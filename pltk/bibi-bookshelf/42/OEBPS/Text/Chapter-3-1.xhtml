<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>8</title>
  <link href="../Styles/StyleSheet.css" rel="stylesheet" type="text/css" />
</head>

<body id="x8" xml:lang="en-GB">
  <div class="Basic-Text-Frame">
    <p class="paragraf ParaOverride-5">Sandıklar açıldı.</p>

    <p class="paragraf">Ampul, avize olmuştu.</p>

    <p class="paragraf">AKP, üst üste üçüncü seçimden de zaferle çıkmıştı.</p>

    <p class="paragraf">Yüzde 49’a yükselmişti.</p>

    <p class="paragraf">İki kişiden biri “Durmak yok, yola aynen devam” diyordu.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Silivri’de tutuklu bulunan Profesör Mehmet Haberal ve Mustafa Balbay CHP’den, Engin Alan MHP’den milletvekili seçildi. BDP’nin de KCK’dan tutuklu altı milletvekili olmuştu. Leyla Zana 20 sene sonra meclise geri döndü. AKP’nin <span class="metin-italik" xml:lang="en-US-POSIX">Hürriyet</span>’ten attırdığı Oktay Ekşi, CHP milletvekili olarak TBMM’ye girdi.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Seçim sonuçlarını noktasına virgülüne kadar doğru tahmin eden kamuoyu araştırmacısı Adil Gür, seçimden önce sustu, seçimden sonra açıkladı: Habur rezaleti yüzünden AKP erimiş, yüzde 32’ye inmişti; CHP 28’e, MHP 18’e fırlamıştı. AKP’nin iktidarda oturma ihtimali kalmamıştı. CHP tek başına veya MHP koalisyonuyla iktidara yürüyordu. Ancak… CHP’nin kasetle “yeni”den dizayn edilmesi, MHP’nin kasetle infaz edilmesi, AKP’nin oylarını tekrar artırarak, iktidarda kalmasını sağlamıştı.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Yargıtay, Diyarbakır’dan milletvekili seçilen Hatip Dicle’nin hapis cezasını onadı, milletvekilliği düştü. BDP’li elenince, onun yerine AKP’nin adayı Oya Eronat milletvekili oluverdi. 2008’de dersane önündeki bombayla hayatını kaybeden öğrenci Eren’in annesiydi.</p>

    <p class="paragraf">Bir taraftan PKK açılımı yap.</p>

    <p class="paragraf">Öbür taraftan terör kurbanını milletvekili yap.</p>

    <p class="paragraf">Bir taraftan Oslo’da masaya otur.</p>

    <p class="paragraf">Öbür taraftan “Apo’yu asardım” de…</p>

    <p class="paragraf">Hakikaten, hayaldi gerçek olmuştu.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Ve, seçim bitti, PKK derhal başladı.</p>

    <p class="paragraf">Silvan’da pusu kuruldu, 13 şehit vardı.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Yandaş medya, generallerin içeri tıkılmasına TSK kadrolarının destek verdiğini iddia ediyor, bu yönde köşe yazıları döşeniyordu. İddianın kanıtını seçimden sonra manşet yaptılar. Mesela, Diyarbakır Hava Üssü lojmanlarındaki sandıklardan CHP’ye 662, MHP’ye 501 oy çıkarken, AKP’ye 1158 oy çıkmıştı.</p>

    <p class="_0px"></p>

    <p class="paragraf">Zaten artık generale menerale ihtiyaç yoktu.</p>

    <p class="paragraf">Başbakanımız “mareşal” olmuştu.</p>

    <p class="paragraf">İbrahim Tatlıses izah etti.</p>

    <p class="paragraf">“Üç defa meydan muharebesi kazanana mareşal derler, üç defa seçim zaferi kazanana siyasetin mareşali derler” dedi.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Bilahare… Başbakanımız er meydanına, Kırkpınar’a gitti. Edirne’nin CHP’li Belediye Başkanı “seçimlerde üst üste üç defa başpehlivan” olduğu için, Başbakanımıza “altın kemer” taktı.</p>

    <p class="paragraf">Yağlı güreşi çok görmüştük ama…</p>

    <p class="paragraf">Yağcı güreşi ilk defa görüyorduk.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">2007 seçiminde, hapisteyken milletvekili seçilen Sabahat Tuncel serbest bırakılmıştı. Bu sefer tutuklu milletvekilleri bırakılmadı. Meclis krizle açıldı. CHP ve BDP yemin etmedi, boykot etti. MHP dert etmedi, yemin etti.</p>

    <p class="paragraf">Kemal Kılıçdaroğlu “Onurlu mücadele başlattık, tutuklu vekillerimiz meclise gelene kadar yemin etmeyeceğiz, gerekirse dört sene yemin etmeyiz” dedi. Tayyip Erdoğan “Tükürdüklerini yalayacaklar” karşılığını verdi.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Şike bombası patladı.</p>

    <p class="paragraf">Fenerbahçe Başkanı Aziz Yıldırım tutuklandı.</p>

    <p class="paragraf">Cemil Turan, Bülent Uygun, Ümit Karan, İlhan Ekşioğlu, Mecnun Otyakmaz gibi, futbol dünyasının birbirinden şöhretli isimleri hapse tıkıldı. Fenerbahçe’nin küme düşürüleceği iddia ediliyordu.</p>

    <p class="paragraf">E tabii futbol bu, hayat memat meselesi… Değil bazı milletvekillerini, TBMM’yi komple içeri tıksan bile kimse dönüp bakmazdı artık… Gene muhteşem bi zamanlama tesadüfüydü! Gündem değişivermişti.</p>

    <p class="paragraf">Ve, bir başka tesadüf daha vardı.</p>

    <p class="paragraf">Şike operasyonunu yürüten savcılar, Ergenekon savcılarıydı.</p>

    <p class="paragraf">Şikede de Ergenekon ve Balyoz taktiği uygulanıyordu. Medyaya “sızdırma bilgi” servisi yapılıyor, gündemde tutuluyordu. Daha ortada iddianame bile yokken, manşetlerde mahkemeler kuruluyordu.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Aa-aaa, bir tesadüf daha…</p>

    <p class="paragraf">Aziz Yıldırım’ın tutuklanmasından sadece 24 saat sonra, Zahid Akman ve Kanal 7’nin sahibi Zekeriya Karaman, Deniz Feneri’nden tutuklandı. Şike haberleri gazeteleri ve televizyon ekranlarını öylesine kaplamıştı, öylesine kamufle etti ki, Deniz Feneri tutuklamaları haber bile yapılmadı. Futbolun tozu dumanı arasında gargaraya getirilmişti.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">O arada, PKK yol kesti, Lice’de iki astsubayı kaçırdı. Kimse üzerinde bile durmadı. Oysa, iki sene sonra yapılacak tarihi pazarlığın ilk “tutsak”larıydı. Aynı gün… Abdullah Öcalan, avukatları aracılığıyla açıklama yaptı. “Devletin gönderdiği heyetle, barış konseyi için mutabakat halindeyiz” dedi. Bütün dünya ajansları bu açıklamayı flaş haber olarak duyurdu. Türk basını görmedi, görmezden geldi.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Şike operasyonu, Ergenekon ve Balyoz’da olduğu gibi dalga dalga vuruyor, tam bitti derken, yeniden başlıyordu. Trabzonspor Başkanı ve Futbol Federasyonu Başkanı gözaltına alındı. Galatasaray Başkanı’nın ofisi arandı. Beşiktaş Asbaşkanı tutuklandı. Bulaştırılmayan kulüp kalmamıştı.</p>

    <p class="paragraf">Hem trajik, hem komik tarafları vardı. Mesela, İstanbul Büyükşehir Belediyesporlu futbolcu İbrahim Akın telekulağa yakalanmıştı. “Şike parasını alayım mı, caiz mi hocam?” diye Erzurumlu imama fetva soruyor… İmam da “Caiz oğlum, hayır işi yaparsın, türbede kurban kestirirsin” cevabını veriyordu.</p>

    <p class="paragraf">Şike “ulema”ya soruluyordu!</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Şike haberlerinin ardı arkası kesilmeyince, siyaset gündemden düşmüş, CHP’nin de gardı düşmüştü. Tıpış tıpış meclise gelip, yemin ettiler. “Bakın göreceksiniz, tükürdüklerini yalayacaklar” diyen Tayyip Erdoğan haklı çıkmıştı.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">AKP Bursa Milletvekili Hüseyin Şahin, memleketimizin geldiği noktayı izah etti, “Başbakanımıza dokunmak bile ibadettir” dedi.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Reklamcı Ali Taran, kanser tedavisi gören eşini boşadı, şarkıcı Neco’nun kızı Ayşe’yle evlendi. Vay efendim, insan hasta olan eşini bırakır mıydı, bu ne vefasızlıktı, damat yaşlıydı, gelin çok gençti filan… Futboldan siyasetten sıkılan ahalimize ilaç gibi gelmişti. Bu mevzu manşetlerdeydi.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Ergenekon’da mahkeme heyeti üç hâkimden oluşuyordu. Mahkeme Başkanı “Milletvekili seçildiler, kaçma şüphesi olamaz” diyerek Mustafa Balbay ve Mehmet Haberal’ın tahliyesini istiyordu. Diğer iki hâkim ısrarla “tutukluluğa devam” diyordu. 2’ye 1 tutuklu kalıyorlardı. E bu durum can sıkıyordu. Mahkeme Başkanı’nı zart diye görevden alıp, Bolu’ya tayin ettiler… Ali Taran’ın düğünü birinci sayfalarda kocamanken, Ergenekon Hâkimi’nin sürülmesi, arka sayfalarda bile zor yer buluyordu.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Geçen seneki Yüksek Askeri Şûra’ya bir hafta kala 28’i general 102 subay hakkında yakalama kararı çıkmıştı. Bu seneki Yüksek Askeri Şûra’ya 48 saat kala, Ege Ordu Komutanı, Genelkurmay İstihbarat Başkanı, Genelkurmay Adli Müşaviri ve emekli Orgeneral Hasan Iğsız hakkında yakalama kararı çıktı.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Cumhuriyet tarihinde bir ilk daha yaşandı.</p>

    <p class="paragraf">Genelkurmay Başkanı Işık Koşaner istifa etti.</p>

    <p class="paragraf">Kara Kuvvetleri Komutanı Erdal Ceylanoğlu istifa etti.</p>

    <p class="paragraf">Hava Kuvvetleri Komutanı Hasan Aksay istifa etti.</p>

    <p class="paragraf">Deniz Kuvvetleri Komutanı Eşref Uğur Yiğit istifa etti.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Peki ya, Jandarma Genel Komutanı Necdet Özel?</p>

    <p class="paragraf">Bana mısın demedi.</p>

    <p class="paragraf">İstifini bozmadı.</p>

    <p class="paragraf">Koltuğunda oturmaya devam etti.</p>

    <p class="paragraf">Apar topar Kara Kuvvetleri Komutanı yapıldı.</p>

    <p class="paragraf">Üç gün sonra, Genelkurmay Başkanı yapıldı.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Yüksek Askeri Şûra’nın oturma düzeni değiştirildi.</p>

    <p class="paragraf">Eskiden, Genelkurmay Başkanı’yla yan yana otururlardı…</p>

    <p class="paragraf">Tayyip Erdoğan, masanın başına tek başına oturdu.</p>

    <p class="paragraf">“Mareşal” ilan eden İbrahim Tatlıses haklı çıkmıştı!</p>

    <p class="paragraf">Kara, Deniz ve Jandarma komutanlıklarında sıkıntı yaşanmadı ama… Hava’da tutuklanmayan orgeneral kalmamıştı. Lojistikten bi korgenerali mecburen “or” yapıp, kuvvet komutanlığına oturtuverdiler.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Taaa Nisan ayında Suriye patlamıştı.</p>

    <p class="paragraf">Hükümetimizin gıkı çıkmamıştı.</p>

    <p class="paragraf">Mayıs ayında muhaliflere ateş açıldı, yüzlerce kişi öldü.</p>

    <p class="paragraf">Hükümetimizden gene çıt çıkmadı.</p>

    <p class="paragraf">Haziran ayında Angelina Jolie Hatay’a geldi.</p>

    <p class="paragraf">Hükümetimiz hoş geldiniz bile demedi.</p>

    <p class="paragraf">Temmuz ayında kan gövdeyi götürüyordu.</p>

    <p class="paragraf">Hükümetimiz oralı bile olmuyordu.</p>

    <p class="paragraf">Ağustos başında, Obama, Başbakanımıza telefon etti.</p>

    <p class="paragraf">Suriye’yi konuştukları açıklandı.</p>

    <p class="paragraf">O gün… Beşar Esad kötü adam oldu!</p>

    <p class="paragraf">Sayın medyamız düğmeye basılmış gibi, koro halinde Esad’ın ne kadar diktatör olduğunu yazmaya başladı. Yüksek Askeri Şûra bitti, Başbakanımız “Suriye bizim iç meselemiz, gereğini yapacağız” dedi.</p>

    <p class="paragraf">Güya, komşularımızla “sıfır sorun” politikası güderken… Birbirleriyle “düşman” olan İsrail ve Suriye’nin “ortak düşmanı” olmayı başarmıştık!</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Yüksek Askeri Şûra’dan sonra Milli Güvenlik Kurulu’nun “masa düzeni” de değiştirilmişti. Eskiden askerler bir tarafta, bakanlar bir tarafta, karşılıklı otururlardı. Karışık kuruşuk oturmaya başladılar. Bu tür atraksiyonlar “demokrasi zaferi” diye sunuluyor, memleketin hayati meselesi halledilmiş gibi alkışlanıyordu.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Ramazan ayı gelmişti.</p>

    <p class="paragraf">AKP’nin memlekete en hayırlı tarafı, sosyetemizin ve liboşların aniden “mümin” olmasıydı. 2007 seçiminden sonra paparazzi kameralarını çağırıp poz vere vere kutsal topraklara, umre’ye gitmeye başlamışlardı. 2011 seçiminden sonra baktılar ki AKP iktidarda kalıcı, iftar’a sahur’a merak sardılar.</p>

    <p class="paragraf">Gazetelerimiz “taze müminler”e hitap eden mönüler veriyordu. Bir tanesini aktarayım mesela… İftarda, önce hurma, sonra fesleğen yağıyla tatlandırılmış minestrone çorba, roka yaprakları ve kurutulmuş domates püresinin yanında balsamik sirke ve limon soslu sızma zeytinyağı gezdirilmiş dana carpaccio, taze rozmarinle sarılmış ve karemelize edilmiş tavuk göğsü fırın, üstüne, nane ile dinlendirilmiş franbuaz soslu panna cotta… Sahurda, brokoli çorbası, zeytinyağlı brüksellahanası, sote mantar ve graten soslu küp patatesler yanında, marine edilmiş jülyen dana bonfile veya tercihan, iceberg yapraklı ızgara levrek fileto, bir çay bardağı light yoğurt, üstüne ananas kompostosu.</p>

    <p class="paragraf">Pide?</p>

    <p class="paragraf">Kepekli, kroton şeklinde.</p>

    <p class="paragraf">Sanırsın, Buckhingham hidayete erdi.</p>

    <p class="paragraf">Kraliçe Elizabeth oruç tutacak!</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Din adamlarına her ramazanda yöneltilen “Kan versem orucum bozulur mu?” filan gibi klasik sorular da değişmişti… Şimdi artık “Güneş kremi sürebilir miyim, pedikür orucu sakatlar mı, sahurdan önce sevişebilir miyim?” diye soruluyordu. Ana haber bültenleri, iftar vakitlerinde minareden naklen ezan okutmaya başlamıştı.</p>

    <p class="paragraf">AKP iktidarından önceki kandil’lerde cep telefonundan mesaj bile atmayanlar… Ne kadar şahane Müslüman olduğunu göstermek istercesine, mesaj yağdırıyordu. Üstelik, eskiden sadece “hayırlı kandiller” gibi kısa mesajlar atılırken, hadise “edebiyata” dönüşmüştü. “Nur ışıklarından sağanaklarda ıslanın, sevap kapınızın önüne gül yaprakları serpilsin” falan gibi, ağdalı cümleler saydırılıyordu.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">1999 Marmara Depremi’nin simgesi, müteahhit Veli Göçer tahliye oldu. 195 kişinin ölümünden sorumlu tutularak 18 sene hapse mahkûm edilmişti, yedi senede çıktı. Rahmetlilerin ruhunu ve yakınlarını rencide etmek istemem ama… Veli Göçer çok bile yattı. Çünkü o depremde 20 bin insanımız hayatını kaybetti, Veli Göçer’den başka günah keçisi bulunmadı! Toplam 2 bin 100 dava açıldı. 1800’ü affa sokuldu. Geriye kalanları da zamanaşımına sokuldu. Kapatıldı.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">TRT Haber’in son dakika anonsu, Türkiye’yi ayağa kaldırdı. Murat Karayılan’ın İran’da yakalandığı müjdeleniyordu. Peşinden… Anadolu Ajansı, Murat Karayılan’ın İran’da yakalandığını duyurdu.</p>

    <p class="paragraf">Yakalandı denilen Karayılan, Almanya’da Kürt Festivali’ne katıldı! Köln statındaki festivalde, Sabahat Tuncel ve Ertuğrul Kürkçü de vardı. Murat Karayılan, Avrupa’da elini kolunu sallaya sallaya dolaşıyor, stadyumda festival düzenliyor, Roj TV’den yayınlıyor… Bizim ahaliye hâlâ, “İran’da enselendi” deniyordu.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Hakkâri’de konvoya saldırıldı, 10 şehit vardı.</p>

    <p class="paragraf">Cenaze törenlerinin olduğu gün… Başbakanımız uçağa atladı; eşi, kızları, damadı, Nihat Doğan, Ajda Pekkan, Muazzez Ersoy ve Sertab Erener’i yanına aldı, Somali’ye gitti.</p>

    <p class="paragraf">“Buradan vicdanlara sesleniyorum” dedi.</p>

    <p class="paragraf">Kendi evlatlarımızı toprağa verirken…</p>

    <p class="paragraf">Afrikalı çocuklara şefkat göstermek “vicdan”dı.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Ajda ve Sertab, Mogadişu’da yerel sanatçılarla birlikte “moral dansı” yaparken… Yozgat’ta trajedi yaşanıyordu. Ana babaya “Oğlunuz şehit oldu” denmişti, cenaze töreni tertiplenmişti, hatta vali bile gelmişti ama… Cenaze gelememişti. Çünkü patlamayla birlikte Zap Suyu’na uçan şehidimizi kaybetmişlerdi. Bütün Yozgat cenazeye gelmişti, “Sizin şehidi bulamadık” dediler, töreni iptal ettiler. Bir hafta geçti kardeşim… Şehit hâlâ kayıp… Bir hafta sonra İçişleri Bakanı İdris Naim Şahin “Cesedi bulundu” dedi. Öğleden sonra bir açıklama daha yaptı, “Bulunan ceset parçaları ona ait değil” dedi.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Şehide “ceset” diyen ilk İçişleri Bakanı’ydı.</p>

    <p class="paragraf">Sekiz gün sonra nihayet bulup, ailesine verebildiler.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Terör iyice tırmanmıştı.</p>

    <p class="paragraf">Patır patır, her gün tabut geliyordu.</p>

    <p class="paragraf">Hükümete yönelik homurtular artmıştı, ki… Genelkurmay Başkanlığı’ndan istifa eden Işık Koşaner’in ses kaydı internete düştü. “Emir komuta birliğini sağlayamıyoruz, tim komutanlarımız çatışma anında silahını mevziye bırakıp kaçıyor, sınır karakollarımız hatalı yapılmış, halimiz kepazelik” diyordu.</p>

    <p class="paragraf">Ertesi gün “varan iki” anonsuyla, tekrar ses kaydı yayınlandı. Bu sefer de “İçimizden hainler çıktı, maalesef helal süt emmemiş arkadaşlarımız çıktı, neyimiz var neyimiz yok çaldırmışız, ne konuşuyorsak adamların elinde var, namerdin eline malzeme verdik” diyordu.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">TSK darmadağın olmuşken…</p>

    <p class="paragraf">30 Ağustos’ta ilk yaşandı.</p>

    <p class="paragraf">Cumhurbaşkanı, tarihte ilk defa, Genelkurmay Karargâhı’ndaki Zafer Bayramı törenlerinde “Başkomutan” sıfatıyla ev sahibi oldu. Bu teklif, Necdet Özel’den gelmişti.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Tayyip Erdoğan’dan 10 gün sonra Kemal Kılıçdaroğlu da Somali’ye yardıma gitti. Somali’ye ayak basmadan döndü. Çünkü Kenya’ya gitmiş, Somali sınırındaki Somali kampını ziyaret etmişti.</p>

    <p class="paragraf">Somali’ye diye Kenya’ya gitmesi, yandaş medyada alay konusu edildi. Aslında… Somali’de Türkiye’nin elçiliği bile yoktu. CHP liderinin Somali’ye gidebilmesi için Dışişleri Bakanlığı’nın yardımcı olması gerekiyordu. Elbette yardım edilmeyecekti. Yardım yapılacaksa, AKP yapar’dı! Somali’de muhatap olmadığı için, CHP heyeti mecburen Kenya’ya gitmiş, sınırdaki Somali kampını ziyaret etmişti.</p>

    <p class="paragraf">Ve, Kızılay Başkanı kısa süre önce, sürpriz şekilde istifa etmişti. Sebebi asla açıklanmadı ama… Kemal Kılıçdaroğlu’nun seyahatine yardımcı olmak istediği, bu yüzden istifaya zorlandığı iddia edildi.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Mavi Marmara’nın üzerinden neredeyse bir buçuk sene geçmişti. Bu kadar zamandır toz kaldırmayan Tayyip Erdoğan, mevzuyu aniden köpürtmeye başladı. İsrail’le diplomatik ilişkileri ikinci kâtip düzeyine indirdi. Hatta rest çekti. “İsrail’in eskisi gibi at koşturamayacağını, Türk gemilerinin Doğu Akdeniz’de daha sık görüleceğini, donanmamızın Gazze’ye gidecek yardım gemilerine eşlik edebileceğini” söyledi. “Gerekirse savaşırız” bile dedi.</p>

    <p class="_0px"></p>

    <p class="paragraf">Kemal Kılıçdaroğlu, reste rest çekti, “Gemileri Gazze’ye götür, seni alnından öpeceğim” dedi. Tayyip Erdoğan pek sinirlendi, “Ben bu tertemiz alnımı, senin o lanetli ağızlarına, o lekeli dudaklarına sürdürmem” diye bağırdı.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Ahali bu tür laga lugalarla oyalanıp uyutulurken…</p>

    <p class="paragraf">Malatya’ya İsrail’i koruyacak NATO radarı döşeniyordu.</p>

    <p class="paragraf">Adeta değişmez kural haline gelmişti.</p>

    <p class="paragraf">Tayyip Erdoğan bir şey söylüyorsa, aslında o sırada perde arkasında tam tersi yapılıyordu. İsrail’e bağırıyorsa, İsrail’in lehine bir gelişme oluyordu. PKK’ya bağırıyorsa, PKK’yla görüşülüyordu.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Aldı gene İsrail rüzgârını arkasına, atladı uçağa, Arap Baharı turuna çıktı. Mısır’a, Tunus’a, Libya’ya gitti. “Arap kahramanı” gibi karşılandı. Mısır televizyonuna sürpriz açıklama yaptı. “Laiklik dinsizlik demek değildir, Mısır’ın laik anayasaya sahip olmasını tavsiye ediyorum” dedi. Bu ne perhiz, bu ne lahana turşusuydu… “Laiklik karşıtı eylemlerin odağı” iktidarımız, Mısır’daki dincilere “Laik olun” diyordu.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Peki, nasıl oluyor da böyle oluyordu?</p>

    <p class="paragraf">Aslında Mısır’da, Libya’da neler dönüyordu?</p>

    <p class="paragraf">Suriye’deki meselenin üstüne niye atlamıştık?</p>

    <p class="paragraf">Hani şu, van münüts’teki moderatör vardı ya… Davos’ta Başbakanımızın fırça kaydığı Amerikalı gazeteci David Ignatius… <span class="metin-italik" xml:lang="en-US-POSIX">Washington Post</span>’ta şunları yazıyordu: “Arap Baharı’nı yönlendirmek için geri planda kalmayı tercih eden Amerikan yönetimi, bu işe en uygun kişi olarak Tayyip Erdoğan’ı seçti. Çünkü Tayyip Erdoğan İslamcı partilerde saygın bir yere sahip… Beyaz Saray yönetimi, Obama’nın ilk yurtdışı gezisi için Ankara’yı düşünürken, bunları hesapladı. Obama ve Erdoğan, Mısır, Libya, Suriye ve İran olaylarıyla ilgili çok sıkı işbirliği yürütüyor. Sadece bu yıl içinde 13 defa görüştüler.”</p>

    <p class="paragraf">Demek ki neymiş?</p>

    <p class="paragraf">Van münüts falan derken, arka planda bunlar oluyormuş!</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Peki, “kardeşim” filan diye sarılırken, Beşar Esad’ı neden aniden “kötü adam” ilan etmiştik? <span class="metin-italik" xml:lang="en-US-POSIX">Washington Post</span>’un yazarı “Beyaz Saray tutanakları”na dayandırarak, bu sorunun cevabını da veriyordu: “Bir zamanlar Esad’ın en yakın müttefiki olan Tayyip Erdoğan, şimdi en keskin düşmanı… Tayyip Erdoğan’da sıkça görüldüğü gibi, bu da kişisel… Çünkü Obama bastırıyor, Suriye meselesinde Türkiye devreye giriyor. Tayyip Erdoğan, aralarındaki dostluğa güvenerek Beşar Esad’ı 72 saatte ikna edebileceğini söylüyor. Beşar Esad, Tayyip Erdoğan’a reformlar yapacağı konusunda söz veriyor. Ancak, sözünü tutmuyor, ABD’nin istediği reformları yapmıyor. Türk Başbakanı mahcup durumda kalıyor. Öfkeleniyor. Bu öfke hâlâ devam ediyor. Türkiye’yi katı bir tavır izlemeye itiyor.”</p>

    <p class="_0px"></p>

    <p class="paragraf">Kesip, saklanacak makaleydi.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Başbakanımız Mısır’dayken…</p>

    <p class="paragraf">MİT’ileaks patladı!</p>

    <p class="paragraf">Oslo rezaletinin ses kayıtları internete düştü.</p>

    <p class="paragraf">Tayyip Erdoğan’ın “Bölücülerle masaya oturduğumuzu iddia edenler şerefsizdir” dediği tarihlerde… Milli İstihbarat Teşkilatı’nın PKK’yla resmen masaya oturduğu ortaya çıktı. Norveç’in başkentindeki pazarlık görüşmelerine, o dönem Başbakanlık Müsteşar Yardımcısı olan Hakan Fidan ve MİT Müsteşar Yardımcısı Afet Güneş katılmıştı. Ses kayıtlarını internete kimin sızdırdığı gene meçhuldü.</p>

    <p class="paragraf">Tayyip Erdoğan “Görüşen şerefsizdir” lafını değiştirdi.</p>

    <p class="paragraf">“Hükümet görüşmüyor, devlet görüşüyor” dedi.</p>

    <p class="paragraf">Halbuki, ses kayıtlarına göre, Hakan Fidan Oslo masasında kendisini teröristlere tanıtırken, açık açık “Müsteşar yardımcısıyım ama, Sayın Başbakanımızın özel temsilcisiyim” diyordu.</p>

    <p class="paragraf">Milli İstihbarat Teşkilatımızın, İmralı’yla Kandil arasında “kurye”lik yaptığı, tarafların birbirine yazdığı mektupları taşıyıp, elden teslim ettiği anlaşılıyordu. Oslo sohbetinin en çarpıcı bölümü “patlayıcı”larla ilgiliydi. PKK’yı temsil eden terörist “Bizim güçler Türkiye’nin her tarafında var” diyor, MİT’çi de “Biliyoruz biliyoruz, metropolleri patlayıcılarla doldurdunuz” diyordu. Sadece 24 saat sonra, Ankara’nın göbeğinde Kızılay’da bomba patladı, dört kişi öldü, 34 kişi yaralandı.</p>

    <p class="paragraf">Türk istihbaratı katmerli madara edilmişti. Hem “gizli buluşma” afişe olmuştu. Hem de “Biliyoruz diyorsunuz ama, burnunuzun dibinde bomba patlatırız, ruhunuz bile duymaz” mesajı veriliyordu.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Oslo deşifre oldu, BDP boykottan vazgeçti.</p>

    <p class="paragraf">Meclise gelip yemin ettiler.</p>

    <p class="paragraf">Gözler, Leyla Zana’nın üzerindeydi. 20 sene önce, başında yeşil-sarı-kırmızı bantla meclis kürsüsüne çıkmış, yeminini Kürtçe sözlerle bitirerek krize yol açmış, tutuklanmıştı. Bu sefer… “Büyük Türk milleti önünde namusum ve şerefim üzerine ant içerim” diyeceğine “büyük Türkiye milleti” dedi.</p>

    <p class="paragraf">Yemin, tekrar edilmeliydi. Oturumu yöneten Meclis Başkanı Cemil Çiçek, tekrar ettirmedi. Leyla Zana’ya sordular, “Türk yerine Türkiye dedim, kasıt yok, bilinçaltımın oyunu” dedi. İtirazlar üzerine, ses kayıtları ve görüntüler incelendi. “Türkiye dememiş, Türk demiş” denildi, kapatıldı.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">KCK tutuklamaları başladı.</p>

    <p class="paragraf">Öyle böyle değil, 50 kişi birden, 250 kişi birden, toplayıp toplayıp hapsediyorlardı. PKK’nın “şehir yapılanması” olduğu söyleniyordu. Aslında “paralel devlet yapılanması”ydı. Bölgede “özerklik” ilan edildiğinde, özerk devletin kurumlarını yönetmek için “KCK” denilen kadrolara ihtiyaç olacaktı.</p>

    <p class="paragraf">O günlerde sayın ahalimiz farkında değildi ama… Oslo’nun basına sızdırılması da, BDP’nin boykotu bitirmesi de, KCK’nın sıkıştırılması da, TSK’nın felç edilmesi de “pazarlık”ın hamleleriydi.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Kıbrıs Rum Kesimi, İsrail’le anlaşma imzaladı.</p>

    <p class="paragraf">KKTC’yi yok saydı.</p>

    <p class="paragraf">Akdeniz’de petrol ve doğalgaz sondajına başladı.</p>

    <p class="paragraf">Derhal “misilleme” yaptık. Sismik araştırma gemimiz Piri Reis’i göndermeye kalktık. Kepazelik ortaya çıktı… Çünkü Piri Reis’e takmak için 1 milyon liraya yeni motor ithal edilmişti ama, 200 bin liralık vergisi ödenmediği için, yeni motor gümrükte rehin kalmıştı. Motoru gümrükten çıkaramayan Türkiye, denizin dibinden petrol çıkarmayı bekliyordu.</p>

    <p class="paragraf">Piri Reis’e araştırma için 1500 metrelik sismik kablo yüklenmişti. Oysa, Rumların diktiği platformun çıpası bile 1800 metreydi. Adamların çıpası bile bizim sismik kablodan uzundu.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Otomobil, içki, sigara, cep telefonuna 6 milyar liralık vergi bindirildi. Maliye Bakanı “Zam değil, güncelleme” dedi.</p>

    <p class="paragraf">Aslında buna şükürdü.</p>

    <p class="paragraf">“PKK’yla hükümet görüşmüyor, devlet görüşüyor” misali…</p>

    <p class="paragraf">“Zamları hükümet yapmadı, devlet yaptı” da diyebilirdi.</p>

    <p class="paragraf">Nitekim… Tayyip Erdoğan zamları eleştirenlere sinirlendi, “Sigarayı içmezsin, alkolü daha az tüketirsin, olur biter, kalkıp da Porsche kullanacağına, Fiat’a bin, Volkswagen’e bin” dedi.</p>

    <p class="paragraf">Eskiden zam yapana kızılırdı.</p>

    <p class="paragraf">Şimdi artık, zam yapan kızıyordu!</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Bitlis-Güroymak’ta mayın patladı, beş polis şehit oldu.</p>

    <p class="paragraf">Gazetelerimizin tamamında “Güroymak’ta hain pusu, Güroymak’ta kahpe mayın, Güroymak’ta kalleş saldırı” manşetleri yayımlandı. İyi de… Cumhurbaşkanı açılım yapıp, bu Güroymak’a Kürtçe “Norşin” dememiş miydi? Gazetelerimiz alkışlamamış mıydı? “Norşin müjdesi, Norşin sevinci” manşetlerini atmamışlar mıydı? Hani Norşin şimdi? Açılım yaparken Norşin, açılım patlayınca Güroymak, öyle mi?</p>

    <p class="paragraf">Basınımızın bu “yüzsüz” haline “iki yüzlü” denemezdi artık… Dense dense “binbir surat” denebilirdi.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Ertesi gün, Hakkâri’de 24 şehit vardı, 24 şehit.</p>

    <p class="paragraf">Açılım’ın yıldönümüydü!</p>

    <p class="paragraf">İki sene önce bugün, 19 Ekim’de…</p>

    <p class="paragraf">Kandil’den gelenler Habur’da davul zurnayla karşılanmıştı.</p>

    <p class="paragraf">Açılım, saçılım olmuştu.</p>

    <p class="paragraf">Türkiye kan ağlıyordu.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Şehitlerin toprağa verildiği gün…</p>

    <p class="paragraf">Başta Zahid Akman, Deniz Feneri’nden tutuklu olan herkes serbest bırakıldı. Şike operasyonu başladığı gün tutuklanmışlar, haliyle, tek sütun haber bile olmamışlardı. Şimdi de, tüm Türkiye’nin dikkati şehitlerdeyken serbest bırakılmışlar, haliyle, gene tek sütun haber bile olmamışlardı.</p>

    <p class="paragraf">Peki, bunları tutuklayan savcılara ne oldu?</p>

    <p class="paragraf">Tayyip Erdoğan Somali’deyken, medyanın dikkati Somali’deyken, zart diye görevden alınmışlar, tek sütun haber bile olmamışlardı!</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Ve, Kaddafi’yi yakalayıp, linç ettiler.</p>

    <p class="paragraf">Önce bacaklarından, sonra boynundan kurşunladılar. Cesedini yerlerde sürüklediler. Kameraya aldılar, bütün dünya dehşetle seyretti. Arap Baharı’nın aslında karakış’ı vaat ettiğinin kanıtıydı.</p>

    <p class="paragraf">Halbuki, kısa süre önce Bakanımız Ali Babacan gururla anlatmıştı. Kaddafi’yi “silahla” devirenlere 100 milyon dolar verdiğimizi müjdelemişti. Hem de nasıl vermiştik biliyor musunuz? “100 milyon dolar 1100 kilo geliyor, tamamını yüklersek riskli olur, uçağı düşürür diye korktum, 10 milyon doları uçakla gönderdik, kalanı Türkiye’de elden teslim ettik” demişti… İşte bu uçakla-bavulla para verdiğimiz arkadaşlar, şimdi Kaddafi’yi katletmenin gururunu yaşıyordu.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Van’da 7.2 şiddetinde deprem oldu.</p>

    <p class="paragraf">Yıkıldık. 604 insanımız hayatını kaybetti. En büyük darbeyi Erciş yemişti. Binalar tost olmuştu. Maalesef, Türkiye’de “üç mesleği” canı çeken herkesin yapabildiği gene kanıtlanmıştı; siyasetçilik, gazetecilik, müteahhitlik… Mesela, Türkiye’de 115 bin doktor varken, 310 bin müteahhit vardı! Olacağı buydu.</p>

    <p class="paragraf">Bir gün, iki gün, üç gün… Günler geçiyor, yeterli çadır gelmiyor, vatandaş gece sokakta yatıyor, gündüz yolları kesiyor, Kızılay kamyonlarına saldırıyor, bileği güçlü olan çadırı alıyordu. Çünkü itiraf edilmiyordu ama… Çadır stokları Suriyeli sığınmacılara tahsis edilmişti. Elde çadır kalmamıştı. “Memleketin bir yerinde deprem meprem olursa, ne halt ederiz?” diye düşünülmemişti.</p>

    <p class="paragraf">Maddi yardım toplamak amacıyla “Van İçin Tek Yürek” kampanyası düzenlendi. Aynı anda 19 televizyon kanalında yayınlandı. Aynı anda “Muhteşem Yüzyıl” dizisi vardı. Kanuni’yle Hürrem, 19 kanalın hepsinin toplamından fazla izlendi.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">17 gün sonra… Van’da 5.6’lık deprem oldu. Hasarlı binaları yerle bir etti. En büyük can kaybı Bayram Otel’deydi. Enkazda hayatını kaybedenler arasında, gazeteciler Sebahattin Yılmaz ve Cem Emir ile Japon yardım gönüllüsü Doktor Miyazaki de vardı.</p>

    <p class="paragraf">17 gün önce… İlk deprem olduğunda, Şehircilik Bakanı Erdoğan Bayraktar “Bugün itibariyle en güvenilir yer Van’dır, fay kırıldı, enerjisi boşaldı, binalara girilebilir, büyük depremin olduğu yerde bir daha deprem olmaz, dünyada bunun örneği görülmemiştir” demişti. Van Valisi de televizyona çıkmış, endişeye gerek kalmadığını belirterek “Bakın gazeteciler geliyor, kurtarma ekipleri geliyor, otellerde kalıyor, otellerde yer bulamıyoruz” demişti. Yıkılan otel, Vali’nin örnek gösterdiği oteldi.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Tayyip Erdoğan, şak diye mevzuyu değiştirdi.</p>

    <p class="paragraf">“Bedelli askerlik benim için çok acil konu” dedi.</p>

    <p class="paragraf">Allah Allah?</p>

    <p class="paragraf">Halbuki seçimden önce ne diyordu… “Parası olan var, olmayan var, parası olan bastıracak parayı askerlikten kurtulacak, parası olmayan gidecek askerlik yapacak, olmaz öyle, biz yola çıkarken kimsesizlerin kimi olarak çıktık, ben şahsen Tayyip Erdoğan olarak böyle bir sorumluluğun altına giremem, gerekirse referanduma götürürüz” diyordu.</p>

    <p class="paragraf">Alkışlamışlardı o zaman.</p>

    <p class="paragraf">Şimdi ne yapıyorlardı?</p>

    <p class="paragraf">Gene alkışlıyorlardı.</p>

    <p class="paragraf">Analar ağlamasın’la başlamışlardı.</p>

    <p class="paragraf">Kaçanın anası ağlamaz’a bağlamışlardı.</p>

    <p class="paragraf">Bizzat Tayyip Erdoğan açıkladı. Temel eğitim bile kaldırılmıştı. 30 yaşından gün alıp 30 bin lirayı bastıran, bir gün bile askerlik yapmayacaktı. Yurtdışındaysan, 10 bin euro ödeyip, kışlaya uğramayacaktın. Taksit imkânı vardı. Kredi imkânı vardı.</p>

    <p class="paragraf">Ensen kalınsa, canın sağolsun.</p>

    <p class="paragraf">Garibansan, vatan sağolsun’du.</p>

    <p class="_0px"></p>

    <p class="paragraf">Milli Savunma Bakanı’na “Bedelliden faydalanacak milletvekili çocuğu var mı?” diye sordular. “Bu soru parlamentonun değerini düşürür, çok ayıp yani” cevabını verdi. Soranlar, terbiyesizdi!</p>

    <p class="paragraf">“Anayasa’nın eşitlik ilkesine aykırı değil mi?” diye sordular. Daha şahane bi cevap verdi. “Anayasamızda vatan hizmeti her Türk’ün ödevi olarak belirtilmiş, askerlik hizmeti eşitlikse, bayanların da askere gitmesi gerekirdi, her Türk’ün ödeviyse, hanımların da gitmesi gerekirdi” dedi.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Odatv davasından tutuklanan MİT Asya Bölgesi Başmüşaviri Kaşif Kozinoğlu, Silivri Cezaevi’nde vefat etti. Henüz duruşmaya çıkmamıştı. Sadece dokuz gün sonra ilk defa hâkime ifade verecekti. Ne diyeceği en fazla merak edilen sanıktı. “Spor yaparken kalpten öldü” dediler.</p>

    <p class="paragraf">55 yaşındaydı, sağlık sorunu yoktu. Bordo bereli subaydı. Dünya Özel Kuvvetler Şampiyonası’nda teçhizatlı koşu, paraşütle atlama, sualtı dalışı, hayatı idame’de dünya şampiyonuydu. Vücudunda mermi izleri taşıyordu, gizli görevleri sırasında vurulmuş, ölmemişti. “Spordan öldü” deniyordu!</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Ergenekon’un tutuksuz sanığı emekli Orgeneral Hurşit Tolon, kaç gün sonra ilk defa hâkim önüne çıkıp, savunmasını verebildi biliyor musunuz? 3 sene 4 ay 14 gün sonra!</p>

    <p class="paragraf">Belki de savunma vermeseydi iyiydi.</p>

    <p class="paragraf">1232 gün sonra savunma verdi, tutuklandı.</p>

    <p class="paragraf">O kadar çok muvazzaf subayı içeri atıyorlardı ki, Hasdal Cezaevi doldu. Yer kalmadı. Hadımköy’deki tugay komutanlığının eski karargâh binasını cezaevine dönüştürdüler. Yakında orası da dolacak, Hadımköy’de de yer kalmayacak, Maltepe devreye sokulacaktı.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">10 Kasım’da, CHP’de gene Dersim krizi çıktı.</p>

    <p class="paragraf">Kemal Kılıçdaroğlu, iki sene önceki Dersim meselesi yüzünden Onur Öymen’in üstünü çizmiş, yeniden milletvekili adayı yapmamıştı. Onun yerine, adeta rövanş gibi… Dersim kitaplarıyla tanınan Hüseyin Aygün’ü “yeni CHP”ye davet etmiş, Tunceli’den milletvekili yapmıştı. Hüseyin Aygün de, tam 10 Kasım’da <span class="metin-italik" xml:lang="en-US-POSIX">Zaman</span> gazetesine konuşmuş, “CHP kendi tarihiyle yüzleşmeli, Atatürk’ün Dersim katliamından haberdar olmaması mümkün değil” demişti.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Tayyip Erdoğan “yeni CHP”li Hüseyin Aygün’ün pasını gole çevirdi. “1938 Dersim olayları için devlet adına özür dilemek gerekiyorsa, ben özür dilerim ve diliyorum, CHP de özür dilesin” dedi… 13 bin kişinin öldüğünü, 11 bin kişinin sürgün edildiğini, çocukların kadınların katledildiğini söyledi. İsyanın elebaşı Seyit Rıza’nın asılmasını “yürek burkucudur” diye tarif etti, anlatırken gözleri doldu.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Bu paslaşma ilk değildi.</p>

    <p class="paragraf">Hüseyin Aygün, henüz milletvekili olmadan önce, 2009 senesinde <span class="metin-italik" xml:lang="en-US-POSIX">Dersim ve Zorunlu İskân</span> ismiyle kitap yazmıştı. Tayyip Erdoğan, o kitabın piyasaya çıktığı gün, İsmet İnönü dönemine “faşizan dönem” demişti. Her defasında Hüseyin Aygün ortalıyor, Tayyip Erdoğan da golünü atıyordu.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Mustafa Kemal’e vurulurken…</p>

    <p class="paragraf">Padişah açılımı yapıldı.</p>

    <p class="paragraf">TBMM Başkanlığı “Ölümünün 150’nci Yılında Sultan Abdülmecid” ismiyle, Dolmabahçe Sarayı’nda anma sempozyumu düzenledi. Milletvekillerine padişah tuğralı davetiyeler gönderildi.</p>

    <p class="paragraf">Küçük bi pürüz vardı…</p>

    <p class="paragraf">Sultan Abdülmecid hangi gün öldü?</p>

    <p class="paragraf">26 Haziran’da.</p>

    <p class="paragraf">Hangi gün doğdu?</p>

    <p class="paragraf">25 Nisan’da.</p>

    <p class="paragraf">Hangi gün taht’a çıktı?</p>

    <p class="paragraf">1 Temmuz’da.</p>

    <p class="paragraf">E anma töreni niye 17 Kasım’da yapılıyordu?</p>

    <p class="paragraf">Çünkü Abdülmecid’le falan alakası yoktu. 17 Kasım, Mustafa Kemal için idam fermanı yazan Vahideddin’in memleketten kaçtığı gündü. Elbette inkâr edildi ama… Vahideddin anılıyordu.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Cumhurbaşkanımız gene İngiltere’ye gitti.</p>

    <p class="paragraf">Bu sefer Kraliçe’nin davetlisiydi.</p>

    <p class="paragraf">First leydimizle birlikte, Buckingham Sarayı’nda gece yatısına kaldılar. Top atışıyla karşılandılar. Cumhurbaşkanımız ilk defa “frak” giydi. Kraliçe’nin kendisine verdiği madalyayı da göğsüne taktı.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Tayyip Erdoğan ameliyat oldu.</p>

    <p class="paragraf">Türkiye’nin ne kadar “özgür” ve “ileri demokratik ülke” olduğu bir defa daha kanıtlandı. Çünkü Başbakan üç gündür kayıptı. Marmara Üniversitesi Pendik Hastanesi’ne yattığı bütün basın tarafından biliniyordu. Sıkıysa yaz, kimse yazmıyordu… Aydın Doğan’a kesilmiş 1 milyar dolarlık fatura kabak gibi ortada dururken “Bana ne birader, ben mi kurtaracağım memleketi” havası hâkim olmuştu. Zaten bilgi alma, doğrulatma imkânı da yoktu. Hastane adeta duvar örmüştü, doktorlar telefonlarını bile açmıyorlardı. Başbakanlığın lütfedip resmi açıklama yapması bekleniyordu.</p>

    <p class="paragraf">Neticede öyle oldu, açıklamayı Başbakanlık yaptı.</p>

    <p class="paragraf">Üç gün önceki ameliyat “son dakika” diye ekranlara taşındı!</p>

    <p class="paragraf">“Sindirim sistemi ameliyatı” olduğu açıklandı. Kalınbağırsağının 20-25 santimi alınmıştı. Başbakan’ın nesi vardı? Kanser miydi? Bu kitabın yazıldığı 2013 senesinde, Türk halkı bunu hâlâ bilmiyordu. Şeffaf bilgi verilmedi. Saklandı. Gizlendi. Öğrenilmesi engellendi. Kulaktan kulağa, dedikodular dolaşıyordu. Küba’da Castro’nun sağlık durumunu öğrenebiliyorduk, ileri demokrasi Türkiye’de Başbakan’ın sağlık durumunu öğrenemiyorduk.</p>

    <p class="paragraf">Ameliyatı, Özel Amerikan Hastanesi’nin profesörü yapmıştı. Bu da, bir başka ileri demokrasi göstergesiydi. Çünkü bu profesör AKP’nin çıkardığı tam gün yasası gereği, özel hastaneyi tercih etmişti, üniversiteden istifa etmişti, üniversitede ameliyat yapması kanunen yasaktı. Anestezi ekibi de dışardan gelmişti. Vatandaşa öyle, Başbakan’a böyleydi.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Diyanet’in Kuran kurslarında yaş sınırı kaldırıldı.</p>

    <p class="paragraf">Çocuklar eskiden, beşinci sınıftan sonra gidebiliyordu.</p>

    <p class="paragraf">Şimdi artık, ilkokula başladığı gün gidebilecekti.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">YÖK, katsayı farkını tamamen ortadan kaldırdı.</p>

    <p class="paragraf">Üniversiteye giriş puanı hesaplanırken “imam hatip-genel lise farkı” kalmadı. Bu son görevini de başarıyla (!) yerine getiren YÖK Başkanı Yusuf Ziya Özcan, Polonya Büyükelçiliği’ne atandı. Bırak rektörlüğü, dekanlık bile yapmadan YÖK Başkanı olmuştu. Şimdi de, hariciyede herhangi bir görevde bulunmadan, şak diye hariç’ten büyükelçi olmuştu. YÖK Başkanlığı’na İstanbul Şehir Üniversitesi Rektörü Profesör Gökhan Çetinsaya getirildi.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">İsviçre CERN’de binlerce mühendis ve fizikçinin ortak çalışmasıyla “tanrı parçacığı”nı bulmak için deneylere başlandı. O gün… Başbakan Yardımcısı Bekir Bozdağ, din eğitimi almadığı halde din bilgisi olan mollaların, devlette kadrolu imam yapılacağını açıkladı. Böylece… Dünya devletleri, evrenin başlangıcına ulaşmaya çalışırken, Türkiye, sözün bittiği yere ulaşmayı başardı.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Fas’ta seçim yapıldı, AKP kazandı!</p>

    <p class="paragraf">Amblemi, gaz lambası’ydı.</p>

    <p class="paragraf">Bizim AKP’den üç sene önce kurulmuştu, bizim AKP’den üç sene sonra iktidara gelebilmişti. Bizim “ampul” amblemli AKP’nin, amblemini de ismini de bu AKP’den örnek aldığı iddia ediliyordu.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf"><span class="metin-italik" xml:lang="en-US-POSIX">Time</span> dergisi, geleneksel anketlerini internet üzerinden yaptı. “Yılın kişisi”ni ve “yılın sevilmeyen kişisi”ni seçti. Tayyip Erdoğan ikisinde de dünya birincisi oldu! Çünkü geleneksel sidik yarışımız devreye girmişti. AKP’lilerin 172 bin oyuyla yılın kişisi anketinde futbolcu Messi’yi, Steve Jobs’u geride bırakmış, Obama’yı 10’a katlamıştı. AKP’yi sevmeyenlerin tıklamasıyla da, öz kızını öldüren Amerikalıyı bile geçip, 180 bin oyla, en sevilmeyen kişi olmuştu. En başta da, en sonda da şampiyondu. Ve aslında, Türkiye’nin ortadan karpuz gibi ikiye bölündüğünün kanıtıydı.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Cüppeli Ahmet tutuklandı.</p>

    <p class="paragraf">İddiaya göre; yabancı hayat kadınlarıyla yatak maceraları vardı, koruması gizli kameraya almıştı, görüntüler ortaya çıkmasın diye korumasını mafyayla tehdit etmişti. Görüntüler şakır şakır internette dolaşıyordu. Cüppeli’yi bir sene yatırdılar.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Fransa yasa çıkardı, “Soykırım yoktur” demek suç oldu.</p>

    <p class="paragraf">“Soykırım yoktur” diyene bir sene hapis cezası verilecekti.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Türkiye’de çoluk çocuk herkesin dikkati Fransa’ya odaklanmışken… Fransa meclisinin hepimizi soykırımcı ilan ettiği saatlerde… Bizim TBMM toplandı, milletvekili maaşına yüzde 100 zam yaptı!</p>

    <p class="paragraf">“Özür dileriz, siz başka tarafa bakarken biz kaşla göz arasında bu işi yapmaya kalkıştık, suçüstü yakalandık” diyeceklerine… TBMM Başkanı Cemil Çiçek çıktı savundu. “Milletvekillerinin çektiği sıkıntıların hesabı yapılmıyor, mesela bir milletvekili 100 tane düğüne gidiyor, küçücük altın 180 lira, çeyrek altın götürsen, ‘Koskoca vekilin getirdiğine bak’ derler, ortasını götürsen 400 lira” dedi.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">İktidar böyle de, muhalefet farklı mıydı?</p>

    <p class="paragraf">CHP Afyon Milletvekili Ahmet Toptaş “Memleketin sorunlarını üstleniyoruz, insan gibi yaşama hakkımız yok mu, inanın bir haftadır mecliste et yiyemedim” diye yakındı.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">2011’in son faciasına bizzat devletimiz imza attı.</p>

    <p class="paragraf">Kuzey Irak’tan katırlarla giriş yapan kaçakçılar, terörist zannedildi. Şırnak-Uludere yakınlarında, F16’larla bombalandı. Aralarında çocukların da bulunduğu 34 kişi hayatını kaybetti.</p>

    <p class="paragraf">“CHP hükümeti Dersim’i bombaladı” denirken “AKP hükümeti Uludere’yi bombaladı” durumuna düşülmüştü. Genelkurmay, baş sağlığı mesajı yayınladı, orduevlerindeki yılbaşı kutlamaları iptal edildi. Necdet Özel’in Genelkurmay Başkanlığı’na kadar TSK’yı yerden yere vuran, devamlı ihmalle-kasıtla suçlayan yandaş basın… Şimdi, TSK avukatı kesilmişti. Talihsizlik olduğunu yazıyorlardı.</p>

    <p class="paragraf">Hayatını kaybeden vatandaşlar, Uludere’nin Ortasu Köyü’ndendi. Yol geçen hanı gibi kaçakçılık yaptıkları, sınırdan ne zaman çıktıkları ne zaman girdikleri, bölgedeki bütün devlet görevlileri tarafından biliniyordu. O halde “hatalı istihbaratı” kim vermişti? Bu kitabın piyasaya çıktığı 2013’ün Eylül ayında bile hâlâ belirsizdi.</p>

    <p class="paragraf">AKP hükümeti, Uludere meselesini tazminatla halletmeye çalıştı. Tayyip Erdoğan “Her bir kardeşimiz için 123 bin lira ödeyeceğiz” dedi. Başbakan’ın bu açıklamasını duyan şehit aileleri gazetelere telefon yağdırdı. “123 değil, gerekirse 323 ödensin ama, bizim başımız kel mi?” diye soruyorlardı.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Bu sene 128 şehit vermiştik.</p>

    <p class="paragraf">25’i polisti.</p>

    <p class="paragraf">Çünkü bu sene, polisin askerden daha başarılı olabileceğini kanıtlamaya çalışmışlardı. Bizzat Başbakan “terörle mücadelede polisin daha etkin şekilde kullanılacağını” açıklamıştı. PKK da takır takır polis vurarak cevap vermişti. Hatta, polislere saldırayım derken… Tunceli’de bir polisin öğretmen eşini, Siirt’te dört genç kızı, Batman’da sekiz aylık hamile kadınla üç yaşındaki kızını katletmişlerdi. Kadıncağıza apar topar sezaryen yapılmış, maalesef bebeği de kurtarılamamıştı.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Tayyip Erdoğan’ı üç kuruşa mahkûm ettiren Avukat Kemal Kerinçsiz, “30 bin Kürt’ü ve 1 milyon Ermeni’yi öldürdük” diyen Orhan Pamuk’a da şehit aileleri adına tazminat davası açmıştı. Orhan Pamuk, altı şehit ailesine altı bin lira ödemeye mahkûm oldu. “30 bin Kürt’ü ve 1 milyon Ermeni’yi öldürdük” lafından sonra Nobel’in yanında 1 milyon 360 bin dolar para ödülü kazanmıştı. Karşılığında sadece altı bin lira ödedi. Fena bi alışveriş değildi!</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Bir sene daha geride kalırken…</p>

    <p class="paragraf">Necmettin Erbakan artık yoktu.</p>

    <p class="paragraf">Kaderin cilvesi olsa gerek… 28 Şubat süreciyle başbakanlıktan indirilen Erbakan’ın vefat haberi, gene 28 Şubat’ta, 28 Şubat 2010 tarihli gazetelerin manşetlerindeydi. Demirel, Ecevit ve Türkeş’le birlikte Türkiye’nin son 40 senesine damgasını vurmuştu. Çok kurnaz politikacıydı ama öğrencileri tarafından tufaya getirileceğini, yanından ayrılıp AKP’yi kuracaklarını hissedememişti. Tabutuna Türk bayrağı örtülmedi, hınca hınç cenaze töreninde bir tek Türk bayrağı bile görülmedi.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Usame bin Ladin artık yoktu.</p>

    <p class="paragraf">Amerikan komandoları tarafından Pakistan’da saklandığı evde öldürüldü. Uçak gemisindeki cenaze töreninden sonra denize atıldığı açıklandı. Öcalan’ı idam edilmemesi kaydıyla Türkiye’ye teslim eden, kılına zarar gelmesin diye sıkı sıkıya tembihleyen ABD, kendi teröristinin cenazesini bile yok etmişti.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Steve Jobs artık yoktu.</p>

    <p class="paragraf">Dünyayı değiştiren vizyoner, 56 yaşında gitti.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Aydın Menderes artık yoktu.</p>

    <p class="paragraf">Ömrünün son senelerini tekerlekli sandalyeye mahkûm geçiren… Trajedileri, intiharları, kazalarıyla Kennedy Ailesi’ne benzetilen Menderes Ailesi’nin siyaset sahnesindeki son ferdiydi.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Sami Ofer artık yoktu.</p>

    <p class="paragraf">AKP’den aldığı alengirli ihalelerle tanınıyordu.</p>

    <p class="paragraf">Ölümü bile şaibeliydi.</p>

    <p class="paragraf">İsrailli işadamı evinde ölü bulundu.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Tayyip Erdoğan’ın annesi vefat etti.</p>

    <p class="paragraf">Kısıklı’daki villasının bahçesinde taziyeleri kabul etti. İş dünyası kuyruk oldu. Televizyonlardaki eğlence programları yayından kaldırıldı. Adeta yas ilan edilmişti. Gazetelere kim daha büyük başsağlığı ilanı verecek yarışı yapıldı. Tenzile Erdoğan’ın tabutuna, Suudi Kralı’nın gönderdiği ipek örtü örtüldü. Karacaahmet’te toprağa verildi. Bilahare, Tayyip Erdoğan’ın 1988’de vefat edip Kasımpaşa Kulaksız Mezarlığı’na defnedilen babası Ahmet Erdoğan’ın naaşı çıkarıldı, annesinin kabrinin yanına taşındı. Van Erciş’teki depremde ağır hasar gören “Atatürk” ilkokulu yeniden inşa edildi, “Atatürk” levhası kaldırıldı, “Tenzile Ana” ilkokulu yapıldı! Bu okul, Kemal Kılıçdaroğlu’nun da eğitim gördüğü okuldu.</p>

    <p class="_0px10px ParaOverride-8"><span class="CharOverride-10">…»</span></p>

    <p class="paragraf">Kayıp listemiz çook uzundu…</p>

    <p class="paragraf">Yeşilçam’ın efsane yönetmeni Ömer Lütfi Akad, Hollywood’da film çeviren jönümüz Muzaffer Tema, tiyatro duayeni Sönmez Atasoy, ölümüyle Türkiye’yi şoke eden cıvıl cıvıl Defne Joy Foster, ilk kadın spikerimiz Jülide Gülizar, karikatürist İsmail Gülgeç, gazeteciler Hikmet Bilâ ve Orhan Tokatlı, ressam-seramik sanatçısı Ümran Baradan, Bayan Yoh Yoh Esin Afşar, Olacak O Kadar’ın olmazsa olmazı Fatma Murat, sanat müziğinin unutulmaz seslerinden Şükran Ay, en kapsamlı argo sözlüğünü hazırlayan yazar-şair-ressam Hulki Aktunç, ilk Türk kadın opera sanatçısı Meral Menderes, Türk reklamcılığının kurucusu kabul edilen Eli Acıman, sosyalist hareketin öncü isimlerinden Mihri Belli… Ve, kahramanlık türkülerinin davudi sesi, hayatı boyunca darbeci olmadığını anlatmaya gayret eden, 12 Eylül 1980’in “zoraki” sembolü Hasan Mutlucan, vefat etti.</p>

    <p class="paragraf">Kıvırcık Ali olarak tanınan halk müziği sanatçımız Ali Özütemiz’i trafik kazasında… Ekolojik yaşam ve organik gıda denince ilk akla gelen isim Victor Ananias’ı ise, Fethiye’de yediği zehirli mantardan kaybettik.</p>

    <p class="paragraf">İki Oscarlı Elizabeth Taylor ve “Komiser Kolombo” Peter Falk, doğal yollardan… İngiliz soul ve caz şarkıcısı Amy Winehouse, uyuşturucudan öldü.</p>

    <p class="paragraf">Rezaletler, kepazelikler, skandallarla dolu 2011’i, Keşan Müftüsü taçlandırdı… Yılbaşına saatler kala yaptığı açıklamada, “Noel Baba pencereden bacadan giriyor, doğru dürüst biri olsa kapıdan girerdi, Kuran-ı Kerim evlere kapıdan girin diyor, neden bacadan giriyor ki?” dedi!</p>

    <p class="_0px10px ParaOverride-8"><span class="CharOverride-10">…»</span></p>
  </div>
</body>
</html>
