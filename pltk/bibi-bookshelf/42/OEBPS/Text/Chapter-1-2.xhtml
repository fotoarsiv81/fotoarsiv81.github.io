<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>4-2</title>
  <link href="../Styles/StyleSheet.css" rel="stylesheet" type="text/css" />
</head>

<body id="x4" xml:lang="en-GB">
  <div class="Basic-Text-Frame">
    <p class="arabaslik_orta" id="_idParaDest-3">2003</p>

    <p class="paragraf ParaOverride-4"><span class="CharOverride-1">1 Mart tezkeresi geçmedi</span> <span class="CharOverride-5">•</span> <span class="CharOverride-1">Kafamıza çuval geçti</span></p>

    <p class="paragraf ParaOverride-4"><span class="CharOverride-5">•</span> <span class="CharOverride-1">Taliban’ın dizinin dibinden başbakanlık makamına</span></p>

    <p class="paragraf ParaOverride-4"><span class="CharOverride-5">•</span> <span class="CharOverride-1">Türbanlı Diana • Kayserili George Clooney</span> <span class="CharOverride-5">•</span> <span class="CharOverride-1">Haysiyetli beygir Cihan</span></p>

    <p class="paragraf ParaOverride-4"><span class="CharOverride-5">•</span> <span class="CharOverride-1">Babalar gibi satış</span> <span class="CharOverride-5">•</span> <span class="CharOverride-1">Uzan operasyonu</span></p>

    <p class="paragraf ParaOverride-7"><span class="CharOverride-5">•</span> <span class="CharOverride-1">El Kaide İstanbul’da vurdu</span></p>

    <p class="paragraf">Yeni seneye faciayla girdik.</p>

    <p class="paragraf">THY’nin “Konya” isimli RJ-100 tipi uçağı Diyarbakır’a iniş sırasında düştü, 75 kişi hayatını kaybetti. AKP henüz iktidarda yeniydi ama taktiği eski taktikti. Baktılar, pilot ölmüş. “Pilot hatası” deyip, kapattılar.</p>

    <p class="paragraf">Halbuki, bu RJ’ler uçan tabuttu.</p>

    <p class="paragraf">Kazayı rahmetli pilota yıkmışlardı ama…</p>

    <p class="paragraf">THY bunlardan kurtulduğunda deve bile kesecekti.</p>

    <p class="_0px10px ParaOverride-8">…»</p>

    <p class="paragraf">“Konya” isimli uçağın üstüne bir bardak soğuk su içilirken…</p>

    <p class="paragraf">Yeşil sermaye tabir edilen Endüstri Holding’in koordinatörü, “Konya” isimli şehrimizde basın toplantısı düzenliyor, gurbetçilerden toplanan 300 milyon mark’tan geriye anca 50 milyon mark kaldığını belirterek “Ortaklarımız paranın üstüne bir bardak soğuk su içsin” diyordu.</p>

    <p class="paragraf">Gelişmiş ülkelerde bir ömürde bile yaşanmayanlar, Türkiye’de bir haftada yaşanır hale gelmişti. Gündemin değişme hızı, sersemleticiydi. Peş peşe okuyup göreceksiniz ki, yokuş aşağı koşar gibiydi.</p>

    <p class="_0px10px ParaOverride-8">…»</p>

    <p class="paragraf">Mesela, inanmakta güçlük çekebilirsiniz ama, AKP’yle ilk ters düşen kişi, AKP’nin pek yakında yere göğe sığdıramayacağı Hilmi Özkök’tü. Gazetecilere orduevinde kokteyl verdi, Başbakan’a verdi veriştirdi, “Yüksek Askeri Şûra kararlarına şerh konulması, irticaya bulaşanlara cesaret verdi” dedi.</p>

    <p class="_0px"></p>

    <p class="paragraf">Peki, ne demek istemişti?</p>

    <p class="paragraf">Ertesi günkü manşetlerde izah edildi.</p>

    <p class="paragraf">TSK’dan atılmasın diye şerh konulan bir astsubay, tarikat şeyhiydi, üsteğmen müridi vardı; subay astsubaydan emir alıyordu. Bir başka subay, namaz saatine denk geliyor diye, nöbete çıkmamıştı. İsrail’e gönderilen bir muhribin subayı ise “Ben Müslüman’ım, İsrail Müslümanlara eziyet ediyor” diyerek, gemiye binmeyi, İsrail’e gitmeyi reddetmişti. Türk Silahlı Kuvvetleri’nin ufak ufak ne hale getirilmeye çalışıldığı, ilk defa bu kadar açık şekilde basına yansımıştı.</p>

    <p class="_0px10px ParaOverride-8">…»</p>

    <p class="paragraf">Aynı gün, Genelkurmay tarafından TBMM Dışişleri Komisyonu’na brifing verildi. Çünkü AKP iktidar olur olmaz, KKTC’nin kepenklerinin kapatılması anlamına gelen Annan Planı peydah olmuştu. Aniden “Denktaş defol” mitingleri başlamış, Denktaş da “Ankara bu planı kabul etmem için baskı yapmaya devam ederse, istifa ederim” resti çekmişti. Brifingi veren Tümamiral Kadir Sağdıç “1974’te Barış Harekâtı’na genç bir subay olarak katılmıştım, şimdi gelinen nokta çok üzücü” derken, gözyaşlarını tutamamış, ağlamıştı.</p>

    <p class="_0px10px-copy"></p>

    <p class="paragraf">Tarikat şeyhi astsubaya, hükümet eliyle sahip çıkılırken…</p>

    <p class="paragraf">Bu yurtsever tümamiral, tutuklanacaktı.</p>

    <p class="_0px10px ParaOverride-8">…»</p>

    <p class="paragraf">Dedim ya, her şey çok hızlı gelişiyordu.</p>

    <p class="paragraf">Yargıtay Cumhuriyet Başsavcısı Sabih Kanadoğlu, seçimden 10 gün önce açtığı davanın esası hakkındaki görüşünü henüz Ocak ayı bitmeden Anayasa Mahkemesi’ne sunmuş, “Siyasi Partiler Yasası’na uymayan, hukukun arkasına dolanan AKP’yi kapatın, Tayyip Erdoğan’ın genel başkanlık yetkisi kullanmasını önleyin” demişti.</p>

    <p class="_0px10px-copy"></p>

    <p class="paragraf">Gel gör ki, Yargıtay Cumhuriyet Başsavcısı tek sütunda kalmış, dansöz Asena sürmanşete çıkarılmıştı. İbo Şov’a giderken silahlı saldırıya uğramış, bacağından vurulmuştu; memleket için daha önemli haber yoktu!</p>

    <p class="_0px10px ParaOverride-8">…»</p>

    <p class="paragraf">Herkes Asena’nın bacaklarına bakarken, Ekonomiden Sorumlu Başbakan Yardımcısı Abdüllatif Şener, memleketin kalkınma planını açıkladı: Bütün limanlar satılacak, Tüpraş, Petkim satılacak, madenler, Telekom, Tekel satılacak, bankalar, fabrikalar, köprüler, otoyollar satılacaktı.</p>

    <p class="paragraf">Dünya ekonomi tarihinde…</p>

    <p class="paragraf">Üreterek değil satarak kalkınacağına inanan ilk millettik.</p>

    <p class="paragraf">Hadi buna inandık diyelim…</p>

    <p class="paragraf">Biri çıkıp, “Bu Abdüllatif Şener AKP’den istifa edecek, yol arkadaşlarını yolsuzlukla suçlayacak, hatta rakip parti kuracak” deseydi, herhalde Abdüllatif Şener bile inanmazdı.</p>

    <p class="_0px10px ParaOverride-8">…»</p>

    <p class="paragraf">Kalkınmamız için “vergi barışı” adı altında yasa çıkarıldı.</p>

    <p class="paragraf">Kalkınmamızdan ilk faydalanan kişi, Maliye Bakanı oldu.</p>

    <p class="paragraf">Kemal Unakıtan yargılandığı davadan yırttı.</p>

    <p class="paragraf">Bilahare, haksız malvarlığı davasından yargılanan Tayyip Erdoğan’ın beraatine karar verildi. Hazine avukatı itiraz bile etmedi, ki kalkınalım!</p>

    <p class="_0px10px ParaOverride-8">…»</p>

    <p class="paragraf">Kurban Bayramı başladı.</p>

    <p class="paragraf">Etin kilosu sekiz milyon lira…</p>

    <p class="paragraf">Bugünkü parayla sekiz liraydı.</p>

    <p class="_0px10px ParaOverride-8">…»</p>

    <p class="paragraf">17 Ocak 2003.</p>

    <p class="paragraf">AKP döneminin ilk şehidi, Uzman Çavuş İrfan Yayla, Diyarbakır kırsalında düşerken… ABD askeri heyeti, Mersin ve İskenderun limanlarında inceleme yapıyor, AKP milletvekilleri Antalya açıklarına demirleyen uçak gemisi Harry Truman’da hatıra fotoğrafı çektiriyordu.</p>

    <p class="_0px10px ParaOverride-8">…»</p>

    <p class="paragraf">Başbakan Gül’ün özel danışmanı Ahmet Davutoğlu’na büyükelçi unvanı veriliyor, Tayyip Erdoğan ailece Davos’a gidiyor, Emine Hanım “Kar yağışı kristal bir rüya gibi, çok romantik” diyor, Tayyip Erdoğan Davos Zirvesi’ne önemsiz diyenlerin “şizofren tipler” olduğunu söylüyordu.</p>

    <p class="_0px10px-copy"></p>

    <p class="paragraf">Hemen peşinden Başbakan Gül de eşiyle birlikte Davos’a gidiyor, yalakalık fırsatını kaçırmayan gazetelerimiz Hayrünnisa Hanım’ı “Davos şıklığı” başlığıyla sunuyor, Başbakanımız “Kaynak bulmak için Türk vatandaşlığını satmayı düşündük, 20 bin dolara vatandaşlık satalım önerisi getirildi, tepkiden çekindik, vazgeçtik” diyor, her geçen gün adını biraz daha fazla duyacağımız spekülatör Soros, Türk hükümetinin doğru yolda olduğunu anlatıyordu.</p>

    <p class="_0px10px ParaOverride-8">…»</p>

    <p class="paragraf">Hal böyleyken… Cumhurbaşkanı Sezer, bileği kırılan eşini Hacettepe’nin acil servisine getiriyor, sıradan vatandaşlarla röntgen kuyruğuna giriyor, gidişte-dönüşte kırmızı ışıkta duruyordu. Davos’a gidip İsviçre’ye cumhurbaşkanı olması daha uygundu, “yeni Türkiye”ye pek yakışmıyordu!</p>

    <p class="_0px10px ParaOverride-8">…»</p>

    <p class="paragraf">Tank taşıyabilen dev kargo uçakları, İncirlik’e inip kalkmaya başlamıştı. Amerikan basını, Ankara’yla Washington’ın el sıkıştığını, 40 bin Amerikan askeri ile 350 uçağın Türkiye’ye konuşlanacağını yazıyordu.</p>

    <p class="paragraf">Başbakan Gül “Bugünden itibaren stratejik ortağımızın yanındayız” dedi. O günden itibaren, yüce basınımıza sihirli değnek değdi, hep bir ağızdan “Irak’ta kitle imha silahları var” manşetleri başladı. Kimisi kimyasal silah olduğunu, kimisi biyolojik silah olduğunu yazıyor, “maazallah bu Saddam çok fena adam” korkusu pompalanıyor, dumanı tüten füze rampası fotoğrafları yayınlanıyordu.</p>

    <p class="_0px10px-copy"></p>

    <p class="paragraf">“Bizim ahali dünya yansa okumaz, magazini mutlaka okur” diye düşünenler, işin o tarafını da ihmal etmiyordu. Mesela, şu başlığı hiç unutmam: “Saddam’da dünyaya yetecek kadar botoks var!”</p>

    <p class="_0px10px-copy"></p>

    <p class="paragraf">Milli Savunma Bakanlığı, seferberlik halinde ciplere sefer görev emri çıkarılacağını, el konulacağını duyuruyor; Sibel Can “desteğe hazır olduğunu” açıklıyor, Hülya Avşar “feda olsun” diyordu. Seksi sanatçılarımız adeta göğüslerini memlekete siper ederken… İstanbul Atatürk Havalimanı Dış Hatlar Terminali’nde, Zeki Triko’nun bikinili reklam panosu, hacı adaylarının aptesini bozuyor diye beyaz perdeyle kapatılıyordu.</p>

    <p class="_0px10px ParaOverride-8">…»</p>

    <p class="paragraf">Hollanda’nın Türkiye’ye Patriot verdiği, Amerikan Awacs’larının memleketimize tekerlek koyduğu dakikalarda… İstanbul Büyükşehir Belediyesi’nin ulaşım genel müdürü, THY’ye genel müdür yapıldı. “Ha belediye otobüsü, ha Boeing” diyemediği için “Uçak ve metro birbirine çok benziyor” dedi.</p>

    <p class="_0px10px ParaOverride-8">…»</p>

    <p class="paragraf">Tam adı “Türk Silahlı Kuvvetleri’nin yabancı ülkelere gönderilmesi ve yabancı silahlı kuvvetlerin Türkiye’de bulunması için hükümete yetki verilmesi” olan “1 Mart tezkeresi”nin oylanmasına saatler kalmıştı. İngiliz basını, ABD’nin 27 milyar dolar verdiğini, Ankara’nın 4 milyar dolar daha istediğini yazıyor, ABD Başkanı Bush “Türkler at pazarlığı yapıyor” diyor, Barzani’nin internet sitesi “Türkiye pahalı fahişe rolünde” manşeti atıyordu.</p>

    <p class="paragraf">Tayyip Erdoğan “evet” çıkması için bastırıyor, “Hayır’da hayır yok” diyor, CHP lideri Baykal mutlaka hayır dememiz gerektiğini söylüyordu. TBMM Başkanı Arınç ise “Oy hakkım yok, oy versem hayır verirdim” diyerek, dincisi, eski solcusu, eski ülkücüsü, eski liboşu, toparlama kadroyla iktidara gelen AKP’nin “monoblok” olmadığını gösteriyordu.</p>

    <p class="paragraf">Türkiye nefesini tuttu, tezkere oylandı.</p>

    <p class="paragraf">Sonuç evet.</p>

    <p class="paragraf">Karar ret.</p>

    <p class="paragraf">Tam bize göre bi durumdu!</p>

    <p class="_0px10px ParaOverride-8">…»</p>

    <p class="paragraf">Dünya algılamakta güçlük çekti.</p>

    <p class="paragraf">Evet’ler fazlaydı, 250 hayır’a karşılık 264 evet çıkmıştı ama, salt çoğunluk sağlanamamıştı. CHP’yle beraber, 71 AKP milletvekili hayır demişti. O ana kadar aslansın kaplansın koçumsun diyen Amerikan basınında, aniden hava döndü, Türkiye’yi “dansöz” kıyafetiyle tasvir eden karikatürler yayınlandı.</p>

    <p class="_0px10px ParaOverride-8">…»</p>

    <p class="paragraf">Hemen ertesi gün, kemer sıkma paketi açıklandı, hükümetimiz a’dan z’ye bütün vergilere giydirdi. Basınımız pek cesurdu o zamanlar, “Bush’tan alamadı, halktan alacak” başlıkları atıldı.</p>

    <p class="_0px10px ParaOverride-8">…»</p>

    <p class="paragraf">8 Mart 2003…</p>

    <p class="paragraf">Siirt seçimi tekrarlandı.</p>

    <p class="paragraf">Tayyip Erdoğan milletvekili oldu.</p>

    <p class="paragraf">Bir hafta sonra, Başbakan oldu.</p>

    <p class="paragraf">Beş gün sonra, ABD Irak’ı vurdu.</p>

    <p class="_0px10px-copy"></p>

    <p class="paragraf">Türkiye’yi defterden silmiş, kara harekâtına güneyden başlamışlardı. ABD Başkanı açık açık “Türkler sakın Irak’a adım atmaya kalkmasın, Kürtlerle çalışacağız” dedi.</p>

    <p class="paragraf">Tezkereyi bize yedirecekleri anlaşılmıştı.</p>

    <p class="_0px10px ParaOverride-8">…»</p>

    <p class="paragraf">Peki, niye bu kadar öfkelendiler derseniz…</p>

    <p class="paragraf">ABD Büyükelçisi Pearson açıkladı, “Türk hükümeti kuzey cephesi için bize garanti vermişti” dedi. Meğer… Sayın hükümetimiz, mecliste tezkere oylanmadan önce, tamamdır bu iş diye söz vermişti. Tayyip Erdoğan “kafasına göre yönetmek” istiyordu… AKP’nin dış politikadaki vahim hatalar zincirinin ilk halkasıydı.</p>

    <p class="paragraf">Güya jest yaptık, hava sahamızı açtık. Halbuki, izin mizin istedikleri yoktu, uçaklar füzeler vızır vızırdı. Hatta Şanlıurfa’ya Tomahawk düştü. Mersin’e savaş gemileriyle malzeme indiriliyor, İskenderun limanına helikopterler yığılıyor, Batman-Mardin coni kaynıyor; sıkıyorsa dokun deniyordu.</p>

    <p class="_0px10px-copy"></p>

    <p class="paragraf">Gazetelerimizde “Türkiye’nin desteği olmadan başarmaları imkânsız, bataklığa saplandılar, Irak yeni Vietnam olur” gibi, köfteden başlıklar atılırken… Amerikan tankları daha üçüncü gün Bağdat’a girdi. Memlekete demokrasi geldi zanneden Iraklılar, Saddam’ın heykelini şıpıdık terliklerle döve döve yıktılar. Heykel bile Saddam’dan fazla direnmişti, zor yıkıldı.</p>

    <p class="_0px10px ParaOverride-8">…»</p>

    <p class="paragraf">Her akşam çerezleri meyveleri alıp, ekran başına geçiyor, film seyreder gibi, Amerikan füzelerinin uçaklarının Bağdat’ı nasıl vurduğuna bakıyorduk. Harekâtın ilk haftası bitmeden, bizzat Başbakanımızın katıldığı bir başka hava harekâtı yaşandı… Pilotlar kapıyı açık unutmuş, üzerinde bomba olduğunu söyleyen korsan, kokpite dalmış, İstanbul-Ankara seferini yapan THY uçağını 196 yolcuyla kaçırmış, çek Berlin’e demiş, yakıtı biten uçak Atina’ya inmişti. Başbakan Erdoğan cep telefonuyla korsanı aradı, ikna etti, korsan teslim oldu. Türkiye’nin yüreğini ağzına getiren adam, işsizdi. Eşi kendisini terk edip Almanya’ya ailesinin yanına gitmişti. Bu hıyar da, eşinin yanına gitmek için en pratik yolun uçak kaçırmak olduğunu düşünmüştü. Gazetelerimiz “Başbakanımızın ne kadar ikna edici, ne kadar uzlaşmacı bir kişiliğe sahip olduğunu” yazıyor, alkışlıyordu.</p>

    <p class="_0px10px ParaOverride-8">…»</p>

    <p class="paragraf">Üç gün içinde… Fethullah Gülen’in anayasal düzeni yıkma davası affa giriyor, Avrupa İnsan Hakları Mahkemesi Öcalan’ın adil yargılanmadığına karar veriyor, güya HADEP kapatılıyor, yedeği olarak kurulan DEHAP açılıyor, hadi bakalım DEHAP’ın kapatılması istemiyle dava açılıyor, 11 senedir Diyanet İşleri Başkanı olan Mehmet Nuri Yılmaz “İlk defa bu hükümetten baskı gördüm, dini siyasete alet etmek istiyorlar” diyerek istifa ediyordu. Ayrıca, kaşla göz arasında, Kamu Bankaları Ortak Yönetim Kurulu’nun başına Faisal Finans’tan, Ziraat Bankası’nın başına Family Finans’tan, faizsiz bankacılık ekibi getiriliyordu.</p>

    <p class="_0px10px ParaOverride-8">…»</p>

    <p class="paragraf">Ama, Türkiye’nin çok daha önemli mevzuları vardı. Mesela herkes, Fenerbahçe’ye gol atınca elini şortuna sokup, tribüne doğru tombala sallayan Pascal Nouma’yı konuşuyordu. Irak haberlerinin bile önüne geçmişti. Derhal sözleşmesi feshedildi, Beşiktaş’tan kovuldu. Burnumuzun dibindeki savaşa dair gıkını bile çıkarmayan Genelkurmay Başkanı Hilmi Özkök, haftalar sonra ilk defa basına açıklama yaptı, “Pascal Nouma’yı göndermeselerdi, Beşiktaş üyeliğimi askıya alacaktım” dedi.</p>

    <p class="_0px10px ParaOverride-8">…»</p>

    <p class="paragraf">Aynı gün, peşmergeler Kerkük’e girdi.</p>

    <p class="paragraf">Nüfus ve tapu dairesini basıp, Türkmen kayıtlarını yakarlarken… Sivil kıyafetli bordo berelilerimiz, Kerkük girişinde Amerikan askerleri tarafından gözaltına alınıp, sınırdışı ediliyorlardı. Orgeneral Hilmi Bey hâlâ Pascal Nouma’nın tombalasından bahsediyordu.</p>

    <p class="_0px10px ParaOverride-8">…»</p>

    <p class="paragraf">Mayıs ayına depremle başladık. Bingöl 6.4’le sallandı. Malzemesinden çalınan kamu binaları tost oldu, 176 kişi öldü. Çadır dağıtımı becerilemedi, Valilik binası taşlandı, Başbakan “provokasyon” dedi. AKP’nin icraatlarını eleştiren herkes provokatördü. Bingöl Emniyet Müdürü anında görevden alındı.</p>

    <p class="paragraf">Tesadüf işte… Anında görevden alınan Bingöl Emniyet Müdürü, Siirt Emniyet Müdürü’yken, minareli-süngülü şiirini kayda alıp, savcılığa gönderen ve Tayyip Erdoğan’ın hapse girmesine sebep olan emniyet müdürüydü.</p>

    <p class="paragraf">Peki, toz kondurulmayan Bingöl Valisi kimdi?</p>

    <p class="paragraf">Tayyip Erdoğan’ın belediye başkanlığı dönemine ait yolsuzluk iddiasını araştıran mülkiye müfettişiydi. Araştırmış, yolsuzluk yok demiş, bilahare, ilk kararnamede vali olup, 80 gün önce Bingöl’e atanmıştı.</p>

    <p class="_0px10px ParaOverride-8">…»</p>

    <p class="paragraf">Bingöl’ün yaraları sarılmadan, Kayseri Müftülüğü’ne bağlı Kuran kursu binası çöktü, 10 çocuk hayatını kaybetti. Sebepler sorgulanmadı, takdiri ilahi denildi, geçildi. Türkiye giderek bilimsel gerçeklerden uzaklaşırken, YÖK’ün kadro talebi reddediliyor, iki bin kadro isteyen Diyanet’e 15 bin kadro veriliyordu.</p>

    <p class="_0px10px ParaOverride-8">…»</p>

    <p class="paragraf">Maliye Bakanı Unakıtan, devletin mallarını “babalar gibi satacağını” izah ederken… Eşi Ahsen Hanım, türban gerginliklerine formül buluyor, saçını eşarpla bağlıyor, “öğrencilik yıllarında çok havalı olduğunu, Vakko’dan şapkalar aldığını, kendisini Brigitte Bardot’ya benzettiklerini” anlatıyordu. Kim kime benziyor filan derken… Başbakan, <span class="metin-italik" xml:lang="en-US-POSIX">New York Times</span>’a konuşuyor, “Bu ülkede beyaz Türkler var, zenci Türkler var, kardeşiniz zenci Türklere mensuptur” diyordu. Ankara Ticaret Odası Başkanı Sinan Aygün ise, Avrupa’nın en gerisinde olduğumuza dikkat çekiyor, “Türkiye’yi Afrika’ya yerleştirin, renk farkı olmasa, sırıtmaz” diyordu. Sertab Erener, Eurovision’da birinci oldu, bütün dertler unutuldu.</p>

    <p class="_0px10px ParaOverride-8">…»</p>

    <p class="paragraf">Ve, Uzan Ailesi’ne yönelik imha operasyonu başladı.</p>

    <p class="paragraf">Sahibi oldukları Çukurova ve Kepez Elektrik polis ve jandarma eşliğinde basıldı. Sözleşmeleri feshedildi. “Hükümet el koymadı, devlet el koydu” açıklaması yapıldı. AKP’nin karakteristik özelliğiydi, oy kazanacağını düşünürse “Ben yaptım” diyordu, oy kaybedeceğini düşünürse “Devlet yaptı” diyordu. Hemen peşinden bankalarına el koydular. Telsim’e el koydular. Televizyonuna, gazetelerine, radyolarına el koydular.</p>

    <p class="_0px10px ParaOverride-8">…»</p>

    <p class="paragraf">Cem Uzan, Genç Parti’nin genel başkanıydı. Kasım 2002 seçiminden sadece üç ay önce parti kurmuş, yüzde 7’den fazla oy almıştı. Yapılacak ilk seçimde, çok büyük faktördü. AKP’ye en sert muhalefeti yapan kişiydi. Sahibi olduğu <span class="metin-italik" xml:lang="en-US-POSIX">Star</span> gazetesinde, Tayyip Erdoğan’ı “Taliban lideri Hikmetyar’ın dizinin dibinde, yerde otururken” gösteren fotoğrafı yayınlamıştı.</p>

    <p class="_0px10px-copy"></p>

    <p class="paragraf">Cem Uzan’ın tasfiye edilmesi, en başta Aydın Doğan, neredeyse tüm iş dünyasını memnun etmişti. Bir an önce yok edilmesi için karalama kampanyası yürütülüyordu. Halbuki, bu işler sıraylaydı.</p>

    <p class="_0px10px ParaOverride-8">…»</p>

    <p class="paragraf">Uzanların defteri dürülürken, bi başka aile manşete çıktı.</p>

    <p class="paragraf">Ulaştırma Bakanı’nın oğlu gemi almıştı.</p>

    <p class="paragraf">AKP’li bakanların çocuklarında armatörlük yeteneği vardı!</p>

    <p class="_0px10px-copy"></p>

    <p class="paragraf">Bilahare, Avustralya’da dolandırıcılıktan yargılanan kişinin, Ulaştırma Bakanlığı Başdanışmanı yapıldığı; yetmezmiş gibi, Kıbrıs Türk Hava Yolları Yönetim Kurulu Başkanı yapıldığı anlaşıldı.</p>

    <p class="_0px10px ParaOverride-8">…»</p>

    <p class="paragraf">Kıbrıs THY’sinde bunlar olurken… Başbakanı Lizbon’dan getiren THY uçağının pilotu “Allah kısmet ederse 10.45’te Ankara’ya inmiş olacağız” anonsu yaptı. Standart anonslara benzemiyordu. Gazeteciler “Niye böyle anons yaptınız?” diye sordu. Pilot izah etti, “Sayın Başbakan uçağa binerken kokpite girdi, ‘Allah kısmet ederse Ankara’ya ne zaman ineriz?’ diye sordu, ben de anonsumu Başbakanımızın sözlerinden etkilenerek yaptım” cevabını verdi. Pilot da imama uymuştu yani.</p>

    <p class="_0px10px ParaOverride-8">…»</p>

    <p class="paragraf">İmam deyince aklıma geldi… Kütahya’da Dört Direkli Camii’nin ışıklarının kendiliğinden yandığı, imamın kefen dikerken aksakallı dede gördüğü, aksakallı dedenin “Bayramın dördüncü günü büyük felaket olacak, 40 bin kişi ölecek” dediği iddia edildi. Söylenti, kulaktan kulağa yayıldı, binlerce kişi bayramın dördüncü günü evine girmedi, geceyi sokaklarda geçirdi.</p>

    <p class="_0px10px ParaOverride-8">…»</p>

    <p class="paragraf">Kimse ölmedi ama “40 bin kişi”nin karıştığı bir olay hakikaten gerçekleşti… Ukrayna milli maçı için İzmir’e gelen Başbakan ve bakanları, Atatürk Stadı’nda “40 bin seyirci” tarafından yuhalandı. AKP-İzmir maçının ilk raunduydu.</p>

    <p class="_0px10px ParaOverride-8">…»</p>

    <p class="paragraf">Bursa-İnegöl’e bağlı üç bin nüfuslu Cerrah beldesinde, üç bin kişilik cami açılırken… Antalya Öğretmenevi’nde harem-selamlık düğün yapılıyordu; kadınlar alt katta, erkekler üst katta oturmuştu, müzik yoktu, gelinin nikâh şahidi İçişleri Bakanı’ydı.</p>

    <p class="_0px10px ParaOverride-8">…»</p>

    <p class="paragraf">Devlet dairelerinde günaydın-merhaba bitmiş, selamünaleyküm devri başlamıştı… Ki, <span class="metin-italik" xml:lang="en-US-POSIX">Cumhuriyet</span> gazetesinin “Genç subaylar tedirgin” manşeti, gündeme bomba gibi düştü. Mustafa Balbay imzalı habere göre, Genelkurmay Başkanı Özkök, Başbakan’ı uyarmış, “irticai gelişmelerden sadece genç subayların değil, ordunun tamamının kaygı duyduğunu” söylemişti.</p>

    <p class="_0px10px-copy"></p>

    <p class="paragraf">Peki, söylemiş miydi?</p>

    <p class="paragraf">Hilmi Özkök üç gün sustu, başkent kaynadı, üç gün sonra çıktı, “Yalanlamaktan öte lanetliyorum, bu dedikoduları çıkaranların vatan millet sevgisinden şüphe etmek lazım” dedi. Halbuki, taa dokuz sene sonra, Ergenekon davasında ifade verecek, Başbakan’ı subayların tedirginliği konusunda uyardığını anlatacak ve “Yalanlamaktan öte lanetliyorum” dediği haberi doğrulayacaktı.</p>

    <p class="_0px10px-copy"></p>

    <p class="paragraf">Başbakan ise “Cebimize dinleme cihazı mı koyuyorlar, ne konuşulduğunu nereden biliyorlar?” diyordu. Aklına ilk önce “dinleme cihazı”nın gelmesi çok enteresandı… Ve, nedendir hâlâ bilinmez, Tayyip Erdoğan Başbakanlık Konutu’na yerleşmemiş, Keçiören’de apartman dairesi kiralamıştı.</p>

    <p class="_0px10px ParaOverride-8">…»</p>

    <p class="paragraf">Darbe marbe tartışmaları başlayınca, her zaman olduğu gibi, Demokrat Parti gündeme geldi. AKP’liler Demokrat Parti’nin devamı olduklarını öne sürüyorlardı. Rahmetli Başbakan Adnan Menderes’in oğlu Aydın Menderes’e “Siz ne düşünüyorsunuz?” diye soruldu. Tarihe geçecek bir cevap verdi. “Ben Erbakan’ı Erdoğan’a tercih ederim, en azından Erbakan neyin ne olduğunu bilir, vahim hatalar yapmaz, Erdoğan’a göre daha ulusçudur, Türkiye’nin bağımsızlığından yanadır, Erdoğan’ı hangi kişilerin hangi fikirlerin yönettiğini bilmiyoruz” dedi.</p>

    <p class="_0px10px ParaOverride-8">…»</p>

    <p class="paragraf">4 Temmuz 2003…</p>

    <p class="paragraf">Bizim bakanlar bizim milletvekilleri, Amerikan Bağımsızlık Günü resepsiyonunda ABD Ankara Büyükelçiliği’ndeki Amerikalıları tebrik ederken, Irak’ta kafamıza çuval geçirdiler.</p>

    <p class="_0px10px-copy"></p>

    <p class="paragraf">Süleymaniye’deki irtibat büromuz ağır silahlı Amerikan askerleri tarafından basıldı. Bordo bereli 11 subay ve astsubayımız kafalarına çuval geçirilerek, kelepçe takılarak, dipçiklenerek tutuklandı. ABD’ye nota verdiğimiz iddia edildi. Üç saniye sonra bizzat Başbakan tarafından yalanlandı, “Müzik notası değil bu, her aklınıza estiğinde verilmez, ciddiyeti vardır” dedi. “Daha ne ciddiyeti olacak birader” denilemedi tabii… 57 saat esir tuttular, sonra bıraktılar. Binbaşımızın kaburgası kırılmıştı.</p>

    <p class="_0px10px ParaOverride-8">…»</p>

    <p class="paragraf">Kafasına çuval geçirilen askerlerimiz, Kerkük’ün Kürt Valisi’ne suikast planlamakla suçlanırken… PKK, Tunceli Valisi’nin konvoyuna saldırdı, iki şehit verdik.</p>

    <p class="_0px10px ParaOverride-8">…»</p>

    <p class="paragraf">Amerikan mallarını boykot başladı.</p>

    <p class="paragraf">Aynı hafta… “New York’ta bir morning” sloganıyla gazetelerde yayınlanan sürpriz reklamın, Ülker Grubu’na ait Cola Turka olduğu anlaşıldı. Amerikalının biri cafe’ye giriyor, tespihli kovboyla karşılaşıyor, Cola Turka’dan bir yudum tadıyor, şak diye bıyığı çıkıyor, hesap ödenirken “bendensin” diyor, eşi dolmalık biber pişiriyor, hep birlikte “Dağ başını duman almış”ı söylüyorlardı.</p>

    <p class="_0px10px-copy"></p>

    <p class="paragraf">Kadıköy bölgesinde, Coca Cola’nın dağıtımını eski Başbakan Mesut Yılmaz’ın oğlu, Cola Turka’nın dağıtımını yeni Başbakan Erdoğan’ın oğlu yapıyordu. E size de afiyet olsundu.</p>

    <p class="_0px10px ParaOverride-8">…»</p>

    <p class="paragraf">Başbakanların oğlanları köşeyi dönerken, memleket şamar oğlanına dönmüştü… Kosova Barış Gücü’nde görevli Türk yüzbaşı, Alman askerleri tarafından coplarla dövüldü. Almanların komutanı “pardon” dedi, bizimkiler “rica ederiz” dedi, sineye çekildi.</p>

    <p class="_0px10px ParaOverride-8">…»</p>

    <p class="paragraf">Seferberlik falan beklenirken, tam tersi yapıldı.</p>

    <p class="paragraf">18 ay askerlik, 15 aya indi.</p>

    <p class="paragraf">90 bin kişi erken terhis oldu, AKP’ye duacı oldu.</p>

    <p class="_0px10px ParaOverride-8">…»</p>

    <p class="paragraf">Konya’dan bir öğrenci, üniversite sınavında tüm soruları doğru yanıtlayıp, 300 tam puan alan ilk öğrenci oldu. O güne kadar, sınav şampiyonları hep Ege’den İstanbul’dan Ankara’dan çıkarken… AKP’den itibaren, aniden, Konya’da zekâ patlaması yaşanmaya başlamıştı. “Bazı dersaneler”e giden çocuklardaki zekâ sıçraması, dünya rekoru seviyesindeydi!</p>

    <p class="_0px10px ParaOverride-8">…»</p>

    <p class="paragraf">Okullarda ders kitaplarının bedava dağıtılacağı, arsaları değerli olan okulların satılacağı açıklandı. Böylece, okullar özelleştirilirken, okul kitapları devletleştirilmişti. Amaaan bize ne… Avanta olsun isterse çamurdan olsundu. Sayın ahalimiz, okulların satılacak olmasına hiç ses çıkarmadı. Kitaplara ödenen para kendi parasıydı ama, okullar kendi okulu değildi nasıl olsa… Atılsa da olurdu, satılsa da olurdu.</p>

    <p class="_0px10px ParaOverride-8">…»</p>

    <p class="paragraf">Anayasa Mahkemesi, ek motorlu taşıtlar vergisini iptal etti. Ama iş işten geçmiş, ödeyen ödemişti. 394 trilyon lira devlete kaldı. Ödemeyenler yırttı. Kaçanın anası ağlamaz lafı, bir kez daha resmi olarak kanıtlanmıştı. Maliye Bakanı çıktı, “Kimse masraf edip dava açmasın, paraları geri ödemem” dedi.</p>

    <p class="_0px10px ParaOverride-8">…»</p>

    <p class="paragraf">Tarım Bakanı, Edirne’ye gitti. Edirne Tarım İl Müdürlüğü “Tarımın Mimarı Hoş Geldin” pankartı astı. Yağcılığın bu kadarı bakanı bile kızdırdı, “Ben daha altı aylık bakanım, nasıl tarımın mimarı olurum?” diye sordu… Tarım il müdür vekilinin cevabı şahaneydi, “Bu afiş hep hazırda duruyor, her bakan geldiğinde bu pankartı asıyoruz” dedi.</p>

    <p class="_0px10px ParaOverride-8">…»</p>

    <p class="paragraf">Başbakan, Almanya seyahatinde tarih verip, “En geç sekiz senede AB’ye üye oluruz” demiş, Yeşiller Partisi Başkanı Claudia Roth da “Türkiye AB’ye girince evleneceğim” demişti. Kadıncağız bizim yüzümüzden evde kaldı.</p>

    <p class="_0px10px ParaOverride-8">…»</p>

    <p class="paragraf">AB’ye gireceğiz ayaklarıyla, AB’ye uyum adı altında, beş dakkada beşiktaş yasaları çıkmaya başlamıştı. TBMM pazar günleri bile geceyarılarına kadar çalışıyor, milletvekilleri uyukluyor, eller otomatik olarak inip kalkıyordu. Muhabirler vekillerin burnuna mikrofon uzatıyor, “Hangi yasaya oy verdiniz?” diye soruyor, cevap alamıyordu. Çaktırmadan yasa taslaklarının satır aralarına sokuşturulanlar, anca <span class="metin-italik" xml:lang="en-US-POSIX">Resmi Gazete</span>’de yayınlandıktan sonra fark ediliyor, “Vayyy şu yasayı çıkarmışız” deniyordu!</p>

    <p class="_0px10px ParaOverride-8">…»</p>

    <p class="paragraf">Mesela, gene AB’ye uyum ayaklarıyla Eve Dönüş Yasası zart diye meclisten geçti. Bu yasanın aslında ne anlama geldiğini PKK’yla arası çok iyi olan gazeteci Mehmet Ali Birand köşesinde yazdı. “Kandil Dağı’ndaki suça karışmamış PKK’lılar Türkiye’ye dönecek, Murat Karayılan, Cemil Bayık gibi 100 kadar PKK yöneticisi, siyasi göçmen olarak Norveç’e gönderilecek, Norveç’le görüşmeler başladı” dedi.</p>

    <p class="_0px10px-copy"></p>

    <p class="paragraf">Seneler sonra MİT’in PKK’yla Oslo’da masaya oturduğu ortaya çıkacak, nerden çıktı bu Oslo görüşmeleri denecekti. Halbuki, teee dokuz sene evvelden belliydi, açık açık yazılmıştı.</p>

    <p class="_0px10px ParaOverride-8">…»</p>

    <p class="paragraf">Aynı furyada, hapis cezaları azaltıldı. Kimse üstünde bile durmadı. İnsanları domuz bağıyla boğup, oturma odasına gömen Hizbullahçılar sokağa salınınca jeton düşecekti ama, böyle başa böyle tarak müstehaktı.</p>

    <p class="_0px10px ParaOverride-8">…»</p>

    <p class="paragraf">Sayın ahalimiz ciddi meselelerle meşguldü. Mesela, Trabzon Akçaabat Festivali’nde üç kilometrelik, dünyanın en uzun horon halkası oluşturuldu, dünya rekoru kırıldı. Gel gör ki, noter getirmeyi unutmuşlardı. Rekor sayılmadı.</p>

    <p class="_0px10px">…»</p>

    <p class="paragraf">Başbakanımız, Bayrampaşa parkının açılış töreninde, küçük çocukları gezdirmek için kiralanan Cihan isimli ata binmeye kalkıştı. Kovboylar tarafından mıhlanan apaçi gibi yere yapıştı. Yargıtay Danıştay derken, tay’larla başı dertteydi Tay’yip Erdoğan’ın!</p>

    <p class="_0px10px-copy"></p>

    <p class="paragraf">Erbakan “Şahsiyetli atmış, üstünde tutmadı” dedi.</p>

    <p class="paragraf">Başbakan Yardımcısı Mehmet Ali Şahin şiir yazdı:</p>

    <p class="paragraf">“Eyyy Başbakan’ı atan at, akraban mı yoksa kırat.”</p>

    <p class="paragraf">Tarih yazarı Murat Bardakçı son noktayı koydu.</p>

    <p class="paragraf">“Eski Türk geleneğine göre, devlet büyükleri at evliyasının duasını almamış ata kesinlikle bindirilmezdi. Cihan isimli at, evliyaya götürülmediği için Başbakan’a layık değildi” dedi.</p>

    <p class="_0px10px-copy"></p>

    <p class="paragraf">Elbette çok komik bi manzaraydı, çok güldük ama aslında hayati güvenlik skandalıydı. Türkiye Cumhuriyeti’nin Başbakanı durup dururken ölümden dönmüştü. Ve maalesef, eğitimli emniyet uzmanları yerine, polislikle alakası olmayan yeğenini, fedai gibi yakın koruma yapmasının sonucuydu.</p>

    <p class="_0px10px ParaOverride-8">…»</p>

    <p class="paragraf">Başbakan olarak katıldığı ilk YAŞ toplantısından önce, Ulusa Sesleniş konuşmasına çıktı. Daha önceki Ulusa Sesleniş’lerde fonda bulunan Atatürk fotoğrafı bu defa yoktu. Ne dediğinin önemi de yoktu, ulusa verilmek istenen mesaj gayet açıktı.</p>

    <p class="_0px10px ParaOverride-8">…»</p>

    <p class="paragraf">O ilk YAŞ’ta, Özden Örnek Deniz Kuvvetleri Komutanı, İbrahim Fırtına Hava Kuvvetleri Komutanı, İlker Başbuğ Genelkurmay İkinci Başkanı, Şükrü Sarıışık MGK Genel Sekreteri oldu; Şener Eruygur Jandarma Genel Komutanı olarak kaldı. Başbakan’ın “onay verdiği” bu listenin, istisnasız hepsi, hapse tıkılacaktı.</p>

    <p class="paragraf">Buna mukabil…</p>

    <p class="paragraf">Genelkurmay Başkanlığı’nın geleneksel olarak eşli verdiği YAŞ yemeği, Başbakan’ın türbanlı eşi katılmasın diye iptal edildi.</p>

    <p class="paragraf">Bak sen şu Hilmi Özkök’e!</p>

    <p class="_0px10px ParaOverride-8">…»</p>

    <p class="paragraf">Memlekette bunlar olurken, Türk Standartları Enstitüsü “hıyar” standardını belirledi. Tarla hıyarında 20 milimetrelik eğiklik kabul edilebilirken, daha fazla eğikliğe sahip olanlar ikinci sınıf hıyar sayılacaktı. Yani… Bundan böyle, çaktırmadan usülünce eğilenler kaliteli hıyar, alenen eğilenler ikinci sınıf hıyardı.</p>

    <p class="_0px10px ParaOverride-8">…»</p>

    <p class="paragraf">TBMM Yolsuzlukları Araştırma Komisyonu raporu açıklandı. “Yolsuzluk, dini olmaktan çok, laik ahlakla ilişkili bir sorundur” denildi. Türkçe meali: Laikler ahlaksızdı, yolsuzluklar laiklerin başının altından çıkıyordu. Kasımpaşalı Başbakan “Türkiye’yi soyanları bir bir açıklayacağız” derken, takdir-i ilahi, Kasımpaşa Camii’nin servet değerindeki tarihi çinileri çalındı, iki hırsız müezzin tutuklandı.</p>

    <p class="_0px10px ParaOverride-8">…»</p>

    <p class="paragraf">Ağzını her açtığında “ahlak dersi” veren Meclis Başkanı Arınç, berberini mecliste işe almıştı, şimdi de, şoförünün damadını işe aldı. Şoförün damadı meclis benzinliğinde görevine başladı. Kimi müsteşar, kimi genel müdür, kimi berber, kimi pompacı… Kadrolaşmada makam-mevki sınırı yoktu.</p>

    <p class="_0px10px ParaOverride-8">…»</p>

    <p class="paragraf">Bir aydır en çok konuşulan mevzu, nihayete erdi.</p>

    <p class="paragraf">Başbakan’ın küçük oğlu Bilal evlendi.</p>

    <p class="paragraf">Nikâhı, İstanbul Büyükşehir Belediye Başkanı Ali Müfit Gürtuna kıydı. Niye Kadir Abi kıymadı derseniz… Kadir Topbaş o sırada Beyoğlu Belediye Başkanı’ydı. Gerçi, nikâh başvurusu Beyoğlu Belediyesi’ne yapılmıştı ama nikâhı kıymaya rütbesi yetmemişti.</p>

    <p class="_0px10px-copy"></p>

    <p class="paragraf">Gelin henüz 17 yaşındaydı. Reşit değildi.</p>

    <p class="paragraf">Anne babası, evlenme izni verilmesi için dava açtı.</p>

    <p class="paragraf">Sulh hukuk mahkemesi sakınca olmadığına karar verdi.</p>

    <p class="_0px10px-copy"></p>

    <p class="paragraf">Felsefi bi düğün oldu. Çünkü düğünün yapıldığı Lütfi Kırdar Kongre ve Sergi Sarayı’nda, aynı gün Dünya Felsefe Kongresi vardı. Sabah saatlerinde aynı salonda Dünya Felsefe Kongresi’ne katılan ve açılış konuşmasını yapan Cumhurbaşkanı Sezer, akşamki düğüne katılmadı. CHP lideri Baykal ve Genelkurmay Başkanı da katılmadı. Erbakan davet bile edilmedi. Miting gibiydi, dokuz bin kişi vardı.</p>

    <p class="_0px10px-copy"></p>

    <p class="paragraf">Bilal’in nikâh şahidi, İtalya Başbakanı Silvio Berlusconi’ydi. Öbür şahitler, Arnavutluk Başbakanı Fatos Nano, Bülent Arınç, Abdullah Gül ve AKP Milletvekili Nevzat Yalçıntaş’tı. Silvio salona girerken jest yapıldı, Klasik Türk müziği yayını kesildi, Pavarotti’den arya çalındı. Silvio “Meraviglioso” dedi, harika yani… Geline evlilik cüzdanını Silvio verdi, elini öptü; damada saat, geline kolye, Başbakan’a kristal vazo, Emine Hanım’a bilezik hediye ettiğini açıkladı.</p>

    <p class="_0px10px-copy"></p>

    <p class="paragraf">Kapıda protesto eylemi vardı.</p>

    <p class="paragraf">“Çıkarsa tezkere, Bilal gitsin askere” sloganı atıldı.</p>

    <p class="paragraf">Biber gazı sıkıldı. Dört bin polis görevliydi.</p>

    <p class="_0px10px-copy"></p>

    <p class="paragraf">Salonda sadece TRT ve Anadolu Ajansı’nın çekim yapmasına izin verildi. Öbürlerine servis edildi. Medya takip merkezinin 19 televizyon kanalındaki ölçümlerine göre, düğün için toplam 27 saat 56 dakika yayın yapıldı.</p>

    <p class="_0px10px-copy"></p>

    <p class="paragraf">Salon 7 bin dolara kiralanmıştı.</p>

    <p class="paragraf">Davetlilere, tanesi 3,5 milyon liraya mal olan gümüş kutucuklar hediye edildi. İçinde çikolata vardı.</p>

    <p class="_0px10px-copy"></p>

    <p class="paragraf">Guinness Rekorlar Kitabı, el sıkma rekoru kırılacağı beklentisiyle ekip gönderdi. Tayyip Erdoğan’ın tokalaştığı kişileri tek tek saydı. 4 bin 815’te bitti. Hayal kırıklığına uğrandı. Davetli sayısında Türkiye rekoru kırılmış, ancak tokalaşmada dünya rekoru kırılamamıştı. Dünya tokalaşma rekoru, ABD New Mexico Valisi’ne aitti, 8 saatte 13 bin 392 kişinin elini sıkmıştı.</p>

    <p class="_0px10px-copy"></p>

    <p class="paragraf">İngiliz <span class="metin-italik" xml:lang="en-US-POSIX">Times</span> gazetesi “Türbanlı Diana” başlığını attı. Gelinin annesi “Kızımı Başbakan’ın oğluna değil, Harvardlı’ya verdim” dedi. Genç çift, balayını Beylerbeyi’ndeki Bosphorus Palace’ta geçirdi. Boğaz’a sıfır otel, ünlü moda dergisi <span class="metin-italik" xml:lang="en-US-POSIX">Vogue</span> tarafından “dünyanın en romantik oteli” seçilmişti. KESK Genel Başkanı “Memura zam olarak, Başbakan’ın oğlunun damatlık elbisesi kadar para istiyoruz, hepsi o” dedi.</p>

    <p class="_0px10px-copy"></p>

    <p class="paragraf">Milli Görüş’ün yayın organı <span class="metin-italik" xml:lang="en-US-POSIX">Milli Gazete</span>’nin “Kılçık” köşesinde şu dörtlük yazıyordu: “Necmettin Bilal oğul, eminim sana kalsa şahidim hocam derdin, bir ömür berhudar ol, Müslüman nikâhında Katolik şahit diye üzülme, sen masumsun, mesut ve bahtiyar ol…”</p>

    <p class="paragraf">Başbakan, çiçek gönderilmemesini, çiçek göndermeye niyeti olanların Çocuk Esirgeme Kurumu’na bağışta bulunmasını istedi. Salon çiçekten doldu taştı. Kamyon kamyon götürüldü. Gazeteciler, düğünden sonra Çocuk Esirgeme Kurumu’na sordu. Bağış yapanların sayısı, sıfırdı!</p>

    <p class="_0px10px ParaOverride-8">…»</p>

    <p class="paragraf">Tayyip Erdoğan ve eşi, düğün yorgunluğunu, çocuklarının eğitim sponsoru Remzi Gür’ün Ekinlik Adası’ndaki villasında attı. ATA uçağıyla Balıkesir’e geldi. Erdek limanında Remzi Gür’ün Safran isimli yatıyla karşılandı. Atasay Kuyumculuk’un sahibi Cihan Kamer de yattaydı. Cihan Kamer, Başbakan’ın servetinin şahidiydi. “Başbakan’ın oğullarının sünnetinde gelen 30 kilo altını paraya çeviren kişi” olarak tanınıyordu. “Düğünde gelen altınları da bozduracak mısınız?” diye soruldu. Cevap verilmedi.</p>

    <p class="_0px10px ParaOverride-8">…»</p>

    <p class="paragraf">Kısa süre sonra bir devlet düğünü daha yapıldı.</p>

    <p class="paragraf">Kenan Evren’in manevi kızı Ching Wang evlendi.</p>

    <p class="paragraf">Evren, 1982 senesinde Çin’i ziyaret ettiği sırada kendisine rehberlik yapan 11 yaşındaki Ching’i manevi evlat edinmiş, Türkiye’ye getirmiş, Boğaziçi Üniversitesi’nde okutmuştu. Türk vatandaşlığına geçip, Türk vatandaşıyla evlenen Ching’in Harbiye Orduevi’ndeki düğün tarihini de, manevi babası seçmişti: 12 Eylül’dü!</p>

    <p class="_0px10px ParaOverride-8">…»</p>

    <p class="paragraf">Savaş yüzünden durdurulan Türkiye-Bağdat demiryolu yeniden açıldı. İzmir’den yola çıkıp Bağdat’a giden ilk trenin vagonları Coca Cola taşıyordu. Başbakan da gitti, Cola Turka fabrikası açtı; kafasına Cola Turka şapkası taktı. Ülker, devletin resmi markası haline gelmişti.</p>

    <p class="_0px10px ParaOverride-8">…»</p>

    <p class="paragraf">Uzan Ailesi’nin uçaklarına, yatlarına el konurken, medyamızın geriye kalanları birbirini yiyordu. <span class="metin-italik" xml:lang="en-US-POSIX">Sabah</span> gazetesi Aydın Doğan’a vergi kaçakçısı diye bindiriyor, <span class="metin-italik" xml:lang="en-US-POSIX">Hürriyet</span> gazetesi ise, Dinç Bilgin’le Karamehmet’in hortumcu, Turgay Ciner’in mafya olduğunu manşet yapıyordu. Yandaş medya kıs kıs gülüyordu.</p>

    <p class="_0px10px ParaOverride-8">…»</p>

    <p class="paragraf">PKK’nın eve dönüş yasasıyla eve dönmesi beklenirken, ay-yıldızlı tabutlar birer birer evlerine dönmeye başlamıştı. Mardin’de iki polis, Siirt’te iki asker şehit vardı. Bölücü terör hortluyordu.</p>

    <p class="_0px10px ParaOverride-8">…»</p>

    <p class="paragraf">AKP’nin assolisti olarak tanınan Adnan Şenses, AKP’nin ikinci kuruluş yıldönümünde, Tayyip Erdoğan’ın dizinin dibine çökerek “Deli gibi sevdim” şarkısını okudu. Ancak “Görüyorum ki her gün meyhanedesin, yaşamaya küstürüp içtiren mi var” dizelerini… “Görüyorum ki her gün işte güçtesin, yaşamaya küstürüp seni üzen mi var” şeklinde okumuştu! Meyhane, içki falan cızzz’dı.</p>

    <p class="_0px10px ParaOverride-8">…»</p>

    <p class="paragraf">Sütaş’ın reklamında vole atan inek oynuyordu.</p>

    <p class="paragraf">Memeleri görünüyor diye RTÜK’e şikâyet edildi.</p>

    <p class="_0px10px ParaOverride-8">…»</p>

    <p class="paragraf">Başbakanımızın tarih bilgisi hayranlık uyandırıcıydı. Malazgirt Zaferi’nin yıldönümünde konuştu, “Romen Diyojen batarya batarya, gülle gülle saldırırken, Sultan Alparslan ve askerleri Allah Allah diye saldırıyordu” dedi. Ayakta alkışlandı. 1071’de gülle, top filan yoktu. Barut, anca 250 sene sonra toplarda kullanılmaya başlandı. Ama, olsundu… Tarihçiler daha iyi bilecek değildi.</p>

    <p class="_0px10px ParaOverride-8">…»</p>

    <p class="paragraf">PKK biraz daha eve dönüş yaptı.</p>

    <p class="paragraf">Diyarbakır’dan iki şehit daha döndü.</p>

    <p class="_0px10px ParaOverride-8">…»</p>

    <p class="paragraf">Su kayağı, rafting, yamaç paraşütü yapan, dobra sözleri, tebdili kıyafetleriyle Türkiye’nin en renkli valisi olan, Denizli Valisi Recep Yazıcıoğlu, Ankara’da trafik kazasında hayatını kaybetti. Maalesef kemer takmamıştı. Hayatı, roman oldu, film oldu, televizyon dizisi oldu.</p>

    <p class="paragraf">Diyanet İşleri Başkanlığı yapan kardeşi, AKP’den milletvekiliydi, sonradan bakan da oldu. Buna rağmen, pek çok  valinin adeta AKP il başkanı gibi kullanıldığı süreçte, Recep Yazıcıoğlu yaşasaydı, acaba nasıl davranırdı? Bu sorunun cevabını öğrenemedik. Ancak… Aydın Valisi’yken <span class="metin-italik" xml:lang="en-US-POSIX">Yeni Asır</span>’daydım. Rahmetliyi tanırdım. Kendi payıma, el pençe divan durmayacağından eminim.</p>

    <p class="_0px10px ParaOverride-8">…»</p>

    <p class="paragraf">Vali deyince… Artık en önemli işleri AKP’ydi.</p>

    <p class="paragraf">Yaz bitti, ahaliye avanta kömür dağıtımı başladı.</p>

    <p class="paragraf">Okullar açıldı, bedava ders kitapları dağıtıldı.</p>

    <p class="paragraf">Kitapların içine Tayyip Erdoğan’ın fotoğrafları ve mesajları konulmuş; siyaset ilkokula sokulmuştu.</p>

    <p class="_0px10px ParaOverride-8">…»</p>

    <p class="paragraf">Bilahare, imam hatip liselerinin üniversiteye girişte önünü açan, katsayı engelini kaldıran yasa taslağı hazırlandığı ortaya çıktı. Dokuz Eylül Üniversitesi Rektörü “Atatürkçü düşünce için hepimiz Kubilay olmaya hazırız” dedi. Başbakan bu reste çok sinirlendi, “rektörleri edep dışına çıkmakla” suçladı.</p>

    <p class="paragraf">Bunun üzerine “edepsiz rektörler” isyan etti.</p>

    <p class="paragraf">ODTÜ Rektörü “Başbakan’ın lafı Adnan Menderes’in kara cüppeliler lafı gibi, tarihe kara leke olarak geçecek” dedi. Ankara Üniversitesi Rektörü “Cumhuriyet’in temel ilkelerini savunmak bizim görevimizdir, bu edepsizlikse, edepsizliğe devam edeceğiz” dedi. Uludağ Üniversitesi Rektörü “Daha çok konuşmaya kararlıyız” dedi. İTÜ Rektörü “Tarih boyunca kimsenin emrine girmedik, girmeyeceğiz” dedi. Karadeniz Teknik Üniversitesi Rektörü “Parolamız açık, Atatürk ilke ve devrimlerine bağlılık” dedi. Kırıkkale Üniversitesi Rektörü “Bizler başkaları gibi demokrasiyi araç olarak değil, amaç olarak görüyoruz” dedi. Trakya Üniversitesi Rektörü “Atatürkçülükte tarafız” dedi. Marmara Üniversitesi Rektörü “Çomak rektörlere değil, ülkenin geleceğine sokuluyor” dedi. Yüzüncü Yıl Üniversitesi Rektörü “Başbakan’ın sözlerini aynen iade ediyoruz” dedi. İstanbul Üniversitesi Rektörü “Ürkütüp yıldıramazlar” dedi. Pamukkale Üniversitesi Rektörü “Siyaseti üniversiteye sokuyorlar” dedi. Harran Üniversitesi Rektörü “Üniversitelerin çok ciddi sorunları var, önce onları çözün” dedi. Çukurova Üniversitesi Rektörü “Başbakan’ın sözleri yüzyıllarca zihinlerden silinmeyecek bir ifadedir” dedi. Çanakkale Üniversitesi Rektörü “Edepsiz lafı çok yakışıksız” dedi. Adnan Menderes Üniversitesi Rektörü “Sıcak tehlike karşısında sessiz kalmayacağımız bilinmeli” dedi. Süleyman Demirel Üniversitesi Rektörü “Üniversiteler siyasi gücün kontrolüne bırakılamaz” dedi.</p>

    <p class="paragraf">Netice?</p>

    <p class="paragraf">Hepsi birer birer koltuğundan uçacaktı.</p>

    <p class="paragraf">Bazıları içeri tıkılacaktı.</p>

    <p class="_0px10px ParaOverride-8">…»</p>

    <p class="paragraf">Türkiye Diyanet Vakfı Sendikası Konya Şube Başkanı, YÖK Başkanı Kemal Gürüz’le İstanbul Üniversitesi Rektörü Kemal Alemdaroğlu’nu açıkça tehdit etti, “İmam hatiplere saldırmaya devam ederlerse, iki Kemal’in cenazeleri yıkanmayacak, cenaze namazları kılınmayacak” dedi.</p>

    <p class="paragraf">İnsanları ikiye ayırmışlardı.</p>

    <p class="paragraf">Ölüsü yıkanacaklar, ölüsü yıkanmayacaklar!</p>

    <p class="paragraf">Aynı sendikanın Gaziantep Şube Başkanı, “Allah’ı inkâr ediyor” iddiasıyla, YÖK Başkanı hakkında savcılığa suç duyurusunda bulundu. Ve aynı gün… TBMM’de bir ilke imza atıldı, milletvekillerinin rahat aptes alması için, TBMM tuvaletlerindeki lavaboların boyu kısaltıldı.</p>

    <p class="_0px10px ParaOverride-8">…»</p>

    <p class="paragraf">O hafta sonu, üniversite öğretim üyelerinin Ankara’da düzenlediği Cumhuriyet’e Saygı Mitingi’nde “Ordu Göreve” pankartı açıldı. Yandaş medya, YÖK’ü darbe çığırtkanlığıyla suçlarken, İşçi Partisi lideri Doğu Perinçek, tek tek fotoğraflarını gösterdi, “O pankartı MİT’e bağlı ajan provokatör açtı” dedi.</p>

    <p class="_0px10px ParaOverride-8">…»</p>

    <p class="paragraf">Cumhuriyet için yürüyenlere darbeci damgası yapıştırılırken, Cumhuriyet tarihinde görülmemiş bir olay yaşandı. Manisa Valiliği, pazar günü saat 11’de Cumhuriyet yürüyüşü düzenledi, program bastırdı, tüm Manisa’ya duyurdu. Hemen peşinden, aynı gün aynı saatte, TBMM Başkanı Arınç’ın cami açılışı yapacağı ortaya çıktı. Manisa Valisi, apar topar programı değiştirdi, Cumhuriyet yürüyüşünün saati ertelendi.</p>

    <p class="_0px10px ParaOverride-8">…»</p>

    <p class="paragraf">Aralarında kuvvet komutanlarının da bulunduğu 312 general, dinci <span class="metin-italik" xml:lang="en-US-POSIX">Vakit</span> gazetesine 624 milyar liralık tazminat davası açtı. “Onbaşı bile olamayacakların general olduğu ülke” başlıklı yazıya kızmışlardı. Genelkurmay Başkanı Hilmi Özkök hariç… Bütün generaller dava açmış, en birinci general üstüne alınmamıştı!</p>

    <p class="_0px10px ParaOverride-8">…»</p>

    <p class="paragraf">Cumhurbaşkanı Sezer’in veto ettiği yasa sayısı 25’e ulaşmıştı. Tek başına hukuk mücadelesi veriyordu. Yetkileri elbette sınırlıydı ama, en azından AKP’nin Anayasa’ya aykırı davrandığını tarihin sayfalarında kayda geçiriyordu. Diyanet İşleri Başkanlığı’na bir başka aydın din adamını, Profesör Ali Bardakoğlu’nu atadı. Bardakoğlu ilk iş, kara cüppeyi çıkardı, fildişi renginde cüppe dönemini başlattı.</p>

    <p class="_0px10px ParaOverride-8">…»</p>

    <p class="paragraf">Bu toz duman arasında, İtalyan dergisi <span class="metin-italik" xml:lang="en-US-POSIX">Panorama</span>, Abdullah Gül’ü “Boğaz’ın George Clooney’i” başlığıyla tanıttı. Hani belki merak ediyorsunuzdur ilk defa kim benzetmişti diye… Yalaka medyamızın günahı yoktu. Türkiye’de köprü, tünel, boru hattı ihalesi kovalayan, İtalyanların işiydi.</p>

    <p class="paragraf">Kayserili George Clooney’in babasını da, Kayseri’de “yılın ahisi” seçmişlerdi. Adamcağız 62 senedir tornacıydı, seçmemişler, oğlunun iktidara geldiği sene, şırrak diye yılın ahisi seçmişlerdi.</p>

    <p class="_0px10px ParaOverride-8">…»</p>

    <p class="paragraf">İçişleri Bakanlığı genelgesiyle, Kürtçe isim koyma yasağı kaldırıldı. İlk iş… Kürtçe erotik film, video kaset olarak piyasaya sürüldü. <span class="metin-italik" xml:lang="en-US-POSIX">Xaşhiki Kaliki</span>, dedenin fantezileri’ydi. İstanbul’da yaşayan yaşlı bir adamın cinsel maceraları anlatılıyordu. Başrolde, seks filmlerinin popüler yıldızı Yasemin Ünlü vardı.</p>

    <p class="_0px10px ParaOverride-8">…»</p>

    <p class="paragraf">Şeyh Sait’in torunu, eski milletvekili Abdülmelik Fırat’ın hatıraları <span class="metin-italik" xml:lang="en-US-POSIX">Mezopotamya Sürgünü</span> ismiyle kitaplaştırıldı. Abdülmelik Fırat, PKK lideri Öcalan’ın MİT’te ofisboy’luk yaptığını, bu bilgiyi kendisine gazeteci Avni Özgürel’in söylediğini anlatmıştı. Avni Özgürel’e sordular. Öcalan’ın MİT Karargâhı’nda değil, MİT’in milliyetçi kesimi organize etmek için kurduğu Fikir Ajansı’nda ofisboy’luk yaptığını söyledi. Bu sefer, MİT Kontrterör Dairesi eski Başkanı Mehmet Eymür’e sordular. Kahkaha attı, “Apo’yu bilmem ama, İbrahim Tatlıses’in Diyarbakır’daki MİT inşaatında çalıştığını doğrularım” dedi. Gazeteciler, doooğru İbo’ya koştu. İbo ne desin, “İnşaatlarda çalıştım ama, MİT binasının nerde olduğunu bilmem” dedi.</p>

    <p class="_0px10px ParaOverride-8">…»</p>

    <p class="paragraf">Ramazan geldi. İstanbul Büyükşehir Belediyesi’nin 150 bin kolilik, 5 trilyon liralık gıda alım ihalesini, AKP Bitlis Milletvekili Vahit Kiler’in şirketi kazandı. Allah bereket versindi.</p>

    <p class="paragraf">Kafasındaki çuvaldan rahatsız olmayan Türkiye, çuvalla gelen hurmalardan endişe ediyordu.</p>

    <p class="paragraf">ABD’nin kullandığı bombalar nedeniyle, Irak’tan ithal edilen hurmalarda radyasyon şüphesi doğmuştu. Türkiye Atom Enerjisi Kurumu, işi gücü bıraktı, laboratuvar analizi yaptı, yüreklere su serpti, “Irak hurmaları temiz” raporu verdi.</p>

    <p class="_0px10px ParaOverride-8">…»</p>

    <p class="paragraf">10 Kasım’da, Mustafa Kemal hayranı olan Aslan “Sarızeybek” isimli vatandaşın oğlu dünyaya geldi. “Ata” adını koydu. “10 Kasım doğumlu Ata Sarızeybek” oldu. Sarızeybek Ailesi “Ataşehir”in “Ata” konutlarında oturuyordu. Otomobilleri de Hyundai “Sonata”ydı. 2003’ten itibaren yaşadığımız 10 Kasım’ların tek sevimli haberiydi. Bundan sonraki her 10 Kasım’da mutlaka bi sevimsizlik yaşanacaktı.</p>

    <p class="_0px10px ParaOverride-8">…»</p>

    <p class="paragraf">15 Kasım 2003…</p>

    <p class="paragraf">İstanbul’daki Neve Şalom Sinagogu ile Beth Israel Sinagogu’na, cumartesi duası sırasında, gübre bombası yüklü kamyonetlerle, eşzamanlı intihar saldırıları düzenlendi. 27 vatandaşımız öldü, 300’den fazla yaralı vardı. Hayatını kaybeden Musevi vatandaşlarımız, Ulus Musevi Mezarlığı’na, Türk bayrağına sarılı tabutlarla toprağa verildi.</p>

    <p class="_0px10px-copy"></p>

    <p class="paragraf">Bombacılar Bingöl doğumluydu.</p>

    <p class="paragraf">Pakistan’da El Kaide tarafından eğitilmişlerdi.</p>

    <p class="_0px10px-copy"></p>

    <p class="paragraf">İstanbul Emniyet Müdürü makamında değildi.</p>

    <p class="paragraf">Letonya’ya milli maç seyretmeye gitmişti.</p>

    <p class="_0px10px ParaOverride-8">…»</p>

    <p class="paragraf">Aynı gün, hükümetimizin gezi karnesi açıklandı.</p>

    <p class="paragraf">Bakanlarımız sadece 11 ayda 306 defa yurtdışına gitmişti. Kimisi Küba’da adaleti araştırmış, kimisi Kenya’da çevre’yi araştırmış, kimisi Meksika’da kadın’ı araştırmıştı.</p>

    <p class="_0px10px ParaOverride-8">…»</p>

    <p class="paragraf">20 Kasım 2003…</p>

    <p class="paragraf">Beş gün sonra, sıfır istihbarat, sıfır önlem, gene İstanbul, HSBC bankasıyla İngiliz Başkonsolosluğu, gene gübre bombası yüklü kamyonetler, gene eşzamanlı, 30 kişi daha hayatını kaybetti. Sokaklar ceset doluydu. Ölenlerden biri İngiltere Başkonsolosu’ydu. 400’den fazla yaralı vardı. Bombacılar gene Türk vatandaşıydı, gene El Kaide üstlenmişti. Ve o gece, Kadir Gecesi’ydi.</p>

    <p class="_0px10px ParaOverride-8">…»</p>

    <p class="paragraf">Onca facia, onca dram, hikâye kardeşim…</p>

    <p class="paragraf">Üç gün sonra bayram tatili başladı.</p>

    <p class="paragraf">Hayat üç saniyede normale döndü.</p>

    <p class="paragraf">Mısır’a gezmeye giden Türk turist kafilesi Hurgada Havalimanı’nda beş saat bekletildi, bekleyenler arasında Cem Boyner de vardı, “Ailece perişan olduk yani” dedi. Bayramın ikinci günü, Karaman’da grizu patladı, 10 madenci sizlere ömür… Böylece, bayramda bile ocağa sokuldukları anlaşıldı.</p>

    <p class="_0px10px ParaOverride-8">…»</p>

    <p class="paragraf">Türkiye, kafasını toprağa gömerek hadiseleri görmezden gelmeye çalışıyordu, ki memleketimizin devekuşu üretiminde yüzde 500’lük artış meydana geldiği açıklandı.</p>

    <p class="_0px10px ParaOverride-8">…»</p>

    <p class="paragraf">Ve Başbakan, “Bombacıların Türk olması bizi teselli etti, ülkeye yabancı terörist sızmadığını anladık” dedi, iyi mi!</p>

    <p class="_0px10px ParaOverride-8">…»</p>

    <p class="paragraf">Tayyip Erdoğan teselli olmuştu ama, El Kaideci Türkler yüzünden, dünyadaki bütün Türklere şüpheyle bakılıyordu. Londra-İstanbul seferini yapmak üzere kalkışa hazırlanan British Airways uçağı, son anda pistten döndü, terminale yanaştı, yedi Türk yolcu gözaltına alındı, sorgulandı. Niye derseniz… Akraba cenazesi için yurda gelirken, oturdukları koltukta namaz kılmaya kalkmışlardı. Bunlar namaz kılıyorsa kesin intihar bombacısıdır damgası yemişler, pilot tarafından kuleye ispiyonlanarak, gözaltına alınmışlardı.</p>

    <p class="_0px10px ParaOverride-8">…»</p>

    <p class="paragraf">Ertesi gün, bir vatandaşımız beline karton kutu sarıp HSBC’nin Gebze şubesine daldı, “Üstümde bomba var, sökülün paraları” dedi. “Sen ne biçim teröristsin birader?” dediler. “Kredi kartı borcum var abi” dedi.</p>

    <p class="_0px10px ParaOverride-8">…»</p>

    <p class="paragraf">Mardin’de askeri araç mayına çarptı.</p>

    <p class="paragraf">Seneler sonra ilk kez, beş şehit birden verdik.</p>

    <p class="paragraf">Kanada, soykırımı tanıdı.</p>

    <p class="paragraf">İsviçre, soykırımı tanıdı.</p>

    <p class="paragraf">Manşetlerde Bayhan vardı.</p>

    <p class="_0px10px ParaOverride-8">…»</p>

    <p class="paragraf">Popstar’ın finalistiydi. Cinayetten hapis yattığı, adam bıçaklamaktan arandığı ortaya çıkmıştı. O akşamki telefon mesajlı elemede, rekor sayıda oy aldı. Burası Türkiye’ydi, katil olduğu öğrenilince, kıymete binmişti! Jüri üyesi Deniz Seki isyan etti. “Cinayetten sabıkalı biri nasıl olur da ayakta alkışlanır” dedi, seyirciden büyük tepki gördü, yuhladılar, sinirlendi, salonu terk etti. Türkiye’nin en önemli mevzusu buydu. Başbakan ertesi sabah Deniz Seki’yi telefonla aradı, bu davranışından ötürü tebrik etti. O zamanlar, Deniz Seki’nin kokainden içeri gireceğini kimse tahmin edemezdi tabii.</p>

    <p class="_0px10px ParaOverride-8">…»</p>

    <p class="paragraf">Yılbaşı yaklaşırken, Saddam yakalandı.</p>

    <p class="paragraf">Iraklılar pek sevindi.</p>

    <p class="paragraf">Amerikan bayraklarıyla sokaklarda tur atıyorlardı.</p>

    <p class="_0px10px ParaOverride-8">…»</p>

    <p class="paragraf">Celal Talabani, İstanbul üzerinden Moskova’ya giderken, taaa 11 sene önce Turgut Özal tarafından kendisine verilen Türkiye Cumhuriyeti’nin “kırmızı pasaport”unu iade etti.</p>

    <p class="paragraf">Artık ihtiyacı yoktu.</p>

    <p class="_0px10px ParaOverride-8">…»</p>

    <p class="paragraf">Profesör Kemal Gürüz’ün görev süresi bitti.</p>

    <p class="paragraf">Profesör Erdoğan Teziç, YÖK Başkanı oldu.</p>

    <p class="_0px10px ParaOverride-8">…»</p>

    <p class="paragraf">Kubilay anıldı.</p>

    <p class="paragraf">Genelkurmay Başkanı Özkök “Laiklik karşıtı hareketlere girişeceklerin sonu, Kubilay’ı katledenler gibi olur” dedi. Breh breh breh… Başbakanlık Müsteşarı Ömer Dinçer’in 1995’te yaptığı bi konuşma ortaya çıktı. “Cumhuriyet’in ve laikliğin, yerini, Müslüman bi yapıya devretmesinin zamanı geldi” diyordu.</p>

    <p class="_0px10px ParaOverride-8">…»</p>

    <p class="paragraf">28 Şubat sürecinde ilkokul çocuklarına yasaklanan yatılı Kuran kursları, Milli Eğitim’in yönetmeliğiyle yeniden açıldı.</p>

    <p class="_0px10px ParaOverride-8">…»</p>

    <p class="paragraf">Trabzon limanı satıldı.</p>

    <p class="paragraf">Trabzon ne diyecek diye merak ediyorduk…</p>

    <p class="paragraf">AKP Trabzon milletvekili, TSE’ye başvurdu.</p>

    <p class="paragraf">Türban standardı istedi!</p>

    <p class="paragraf">Trabzon’un tek derdi buydu demek ki.</p>

    <p class="paragraf">TSE “maalesef imkânsız” cevabı verdi.</p>

    <p class="paragraf">“Dünyada kriteri yok, standart üretemeyiz” denildi.</p>

    <p class="_0px10px ParaOverride-8">…»</p>

    <p class="paragraf">Türkiye’ye girmeden önce pazar araştırması yapan ve Türk erkeklerinin en büyük boy prezervatifi tercih ettiğini belirleyen Alman Condomi firması, piyasaya girince şoka girdi. Çünkü anketlerde 20 santim diyen erkeklerimiz, 15 santimlik standart boyu satın alıyordu. Büyük boy’lar elde kalmıştı. Türkiye’deki kamuoyu araştırma anketlerinin ne kadar gerçekçi olduğunun, farklı bi kanıtıydı!</p>

    <p class="_0px10px ParaOverride-8">…»</p>

    <p class="paragraf">Çöp vergisi sulandırıldı.</p>

    <p class="paragraf">Su faturalarıyla birlikte ödenmeye başlandı.</p>

    <p class="_0px10px ParaOverride-8">…»</p>

    <p class="paragraf">Maliye Bakanı, batık bankacılara zarif bi çağrı yaptı.</p>

    <p class="paragraf">“Adamı deli etmeyin ulan, nerde bu paralar?” dedi.</p>

    <p class="_0px10px ParaOverride-8">…»</p>

    <p class="paragraf">Tekel’in rakısı satıldı. Sadece 292 milyon dolara.</p>

    <p class="paragraf">Boş şişe bile daha pahalıya satılırdı.</p>

    <p class="paragraf">Rakıyı kapan uyanık müteahhitlerimiz adına Nihat Özdemir konuştu, “Bundan daha iyi fiyat verilemezdi” dedi. Yalakalık sarhoşu ekonomi yazarlarımız alkışladı, tasdik etti.</p>

    <p class="paragraf">Halbuki… Uyanık müteahhitlerimiz, aynı rakıyı, üç katına, 810 milyon dolara Amerikalılara satacaktı. Amerikalılar da aynı rakıyı, üç katına, 2,1 milyar dolara İngilizlere satacaktı. Böylece, hükümetimizin “babalar gibi satışı” sayesinde, iki defa 3’ün 1’ini almış olacaktık.</p>

    <p class="_0px10px ParaOverride-8">…»</p>

    <p class="paragraf">Milletin malları ona buna şakır şakır satılırken, Başbakan dünyayı geziyordu. Özbekistan’a gitti, Şah Zinde Türbesi’ni ziyaret etti. Mihmandar, türbenin merdivenlerini gösterip “Buraya günah merdivenleri denir, çıkarken basamakları sayın, inerken saydığınızla aynı çıkarsa, günahsız kabul edilirsiniz” dedi.</p>

    <p class="_0px10px-copy"></p>

    <p class="paragraf">Çıkıp indiler…</p>

    <p class="paragraf">Başbakan “Sayıyı tutturdum, 36” dedi.</p>

    <p class="paragraf">Emine Hanım düzeltti, “37” dedi!</p>

    <p class="_0px10px ParaOverride-8">…»</p>

    <p class="paragraf">Medya işi gücü bırakmış, Deniz Seki’nin peşine düşmüştü. Bayhan’a cinayet işlediği için tepki gösteren Deniz Seki’nin katil torunu olduğu; dedesinin 1954’te alacak verecek davası yüzünden bacanağını öldürdüğü ortaya çıkarıldı. Deniz Seki “Haberim yoktu, duyunca annemi aradım, o şekilde haberim oldu, benden gizlenmiş, zaten yarışmada dedem de olsaydı, tavrım değişmezdi” dedi. Deniz Seki’nin yerine Zerrin Özer jüri üyesi oldu. Türkiye’ye Satürn çarpsa, havagazıydı, varsa yoksa Popstar’dı. İzlenme oranı, Dünya Kupası’ndaki Türkiye-Brezilya maçının izlenme oranını bile sollamıştı.</p>

    <p class="paragraf">2003 sona ererken, şaşaalı bir dönem de ibret verici şekilde kapanıyordu. İktidardayken yalakaların pervane olduğu, papatyaların, maskeli baloların partisi ANAP’ın seçim otobüsüne haciz konuldu. Hem de, alacaklarını tahsil edemeyen partinin çaycıları tarafından!</p>
  </div>
</body>
</html>
