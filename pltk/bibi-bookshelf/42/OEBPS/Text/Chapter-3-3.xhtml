<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>8-2</title>
  <link href="../Styles/StyleSheet.css" rel="stylesheet" type="text/css" />
</head>

<body id="x8" xml:lang="en-GB">
  <div class="Basic-Text-Frame">
    <p class="arabaslik_orta" id="_idParaDest-15">2013</p>

    <p class="paragraf ParaOverride-4"><span class="CharOverride-1">Sakine Cansız</span> <span class="CharOverride-5">•</span> <span class="CharOverride-1">İmralı tutanakları</span> <span class="CharOverride-5">•</span> <span class="CharOverride-1">Apo’dan ulusa sesleniş</span></p>

    <p class="paragraf ParaOverride-4"><span class="CharOverride-5">•</span> <span class="CharOverride-1">Kürdistan</span> <span class="CharOverride-5">•</span> <span class="CharOverride-1">İmralı’ya muhabbet, Silivri’ye müebbet</span></p>

    <p class="paragraf ParaOverride-4"><span class="CharOverride-5">•</span> <span class="CharOverride-1">Akil insanlar</span> <span class="CharOverride-5">•</span> <span class="CharOverride-1">Fesli hostes</span> <span class="CharOverride-5">•</span> <span class="CharOverride-1">Türbanlı avukat</span></p>

    <p class="paragraf ParaOverride-4"><span class="CharOverride-5">•</span> <span class="CharOverride-1">TC</span> <span class="CharOverride-5">•</span> <span class="CharOverride-1">Fazıl Say</span> <span class="CharOverride-5">•</span> <span class="CharOverride-1">Biber gazı</span> <span class="CharOverride-5">•</span> <span class="CharOverride-1">Reyhanlı</span> <span class="CharOverride-5">•</span> <span class="CharOverride-1">Hizbuşeytan</span></p>

    <p class="paragraf ParaOverride-4"><span class="CharOverride-5">•</span> <span class="CharOverride-1">Padişaha doktora</span> <span class="CharOverride-5">•</span> <span class="CharOverride-1">Milli içkimiz ayran</span> <span class="CharOverride-5">•</span> <span class="CharOverride-1">İki ayyaş</span></p>

    <p class="Paragraph-Style-1"><span class="CharOverride-11">•</span> Yavuz Sultan Selim Köprüsü <span class="CharOverride-11">•</span> Gezi Parkı</p>

    <p class="paragraf">“Çözüm süreci” deniyordu ama…</p>

    <p class="paragraf">Yeni seneye “çözülüm süreci”yle girmiştik.</p>

    <p class="paragraf">Apo aniden “İmralı” oluvermişti.</p>

    <p class="paragraf">AKP deme Ak de, Esad deme Esed de gibi…</p>

    <p class="paragraf">Psikolojik harekâtın parçasıydı.</p>

    <p class="paragraf">Toplumsal hafızayı uyuşturmak için “Öcalan, teröristbaşı, PKK” kelimeleri adeta yasaklanmıştı. Hem duygular nötrleştiriliyordu, hem de “İmralı” kavramı yavaş yavaş Çankaya, Beyaz Saray gibi “otorite merkezi” haline getiriliyordu.</p>

    <p class="_0px10px ParaOverride-8">…»</p>

    <p class="paragraf">“Ulusa Sesleniş”in adı değiştirildi.</p>

    <p class="paragraf">“Millete Hizmet Yolunda” oldu.</p>

    <p class="paragraf">“Ulus” kelimesine ambargo uygulanıyordu.</p>

    <p class="_0px10px ParaOverride-8">…»</p>

    <p class="paragraf">Ahmet Türk ve Ayla Akat Ata, İmralı’ya gitti.</p>

    <p class="paragraf">Ata-Türk… Apo’yla görüştü!</p>

    <p class="paragraf">Peki, ne konuştular?</p>

    <p class="paragraf">Başbakan açıkladı.</p>

    <p class="paragraf">“Silahlarını bırakıp Türkiye’yi terk etmelerini istiyoruz, silah bırakarak giderlerse askeri operasyon düzenlenmez” dedi.</p>

    <p class="paragraf">Yurtdışındayken koşa koşa gelen subayları “kaçma şüphesi var” diye içeri tıkıyorlardı. “Kaçmama şüphesi olan” teröristleri, yurtdışına kaçmaları için ikna etmeye çalışıyorlardı!</p>

    <p class="_0px10px ParaOverride-8">…»</p>

    <p class="paragraf">Kaderin cilvesi… Balyoz’dan tutuklu 11 subay, Ankara’ya nakil istedi. İstanbul’dan bindikleri cezaevi aracı yolda bozuldu. “Kaçma şüphesi var” diye tahliye edilmeyen subaylar, indi, bozulan aracı Bolu gişelere kadar ittirdi, iyi mi… Tamir edilemedi. Yol kenarında beklediler. Başka araç geldi, öyle gittiler.</p>

    <p class="_0px10px ParaOverride-8">…»</p>

    <p class="paragraf">BDP’lilerin İmralı’ya ayak bastığı dakikalarda, polisimiz de Fenerbahçe Orduevi’ni bastı. Genelkurmay eski Başkanı İsmail Hakkı Karadayı 28 Şubat’tan gözaltına alındı. Ankara’ya götürüldü, sorgulandı. “Benim o günlerde olan bitenden haberim yok” dedi. Sıyırdı. Sadece yurtdışı yasağı konmuştu, haftada bir karakola gidip “kaçmadım” diye imza verecekti. An itibariyle 28 Şubat’tan 75 tutuklu vardı.</p>

    <p class="_0px10px ParaOverride-8">…»</p>

    <p class="paragraf">Balyoz davasının gerekçeli kararı açıklandı.</p>

    <p class="paragraf">“Genelkurmay tarafından mahkememize bildirildi, ele geçirilen dijital belgelerin asılları var” denildi. Peki, hakikaten söz konusu belgelerin asılları Genelkurmay’da var mıydı? Genelkurmay derhal yazılı açıklama yaptı, derhal yalanladı, “Bizde belge yok, mahkemeye de belge melge vermedik” dedi. Türk hukuk tarihi, skandalın böylesine ilk defa şahit oluyordu.</p>

    <p class="paragraf">Üstelik… “2003’te hazırlandı” denilen dijital belgeler, 2003’te henüz icat edilmemiş 2007 fontlarıyla yazılmıştı. CHP soru önergesi verince, Milli Savunma Bakanı bile bu çelişkiyi itiraf etmek zorunda kalmıştı. “Microsoft Office 2007 yazılımı, TSK’da 2007’den itibaren kullanılmaya başlandı, zaten 2006’da icat edildiğini düşünürsek, 2003’te kullanılması mümkün değil” demişti.</p>

    <p class="paragraf">“Asrın iftirası”nın en temel kanıtıydı.</p>

    <p class="paragraf">Temyize giden Balyoz dosyasının tebliğname numarası 9-2013/66666’ydı… Subayların avukatları enteresan bir detaya dikkat çekip, “Ebced hesabında 66, Allah sözcüğü anlamına gelir, görünen o ki, bizim iş Allah’a havale” dediler. Yargıtay Başsavcılığı ise “Dosyalara akılda kalıcı numaralar veriliyor, buna da öyle denk gelmiş” demekle yetindi!</p>

    <p class="_0px10px ParaOverride-8">…»</p>

    <p class="paragraf">Balyoz davasının cezaları verildi.</p>

    <p class="paragraf">Ergenekon davası mütalaa aşamasına geldi.</p>

    <p class="paragraf">Görev tamamlanmıştı.</p>

    <p class="paragraf">Bak sen şu tesadüfe… Bu davaları manşetlerinden başlatan <span class="metin-italik" xml:lang="en-US-POSIX">Taraf</span> gazetesinin kurucu genel yayın yönetmeni-başyazarı Ahmet Altan ve genel yayın yönetmeni Yasemin Çongar istifa etti.</p>

    <p class="_0px10px ParaOverride-8">…»</p>

    <p class="paragraf">Mehmet Ali Birand vefat etti.</p>

    <p class="paragraf">Ölümünden kısa süre önce “Kürt” olduğunu açıklamıştı; PKK’ya af çıkarılması gerektiğini, Apo’nun TBMM’ye girmesi gerektiğini, Türkiye’nin ancak bu şekilde huzur bulabileceğini yazmıştı. Meslek hayatı boyunca PKK’nın meşrulaşması için çaba harcamıştı. Tam hayalini kurduğu günlere gelinmişti ki, ömrü vefa etmedi.</p>

    <p class="_0px10px ParaOverride-8">…»</p>

    <p class="paragraf">2013’ün şöhretli kayıplar listesi çok uzundu.</p>

    <p class="paragraf">Nazmiye Demirel vefat etti.</p>

    <p class="paragraf">Süleyman Demirel’le “12 Mart”ta evlenmişlerdi.</p>

    <p class="paragraf">Darbelerle yaşadı, “27 Mayıs”ta rahmetli oldu.</p>

    <p class="paragraf">Demokrasi tarihi gibi first leydi’ydi.</p>

    <p class="paragraf">Tiyatromuzun duayeni Metin Serezli vefat etti. Benim için tarifsiz onurdur; Metin Ağabey’in yönetmenliğini yaptığı son oyun, <span class="CharOverride-8">İsim Şehir Hayvan</span> isimli kitabımdan sahnelenen kabareydi.</p>

    <p class="paragraf">Romantizm öksüz kaldı, Ferdi Özbeğen vefat etti.</p>

    <p class="paragraf">Arabesk yetim kaldı, Müslüm Gürses vefat etti.</p>

    <p class="paragraf">Nöri Kantar, Tekin Akmansoy vefat etti.</p>

    <p class="paragraf">Yaşayan en pahalı Türk ressam Burhan Doğançay, “Sev Kardeşim” ve “Hayat Bayram Olsa”yla pop müziğin unutulmazları arasına giren Şenay, Türkiye’nin ilk Avrupa Güzeli Günseli Başar, tiyatromuzun emektarları Macide Tanır ve Alev Sururi, edebiyatımızın en önemli yazarlarından Peride Celal vefat etti. Bursaspor’u şampiyon yapan başkan İbrahim Yazıcı, Fenerbahçeli eski futbolcu ve yönetici Serkan Acar vefat etti.</p>

    <p class="paragraf">Sadece Türkiye’nin değil, Avrupa’nın ilk ve tek pilot-gazetecisi Murat Öztürk, düştü, vefat etti. Deprem Dede Profesör Ahmet Mete Işıkara, Profesör Toktamış Ateş, Yassıada’da Adnan Menderes’in savunmasını üstlenen efsane Avukat Burhan Apaydın, İhlas Holding’in sahibi Enver Ören, Ulaştırma eski Bakanı Necdet Menzir, gazeteci Ümit Enginsoy vefat etti. Eski Olağanüstü Hal Bölge Valisi Hayri Kozakçıoğlu, beylik tabancasıyla intihar etti. <span class="CharOverride-8">Ağır Roman</span>’ın yazarı Metin Kaçan, Boğaz Köprüsü’nden atlayarak canına kıydı.</p>

    <p class="paragraf">Ölümsüz şarkılara imza atan George Moustaki ve “The Sopranos” dizisinin ödüllü yıldızı James Gandolfini öldü. Venezuela Devlet Başkanı Hugo Chavez öldü. İngiltere’nin ilk ve tek kadın başbakanı Demir Leydi lakaplı Margaret Thatcher öldü.</p>

    <p class="_0px10px ParaOverride-8">…»</p>

    <p class="paragraf">Sürmanşetlere çıkan ölüm haberi, üçlü suikasttı.</p>

    <p class="paragraf">BDP milletvekillerinin Abdullah Öcalan’ı ziyaretinden sadece bir hafta sonra… Sakine Cansız, Fidan Doğan ve Leyla Söylemez, Paris’te, Kürdistan Enformasyon Merkezi’nde öldürüldü.</p>

    <p class="paragraf">Sakine Cansız, PKK kurucularındandı. Almanya’da yaşıyordu. Örgütün para trafiğini yönetiyordu, Avrupa’daki en üst düzey iki yöneticisinden biriydi. Wikileaks’te yayınlanan ABD kriptosunda “PKK’nın finansörü, silahçısı ve taktik stratejisti” diye tarif edilmişti.</p>

    <p class="paragraf">Fransız polisi, PKK’nın şoför olarak kullandığı Ömer Güney’i tutukladı. Kamera kayıtlarına göre binaya en son giren kişiydi. Çantasında barut izleri tespit edilmişti. Sivas-Şarkışla doğumluydu, 31 yaşındaydı. İki sene önce PKK’ya katılmıştı. Ailesiyle beş yaşındayken Fransa’ya göçmüştü. Lisanı çok iyi durumdaydı, tercümanlık yapıyordu. Almanya’da evlenmiş, boşanmıştı. Roj TV’de muhabir olarak çalışan bir kızla sevgili olduğu iddia ediliyordu. En son 20 gün önce Ankara’ya geldiği, üç gün kaldığı ortaya çıktı.</p>

    <p class="_0px10px ParaOverride-8">…»</p>

    <p class="paragraf">Sakine Cansız’dan bir hafta sonra… PKK’ya silah temin eden Kürt kökenli mafya babası Aslan Usoyan, Moskova’da öldürüldü. Silahı alan’la silahı satan’ın peş peşe öldürülmesi tesadüf müydü? İddialar havada uçuştu ama… Paris suikastı, bu kitabın piyasaya çıktığı Eylül 2013’te hâlâ muammaydı.</p>

    <p class="paragraf">Sakine, Fidan ve Leyla’ya Diyarbakır’da cenaze töreni yapıldı. Yaklaşık 200 bin kişi katıldı. Tabutlara PKK bayrağı örtüldü. Sakine Tunceli’de, Fidan Elbistan’da, Leyla Mersin’de toprağa verildi.</p>

    <p class="_0px10px ParaOverride-8">…»</p>

    <p class="paragraf">O gece…</p>

    <p class="paragraf">“Muhteşem Yüzyıl” dizisinde de “suikast” vardı.</p>

    <p class="paragraf">Pargalı İbrahim, Kanuni tarafından boğduruldu.</p>

    <p class="paragraf">İzlenme rekorları kırıldı.</p>

    <p class="paragraf">Sayın ahalimiz, ertesi sabah Pargalı İbrahim’in İstanbul Fındıklı’daki türbesine koştu. Aslına bakarsanız, o türbenin Pargalı’ya ait olup olmadığı bile tartışmalıydı ama, olsundu. Sayın ahalimiz, Pargalı’nın “iftar”dan sonra katledilmesine çok üzülmüştü, dua ediyor, rahmet okuyordu.</p>

    <p class="_0px10px ParaOverride-8">…»</p>

    <p class="paragraf">İzmir’deki fuhuş ve casusluk davasının iddianamesi kabul edildi. Çoğu muvazzaf subay, 376 sanık vardı. Ergenekon’da Balyoz’da olduğu gibi gene “dijital belge” vardı. Ve o dijital belgede, bizzat savcının sanıklara söylediğine göre, 3 bin subayın adı vardı.</p>

    <p class="paragraf">Cumhuriyet tarihi boyunca “sadece bir” muvazzaf subay casusluktan hüküm giymişken… “Nasıl olur da aniden 3 bin subay casus olabilir?” derseniz… Balyoz davasında henüz icat edilmemiş bilgisayar yazılımı kullanıldığına göre, bu davada da 3 bin subay pekâlâ casus olabilirdi!</p>

    <p class="_0px10px ParaOverride-8">…»</p>

    <p class="paragraf">Donanma Komutanı Oramiral Nusret Güner istifa etti.</p>

    <p class="paragraf">Fuhuş ve casusluk iddianamesinde, adıyla sanıyla açık açık belirtilerek, lojmanına bir astsubay tarafından gizli kamera yerleştirildiği ve 14 yaşındaki kızının görüntülerinin çekildiği anlatılıyordu. Babalarının önünü kesmek için evlatlarını bile infaz ediyorlardı. Nusret Güner, Ağustos’ta Deniz Kuvvetleri Komutanı olacaktı. İstifasıyla birlikte, kuvvet komutanı hariç, oramiral kalmadı.</p>

    <p class="_0px10px ParaOverride-8">…»</p>

    <p class="paragraf">Tayyip Erdoğan o akşam televizyona çıktı, adeta isyan etti. “Bunların içinde karacısı var, denizcisi var, fırkateynlerimiz gemilerimiz vesaire, neredeyse komuta kademesinde oralara gönderecek subay kalmıyor. Olmaz böyle şey. İçerde 400’e yakın subay var. Bir de ajan meselesi çıktı ortaya” dedi.</p>

    <p class="paragraf">İyi söyledi, güzel söyledi de… Subaylar içeri tıkılırken “Ben bu davanın savcısıyım” diyen Başbakan, hangi ülkenin başbakanıydı? “Türkiye bağırsaklarını temizliyor” diyen Bakan, hangi başbakanın bakanıydı? TSK’ya her türlü hakareti yağdıran yandaş medya, hangi başbakanın yandaşıydı?</p>

    <p class="paragraf">Bir zamanlar “savcısıyım” dediğini unutmakla kalmadı… Üstüne, topu savcılara attı. “Başta Genelkurmay Başkanım olmak üzere, generallerimize terör örgütü mensubu demek çok yanlış… Bu tanımlamayı yapanlar makam itibariyle kendilerini sağlamda görseler bile tarih onları affetmez” dedi.</p>

    <p class="paragraf">Hatta… Balyoz’dan 18 sene yiyen ve kalp ameliyatı geçiren Ergin Saygun’u hastanede ziyaret bile etti. Yoğun bakıma girdi, elini tuttu, duygusal anlar yaşandı. O anları fotoğraflattı. Gazetelerimiz çarşaf çarşaf yayınladı.</p>

    <p class="_0px10px ParaOverride-8">…»</p>

    <p class="paragraf">Kabinede revizyon yapıldı. İçişleri, Eğitim, Sağlık, Kültür bakanları değişti. Gaflarıyla “efsane” haline gelen İdris Naim Şahin koltuğu kaybetmişti. Şehide “ceset” diyen, vatandaşa “takla at da göreyim” diyen, “Biber gazımız organiktir” diyen, “Demir coplar sokakta sunulan hizmeti daha kaliteli hale getirecek” diyen, “Şehitlik de gazilik de nasip işidir” diyen İçişleri Bakanı… Hakikaten her ülkeye nasip olmazdı.</p>

    <p class="_0px10px ParaOverride-8">…»</p>

    <p class="paragraf">10 senedir memleketi yöneten AKP’nin Çalışma Bakanı Faruk Çelik, 10 senedir yönettikleri ekonomiyi şahane şekilde izah etti. “Asgari ücretle geçinilmez diye bi şey yok, tabii geçinirsiniz, niye geçinemeyeceksiniz? Netice itibariyle, peynirin fiyatı belli, ekmeğin fiyatı belli, zeytinin fiyatı belli, 800 lira büyük paradır” dedi.</p>

    <p class="paragraf">Sen Türkiye’sin, “büyük düşün” dedikleri, buydu.</p>

    <p class="paragraf">Asgari ücretin büyük olduğunu düşünecektin.</p>

    <p class="paragraf">İşin ekstra hazin tarafı… 800 lira dediği asgari ücret, 800 lira bile değildi, 773 liraydı. İnsanlarla adeta alay eder gibi açıklamalar yapıp, insanlardan bu kadar fazla oy alan parti, dünyada yoktu.</p>

    <p class="_0px10px ParaOverride-8">…»</p>

    <p class="paragraf">THY’nin modacı Dilek Hanif’e sipariş ettiği üniforma modelleri internete düştü. Hosteslerimiz fesli’ydi… Bilahare, kırmızı ruj sürmeleri yasaklandı. İstanbul, İzmir, Antalya, Ankara, Bodrum, Dalaman uçuşları hariç, içki servisi kaldırıldı. Business class, helal class olmuştu.</p>

    <p class="_0px10px ParaOverride-8">…»</p>

    <p class="paragraf">Tarihin en trajikomik grevi de THY’de yapıldı. Hava-İş Sendikası, hukuksuz olarak işten atılan personeli geri aldırmak için grev yapmaya kalktı. Pilotlar katılmadı, hostesler katılmadı, teknik servis katılmadı. İşten atılma korkusu yürekleri sarmıştı. Rötarlarıyla meşhur THY, grev yapıldığı gün, vaktinde kalkış rekoru kırdı, iyi mi… İzinli olduğu halde, koşa koşa işe gelenler oldu. Örgütsüz toplum yaratmak için elinden geleni yapan AKP’nin en büyük zaferlerinden biriydi THY.</p>

    <p class="_0px10px ParaOverride-8">…»</p>

    <p class="paragraf">Diyanet İşleri Başkanı Mehmet Görmez “İzmir’in farklı bir dindarlığı var, bu dindarlığın irfan geleneğine ihtiyacı var” dedi. Direkt olarak “gâvur” diyememiş, böyle demişti.</p>

    <p class="_0px10px ParaOverride-8">…»</p>

    <p class="paragraf">Tayyip Erdoğan, Dünya Kadınlar Günü’nde Siirt’e gitti. “Vasiyetim en az üç çocuk” dedi. İlk defa “vasiyetim” kelimesini kullanmıştı.</p>

    <p class="_0px10px ParaOverride-8">…»</p>

    <p class="paragraf">Cumhurbaşkanı Gül, İsveç’e gitti.</p>

    <p class="paragraf">İsveç’e adım attığı an, İsveç Prensesi öldü.</p>

    <p class="paragraf">Enteresan bir talihsizlik silsilesiydi.</p>

    <p class="paragraf">Kaddafi, Başbakanımıza ödül verdi, Kaddafi’yi linç ettiler. Hüsnü Mübarek, Cumhurbaşkanımızla kucaklaştı, Hüsnü Mübarek’i kafese koydular. Suriye’yle kardeş olduk, birbirlerini vurmaya başladılar. Cumhurbaşkanımız Pakistan’a gitti, Benazir Butto’yu havaya uçurdular. Başbakanımız Lübnan meclisinde konuştu, ertesi sabah Lübnan işgal edildi. Cumhurbaşkanımız Yemen’e gitti, bakanlarımızla birlikte “Yemen Türküsü”nü söyleyip ağladılar, Yemen’de içsavaş çıktı. Başbakanımız İsrail Başbakanı’yla el sıkıştı, o gece Gazze’yi vurdular. Ürdün Başbakanı Ankara’ya ayak bastı, Ürdün’e dönmeden istifa etti. Gürcistan’la yakınlaştık, Başbakanımız Saakaşvili’ye sarıldı, ertesi gün, Rusya Gürcistan’a girdi. Suudi Kralı Cumhurbaşkanımızla Başbakanımıza madalya taktı, turp gibiydi, felç oldu, aylarca ABD’de hastanede yattı, zor düzelttiler. Afrika açılımı yaptık, ne Tunus kaldı kardeşim, ne Fildişi Sahili… El Beşir’e Çankaya Köşkü’nde yemek yedirdik, Sudan resmen ikiye bölündü. Arjantin Devlet Başkanı geldi, gelmeden önce seyahat harcırahı çalındı, dönünce kansere yakalandığı açıklandı. Cumhurbaşkanımız Güney Kore’ye gitti, 50 sene sonra ilk defa Kuzey Kore’den füze fırlattılar. Başbakanımız Irak’a gitti, henüz Irak’tayken meclis basıldı, bakanlar rehin alındı, 45 kişi öldü. Yunanistan Başbakanı kış olimpiyatlarımıza geldi, halk ayaklanması çıktı, hükümeti düştü. 2010’u Japon Yılı ilan ettik, 2011’de tsunamiyle dümdüz oldular, nükleer santral bile patladı. Romanya Başbakanı geldi, anlaşmalar imzaladı, gidince derhal istifa etti. İspanya Başbakanı’yla Medeniyetler İttifakı kurduk, adam siyaseti bıraktı. Silvio yargılandı. Portekiz Başbakanı Cumhurbaşkanımızı karşıladı, el sıkıştı, sonra gitti, kendi Cumhurbaşkanına istifasını sundu. Ukrayna’yla vizeleri kaldırdık, Ukrayna Başbakanı tutuklandı. Polonya’yla irtibat kurduk, Polonya Devlet Başkanı’nın uçağı çakıldı, rahmetli oldu. Başbakanımızın Kosova’ya gideceği açıklandı, Kosova sokaklarına hoş geldiniz pankartları asıldı, gitmeden 12 saat önce Kosova hükümeti düştü. Cumhurbaşkanımızın Hollanda’ya gideceği açıklandı, Hollanda Prensi çığ altında kaldı, Cumhurbaşkanımız Hollanda’ya gitti, Hollanda hükümeti istifa etti, bu kitabın yazıldığı tarihte prens bir senedir bitkisel hayattaydı… Başbakanımızın ABD’ye gideceği açıklandı, Obama beysbol sopası çıkardı, gezi iptal oldu! Gürcistan Cumhurbaşkanı geldi, bisiklete binerken düşüp kolunu kırdı. Rusya Dışişleri Bakanı geldi, otelde düştü, sol elinin bileği kırıldı. NATO Genel Sekreteri geldi, otelde merdivenden düştü, omzu çıktı. Burkina Faso Dışişleri Bakanı geldi, basın toplantısı yaparken tansiyonu düştü, canlı yayında bayıldı. Başbakanımız ABD’ye gitti, henüz ordayken kasırga çıktı, insanlar öldü, Oklahoma afet bölgesi ilan edildi. Cumhurbaşkanımız İsveç’e gitti, külkedisi olarak tanınan İsveç Prensesi öldü, Cumhurbaşkanımızı korumakla görevli İsveçli polislerden biri motoruyla kanala uçtu, o da öldü. Hakikaten talihsizlikti.</p>

    <p class="_0px10px ParaOverride-8">…»</p>

    <p class="paragraf">Anadilde Savunma Yasası çıktı.</p>

    <p class="paragraf">İlk Kürtçe savunma KCK davasında yapıldı.</p>

    <p class="paragraf">Hani, hapisteki PKK’lılar açlık grevi yapmıştı ya…</p>

    <p class="paragraf">İşte o yasaydı bu.</p>

    <p class="paragraf">Başbakanımız “Şantaja boyun eğmeyiz” filan demişti ama, neticede PKK’nın dediği olmuştu. Zaten “süreç” denilen de, buydu. Höt zöt’le ahalinin gazı alınıyor, perde arkasından taviz veriliyordu.</p>

    <p class="_0px10px ParaOverride-8">…»</p>

    <p class="paragraf">İstanbul Kadıköy Adliyesi’nde…</p>

    <p class="paragraf">İlk defa “türbanlı avukat” duruşmaya girdi.</p>

    <p class="paragraf">Çünkü türban yüzünden baskına uğrayan, kurşuna dizilen, hukuk şehidi veren Danıştay, sürpriz bir adım atmıştı. Avukatlığın kamu görevi değil, serbest meslek olduğunu açıklamıştı. “Türbanlı avukatların duruşmalara türbanıyla katılabileceği” yönünde karar vermişti.</p>

    <p class="_0px10px ParaOverride-8">…»</p>

    <p class="paragraf">Türbanlı avukatlara özgürlük getirilirken… Çağdaş Hukukçular Derneği terörist ilan edildi. DHKP-C operasyonu başlatılmıştı. Kameralar eşliğinde baskınlar yapıldı. Polis şiddetiyle mücadele eden Çağdaş Hukukçular Derneği’ne mensup avukatlar, örgüt üyesi diye tutuklandı.</p>

    <p class="_0px10px ParaOverride-8">…»</p>

    <p class="paragraf">Bilahare… İstanbul Barosu Başkanı Ümit Kocasakal ve Baro’nun dokuz yöneticisi hakkında “yargı görevini yapanı engellemeye teşebbüs”ten dört sene hapis istemiyle dava açıldı. Niye? Ergenekon’un mahkeme heyeti suç duyurusunda bulunmuştu. Bu kitap piyasaya çıktığında, dava devam ediyordu. İki seneden fazla ceza alırsa, İstanbul Barosu Başkanı avukatlık bile yapamayacaktı. Türkiye’nin en aktif iki barosu, İstanbul ve Ankara Barosu’ydu. Susturmaya çalışıyorlardı.</p>

    <p class="_0px10px ParaOverride-8">…»</p>

    <p class="paragraf">CHP’li Eskişehir Belediyesi basıldı.</p>

    <p class="paragraf">CHP’li Antalya Belediyesi basıldı.</p>

    <p class="paragraf">CHP’li İzmir zaten yargılanıyordu.</p>

    <p class="paragraf">Komediye dönmüştü artık…</p>

    <p class="paragraf">CHP’li Tekirdağ Belediyesi basıldı.</p>

    <p class="paragraf">Ne Alaçatı bıraktılar, ne Ayvalık, ne Urla… Bi ara, Bodrum’un Demokrat Partili belediye başkanını bile tutukladılar. Polis baskını yemen için illa CHP’li olman gerekmiyordu. AKP’li olmaman yeterliydi!</p>

    <p class="_0px10px ParaOverride-8">…»</p>

    <p class="paragraf">Ergenekon’da mütalaa verileceği beklentisiyle binlerce insan Silivri’ye akın etti. Jandarma barikatıyla karşılaştılar. Biber gazı sıkıldı, tazyikli su sıkıldı, yaralananlar oldu.</p>

    <p class="_0px10px ParaOverride-8">…»</p>

    <p class="paragraf">Ergenekon’un dava dosyası, ekleriyle birlikte 120 milyon sayfaydı. Ortalama zekâya sahip insan, dakikada 120 kelime okur, çok haneli rakam okumaya başladığında sürati azalır, dakikada 60’a düşer. Yani? Bırak dosyayı okumayı filan, o dosyadaki sayfaları tek tek çevirerek saymaya kalksan… Günde sekiz saat mesaiyle, cumartesi pazarları tatil yapmadan, 12 sene sürüyordu!</p>

    <p class="paragraf">Bu mevzuda sayısız kitap yazıldığı için çok detaya girmemeyim ama… Sabahattin Ali cinayeti bile dosyada bulunuyordu. Ki, Sabahattin Ali’yi gömdüklerinde, Mustafa Balbay, Tuncay Özkan doğmamıştı, anne babaları henüz evlenmemişti; Profesör Mehmet Haberal dört yaşındaydı.</p>

    <p class="paragraf">Mütalaa beklenen duruşmadan, mütalaa çıkmadı, skandal çıktı. Mahkeme heyeti, İlker Başbuğ’un “tanık” olarak duruşmaya getirdiği Genelkurmay eski Başkanı Işık Koşaner ve üç kuvvet komutanını dinlemedi. Hukuk zaten bitmişti, bu da tesciliydi. Terörist tanık olabiliyor, Genelkurmay Başkanı tanık olamıyordu. Ergenekon davasının tanıkları arasında tecavüzden, cinayetten, dolandırıcılıktan sabıkalı olanlar vardı. Kuvvet komutanları “tanık” kabul edilmiyordu.</p>

    <p class="_0px10px ParaOverride-8">…»</p>

    <p class="paragraf">Hanefi Avcı’ya 50 sene hapis istendi.</p>

    <p class="paragraf">Bir kitap yazmış, hayatı kaymıştı.</p>

    <p class="paragraf">Kitap Ağustos’ta piyasaya çıkmış, Eylül’de tutuklanmıştı. O zamana kadar “en başarılı emniyetçi” diye alkışlanırken, aniden terörist olmuştu. Sağcı polisken, sol örgütün yatakçısı ilan edilmişti. 50 sene isteyen savcı, MİT Müsteşarı’nı ifadeye çağıran savcıydı. MİT Müsteşarı’nı kurtarmak için özel yasa çıkartan Başbakan, Hanefi Avcı’nın adını bile anmamıştı.</p>

    <p class="_0px10px ParaOverride-8">…»</p>

    <p class="paragraf">ABD Ankara Büyükelçiliği’nin kapısında canlı bomba patladı. Özel güvenlik görevlisi Mustafa Akarsu hayatını kaybetti. NTV eski muhabiri Didem Tuncay yaralandı. Terörist Ecevit Şanlı, DHKP-C’liydi. Cezaevinde ölüm orucu yaparken hastalandı diye 2001’de tahliye edilmişti, Almanya’da yaşıyordu.</p>

    <p class="paragraf">Mustafa Akarsu için elçiliğin bahçesine, soyadından yola çıkarak, akarsu şeklinde havuz yapıldı. Ağaç dikildi. Anıt levhasına “Mustafa Akarsu anısınadır” yazıldı. ABD Dışişleri Bakanı geldi. Anıtkabir’den bile önce, bu anıtın başında yapılan anma törenine gitti. Mustafa’nın eşine, Beyaz Saray tarafından sadece kahramanlara layık görülen Thomas Jefferson Star madalyasını takdim etti. Konuşmasına, Türkçe “Başınız sağolsun” diye başladı. Başkan Obama’nın taziyelerini getirdiğini söyledi. “Mustafa bizim için hayatını kaybetti, çocuklarının geleceği için kurduğu hayalleri gerçekleştirmek bizim görevimiz” dedi. Oğlunun ve kızının ABD’de okutulacağını açıkladı. Tören kıyafetli bir Amerikan askeri, hayatını kaybettiği gün yarıya indirilen ABD bayrağını, Mustafa’nın eşine verdi.</p>

    <p class="_0px10px ParaOverride-8">…»</p>

    <p class="paragraf">Tüm Türkiye, Amerikalıların insana verdiği değeri ibretle seyrederken… Hatay-Cilvegözü gümrük kapısında otomobilde bomba patladı. Dört Türk, 13 Suriyeli hayatını kaybetti. Ölen öldüğüyle kaldı. Bırak devletin sahip çıkmasını filan, gazetelerimizin çoğu zahmet edip ölenlerin adını bile yazmadı.</p>

    <p class="_0px10px ParaOverride-8">…»</p>

    <p class="paragraf">Tayyip Erdoğan, Mardin’de konuştu.</p>

    <p class="paragraf">“Milliyetçiliği ayaklar altına almış bir iktidarız” dedi.</p>

    <p class="paragraf">“Biji Erdoğan” pankartları açıldı.</p>

    <p class="_0px10px ParaOverride-8">…»</p>

    <p class="paragraf">İmralı’ya ikinci heyet gitti. Bu seferki kadroda Pervin Buldan, Sırrı Süreyya Önder ve Altan Tan vardı. TBMM’de kravat takılmasın diye önerge veren, TBMM albümüne kravatsız fotoğrafını koydurtan Sırrı Süreyya Önder, Apo’ya kravat takarak gitmişti.</p>

    <p class="_0px10px ParaOverride-8">…»</p>

    <p class="paragraf">Peki bu sefer ne konuşulmuştu?</p>

    <p class="paragraf">“İmralı tutanakları” <span class="CharOverride-8">Milliyet</span> gazetesinde yayımlandı.</p>

    <p class="paragraf">Memlekete adeta nükleer bomba düştü.</p>

    <p class="paragraf">Apo’nun “sansürsüz” açıklamaları, Türkiye’nin hem geleceğine, hem de son 10 senesine dair çok çarpıcı ipuçları veriyordu.</p>

    <p class="paragraf">“Türkler iyi bilmeli, üst düzey savaş olur. Şimdiye kadar yaşadıklarımız devede kulak kalır. Benimle oyun oynanmayacağını AKP’ye iyi anlatın. Bu olmazsa, 50 bin kişiyle halk savaşı olacak” diyordu.</p>

    <p class="paragraf">Açık açık “rejim değişikliği” olacağını söylüyordu.</p>

    <p class="paragraf">“Yepyeni bir Cumhuriyet kurulacak” diyordu.</p>

    <p class="paragraf">“AKP’yi 10 senedir ayakta tuttuğunu… İktidarı AKP’ye altın tepside sunduğunu… AKP’nin olgunlaşması için bilerek beklediğini… Senelerdir sabrettiğini” anlatıyordu.</p>

    <p class="paragraf">MİT Müsteşarı’nın savcılık tarafından ifadeye çağrılmasını “darbe” olarak yorumluyordu. Tayyip Erdoğan’ın “vatana ihanet” suçundan tutuklanacağını fark edince, Tayyip Erdoğan’a yardımcı olmak için devreye girdiğini ve bu diyalog sürecini başlattığını söylüyordu.</p>

    <p class="_0px"></p>

    <p class="paragraf">Kendisinin hapse tıkılması ile Fethullah Gülen’in ABD’ye gitmesi arasında ilişki olduğunu öne sürüyordu. “Benim buraya alınmamla birlikte Fethullah da ABD’ye alındı. Fethullah Gülen 120 devlette okul açmış, para nereden? Florida kontrgerillanın eski merkezidir. Türkeş ve Latin Amerika’daki kontrgerilla orada yetiştirildi. Yeni merkez Utah’tadır. Emre Uslu vesaire, orada eğitildi” diyordu.</p>

    <p class="paragraf">Sırrı Süreyya Önder’e “Vatandaşlık maddesini sana yazdırıyorum, yaz” diye talimat veriyor ve yazdırıyordu: “Özgür iradesiyle Türkiye Cumhuriyeti’ne bağlılığını ifade eden her birey Türkiye Cumhuriyeti vatandaşıdır…”</p>

    <p class="paragraf">Peki, Anayasa’da başka neler değiştirilecek?</p>

    <p class="paragraf">Onu da anlatıyordu.</p>

    <p class="paragraf">“Kürt-Türk ilişkilerini anayasal ifadeye kavuşturmak istiyorum, Kürtler ilerde kendilerini özgürce yönetecek, şu anda dayatırsak büyük alerji yaratır” diyordu. Uyandırmadan, alıştıra alıştıra demek istiyordu.</p>

    <p class="paragraf">Hepsini anladık da, bütün bunlar neyin karşılığında olacak? Onu da izah ediyordu. “Tayyip Erdoğan’ın başkanlığını destekleyeceklerini, AKP’yle başkanlık ittifakına girebileceklerini” söylüyordu. Kendi durumu hakkında da, gülerek, “Ne ev hapsi, ne de af, bunlara gerek kalmayacak, hepimiz özgür olacağız” diyordu.</p>

    <p class="paragraf">Her şey kabak gibi ortaya çıkmıştı.</p>

    <p class="_0px10px ParaOverride-8">…»</p>

    <p class="paragraf">Başbakanımız pek sinirlendi.</p>

    <p class="paragraf">Tutanakların açıklanmasına “sabotaj” dedi.</p>

    <p class="paragraf">“İftiradır, asılsızdır” dedi.</p>

    <p class="paragraf">“Bize güvenin” dedi.</p>

    <p class="paragraf">Bir zamanlar “PKK’yla oturup görüştüğümüzü iddia edenler şerefsizdir” diyordu… Şimdi ise “Bana güvenin” diyordu!</p>

    <p class="paragraf">İmralı görüşmeleriyle Anayasa çalışmaları “paralel” yürüyordu. Bir taraftan başkanlık sistemi getirilmeye çalışılıyor… Bir taraftan, içinde Türk geçmeyen vatandaşlık tanımına kafa yoruluyordu. Apo’nun açıklamaları bu “paralel çalışma”nın sebebini izah etmeye yetiyordu.</p>

    <p class="paragraf">“Kim sızdırdı?” tartışması başlatıldı. Apo’nun dedikleri unutturuluyor… Tutanakları basına sızdıran aranıyordu. Dikkatler oraya çekiliyordu. BDP’den sızdırıldığı ortaya çıktı.</p>

    <p class="paragraf">Kandil’den hatıra fotoğrafları gelmeye başladı.</p>

    <p class="paragraf">Gizlisi saklısı kalmamıştı. Apo’yla görüşen BDP heyeti, Murat Karayılan’la objektiflere poz veriyordu. Türk basınında “umut verici görüşme” başlıklarıyla yayımlanıyordu. İmralı’nın mesajı Kandil’e, Kandil’in mesajı İmralı’ya taşınıyor, adeta mekik diplomasisi yürütülüyordu. PKK normalleştiriliyor, meşru muhatap haline getiriliyordu.</p>

    <p class="_0px10px ParaOverride-8">…»</p>

    <p class="paragraf">Murat Karayılan, PKK’nın elinde “esir” tutulan askerleri serbest bırakacaklarını müjdeledi. O gün itibariyle… Üç Kara Kuvvetleri Komutanı, üç Jandarma Genel Komutanı, üç Hava Kuvvetleri Komutanı, iki Deniz Kuvvetleri Komutanı, biri Genelkurmay Başkanı 147 general-amiral, bizzat Türkiye Cumhuriyeti’nin hapishanelerinde yatıyordu! Terfide birinci sırada bulunan kurmay albayların yarısı içerdeydi.</p>

    <p class="_0px10px ParaOverride-8">…»</p>

    <p class="paragraf">E madem herkes İmralı’ya Kandil’e gidiyor, ben de Silivri’ye gideyim bari dedim, Profesör Mehmet Haberal’ı ziyarete gittim. O güne kadar hakkında “500 bin” civarında haber-yorum yapılan Profesör Haberal’la yüz yüze görüşüp, fikrini soran gazeteci sayısı kaçtı biliyor musunuz? Sıfır’dı!</p>

    <p class="_0px10px ParaOverride-8">…»</p>

    <p class="paragraf">PKK’nın 19 aydır esir tuttuğu “sekiz kamu görevlisi” Kuzey Irak’ta BDP heyetine verildi. Masa kuruldu, sağ salim teslim ettik diye tutanak imzalatıldı. PKK’yı temsil eden grubun başında Tokat Reşadiye’de yedi askerimizi şehit eden Baver Dersim kod adlı Süleyman Şahin vardı.</p>

    <p class="paragraf">Serbest bırakılanlar asker, polis ve kaymakam adayıydı. Buna rağmen, medyamız “asker-polis” demiyordu. “Kamu görevlisi” diyordu. Açık açık “askerlerimiz esir” demek yerine, “kamu görevlisi” sıfatıyla soyutlaştırıyorlardı. Buna “barış dili” deniyordu. Gerçekleri yazarsan, süreci baltalamış oluyordun… Ahaliye şapşal muamelesi yaparsan, barış dili kullanmış oluyordun.</p>

    <p class="_0px10px ParaOverride-8">…»</p>

    <p class="paragraf">Tayyip Erdoğan, Çanakkale’ye gitti, 18 Mart Deniz Zaferi törenlerine katıldı. “Çok güzel gelişmeler var, çok daha iyi olacak, şehitler diyarından destek istiyorum” dedi. O sırada… Deniz Kuvvetleri komutanları, oramiraller içerdeydi. Deniz Kuvvetleri kurmay başkanlarından biri fuhuşçu-casus diye tutukluydu, biri suikastçı diye tutukluydu. Donanma Komutanı istifa etmişti. Donanma Kurmay Başkanı’na 18 sene giydirmişlerdi. Kuzey Deniz Saha Komutanı Silivri’de, Güney Deniz Saha Komutanı Hasdal’da yatıyordu. Harp Filo Komutanı, Denizaltı Filo Komutanı, deniz üssü komutanları hapisteydi. Ne fırkateyn komutanı kalmıştı dışarda, ne SAT komandosu… Hukuk, karaya oturmuştu. Yönetecek subay kalmadığı için, tatbikatlar bile iptal ediliyordu. Deniz Zaferi diye buna denirdi!</p>

    <p class="_0px10px ParaOverride-8">…»</p>

    <p class="paragraf">Aynı gün… 18 Mart Çanakkale Zaferi ve Şehitleri Anma Günü’nde… Selahattin Demirtaş, Pervin Buldan ve Sırrı Süreyya Önder’den oluşan BDP heyeti gene İmralı’ya, Apo’yu ziyarete gitti.</p>

    <p class="_0px10px ParaOverride-8">…»</p>

    <p class="paragraf">Aynı gün… 18 Mart Çanakkale Zaferi ve Şehitleri Anma Günü’nde… Ergenekon savcısı esas hakkındaki mütalaayı açıkladı. Genelkurmay Başkanı İlker Başbuğ’a “terörist” olarak müebbet hapis istendi.</p>

    <p class="paragraf">İmralı’ya muhabbet…</p>

    <p class="paragraf">Silivri’ye müebbet’ti.</p>

    <p class="paragraf">Profesör Mehmet Haberal, Tuncay Özkan, Mustafa Balbay, Profesör Fatih Hilmioğlu, Doğu Perinçek, toplam 64 kişiye… Hatta tutuksuz yargılanan CHP Ankara Milletvekili Sinan Aygün’e bile müebbet istenmişti. İdam cezası olsaydı, idam istenecekti.</p>

    <p class="_0px10px ParaOverride-8">…»</p>

    <p class="paragraf">Ertesi günkü gazetelerde… Manşetlerde Apo vardı. Aşağıda, anca ikinci manşetlerde Ergenekon vardı. Yeni kahraman Apo’ydu. Yeni teröristlerimiz ise, generaller, profesörler, gazetecilerdi.</p>

    <p class="_0px10px ParaOverride-8">…»</p>

    <p class="paragraf">AKP Genel Merkezi’ne lav silahıyla saldırıldı, duvara geldi, cam kırıldı. Adalet Bakanlığı’nın bahçesine el bombası atıldı. Başbakan suçluları derhal yakaladı, “Ergenekon’la bağlantılıdır” dedi. Adeta nezle bile olsa, Ergenekon’u sorumlu tutuyordu. Halbuki, DHKP-C’ydi. Bizzat İçişleri Bakanı açıkladı. Saldırganlar Yunanistan’dan giriş yapmıştı. Tabii hiç kimse çıkıp “E hani Ergenekon’du?” diye sormadı.</p>

    <p class="_0px10px ParaOverride-8">…»</p>

    <p class="paragraf">Nevruz, tarihi Nevruz’du.</p>

    <p class="paragraf">Diyarbakır meydanında Apo’nun mesajı okundu.</p>

    <p class="paragraf">Adeta “ulusa sesleniş” konuşmasıydı.</p>

    <p class="paragraf">“Saygıdeğer Türkiye halkı” diye başlıyordu.</p>

    <p class="paragraf">Türkiye bunu da görmüştü.</p>

    <p class="paragraf">76 milyon vatandaş, Apo’nun ağzına bakar hale gelmişti. Diyarbakır’da tek bir Türk bayrağı bile yoktu, her taraf PKK bayraklarıyla donatılmıştı. Hükümetimiz, askeri ve polisi meydandan çekmişti.</p>

    <p class="paragraf">Türkiye’deki Kürdistan’ın resmi olarak ilanıydı.</p>

    <p class="_0px10px ParaOverride-8">…»</p>

    <p class="paragraf">Apo’nun mektubu Diyarbakır’da okunurken… Murat Karayılan, Almanya’nın Bonn şehrinde düzenlenen Nevruz kutlamalarına katılıyor, “Resmi olarak ateşkes ilan ediyoruz” diyordu.</p>

    <p class="_0px10px ParaOverride-8">…»</p>

    <p class="paragraf">Gene o gün… ABD Başkanı Obama, İsrail’deydi. İsrail Başbakanı Netanyahu, Başbakan Erdoğan’ı telefonla aradı, Mavi Marmara katliamı nedeniyle Türkiye’den resmen özür diledi, tazminat ödemeye hazır olduklarını açıkladı. Bizim Başbakan da “Özrünüzü Türk halkı adına kabul ediyorum” dedi.</p>

    <p class="paragraf">İyi de… Bizim Başbakan, özür ve tazminatın yanı sıra Gazze’ye ambargonun kaldırılmasını şart koşmamış mıydı yahu?</p>

    <p class="paragraf">Orasını karıştırma gari.</p>

    <p class="paragraf">Van münüts süreci bitmişti.</p>

    <p class="paragraf">Ve, zamanlama harikuladeydi… Kürdistan’ı unutturmaya çalışan sayın medyamız derhal “özür zaferi” manşetlerini attı.</p>

    <p class="_0px10px ParaOverride-8">…»</p>

    <p class="paragraf">“Barış” süreci, “çözüm” süreci gibi ambalajlı ifadelerle topluma sunulan PKK görüşmeleri, CHP’yi iki arada bir derede bırakmıştı. “Yeni”lerle “ulusalcı”lar itişip kakışıyordu. Ana muhalefet partisi, pozisyon belirleyemiyordu. MHP ise, bayrak mitinglerine başladı. Bursa’daki mitingte “Vur de vuralım, öl de ölelim” sloganı atıldı. Devlet Bahçeli “Merak etmeyin onun da zamanı gelecektir” dedi.</p>

    <p class="_0px10px ParaOverride-8">…»</p>

    <p class="paragraf">Hükümet “akil insanlar” icat etti.</p>

    <p class="paragraf">Aslında, PKK projesiydi.</p>

    <p class="paragraf">İlk defa Apo tarafından dile getirilmişti.</p>

    <p class="paragraf">Böyle bir heyet kurulmasını istemiş, aday isimler önermişti.</p>

    <p class="paragraf">Yedi bölgeye dokuzar kişilik heyetler gönderildi. Hükümete yakın gazeteciler, akademisyenler, sivil toplum örgütü yöneticilerinden oluşuyordu. Aralarında, Aydın Doğan’ın en büyük kızı, TÜSİAD eski Başkanı Arzuhan Doğan Yalçındağ vardı. Kambersiz düğün olmaz, TOBB Başkanı Rifat Hisarcıklıoğlu vardı. Orhan Gencebay, Kadir İnanır, Hülya Koçyiğit, Yılmaz Erdoğan, Lale Mansur sanatçı akillerdi. Türk-İş, Hak-İş, KESK, Memur-Sen gibi sendikaların başkanları oradaydı. Soros fonlarıyla desteklenen TESEV’in Başkanı Can Paker, Murat Belge, Baskın Oran, Etyen Mahçupyan, Doğu Ergil, Deniz Ülke Arıboğan filandı.</p>

    <p class="paragraf">“Kürt başka PKK başka denilemez” diyen, akildi.</p>

    <p class="paragraf">“Dağdakiyle birlikte yaşamak isterim” diyen, akildi.</p>

    <p class="paragraf">“Her iki taraf da şehit” diyen, akildi.</p>

    <p class="paragraf">“Türk demeyelim, Türkiye bayrağı diyelim” diyen, akildi.</p>

    <p class="paragraf">“CHP kapatılsın” diyen, akildi.</p>

    <p class="paragraf">Akillerin listesi açıklanmadan önce, akil adamlara “sakil” adamlar diyen… Adı geçenlerin “PKK’nın safında olduğunu” iddia eden… “Akillerde akıl olsaydı Türkiye’nin çıkarlarını düşünürlerdi” diyen gazeteci, akil oldu, iyi mi! Bunları sanki kendisi yazmamış gibi, hiç utanmadan “ben akilim” diye gezdi.</p>

    <p class="paragraf">Yeni köye eski âdetti.</p>

    <p class="paragraf">Çünkü teee 1919’da Damat Ferid Hükümeti’nin heyet-i nasihası vardı. Ona benziyordu. O heyetin amacı, vilayet vilayet dolaşıp, işgale direnmemeleri, büyüklerimiz ne diyorsa onu yapmaları konusunda “ahaliye nasihat” etmekti. Bu heyetin amacı da, vilayet vilayet dolaşıp, direnmemeleri, büyüklerimiz ne diyorsa onu yapmaları konusunda “ahaliye nasihat” etmekti. O heyetin mensupları 7’şerliydi, bu heyetin bölgeleri 7’şerliydi. O heyet Padişah Efendimizi “Dolmabahçe”de ziyaret ettikten sonra görevine başlamıştı. Bu heyet de Başbakanımızı aynı mekânda, “Dolmabahçe”de ziyaret ettikten sonra görevine başladı. O heyet maneviydi. Bu heyetin de hiçbir yetkisi yoktu. O heyette müftü vardı. Bunda imam vardı. O heyette Ohannes Efendi vardı. Bunda muadili vardı. O heyette liboş vardı. Bunda da vardı. O dönemin basını “muhabbettin temin edileceğini, nifakın yok edileceğini” anlatıyordu. Bu dönemin basını da fotokopi gibi “barışın sağ<span class="Hyperlink">l</span>anacağını, hayırlara vesile olacağını” anlatıyordu. O heyetin başkanları, her gittikleri vilayetten Sadrazam’a telgraf çekiyor, gözlemlerini aktarıyordu. Bu heyetin başkanları da Başbakan’a rapor hazırlayacaktı.</p>

    <p class="paragraf">Güneydoğu hariç, her gittikleri şehirde protesto edildiler. Hatta, belden aşağısını mayınla kaybeden bir gazi, protez ayağını çıkarıp, kafalarına bile attı. Yalaka basınımız protestoları sansürledi. Orhan Gencebay tepkilerden çekinerek memleketi Samsun’a gidemedi, akillikten istifa etti, bunu bile yazmayan gazeteler oldu. Büyük destek varmış gibi, güllük gülistanlık gibi göstermeye çalışıyorlardı.</p>

    <p class="_0px10px ParaOverride-8">…»</p>

    <p class="paragraf">TC’yi silmeye başladılar.</p>

    <p class="paragraf">Önce Ziraat Bankası’nın adındaki TC ibaresi kaldırıldı. Sonra, Sağlık Bakanlığı’na bağlı kurumların tabelalarındaki TC ibaresi kaldırıldı. Peşinden, valiliklerin TC ibaresi kaldırılmaya başlandı. Mesela Bursa Valiliği’nde resmen kaldırıldı. Binanın üstündeki “TC Bursa Valiliği” tabelası indirildi, sadece “Valilik” yazan tabela asıldı.</p>

    <p class="paragraf">“Türk demeyelim Türkiyeli diyelim” falan derken…</p>

    <p class="paragraf">Türkiye Cumhuriyeti de gümbürtüye gitmişti.</p>

    <p class="paragraf">AKP tabanında bile büyük rahatsızlık yarattı, tepkilere yol açtı. Ziraat Bankası hariç, geri adım atıldı. Valiliklerde ve Sağlık Bakanlığı’nda TC ibaresi geri geldi. Ancak, perşembenin gelişi çarşambadan belli misaliydi… “Günü gelince” TC’nin komple kaldırılacağının ilk tatbikatıydı.</p>

    <p class="_0px10px ParaOverride-8">…»</p>

    <p class="paragraf">Hükümetin en nefret ettiği sanatçıların başında yer alan Fazıl Say’a nihayet fatura kesildi. Twitter’dan yazdığı bazı cümleler nedeniyle dava açıldı. Dini değerleri aşağıladığı suçlamasıyla, 10 ay hapis cezasına çarptırıldı. Aslında mesele, sırf Fazıl Say meselesi değildi. Heykel “ucube”ydi. Bale desen, bizzat Başbakanımıza göre “belden aşağı” kabul ediliyordu. Yunus Emre’nin şiirleri dinen sakıncalı bulunup, Milli Eğitim’in kitaplarında sansürleniyordu. <span class="CharOverride-8">Fareler ve İnsanlar</span> “ahlaksız”, <span class="metin-italik" xml:lang="en-US-POSIX">Şeker Portakalı</span> “erotik” bulunuyordu. Metalci selamı veren gençler, ülkücü zannedilip içeri tıkılmıştı. Solcu müzik grubunun el koyulan bağlama’sında parmak izi aramışlardı. Suna Kan’ın konser bileti, Ergenekon davasında delil oldu. İdil Biret’in Topkapı’daki konseri tekbirlerle basıldı. Televizyon dizilerinin senaryolarına müdahale ediliyordu, “Muhteşem Yüzyıl”da Hürrem Sultan türban takmak zorunda kalmıştı. Spiderman’i namaz kılarken gösteren çizgi romanlar piyasaya çıkmıştı. Müjdat Gezen, Levent Kırca gibi Atatürkçü tiyatrocular, biat etmedikleri için ha bire yargılanıyordu, sahneden çok duruşmaya çıkar hale gelmişlerdi. Ressam Bedri Baykam’ı neden bıçakladılar sanıyorsunuz? <span class="metin-italik" xml:lang="en-US-POSIX">The Simpsons</span>’taki komedi çizgi karakterlere, Fazıl Say gibi, dini değerleri aşağıladı diye RTÜK tarafından ceza kesilmişti. İlkokul öğrencilerine tavsiye edilen 100 temel eseri değiştirdiler… Heidi dua ezberleyerek huzur buluyor, Pollyanna Allah’ın bahşettiklerinin kıymetini biliyor, Pinokyo teşekkür yerine “Allah razı olsun” diyor, <span class="metin-italik" xml:lang="en-US-POSIX">Üç Silahşörler</span>’deki Aramis hidayete eriyor, La Fontaine’in tilkisi bile “Allah yolunu açık etsin” diyordu. Mesele, sırf Fazıl Say meselesi değildi. Sanat’ın cezalandırılmayan dalı kalmamıştı.</p>

    <p class="_0px10px ParaOverride-8">…»</p>

    <p class="paragraf">Şehircilik Bakanı Erdoğan Bayraktar, Edirne’de namaz kılmak için camiye girerken… 23 yaşındaki üniversite öğrencisi Dilek yanına yaklaştı, kanser hastası olduğunu, kanser ilaçlarını bulamadıklarını söyledi. Bakan cebinden para çıkardı, kızın hırkasının cebine sokuşturdu, sakın düşürme diye tembih etti. Halbuki, Dilek sadaka istemiyordu. Kapıda bekledi, namazdan çıkınca bakanın yanına tekrar gitti. “Ben dilenci değilim, görüyorum ki çaresizliği hayatta hiç tatmamışsınız, eliniz cüzdanınıza değil vicdanınıza gitsin” diyerek parayı iade etti, ağlaya ağlaya uzaklaştı.</p>

    <p class="_0px"></p>

    <p class="paragraf">Kanser ilaçlarındaki sıkıntı iki senedir devam ediyordu. AKP’nin yanlış sağlık politikası yüzünden, ithal edilmez hale gelmişti. Eczanelerde yoktu, bulunmuyordu. Üç kuruşluk ilaçlara, karaborsada 100 katı fiyat isteniyordu. Çaresiz insanlarımız, adeta kokain satın alır gibi kaçakçıların, illegal satıcıların eline düşürülmüştü. Eczacılar aylardır çırpınıyor, çözümlerini anlatmaya çalışıyor, hükümet tınlamıyor, basınımız da sansürleyerek, hayati meselenin üstünü örtüyordu. Dilek’in anlatmaya çalıştığı buydu.</p>

    <p class="paragraf">Sağlık Bakanlığımız bu tür sorunlarımızı ortadan kaldırmak yerine, TC’yi ortadan kaldırmakla uğraşıyordu. Ateş düştüğü yeri yakıyor, kanser gibi ağır hastalıklara yakalananlar gerçekle yüzleşiyor… Geriye kalanlar alt tarafı Aspirin’i avanta alıyor diye, Sağlık Bakanlığı’na, hükümete dua ediyordu.</p>

    <p class="_0px10px ParaOverride-8">…»</p>

    <p class="paragraf">Son taksit ödendi, Türkiye’nin IMF’ye borcu kalmadı.</p>

    <p class="paragraf">Sayın basınımız, AKP’nin büyük başarısı olarak sundu.</p>

    <p class="paragraf">Gelgelelim…</p>

    <p class="paragraf">2002’de Türkiye’nin 129 milyar dolar dış borcu vardı.</p>

    <p class="paragraf">2012’de 337 milyar dolara çıkmıştı.</p>

    <p class="paragraf">2002’de kamunun 64 milyar dolar dış borcu vardı.</p>

    <p class="paragraf">2012’de 103 milyar dolara çıkmıştı.</p>

    <p class="paragraf">“Büyük başarı” dedikleri, büyük kepazelikti.</p>

    <p class="paragraf">Devletin 38 milyar dolarlık malını satmışlardı.</p>

    <p class="paragraf">Buna rağmen, borç katlanmıştı.</p>

    <p class="paragraf">Vatandaşın durumu daha vahimdi.</p>

    <p class="paragraf">2002’de tüketici kredi borcu 2 milyar liraydı.</p>

    <p class="paragraf">2012’de 206 milyar liraya yükselmişti.</p>

    <p class="paragraf">2002’de kredi kartı borcu 4 milyar liraydı.</p>

    <p class="paragraf">2012’de 73 milyar liraya yükselmişti.</p>

    <p class="_0px"></p>

    <p class="paragraf">Hem devlet, hem vatandaş…</p>

    <p class="paragraf">Gırtlağına kadar borca gömülmüştü.</p>

    <p class="paragraf">Elbet, bir faturası olacaktı.</p>

    <p class="_0px10px ParaOverride-8">…»</p>

    <p class="paragraf">PKK “aktivist” oldu!</p>

    <p class="paragraf">Avrupa Konseyi’nin Türkiye raporunda “aktivist örgüt” olarak nitelendirildi. Karakol basmak, mayın döşemek, pusu kurup askerleri şehit etmek, sivilleri katletmek “aktivite”ydi demek ki.</p>

    <p class="paragraf">Artık resmen “siyasal örgüt”tü.</p>

    <p class="paragraf">Kimseye kızmaya da hakkımız yoktu.</p>

    <p class="paragraf">Sen İmralı’yla Kandil’le pazarlık masasına oturursan…</p>

    <p class="paragraf">Elâlemin canına minnetti.</p>

    <p class="_0px10px ParaOverride-8">…»</p>

    <p class="paragraf">Murat Karayılan, Kandil’de basın toplantısı düzenledi. Türk basını kuyruğa girdi. Bazı köşe yazarlarımız, aman geç kalmayayım diye üç beş gün önceden gitti. Bizim gazetecileri Kalaşnikovlarla karşıladılar. Apo posterleri ve PKK bayraklarıyla donatılmış mekânlarda yemek yedirdiler. Pantolon ceplerine kadar aradılar. Kamyonet kasalarına bindirip, basın toplantısının yapılacağı yere götürdüler.</p>

    <p class="paragraf">Karayılan, 8 Mayıs’tan itibaren çekilmeye başlayacaklarını, Türkiye sınırları dışına çıkacaklarını, çekilme sırasında kıllarına bile dokunulursa, misilleme yapacaklarını açıkladı.</p>

    <p class="paragraf">Çekilme jestine karşılık, derhal jest yapıldı.</p>

    <p class="paragraf">4’üncü yargı paketi ayaklarıyla KCK’lıları bıraktılar.</p>

    <p class="paragraf">Niye içeri tıkmışlardı? Niye bırakıyorlardı?</p>

    <p class="paragraf">Bunun bi önemi yoktu.</p>

    <p class="paragraf">Hukuk, istendiği gibi eğilip bükülüyordu.</p>

    <p class="paragraf">Başkanlık-özerklik pazarlığının parçası haline getirilmişti.</p>

    <p class="_0px10px ParaOverride-8">…»</p>

    <p class="paragraf">1 Mayıs’ta kan döküldü.</p>

    <p class="paragraf">PKK’ya hoşgörü gösteren hükümet, kendisine karşı olanlara acımasızdı. Kalaşnikov’la yürüye yürüye sınırdan çıkmak serbestti, elinde çiçekle Taksim’e çıkmak yasaktı. İnşaat çalışmalarını mazeret gösterip, Taksim’de tören yapılmasını yasakladılar. Metro, metrobüs, vapur seferleri iptal edildi. Haliç üzerindeki köprüler bile karşıya geçiş olmasın diye havaya kaldırıldı. Adeta sıkıyönetim ilan edildi.</p>

    <p class="_0px"></p>

    <p class="paragraf">Aslına bakarsanız, DİSK’ten başka Taksim’e çıkmaya niyeti olan sendika yoktu. Türk-İş, KESK, Hak-İş, Memur-Sen gibi sendikaların başkanları, zaten hükümetin “akil insanları”ndandı. Hükümetin çıkarları için faaliyet gösteren sendikalar, işçinin çıkarları için faaliyet gösterebilir miydi?</p>

    <p class="paragraf">Taksim’e yaklaşana verdiler biber gazını, verdiler biber gazını… Hükümetin adeta “yeniçeri”si haline gelen polis, öldüresiye vuruyordu. 17 yaşındaki lise öğrencisi Dilan ile ataması yapılmayan öğretmenlerden Meral Dönmez’in kafasına biber gazı kapsülü fırlatıldı, ikisi de komaya girdi.</p>

    <p class="paragraf">İstanbul Valisi Avni Mutlu, beyin ameliyatı geçiren Dilan için “Masum değildir, marjinaldir, radikal mensuptur” dedi. Halbuki, adalet arayan bir işçinin kızıydı. Babası 12 senedir çalıştığı tekstil firmasından çıkarılmış, mahkemede kazanmış olmasına rağmen 23 bin liralık tazminatı ödenmemişti. Dilan da, babası ve babası gibi işçilerin sesini duyurmak için Taksim’e gelmeye çalışmıştı. Valinin “marjinal” dediği, buydu.</p>

    <p class="_0px10px ParaOverride-8">…»</p>

    <p class="paragraf">TBMM’de “edep”in zirvesine ulaşıldı!</p>

    <p class="paragraf">CHP Milletvekili Kamer Genç, Aile Bakanı Fatma Şahin’e hitaben “Atatürk bu cumhuriyeti kurmasaydı, hangi tarikat mensubu kitlenin bilmem kaçıncı hanımı durumuna düşerdiniz” dedi. AKP Tokat Milletvekili Zeyid Aslan, Kamer Genç’in üstüne yürüdü, “Orospu çocuğu, ananı s…rim” diye bağırdı. “Kadın” bakanımızı savunurken “ana”ya küfrediyordu. Meclis çatısı altında çok hakaret duymuştuk ama, bu derecesi ilkti… “Edep”i dilinden düşürmeyen “muhafazakâr” iktidarımıza nasip olmuştu.</p>

    <p class="paragraf">Aslına bakarsanız, TBMM’de olan biten toplumun aynasıydı. AKP iktidardan gittikten sonra, mutlaka bilimsel olarak ele alınacağını tahmin ediyorum… Çünkü daha fazla “muhafazakârlaştığı” söylenen Türkiye, kadına yönelik şiddet, cinsel suçlar başta olmak üzere, ahlak’a dair giderek daha fazla yozlaşmıştı.</p>

    <p class="_0px10px ParaOverride-8">…»</p>

    <p class="paragraf">PKK çekilmeye başladı.</p>

    <p class="paragraf">Silahlarıyla gidiyorlardı.</p>

    <p class="paragraf">Sadece bir ay önce televizyona çıkan Tayyip Erdoğan, üstüne basa basa “Silah bırakmadan ülkeyi terk edemezler, ister mağaraya sakla ister göm, bizi ilgilendirmez; silahla geçiyorsa devlet seyirci kalamaz, suç işlemiş olur, yardım ve yataklığa girer, silah bırakmadan bu iş olmaz” demişti. Hikâyeydi.</p>

    <p class="paragraf">Aynı zamanda çok hazindi.</p>

    <p class="paragraf">Haber ajansları Türkiye’nin çeşitli yerlerinden şakır şakır PKK’lı fotoğrafları yayınlıyordu. Aralarında Hasan Cemal’in de bulunduğu gazeteciler, PKK’lılara çekilme yolculuğunda eşlik ediyor, günlük tutar gibi internetten yazıyorlardı. Bizim Genelkurmay ise hâlâ… “Elimizde görüntü ve bilgi mevcut değildir, keşif uçuşlarımız meteorolojik şartların elverdiği ölçüde devam etmektedir” diyordu.</p>

    <p class="_0px10px ParaOverride-8">…»</p>

    <p class="paragraf">“Anayasa’yı değiştirelim, Türk demeyelim, Türkiyeli diyelim” tartışmaları büyümüştü. Her konuda açıklama yapan Tayyip Erdoğan, bu konuda çıtını çıkarmıyordu. Tam o atmosferde… Cumhurbaşkanı Gül çıktı, “Herkesin Türk olma mecburiyeti yok ama, devlet Türk devletidir” dedi. Kestirip attı.</p>

    <p class="_0px10px ParaOverride-8">…»</p>

    <p class="paragraf">Çünkü Cumhurbaşkanı’yla Başbakan arasındaki “ikbal rekabeti” ayyuka çıkmıştı. Mesela, Cumhurbaşkanı Portekiz’e gitti. Yandaş basın, haberi takip etmesi için muhabir bile göndermedi, iyi mi… Elbette hepsi inkâr edecektir ama Cumhurbaşkanı’na “sansür” başlamıştı. Cumhurbaşkanı’yla alakalı haberlere ya hiç yer verilmiyor, ya da arka sayfalarda ufak ufak görülüyordu.</p>

    <p class="_0px10px ParaOverride-8">…»</p>

    <p class="paragraf">Ve, mesele sadece Cumhurbaşkanı’yla Başbakan arasında değildi. Fethullah Gülen’in Samanyolu televizyonunda yayınlanan son konuşmasında, Tayyip Erdoğan’a yönelik ağır göndermeler vardı. Fethullah Gülen, ismini vermeden “Kuvvet, bazen insanı küstahlaştırabilir, mümin bile olsa ahlaken firavun olur, nimetlerin sağanak sağanak yağması, bazen insanı böyle nemrutlaştırır, firavunlaştırır” diyordu. Hatta… “Sıradan bir insan gelir, konjonktürel olarak bazı imkânlar elde edebilir, dümene oturabilir, dümene oturduktan sonra insanlara tepeden bakar, ‘Kesin sesinizi ben ne dersem o olur’ falan der” diyordu.</p>

    <p class="_0px10px ParaOverride-8">…»</p>

    <p class="paragraf">Hatay Reyhanlı havaya uçtu.</p>

    <p class="paragraf">Bomba yüklü iki minibüs, belediye binası önünde, ilçenin en kalabalık meydanında patladı. Türkiye Cumhuriyeti tarihinin en kanlı terör saldırısıydı. 53 kişinin öldüğü açıklandı. Derhal yayın yasağı getirildi. İnternette dolaşan hastane kaynaklı iddialara göre, gerçek ölü sayısı 110’un üstündeydi.</p>

    <p class="paragraf">Patlamadan bi kaç saat sonra, bazı Türk vatandaşlarını tutukladılar. “İşte failler” dediler. Kimse inanmadı. Bu sefer, “Suriye’de Esad güçlerinin yanında savaşan THKP-C Acilciler örgütü yaptı” dediler. Kanıt yok, tanık yok. Acilcilere de kimse inanmadı. Bu sefer “CHP heyetini Şam’a götüren kişi, bu saldırıyı organize etti” dediler.</p>

    <p class="paragraf">Neydi bu mevzu?</p>

    <p class="paragraf">Irak televizyonu adına Suriye’de görev yapan Türk kameraman Cüneyt Ünal, MİT ajanı olduğu gerekçesiyle tutuklanmıştı. CHP milletvekillerinden oluşan heyet Şam’a gitti, Beşar Esad’la görüştü, 90 gündür esir tutulan Cüneyt Ünal’ın serbest bırakılmasını sağladı, aldı, Türkiye’ye getirdi. İşte, bu seyahate aracılık eden kişinin, Reyhanlı’daki saldırıyı organize ettiği iddia ediliyordu. Utanmasalar “Reyhanlı’yı CHP havaya uçurdu” diyeceklerdi.</p>

    <p class="paragraf">Halbuki… İnternet sitelerini hack’leyerek devlet kurumlarının ipliğini pazara çıkaran Redhack, Jandarma İstihbarat Dairesi’ne ait bir belgeyi yayınlamıştı. O belgede açık açık… El Nusra Cephesi’nin Suriye’den Türkiye’ye üç adet bomba yüklü araç soktuğu belirtiliyor, plakalarına kadar veriliyordu.</p>

    <p class="_0px"></p>

    <p class="paragraf">El Nusra Cephesi, El Kaide’ye bağlıydı. Esad’a karşı savaşıyordu. Peki, Türkiye’de niye terör eylemi yapsınlar? İddia şuydu: Türkiye’den ağır silahlar istiyorlardı. ABD izin vermediği için, Türkiye bu ağır silahları veremiyordu. “Sen vermezsen, biz bu tür eylemlerle almasını biliriz” demek isteniyordu.</p>

    <p class="paragraf">Zaten aslına bakarsanız, Reyhanlı patlaması Türkiye’de hiç kimse için şaşırtıcı olmamıştı. Maalesef olacağı buydu. Beşar Esad’a örtülü savaş açtığımızdan beri… Fantomumuz Suriye tarafından vurulmuş, iki pilotumuz şehit olmuştu. Topraklarımıza havan topu düşmüş, üçü çocuk beş insanımız hayatını kaybetmişti. Sınır kapılarımız ardına kadar açılmış, yol geçen hanına dönmüş, resmi olarak 400 bin, gayriresmi olarak 750 bin Suriyeli memleketimize yerleşmişti. Bunların 200 bini mülteci kamplarında barınıyor, gerisi ev kiralıyor, dükkân kiralıyor, “Türkiye Cumhuriyeti vatandaşı” gibi yaşıyordu. 100 bin civarında Suriyelinin “vatandaş” yapıldığı, ilk genel seçimde oy kullanacakları bile iddia edildi. CHP bu konuda soru önergesi verdi; kitabın piyasaya çıktığı tarihte, henüz cevap verilmemişti. Son bir sene içinde Türkiye’de kurulan yabancı sermayeli şirketlerin yüzde 50’si Suriyeliydi. Hatay şehrimiz, Esad’a karşı savaşan Özgür Suriye Ordusu’nun üssü haline getirilmişti. Afganistan’dan Libya’dan köktendinci militanlar Hatay’a taşınıyor, sınırı geçip çarpışıyor, geri dönüyordu. Sınırımızdaki bu trafik İngiliz, Alman, Amerikan televizyonlarında açıkça gösteriliyordu. Hatta… Esad’a bağlı askerlerin koyun gibi gırtlağını kesen, göğsünü yarıp kalbini yiyormuş gibi poz veren militanların videoları yayınlanıyordu. Yabancı basın, direnişçi adı altındaki bu militanlara Türkiye’nin silah temin ettiğini yazıyordu. Daha geçen ay, Cilvegözü gümrük kapısında bombalı otomobil patlamış, dördü Türk 17 kişi ölmüştü. Akçakale gümrük kapısında hadise çıkmış, sınırdan zorla giriş yapmaya çalışan Suriyeliler etrafa ateş açmış, bir polisimiz şehit olmuştu. Kamplarda bir dedikleri iki edilmiyordu, buna rağmen sık sık isyan çıkarıyorlardı. Nöbet tutan polislerin, jandarmaların rehin alındığı, Türk bayrağının yakıldığı günler oldu. Hepsi sineye çekiliyordu. Suriyeli mülteciler için harcanan para, resmi olarak 2 milyar dolara ulaşmıştı. MİT’in komple bütçesi bile 850 milyon lirayken, Başbakan Erdoğan’ın bir senelik örtülü ödenek harcaması 1 milyar lirayı aşmıştı. Bu örtülü ödenek parasının Suriyeli muhaliflere verildiği iddia ediliyordu.</p>

    <p class="_0px10px ParaOverride-8">…»</p>

    <p class="paragraf">Reyhanlı, AKP’nin kalesiydi. Son seçimde AKP’ye yüzde 69 oranında destek vermişlerdi. Patlamanın olduğu yerde protesto gösterisi yapıp “hükümet istifa” diye bağırmaya kalktılar, polis biber gazı bombası attı!</p>

    <p class="paragraf">53 vatandaşımızın havaya uçtuğu gün, normalde yas ilan edilmesi gerekirken, televizyonların yayın akışları bile değiştirilmedi, şen şakrak, tam gaz devam etti. Tayyip Erdoğan’ın annesi vefat ettiğinde eğlence programlarını iptal edenler, şimdi hiç istifini bozmamıştı.</p>

    <p class="paragraf">Hatta, AKP Milletvekili Burhan Kuzu’nun oğlunun düğünü bile ertelenmedi. TBMM Başkanı Cemil Çiçek, AB Bakanı Egemen Bağış ve Anayasa Mahkemesi Başkanı Haşim Kılıç’ın da katılımıyla gerçekleştirildi.</p>

    <p class="paragraf">O günkü düğünü bile ertelemeyen AKP… Reyhanlı’yı mazeret yapıp, taaa dokuz gün sonraki 19 Mayıs konserlerini iptal etti!</p>

    <p class="_0px10px ParaOverride-8">…»</p>

    <p class="paragraf">Tayyip Erdoğan Reyhanlı’ya gitmedi.</p>

    <p class="paragraf">ABD’ye gitti.</p>

    <p class="paragraf">Aslında vakti vardı. ABD seyahati dört gün sonraydı.</p>

    <p class="paragraf">Ama, Reyhanlı gidilecek gibi değildi. Tepki büyüktü.</p>

    <p class="paragraf">“Program uymadı” denildi, ABD sonrasına bırakıldı.</p>

    <p class="_0px10px ParaOverride-8">…»</p>

    <p class="paragraf">Washington’a uçmadan hemen önce Amerikan NBC televizyonuna konuştu. Esad’ın kimyasal silah kullandığını öne sürdü, ABD liderliğinde askeri müdahale edilmesi gerektiğini söyledi.</p>

    <p class="paragraf">Bu umutla Beyaz Saray’a girdi.</p>

    <p class="paragraf">Obama sırtını sıvazladı, gönderdi.</p>

    <p class="paragraf">Esad’ı koruyan Rusya’yla uzlaşmak şarttı.</p>

    <p class="paragraf">Suriye krizi, Türkiye’nin kucağında kalmıştı.</p>

    <p class="paragraf">Bu çıplak gerçeğe rağmen, basınımız utanmadı.</p>

    <p class="paragraf">“Türkiye istediğini aldı” manşetleri atıldı.</p>

    <p class="_0px10px ParaOverride-8">…»</p>

    <p class="paragraf">ABD seyahatinde en az Erdoğan-Obama görüşmesi kadar önemli bir randevu vardı. Bülent Arınç, Fethullah Gülen’i ziyaret etti.</p>

    <p class="paragraf">ABD’ye gitmeden önce Tayyip Erdoğan’a “Fethullah Gülen’le görüşecek misiniz?” diye sorulmuştu. Tayyip Erdoğan da “Gökten ne yağar ki, yer kabul etmez” cevabını vermişti. Hangisi gök, hangisi yer, net olarak anlaşılamadı ama, neticede Bülent Arınç Fethullah Gülen’e gitti.</p>

    <p class="paragraf">Peki ne konuşuldu?</p>

    <p class="paragraf">Bülent Arınç anlattı.</p>

    <p class="paragraf">“Hoca Efendi’yi ziyaret etmek istedim. Başbakan’a konuyu açtım. ‘İzin verir misiniz?’ dedim. Çok memnun oldu, ‘Keşke biz de görüşebilsek’ dedi. ‘Sevgilerimi iletin, bir emri olur mu, tavsiyeleri olur mu, öğren’ dedi. Gittim, üç saate yakın birlikte olduk. Hükümetle cemaat arasında soğukluk olduğu söyleniyor, kesinlikle reddediyorum. Hoca Efendi’nin Başbakan’ın şahsına çok büyük duaları var, çok seviyor. Bize büyük iltifatlarda bulundu. Bir yanlış varsa düzeltebileceğimizi söyledim. Çok memnun oldu” dedi.</p>

    <p class="_0px10px ParaOverride-8">…»</p>

    <p class="paragraf">Dünyanın en fazla ABD’ye giden başbakanı, bizim Başbakan’dı. 15’inci defa gitmişti. Bu sefer çok farklı olduğu, “tarihte bir ilk” yaşandığı iddia edildi. Neymiş o ilk? Sadece çok önemli konukların misafir edildiği Blair House’ta ağırlandığı yazıldı. Halbuki, Celal Bayar, Adnan Menderes, İsmet İnönü, Cevdet Sunay, Nihat Erim, Süleyman Demirel, Turgut Özal, Tansu Çiller, hatta, Amerikalıların hiç hazzetmediği Bülent Ecevit bile Blair House’ta kalmıştı. Orada kalmayan bi tek Tayyip Erdoğan kalmıştı.</p>

    <p class="_0px10px ParaOverride-8">…»</p>

    <p class="paragraf">Ama bir başka “ilk” hakikaten yaşandı. Günler torbaya girmiş gibi, tam 19 Mayıs’ta ABD’de olmayı tercih eden “tarihteki ilk başbakan” Tayyip Erdoğan’dı.</p>

    <p class="paragraf">Hayaldi gerçek oldu…</p>

    <p class="paragraf">19 Mayıs “kabahat” oldu.</p>

    <p class="paragraf">İzmir-Selçuk ve Kırklareli-Vize’nin CHP ilçe başkanlarına, 19 Mayıs’ta Atatürk Anıtı’na çelenk koydukları için “Kabahatler Kanunu” gereğince 182 lira ceza kesildi.</p>

    <p class="_0px10px ParaOverride-8">…»</p>

    <p class="paragraf">Padişah’a doktora verildi.</p>

    <p class="paragraf">Karabük Üniversitesi, Hicaz demiryoluna katkılarından ötürü Sultan 2’nci Abdülhamid’e onursal doktora unvanı takdim etti. Onursal doktora diplomasını hanedanın en yaşlı üyesi Harun Osmanoğlu aldı. Teşekkür konuşmasını Arapça yaptı.</p>

    <p class="_0px10px ParaOverride-8">…»</p>

    <p class="paragraf">Mehmet Emin Karamehmet’e ait Show TV, Digitürk, Skytürk televizyonlarıyla, <span class="metin-italik" xml:lang="en-US-POSIX">Akşam</span> ve <span class="metin-italik" xml:lang="en-US-POSIX">Güneş</span> gazetelerine el kondu. “TMSF’ye olan borçlarını ödemediği için” denildi. Herkes medya tarafıyla ilgilendi ama, BMC fabrikası da Karamehmet’in elinden alınmıştı. Show TV apar topar devredildi. Habertürk’ten uslu uslu yayınlar yapan Turgay Ciner’e verildi.</p>

    <p class="_0px10px ParaOverride-8">…»</p>

    <p class="paragraf">Tayyip Erdoğan Reyhanlı’ya gitti.</p>

    <p class="paragraf">Patlamanın üzerinden iki hafta geçmişti.</p>

    <p class="paragraf">Başka şehirlerden şakşakçı taşındığı iddia edildi.</p>

    <p class="paragraf">Miting yaptı.</p>

    <p class="paragraf">“Türkiye seninle gurur duyuyor” sloganları atıldı.</p>

    <p class="_0px10px ParaOverride-8">…»</p>

    <p class="paragraf">Lübnan’daki Hizbullah, Beşar Esad’dan yana savaşa girdi. Başbakan Yardımcısı Bekir Bozdağ “Hizbullah’ın adını değiştirmesi lazım, Hizbuşeytan yapması lazım” dedi.</p>

    <p class="_0px10px ParaOverride-8">…»</p>

    <p class="paragraf">28 Şubat davasında 75 sanıktan 37’si tahliye edildi. Davanın tek sivil sanığı YÖK eski Başkanı Profesör Kemal Gürüz “Benim ne suçum var, beni niye tutuyorlar?” diyerek, intihara kalkıştı. Cam parçasıyla sol bileğini kesti. Hastaneye kaldırıldı, kurtarıldı.</p>

    <p class="_0px10px ParaOverride-8">…»</p>

    <p class="paragraf">Tayyip Erdoğan Yeşilay sempozyumunda konuştu. “Milli içkimiz ayrandır” dedi. Gündem değiştirmek için söylenmiş bi laf zannedildi. Öyle değildi. Zart diye yasa çıkarıldı. Akşam saat 22’yle sabah saat 6 arasında perakende içki satışı yasaklandı. Alkollü içki reklamı komple yasaklandı.</p>

    <p class="paragraf">Tepkiler üzerine sinirlendi. “İki ayyaşın yaptığı yasa muteber oluyor da, inancın emrettiği bir gerçek neden reddediliyor” dedi. Başbakan bir kez daha “din”i referans göstermişti.</p>

    <p class="_0px10px ParaOverride-8">…»</p>

    <p class="paragraf">CHP soru önergesi verdi.</p>

    <p class="paragraf">“İki ayyaş kimdir?” diye sordu.</p>

    <p class="paragraf">Bu soru önergesi işlemi konulmadı.</p>

    <p class="paragraf">TBMM Başkanı Cemil Çiçek tarafından iade edildi.</p>

    <p class="_0px10px ParaOverride-8">…»</p>

    <p class="paragraf">Tayyip Erdoğan televizyona çıktı, Tayyip Erdoğan usulü adaleti izah etti. “İçki içen alkoliktir” dedi. “Peki ya içki içen AKP’ye oy veriyorsa?” diye sordular. “O zaman alkolikler arasına girmemiş olur” cevabını verdi!</p>

    <p class="paragraf"></p>

    <p class="_0px10px ParaOverride-8">…»</p>

    <p class="paragraf">Üçüncü Boğaz Köprüsü’nün temeli atıldı.</p>

    <p class="paragraf">Cumhurbaşkanı Gül, ismini açıkladı.</p>

    <p class="paragraf">“Yavuz Sultan Selim Köprüsü” dedi.</p>

    <p class="paragraf">Alevi dernekleri büyük tepki gösterdi. Alevi kıyımıyla tanınan Yavuz Sultan Selim, kıtaları birleştirecekti ama gönülleri birleştirmesi mümkün değildi.</p>

    <p class="paragraf">İşin ekstra hazin tarafı vardı.</p>

    <p class="paragraf">1995’te belediye başkanıyken “Üçüncü köprü cinayettir, böyle bir teşebbüs İstanbul için ölümcül sonuçlar doğurur” diyen Tayyip Erdoğan… Şimdi zeytinyağı gibi üste çıkıyor, “Hani o cumhuriyet mitinglerinde yürüyenler var ya, işte hep onlar karşı çıktı üçüncü köprüye, bunlar istemezükçü familyasından” diyordu.</p>

    <p class="_0px10px ParaOverride-8">…»</p>

    <p class="paragraf">Gezi Parkı direnişi patladı.</p>

    <p class="paragraf">Taksim’i yayalaştırma projesi başlatılmıştı.</p>

    <p class="paragraf">Trafik yeraltına alınıyordu.</p>

    <p class="paragraf">Herkes memnundu.</p>

    <p class="paragraf">Topçu Kışlası’nın yeniden inşa edileceği ortaya çıktı.</p>

    <p class="paragraf">Hır çıktı.</p>

    <p class="paragraf">Topçu Kışlası, 31 Mart Vakası olarak bilinen şeriatçı ayaklanmanın merkeziydi, simgesiydi. Osmanlı tarafından Fransız bankasına satılmış, 1940’ta yıkılmış, yerine park yapılmıştı. Sorun da buydu… Kışlanın yeniden inşa edilmesi demek, Taksim’deki tek yeşil alan, Gezi Parkı’nın betonlaşması demekti.</p>

    <p class="paragraf">50-60 kişilik küçücük bir grup, ağaçlar sökülmesin diye Gezi Parkı’nda çadır kurdu, nöbet tutmaya başladı. Kim olduğu meçhul tipler sabaha karşı çadırları tutuşturmaya kalktı… Ülkede yangın çıktı.</p>

    <p class="paragraf">Mahalle baskısından sıkılan, özgürlüklerine her fırsatta müdahale edilmesinden bıkan gençlerimiz, sokağa döküldü. “Her yer Taksim her yer direniş” sloganıyla 62 şehirde protesto gösterisi yapıldı. Polis görülmemiş sertlikte müdahale etti. Tazyikli su, gaz bombası ve plastik mermi kullandı. Beş kişi öldü. 8 binden fazla kişi yaralandı. 12 kişi gözünü kaybetti. Bir kişinin dalağı alındı.</p>

    <p class="_0px10px ParaOverride-8">…»</p>

    <p class="paragraf">AKP döneminin “alamet-i farikası”ydı biber gazı.</p>

    <p class="paragraf">Haşereye sıkar gibi sıkıyorlardı.</p>

    <p class="paragraf">10 senede 651 ton biber gazı sıkılmıştı.</p>

    <p class="paragraf">Kullanım kılavuzuna göre, 45 derece açıyla ve 150 metre uzaktan atılması gereken biber gazı fişekleri… Yakın mesafeden, hedef gözeterek, insanlarımızın suratına suratına atılıyordu. 50’ye yakın kişinin kafatası kırıldı. Felç kalanlar oldu. Sırf Gezi Parkı olaylarında 130 bin biber gazı fişeği kullanıldı. Tazyikli suya bile sıvı halde biber gazı ilave edildi. İnsanlar resmen yakıldı. Vücuduna su temas edenler, üstüne çaydanlık devrilmiş gibi haşlanıyordu.</p>

    <p class="_0px10px ParaOverride-8">…»</p>

    <p class="paragraf">Hayatını kaybedenlerden biri, Ethem Sarısülük’tü. Ankara’da polis kurşunuyla vuruldu. Vurulma anı, tesadüfen televizyon kameralarına yakalanmıştı. Tetiği çeken polis belliydi. Mahkemeye çıkarıldı. Kalabalığın arasında kaldığını, havaya ateş ettiğini söyledi. Meşru müdafaa kabul edildi, serbest bırakıldı.</p>

    <p class="paragraf">Yandaş medya, polisi aklamak, Ethem’i karalamak için iftira üstüne iftira attı. “Bayrak yaktı” dediler. Alakasının olmadığı kanıtlandı. Siperde, kum çuvallarının önünde çekilmiş fotoğrafını yayınladılar, “terör kamplarında çekilmiş fotoğrafı” dediler. Halbuki… Hakkâri-Şemdinli’de karakol inşaatında çalışırken çekilmiş fotoğraflarıydı. Sanki gizlice ele geçirilmiş gibi yayınladıkları hatıra fotoğrafı, Ethem’in bizzat kendi Facebook sayfasındaydı.</p>

    <p class="_0px10px ParaOverride-8">…»</p>

    <p class="paragraf">Hayatını kaybedenlerden biri de, Başkomiser Mustafa Sarı’ydı. Adana’da göstericileri kovalarken, inşaat halindeki alt geçide düşerek şehit olmuştu. Buna rağmen, “Mustafa Sarı düşmedi, ittirildi, aşağı atıldı” haberleri yapıldı. “Niye güvenlik bariyeri yok, bu ne biçim belediye çalışması?” diye hesap sorulacağına, kovalanan gençleri “katilmiş” gibi göstermeye çalıştılar.</p>

    <p class="_0px10px ParaOverride-8">…»</p>

    <p class="paragraf">Tayyip Erdoğan, direnişçilere “çapulcu” dedi.</p>

    <p class="paragraf">Güya aşağılamak için söylemişti ama…</p>

    <p class="paragraf">Gençler çok beğendi.</p>

    <p class="paragraf">Çapulçu yazılı tişörtler giydiler.</p>

    <p class="paragraf">Çapulcu şarkıları bestelendi.</p>

    <p class="paragraf">Çapulcu klipleri çekildi.</p>

    <p class="paragraf">Çapul TV bile kuruldu.</p>

    <p class="_0px10px ParaOverride-8">…»</p>

    <p class="paragraf">Gençlerimiz, orantısız şiddete “orantısız zekâ”yla karşılık vermişti. Politik mizahın hasosunu yaptılar. Esprili sloganlarını pankartlara yazdılar, duvarlara yazdılar. Hükümetin otoritesini madara ettiler. Neredeyse bütün üniversitelerin mezuniyet törenlerine damgasını vurdu gezi parkı protestoları… YÖK’ü almışlar, rektörleri almışlar, dekanları almışlar, hatta asistanları bile almışlardı ama, öğrenciyi ele geçirememişlerdi.</p>

    <p class="paragraf">Gençlerin yüreği sayesinde korku eşiği aşılmıştı.</p>

    <p class="paragraf">Toplum, gençlerin peşine takıldı.</p>

    <p class="paragraf">Milat’tı.</p>

    <p class="paragraf">Artık hiçbir şey eskisi gibi olmayacaktı.</p>

    <p class="_0px10px ParaOverride-8">…»</p>

    <p class="paragraf">Erdem Gündüz isimli bir dansçı, Atatürk Kültür Merkezi’nin önünde “duran adam” eylemi başlattı. Bırak Türkiye’yi… Avustralya’dan ABD’ye kadar, dünyanın her yerine salgın gibi yayıldı.</p>

    <p class="paragraf">Mizahın en büyüğü yapıldı…</p>

    <p class="paragraf">Duran adam gözaltına alındı!</p>

    <p class="_0px10px ParaOverride-8">…»</p>

    <p class="paragraf">30 senedir bu memlekette gazetecilik yapıyorum, polisin bu kadar “maşa” haline getirildiğini hiç görmemiştim. Sivil polislerin ellerine çivili sopa tutuşturup, insanları dövdürttüler. Dört ölü, 8 bin yaralı varken… Tayyip Erdoğan çıktı, “Polisimiz kahramanlık destanı yazdı” dedi. Çevik kuvvet polislerine adam başı 880’er lira, amirlerine 1400’er lira “Gezi Parkı ikramiyesi” verildi.</p>

    <p class="_0px10px ParaOverride-8">…»</p>

    <p class="paragraf">Bizim polis destan (!) yazarken… PKK’nın polis teşkilatı kurduğu ortaya çıktı. Cizre’de diploma töreni yapıp, görüntüleri basına servis ettiler. Jandarma Asayiş Komutanı’nı taşıyan helikoptere Hakkâri’de ateş açıldı, zor kaçtılar. Lice’de arbede çıktı, köylüler karakol inşaatını bastı, bir kişi öldü. Gezi Parkı direnişçilerinin üstüne kıyasıya giden hükümetimiz, bu olayları sineye çekti, adeta görmezden geldi.</p>

    <p class="paragraf">Tayyip Erdoğan “milli iradeye saygı” mitinglerine başladı. O an itibariyle iki CHP, bir MHP,  beş BDP milletvekili hapisteydi. Başbakan milli iradeye saygıdan bahsediyordu.</p>

    <p class="paragraf">Kendine güveniyle tanınan Tayyip Erdoğan’ın paniğe kapıldığı her halinden belli oluyordu. Geceyarısı saat 3’te miting yapılır mı? Yaptı. Afrika’ya gitmişti. AKP teşkilatları Atatürk Havalimanı’na kalabalık yığdı. Başbakan da döner dönmez kalabalığa hitap etti. Saat 3’tü, dünya siyaset tarihinde ilkti!</p>

    <p class="_0px10px ParaOverride-8">…»</p>

    <p class="paragraf">Her çıktığı mitingde “Camide içki içtiler” dedi.</p>

    <p class="paragraf">Gezi Parkı direnişçileri, polisten kaçarken Dolmabahçe Camii’ne sığınmıştı, yaralılar tedavi edilmişti; onca görüntü yayınlandı, içki içildiğine dair tek kanıt, tek şahit yoktu.</p>

    <p class="_0px10px ParaOverride-8">…»</p>

    <p class="paragraf">“Başörtülü bacılarıma saldırdılar” dedi.</p>

    <p class="paragraf">Mobese kameraları tek örnek bile gösteremedi. Üstelik, Gezi Parkı’nda çok sayıda başörtülü genç kız vardı. Hem saldırı iddiasını çürütüyor, hem de Tayyip Erdoğan aleyhine slogan atıyorlardı. Başörtülüleri AKP’nin demirbaşı gibi gören zihniyet, Gezi Parkı’nda hüsrana uğramıştı.</p>

    <p class="_0px10px ParaOverride-8">…»</p>

    <p class="paragraf">Tayyip Erdoğan’ın yaptığı en tehlikeli açıklama “Evlerinde zorla tuttuğumuz yüzde 50 var” açıklamasıydı. İzmirli bir avukat, “halkı kin ve düşmanlığa tahrik etmekten” suç duyurusunda bulundu.</p>

    <p class="_0px10px ParaOverride-8">…»</p>

    <p class="paragraf">Palayla, direnişçilere saldıran oldu. Tabancasını çekenler oldu. Eli sopalı bazı magandalar devreye girdi. Hatta, Twitter’dan “Gezi Parkı’ndan sonra Anıtkabir’i yıkarsak elhamdülillah” yazan AKP’li bile oldu. Neyse ki, halkın sağduyusu galip geldi. Bunca tahriğe rağmen vatandaşlarımız karşı karşıya gelmedi.</p>

    <p class="_0px10px ParaOverride-8">…»</p>

    <p class="paragraf">Atatürklü Türk bayrağı, direnişin adeta simgesiydi. Tayyip Erdoğan bu konuya da müdahale etti. “Balkonlarınıza Bayrak Yasası’na uygun bayrakları asmanızı istiyorum, diğerleri Bayrak Yasası’na uygun değildir” dedi. Atatürklüyse “yasadışı”ydı yani!</p>

    <p class="paragraf">“Üç hilalli bayrak açarız derseniz, Osmanlıdır, onunla da gurur duyarız, açabilirsiniz” dedi. Önümüzdeki seçimde gene MHP oylarına göz dikildiğinin işaretiydi.</p>

    <p class="_0px10px ParaOverride-8">…»</p>

    <p class="paragraf">Medyamız utanç vericiydi.</p>

    <p class="paragraf">Dünyada birinci haberken, bizimkiler hâlâ sansürleyerek örtebileceğini sanıyordu. CNNTürk, olayların patladığı gece “penguen belgeseli” yayınladı. Mısır olaylarında Tahrir Meydanı’ndaki deveyi bile naklen yayınlayan CNNTürk, Taksim Meydanı’nı göstermiyor, penguen gösteriyordu. CNNTürk’ün penguenleriyle CNN International bile alay etti. BBC ibret dersi verdi, NTV’yle ortaklığını askıya aldı. Sokaklarda insanlarımız can verirken, NTV yemek programı filan yayınlıyordu. Halk TV ve Ulusal Kanal, bir anda Türkiye’nin en çok izlenen televizyon kanalları olmuştu. Halk TV CHP’nin, Ulusal Kanal İşçi Partisi’nin yayın organıydı. Olan biteni bütün çıplaklığıyla gösteriyorlardı. <span class="metin-italik" xml:lang="en-US-POSIX">Sözcü</span> gazetesi, <span class="metin-italik" xml:lang="en-US-POSIX">Yurt</span> gazetesi ve <span class="metin-italik" xml:lang="en-US-POSIX">Cumhuriyet</span> gazetesi, habercilik mesleğinin namusunu kurtaran gazetelerdi.</p>

    <p class="_0px10px ParaOverride-8">…»</p>

    <p class="paragraf">Yandaş medya sadece karartma uygulamıyor, aynı zamanda iftira mekanizması olarak çalışıyordu. Denize düşen yılana sarılır, bunlar yalana sarılmıştı. Çapulcuların “Zello örgütü”ne mensup olduğunu yazdılar. Halbuki, akıllı telefonlara indirilen basit bir haberleşme programıydı. AKP destekçisi Nazlı Ilıcak bile dayanamadı, telefonunda Zello programı olduğunu belirterek, “Ben de örgüte dahilim” dedi!</p>

    <p class="_0px10px ParaOverride-8">…»</p>

    <p class="paragraf">“Dış mihrakların ajanları yakalandı” diye bazı gençlerin isimlerini yayınladılar, fotoğraflarını yayınladılar. Erasmus değişim programıyla okumaya gelen yabancı üniversite öğrencileriydi.</p>

    <p class="_0px10px ParaOverride-8">…»</p>

    <p class="paragraf">Divan Otel bile “suçlu” ilan edildi. Polis saldırısından kaçan gençler, Gezi Parkı’nın hemen dibindeki Divan Otel’e sığınmıştı. “Beş yıldızlı” otel “ay-yıldızlı” otel haline dönüşmüştü. Tayyip Erdoğan çok kızdı. “Polise saldıranlar oraya gitti, oranın sahipleri de onlara güzel bir ev sahipliği yaptı, yasalarımızda yataklık etmek de suçtur, bu bir yataklık etme suçudur” dedi. Koç Grubu hedef olmuştu.</p>

    <p class="_0px10px ParaOverride-8">…»</p>

    <p class="paragraf">Tencere tava eylemleri neredeyse iki ay devam etti. Her akşam saat 9’da pencerelerden balkonlardan “konser” başlıyordu. Palayla insanlara saldıranlar serbest bırakılırken… Tencere tava çalan kadınlara, gürültü yapıyorlar diye para cezası kesildi.</p>

    <p class="_0px10px ParaOverride-8">…»</p>

    <p class="paragraf">Müjdat Gezen, Levent Kırca, Fazıl Say, Tarık Akan, Rutkay Aziz, Edip Akbayram gibi “cesur” sanatçılar, parmakla sayılacak kadar azdı. Senelerdir bi avuç insan mücadele veriyordu. Gezi Parkı’nda adeta baraj duvarı yıkıldı, sanat dünyası sel gibi aktı. Dedim ya, korku eşiği aşılmıştı. Gezi Parkı’na gelerek, yürüyüşlere katılarak, polisin karşısına dikilerek açık tavır koydular.</p>

    <p class="_0px10px ParaOverride-8">…»</p>

    <p class="paragraf">Beşiktaş’ın taraftar grubu Çarşı, Gezi Parkı direnişine damgasını vurdu, Türkiye’nin en önemli sivil toplum örgütlerinden biri olduğunu kanıtladı. Hiçbir istihbarat örgütünün, hiçbir komplo teorisyeninin başaramayacağı bir hadise gerçekleşti. Fenerbahçe, Galatasaray, Beşiktaş taraftarları “ortak eylem” yaptı! Doğma büyüme İzmir çocuğuyum, Göztepeliyim… Göztepe ve Karşıyaka taraftarının birbirleriyle kucaklaştığını ilk defa gördüm.</p>

    <p class="_0px10px ParaOverride-8">…»</p>

    <p class="paragraf">Hal böyleyken… Mersin’de Akdeniz Oyunları başladı. Gezi Parkı direnişçileri hakkında “Yaptığınız eylemi si..yim vatan hainleri” diyen, “Ermenilere bıraktınız meydanı, Allah belanızı versin eylemci çapulcular” diyen yandaş güreşçi Rıza Kayaalp, onurlandırıldı, milli takım kafilemizin bayrağı taşıtıldı. Dünyanın ırkçılıkla mücadele ettiği bir dönemde, Türkiye’nin olimpiyata talip olduğu bir dönemde, ne kadar gurur duysak azdı!</p>

    <p class="_0px10px ParaOverride-8">…»</p>

    <p class="paragraf">Akdeniz Oyunları tek başına kitap olacak boyutlarda skandaldı… Ev sahibi Mersin’di. Mersin Büyükşehir Belediye Başkanı CHP’li olduğu için, açılış töreninde konuşturulmadı. Tayyip Erdoğan yuhalanmasın diye, yandaş tribün oluşturulduğu, açılış töreni biletlerinin el altından AKP teşkilatlarına dağıtıldığı iddia edildi. Mersin halkı bilet bulamazken, başka şehirlerden otobüslerle seyirci taşındı.</p>

    <p class="paragraf">Tayyip Erdoğan açılış töreni konuşmasını iki lisanda yaptı, İngilizce-Türkçe hitap etti. “Akdeniz, beyaz deniz, White Sea olarak adlandırılır” dedi. Böylece, hem Akdeniz Oyunları, hem olimpiyat, hem de dünya “gaf rekoru”nu kırmış oldu. Çünkü White Sea, maalesef, Rusya’nın kuzeyindeydi. Akdeniz Oyunları’nın resmi logosunu taşıyan servis aracıyla “genelev”e gidenler oldu. Binicilik müsabakaları için 3,5 milyon lira harcanarak, muhteşem konkurhipik tesisleri yapıldı. Küçük bi pürüz vardı… Bizim oralar, at hastalıkları konusunda dünya şampiyonuydu. Avrupa Birliği’ne göre “karantina bölgesi”ydi. Akdeniz Oyunları’na katılan yabancı ülkeler “Kusura bakmayın, biz atlarımızı oraya getirmeyiz” dediler. Bizimkiler çok zeki ya, hemen çözüm buldular, “Binicilik müsabakalarını İstanbul’da yapalım” dediler. Adamlar da “Kardeşim, adı üstünde Mersin Akdeniz Oyunları bu, İstanbul’da ne işi var?” dediler. Bunun üzerine, bizimkiler daha şahane çözüm buldu: Binicilik iptal edildi. Bizim Akdeniz Oyunları’nda binicilik branşı yoktu! Tekvando’da dereceye giren sporcuların madalyasını bir hanımefendi verdi. Yabancı basın sordu: “Bu hanımefendi Tekvando Federasyonu Başkanınız mı?” Değildi. “Olimpiyat Komitesi Başkanınız mı?” O da değildi. Ya kimdi? Spor Bakanımızın eşiydi. Bismillah daha ilk gün, sekiz haltercimizde doping çıktı. Diskçi gülleci uzun atlamacı, Akdeniz Oyunları bitene kadar 16 sporcumuzda doping tespit edildi. Zoraki başarı için, avanta kömür dağıtır gibi, bol keseden para ödülü dağıtmanın neticesiydi.</p>

    <p class="_0px10px ParaOverride-8">…»</p>

    <p class="paragraf">Neyse… Gezi Parkı olayları dünya çapında yankı buldu. ABD Başkanı Obama bizzat Tayyip Erdoğan’ı aradı, barışçıl demokratik gösterilere saygı duyulmasını istedi. Avrupa Komisyonu ve Avrupa Parlamentosu, polisin orantısız güç kullanmasını kınadı. BM Genel Sekreteri, hatta NATO Genel Sekreteri bile AKP hükümetini eleştirdi.</p>

    <p class="paragraf">Hükümet geri bastı.</p>

    <p class="paragraf">“Topçu Kışlası’nı yapacağız, alışveriş merkezi olarak hizmet görecek” diyen Tayyip Erdoğan… Sanki bu lafları söyleyen kendisi değilmiş gibi, “Taktılar alışveriş merkezine… Zaten metresiyle falan Topçu Kışlası’nda alışveriş merkezi olması mümkün değil” dedi.</p>

    <p class="paragraf">Halkoylamasına gidileceği açıklandı. Ona da gerek kalmadı. Çünkü Mimarlar Odası, Şehir Plancıları Odası ve Peyzaj Mimarları Odası dava açmıştı. Mahkeme, Topçu Kışlası projesini komple iptal etti.</p>

    <p class="_0px10px ParaOverride-8">…»</p>

    <p class="paragraf">Mısır’da darbe oldu!</p>

    <p class="paragraf">Şeriatçı Cumhurbaşkanı Mursi, anayasayı değiştirip kendisini firavun ilan etmeye kalktı. Halk sokağa döküldü. Bizzat Mursi tarafından göreve getirilen Genelkurmay Başkanı da yönetime el koydu.</p>

    <p class="paragraf">ABD ve AB “darbe” demedi. Suudi Arabistan ve Katar, darbe yönetimini tebrik etti. Mursi’nin yanında sadece AKP hükümeti vardı. Dini referanslar, bir kez daha ulusal çıkarlar’ın önüne geçmişti.</p>

    <p class="paragraf">Halbuki, Hüsnü Mübarek de aynı yöntemle devrilmişti. Ahali sokağa dökülmüş, Tahrir Meydanı’nda toplanmış, ordu yönetime el koymuş, Mübarek tasfiye edilmişti. Bizim hükümet alkışlamıştı.</p>

    <p class="paragraf">Laik firavun devrilince, “halk devrimi” diyorlardı.</p>

    <p class="paragraf">Şeriatçı firavun devrilince, “darbe” diyorlardı.</p>

    <p class="paragraf">Kavrayamadıkları şuydu…</p>

    <p class="paragraf">Arap Baharı’na yaz ortasında kar yağıyordu.</p>

    <p class="paragraf">Büyük Ortadoğu Projesi…</p>

    <p class="paragraf">Topçu Kışlası projesine dönmüştü!</p>

    <p class="paragraf">Ve Türkiye, huninin ağzına yaklaştıkça hızlanan girdap misali, belirsizliklere sürükleniyor… Kader seçimlerine doğru ilerliyordu.</p>

    <p class="paragraf ParaOverride-14"><span class="CharOverride-12" xml:lang="tr-TR"><span><img alt="icon3.jpg" class="_idGenPageitem-2" src="../Images/icon3_fmt.jpeg" /></span></span></p>
  </div>
</body>
</html>
