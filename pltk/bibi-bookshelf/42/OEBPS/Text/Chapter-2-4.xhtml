<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>6-3</title>
  <link href="../Styles/StyleSheet.css" rel="stylesheet" type="text/css" />
</head>

<body id="x6" xml:lang="en-GB">
  <div class="Basic-Text-Frame">
    <p class="arabaslik_orta" id="_idParaDest-11">2010</p>

    <p class="paragraf ParaOverride-4"><span class="CharOverride-1">Balyoz</span> <span class="CharOverride-5">•</span> <span class="CharOverride-1">İleri demokrasi</span> <span class="CharOverride-5">•</span> <span class="CharOverride-1">İster asar ister kesersin</span></p>

    <p class="paragraf ParaOverride-4"><span class="CharOverride-5">•</span> <span class="CharOverride-1">Başsavcı İlhan Cihaner</span> <span class="CharOverride-5">•</span> <span class="CharOverride-1">Şarkıcı açılımı</span> <span class="CharOverride-5">•</span> <span class="CharOverride-1">Roman açılımı</span></p>

    <p class="paragraf ParaOverride-4"><span class="CharOverride-5">•</span> <span class="CharOverride-1">Artist açılımı</span> <span class="CharOverride-5">•</span> <span class="CharOverride-1">Futbolcu açılımı</span> <span class="CharOverride-5">•</span> <span class="CharOverride-1">12 Eylül referandumu</span></p>

    <p class="paragraf ParaOverride-4"><span class="CharOverride-5">•</span> <span class="CharOverride-1">Yetmez ama evet</span> <span class="CharOverride-5">•</span> <span class="CharOverride-1">Yargıtayyip Danıştayyip Sayıştayyip</span></p>

    <p class="paragraf ParaOverride-4"><span class="CharOverride-5">•</span> <span class="CharOverride-1">Deniz Baykal’ın kaseti</span> <span class="CharOverride-5">•</span> <span class="CharOverride-1">Kemal Kılıçdaroğlu</span></p>

    <p class="paragraf ParaOverride-4"><span class="CharOverride-5">•</span> <span class="CharOverride-1">Yeni CHP</span> <span class="CharOverride-5">•</span> <span class="CharOverride-1">Mavi Marmara</span> <span class="CharOverride-5">•</span> <span class="CharOverride-1">Hamas</span> <span class="CharOverride-5">•</span> <span class="CharOverride-1">Devletin zirvesi siperde çömeldi</span></p>

    <p class="paragraf ParaOverride-4"><span class="CharOverride-5">•</span> <span class="CharOverride-1">İthal inek Angus</span> <span class="CharOverride-5">•</span> <span class="CharOverride-1">İçki içme, üzüm ye</span></p>

    <p class="paragraf ParaOverride-4"><span class="CharOverride-5">•</span> <span class="CharOverride-1">Hanefi Avcı,</span> <span class="CharOverride-9">Haliç’te Yaşayan Simonlar</span> <span class="CharOverride-5">•</span> <span class="CharOverride-1">Wikileaks</span></p>

    <p class="paragraf ParaOverride-7"><span class="CharOverride-5">•</span> <span class="CharOverride-1">Fuhuş ve casusluk davası</span></p>

    <p class="paragraf">Bismillah, senenin ilk günü…</p>

    <p class="paragraf">“Kozmik odayı inceleyen hâkimi takip ediyorlar” dediler, askeri plakalı iki otomobili durdurdular, yedi askeri gözaltına aldılar. 24 saat heyecan fırtınası esti. “Kozmik takibe suçüstü, bu kez kaçamadılar, sivil araçta yakalandılar, dinleme cihazları var” manşetleri atıldı. Televizyon ana haber bültenlerinde “hâkimin suikasttan kıl payı kurtulduğu” bile söylendi.</p>

    <p class="paragraf">Utanmazlığın daniskasıydı.</p>

    <p class="paragraf">Çünkü suikastçı diye gözaltına alınan askerlerin, lojmanlarda görevli aşçı, marangoz ve elektrikçi oldukları ortaya çıktı. Otomobillerinde sebze-meyve bulunmuştu.</p>

    <p class="paragraf">Aşçı uzman çavuş, Deniz Kuvvetleri Komutanı’nın lojman aşçısıydı. Yarbay Ali Tatar gibi donanmanın seçkin subaylarını “Deniz Kuvvetleri Komutanı’na suikast yapacak” diye içeri tıkıyorlar, aynı Komutan’ın aşçısını “Hâkime suikast yapacak” diye yakalıyorlardı!</p>

    <p class="paragraf">Hemen peşinden, kozmik hâkime kargoyla faili meçhul zarf geldi. İçinden tehdit mektubuyla sekiz adet Kalaşnikov mermisi çıktı. Ucuz bir komediydi… Birileri aşçı rezaletini unutturmaya çalışıyordu. “Bakın gördünüz mü, aşçı dediler ama kurşunla tehdit ediliyor” haberleri yapıldı. Hatta, kozmik hâkimin zehirlenme endişesiyle evinden sefertasıyla yemek getirdiği bile yazıldı. Bizzat hâkim yalanladı.</p>

    <p class="_0px10px ParaOverride-8">…»</p>

    <p class="paragraf">Memleket kozmik odayla yatıyor, kozmik odayla kalkıyordu. Peki neydi bu kozmik oda? 50 metrekarelik bir odaydı. Giriş-çıkışı 24 saat kesintisiz kamerayla takip ediliyordu. Göz retinası taramasıyla, üç günde bir değiştirilen şifreyle girilebiliyordu. Yurtiçi ve yurtdışı operasyonel belgelerden, istihbarat bilgilerinden oluşan 10 bin civarında dosya vardı. Genelkurmay İstihbarat Dairesi’nin “ikizi” olarak nitelendiriliyordu. Sadece Genelkurmay Başkanı, kuvvet komutanları ve 12 subayın girme yetkisi vardı.</p>

    <p class="paragraf">Bülent Arınç’a suikast yapacaklar diye gözaltına alınan albay ve binbaşı, serbest bırakıldı. Genelkurmay’dan bilgi sızdırdığı tahmin edilen “köstebek” bir subayı takip etmek için, Genelkurmay’ın emriyle Çukurambar’da bulundukları ortaya çıktı.</p>

    <p class="paragraf">“Krokiyi yuttu” haberleri falan, hepsi palavraydı. Ama, isim yazılı bir kâğıt parçası hakikaten vardı. Arınç’ın apartmanının ismi yazıyordu. Subaylar, o kâğıdın kendilerine ait olmadığını, ceplerine polis tarafından sokuşturulduğunu söylediler, kriminal inceleme istediler. Subayların ısrarına rağmen, bu inceleme yapılmadı. Hadiseye karışan subaylarla-polislerin el yazısı örnekleri alınsaydı, vaziyet kabak gibi anlaşılacaktı. Yapılmadı. Üstelik… Subayların suikastçı olmadığının kesinleşmesine rağmen, serbest bırakılmalarına rağmen, kozmik odadaki arama durdurulmadı, devam ettirildi.</p>

    <p class="_0px10px ParaOverride-8">…»</p>

    <p class="paragraf">Başbakan Lübnan’a gitti, İsrail’i yerden yere vurdu.</p>

    <p class="paragraf">Ertesi gün… İsrail Dışişleri Bakan Yardımcısı Danny Ayelon, Türkiye Büyükelçisi Oğuz Çelikkol’u Dışişleri Bakanlığı yerine meclisteki bürosuna çağırdı. Önce koridorda ayakta bekletti. Sonra küçücük odaya aldırdı, kendisi yüksek koltuğa otururken, büyükelçimizi daha alçak koltuğa oturttu. Tokalaşmadı. Sehpaya İsrail bayrağı koydurttu. Gazetecilere bu halde fotoğraf çektirtti, “Görüyorsunuz, bizden aşağıda oturuyor, biz yüksekteyiz” dedi.</p>

    <p class="paragraf">Tayyip Erdoğan’ın Arap âlemindeki şöhreti artıyor…</p>

    <p class="paragraf">Arada olan Türk milletinin onuruna oluyordu.</p>

    <p class="_0px10px ParaOverride-8">…»</p>

    <p class="paragraf">Denizli’de yerel basının manşet yaptığı bir kitap, ana haber bültenlerinde yer aldı. Camilerde ücretsiz olarak dağıtılıyordu. Eşi emekli imam olan bir kadın yazmıştı. “Hanımı türbanlı diye benim oğlumu ordudan attılar, dinime laf söyleyenlere karşı sessiz kalmamak için bu kitabı çıkardım” diyordu. Kitapta bazı ilahiler vardı. “Tayyibim” başlıklı ilahide “Tayyip, Allah yolunun bekçisidir, Tayyip’i üzmek, Allah’ı üzmektir” deniyordu.</p>

    <p class="paragraf">Bilahare, Aydın’da yerel basının manşet yaptığı bi konuşma, ana haber bültenlerinde yeraldı. AKP Aydın İl Başkanı “Başbakanımız bizim için ikinci peygamber gibidir” diyordu. İş bu hale gelmişti.</p>

    <p class="_0px10px ParaOverride-8">…»</p>

    <p class="paragraf">Deniz Feneri kepazeliğinden beri, Mehmetçik Vakfı’na bağış rekoru kırılıyordu. Şırrak, kurban vurgunu peydah oldu… Diyarbakır’daki May-Et firmasının, kesmediği halde, kurban kesilmiş gibi Mehmetçik Vakfı, Lösev ve Deniz Feneri Derneği’ne makbuz verdiği tespit edildi. Mehmetçik Vakfı Başkanı’na 1 milyon 100 bin sene, Lösev Başkanı’na 364 bin sene, Deniz Feneri Derneği Başkanı’na 44 bin sene hapis istendi. Hepsi birden “tencere dibin kara” durumuna düşürülmüştü.</p>

    <p class="paragraf">Mehmetçik Vakfı ve Lösev’in önü kesilmiş; Çağdaş Yaşamı Destekleme Derneği, Çağdaş Eğitim Vakfı ve Atatürkçü Düşünce Derneği de zaten Ergenekoncu ilan edilmişti… Bir taraftan avanta kömürlerle gıda kolileriyle “sadaka toplumu” yaratılıyor, öbür taraftan “bağış sistemi” çökertiliyordu.</p>

    <p class="_0px10px ParaOverride-8">…»</p>

    <p class="paragraf">Mehmetçik Vakfı Başkanı’na 1 milyon 100 bin sene hapis istendiği gün… Mehmet Ali Ağca gene serbest bırakıldı. 2006’da bırakılmış, sonra pardon yanlış hesaplamışız denilerek tekrar içeri tıkılmış, sekiz sene daha yatacağı açıklanmış, dört senede bırakılmıştı. Bu sefer hakikaten çıkmıştı.</p>

    <p class="paragraf">“Mesihim” diyordu.</p>

    <p class="paragraf">İdam yemişti, toplam 10 senede yırtmıştı.</p>

    <p class="paragraf">İşte bu da mesihin mucizesiydi!</p>

    <p class="_0px10px ParaOverride-8">…»</p>

    <p class="paragraf">Hrant’ın katili Ogün Samast, cezaevinde Selma Şahin’le evlendi. Nikâh, Kandıra Cezaevi’nin bulunduğu Akçakese köyünün muhtarı tarafından kıyıldı. Nikâh şahitliklerini infaz koruma memurları yaptı.</p>

    <p class="_0px10px ParaOverride-8">…»</p>

    <p class="paragraf">İstanbul, 2010 Avrupa Kültür Başkenti olmuştu.</p>

    <p class="paragraf">Sanırsın olimpiyatı aldık, o havalarda sunuluyor, her şehre nasip olmadığı anlatılıyordu. Halbuki, biz olana kadar Avrupa’da 39 şehir kültür başkenti olmuştu. Neredeyse kültür başkenti olmayanı dövüyorlardı, o haldeydi… Üstelik “İstanbul’a nasip oldu” deniyordu ama, aslında “üç şehre nasip” olmuştu. İstanbul’la beraber Essen ve Pecs de 2010’un kültür başkentiydi. İşin bu tarafını söylemiyorlardı.</p>

    <p class="paragraf">Peki hiç mi faydası yoktu? Elbette vardı. Tek bir örnek anlatayım… AKP Merkez Karar Yönetim Kurulu Üyesi ve <span class="metin-italik" xml:lang="en-US-POSIX">Yeni Şafak</span> yazarı Ayşe Böhürler’in “İstanbul’un Sırları” projesine, Avrupa Kültür Başkenti Ajansı tarafından 210 bin lira destek verilmişti. Bütçe devasaydı, güzel güzel harcandı.</p>

    <p class="_0px10px ParaOverride-8">…»</p>

    <p class="paragraf">İstanbul kültür başkenti oldu diye köpürtülürken, Tekel işçileri memleketin başkentinde çadırları kurmuş, iki aydır oturma eylemi yapıyor, tek sütun haber bile yapılmıyorlardı. Sansürleniyordu. Çaresiz kaldılar, seslerini duyurabilmek için açlık grevine başladılar. Medyanın iktidar yalakalığı, kolayca halledilebilecek meseleyi dallanıp budaklandırıyordu.</p>

    <p class="paragraf">Tayyip Erdoğan “Bizi Tekel işçisi değil, milletimiz iktidar yaptı” dedi. Tekel işçileri “milletimiz”den sayılmıyordu. Derhal “Ergenekoncu” ilan edildiler. Hükümeti yıkmak için karanlık güçlere alet oldukları yazılıyordu.</p>

    <p class="paragraf">DHKP-C, İBDA-C…</p>

    <p class="paragraf">Bunların adı üstündeydi zaten 4-C!</p>

    <p class="paragraf">Ekstra dramatik tarafı, çadırlarda anket yapılınca anlaşıldı.</p>

    <p class="paragraf">Tekel işçilerinin yüzde 70’i AKP’ye oy vermişti.</p>

    <p class="paragraf">Neticede, Danıştay işçilerin lehine yürütmeyi durdurdu. 78 gün devam eden direniş sona erdi. Çadırlar söküldü. Ancak… İşçi tufaya gelmişti. Danıştay’ın kararına rağmen, özlük haklarında değişiklik yapılmadı. Bir ay sonra tekrar toplanıp, Ankara’da yürüyüş yapmak istediler. Geçmiş olsun… Polis hazırlıklıydı. Şehir girişlerine barikatlar kuruldu. Yaklaşana verdiler biber gazını, verdiler copu, püskürttüler, Ankara’ya sokmadılar. Basınımız da zaten darbe mevzularına odaklanmıştı. Tekel işçileri unutuldu, kaderlerine terk edildi.</p>

    <p class="_0px10px ParaOverride-8">…»</p>

    <p class="paragraf">Kozmik hâkim, 27 gün boyunca sayfa sayfa not aldı.</p>

    <p class="paragraf">Arama nihayet bitti.</p>

    <p class="paragraf">Genelkurmay resmi açıklama yaptı, “görev ve yetki alanı dışında faaliyet tespit edilmediğini” duyurdu. Güvenlik gereği, kozmik odadaki savaş planlarının iptal edildiği, hepsinin yenileneceği açıklandı.</p>

    <p class="paragraf">Aynı gün… Zamanlama gene şahaneydi.</p>

    <p class="paragraf"><span class="metin-italik" xml:lang="en-US-POSIX">Taraf</span> gazetesi şu manşetle çıktı:</p>

    <p class="paragraf">“Fatih Camii bombalanacaktı!”</p>

    <p class="paragraf">2003 senesinde, dönemin Birinci Ordu Komutanı Çetin Doğan liderliğinde “Balyoz” kod adıyla darbe planı yapıldığı iddia ediliyordu. Darbe kararının, 29’u general 162 subayın katıldığı toplantıda alındığı öne sürülüyordu. Plana göre, camiler bombalanacak, F16’mız Ege’de kasten düşürülecek, kaos yaratılacak, 200 bin kişi gözaltına alınacak, halka ateş açılacak ve darbe yapılacaktı.</p>

    <p class="paragraf">Çetin Doğan isyan etti, “Düzenli olarak yapılan plan semineriydi, herhangi bir savaş anında çıkabilecek karışıklıkları önleme planıydı. Cami bombalanması, uçak düşürülmesi filan yapıştırma, üretim, iftira… Bunları hangi dinsiz, imansız, hasta adam düşünebilir?” dedi.</p>

    <p class="paragraf">Genelkurmay Başkanı Başbuğ basın toplantısı yaptı. “Bu iddiayı ortaya atan vicdansızlara soruyorum… Biz askere Allah Allah diye taarruz ettiriyoruz. Bu ordu nasıl olur da Allah’ın evine bomba atmayı düşünür? Hicap duyuyorum, lanetliyorum” diye bağırdı. Öfkesinden kürsüyü yumrukladı.</p>

    <p class="paragraf">Çirkin bir kısırdöngü başlamıştı. Manşetlerinden iftira üstüne iftira atıyorlar, köşelerinden “Cevap ver Başbuğ” diye makale yazıyorlar, Başbuğ cevap verince de “Demokratik ülkede nasıl olur da genelkurmay başkanı bu kadar konuşur, susturun şu adamı” diyorlardı.</p>

    <p class="_0px10px ParaOverride-8">…»</p>

    <p class="paragraf">Gazetecilik mesleğindeki ahlaksızlık, zirvedeydi. Kim olduğu meçhul tipler “gazeteci-yazar” sıfatıyla ekranlara çıkarılıyordu. Ahalinin zihni öylesine bulandırılmıştı ki… “Anıtkabir’e denizaltıyla saldıracaklar” manşeti bile atsan, inanan olabilirdi.</p>

    <p class="paragraf">Gazete sayfalarından haber değil, adeta virüs yayılıyordu. Bulaştırıyorlardı. Listeler yayınlıyorlardı. Şu da işin içinde bu da işin içinde diyerek, AKP’ye karşı olanları “darbeci” ilan ediyorlardı. İşadamlarından yurtsever gazetecilere, profesörlerden siyasilere, yargıçlardan askerlere, yüzlerce kişi “alakası olmadığını” anlatmaya çalışıyordu.</p>

    <p class="paragraf">Herkes n’oluyor diye merak ederken…</p>

    <p class="paragraf">Tayyip Erdoğan neler olduğunu izah etti:</p>

    <p class="paragraf">“Hazmedeceksin, ileri demokrasi bu” dedi.</p>

    <p class="paragraf">Demokrasi’den ileri demokrasi’ye geçmiştik!</p>

    <p class="paragraf"><span class="metin-italik" xml:lang="en-US-POSIX">Taraf</span> gazetesindeki “Balyoz” manşetini yazan muhabir Mehmet Baransu, beş bin sayfalık belgeleri “bavul”la savcıya getirdi. An itibariyle… Yakamoz, Sarıkız, Ayışığı, Eldiven, Kafes, Balyoz, Çarşaf, Sakal, Oraj, Suga isimleriyle darbe planlarımız olmuştu. Ayrıca… Dursun Çiçek, Poyrazköy, Çukurambar gibi, hükümeti devirme ve suikast planlarımız vardı. Gazetelerde “Altay, Atak, Barbaros, Alev, Fişek, Acar” isimleriyle başka başka darbe planları olduğu da yazıldı. Ancak, bunların arkası gelmedi.</p>

    <p class="_0px10px ParaOverride-8">…»</p>

    <p class="paragraf">Tam Gün Yasası meclisten geçti.</p>

    <p class="paragraf">Doktorlar ya hastaneyi, ya muayenehaneyi seçecekti.</p>

    <p class="_0px10px ParaOverride-8">…»</p>

    <p class="paragraf">TÜSİAD Başkanlığı’na gene bir kadın, Ümit Boyner seçildi.</p>

    <p class="_0px10px ParaOverride-8">…»</p>

    <p class="paragraf">Selahattin Demirtaş, BDP Genel Başkanı oldu. Asker kaçağı olduğu için hapse tıkılan Nurettin Demirtaş’ın kardeşiydi. Baba başbakan, oğul milletvekili görmüştük. Baba başbakan, torun milletvekili görmüştük. Karı-koca genel başkan da görmüştük. Kardeş-kardeş genel başkanı ilk defa görüyorduk.</p>

    <p class="_0px10px ParaOverride-8">…»</p>

    <p class="paragraf">Ve, donanma gene intiharla sarsıldı.</p>

    <p class="paragraf">Güney Deniz Saha Komutanlığı’nda görevli Kurmay Albay Berk Erden, İzmir’deki lojmanında başına ateş ederek canına kıydı.</p>

    <p class="paragraf">Üniforması üzerindeydi.</p>

    <p class="paragraf">Onur intiharlarına bir yenisi eklenmişti.</p>

    <p class="paragraf">20 gündür internetten alçakça yayın yapılıyordu. Eşinin bir başka albayla yasak aşk yaşadığı iddia ediliyordu. Ne birlikte fotoğrafları vardı, ne şahit, ne de ses kaydı… Sadece kuru iftira vardı.</p>

    <p class="paragraf">Kurmay Albay Berk Erden hakkında geçen sene gene internet üzerinden “bir kadınla ilişkisi var” diye yayın yapılmıştı. Tutmamıştı. Sonra “suikastçı” diye yayın yapılmıştı. Gene tutmamıştı. Bu sefer, eşi üzerinden yayın yapılmış ve maalesef neticeye ulaşılmıştı.</p>

    <p class="paragraf">Deniz Kuvvetleri Komutanı Oramiral Eşref Uğur Yiğit, cenaze törenine katıldı. “Teröristler Habur’dan ellerini kollarını sallayarak girerken, subaylarımın terör örgütü kurduğu söyleniyor, milletimize şikâyet ediyoruz” dedi.</p>

    <p class="_0px10px ParaOverride-8">…»</p>

    <p class="paragraf">Millete şikâyet öyle mi?</p>

    <p class="paragraf">3’üncü Ordu Komutanı Orgeneral Saldıray Berk, Ergenekon’dan ifadeye çağırıldı. Hakkında yazılan iddianamede “Alevi köylerin ihtiyaçlarını gidermek için ordunun imkânlarını kullanmaktadır, kendisini meşrep olarak Aleviliğe yakın hissetmesinden kaynaklandığı değerlendirilmektedir” deniyordu.</p>

    <p class="paragraf">“Mezhep” iddianameye girmişti.</p>

    <p class="paragraf">Alevilik, adeta delil’di.</p>

    <p class="_0px10px ParaOverride-8">…»</p>

    <p class="paragraf">Erzincan Başsavcısı İlhan Cihaner’in evi basıldı. Tutuklandı.</p>

    <p class="paragraf">“Cemaat soruşturması açtım, başıma bunlar geldi” diyordu.</p>

    <p class="paragraf">2007’de Fethullah Gülen ve İsmailağa cemaatlerine yönelik soruşturma açmıştı. Bu soruşturma apar topar elinden alınmış, Erzurum Özel Yetkili Savcısı Osman Şanal’a verilmişti. Başsavcı Cihaner’i şimdi içeri tıkan, bu özel yetkili savcıydı. Orgeneral Saldıray Berk’i ifadeye çağıran savcı da, aynı savcıydı.</p>

    <p class="_0px10px ParaOverride-8">…»</p>

    <p class="paragraf">AKP Kahramanmaraş Milletvekili Avni Doğan “40 yıl onlar bizi fişledi, şimdi biz onları fişliyoruz” dedi. Memlekette olan bitenin tarifiydi. AKP Çorum Milletvekili Ahmet Aydoğmuş ise, biraz daha net izah etti, “Ak Parti iktidarına karşı çıkanların kanını tahlile yollamak gerekir, kanı bozuklar” dedi.</p>

    <p class="_0px10px ParaOverride-8">…»</p>

    <p class="paragraf">Genelkurmay Başkanı İlker Başbuğ’un ses kaydı internete düştü… Toplumda kuşkulara meydan vermemek için Seferberlik Başkanlığı’ndaki aramaya izin verdiğini anlatıyor, “Giremezsin desen girebilirler mi, nah girerler” diyordu. Geçen ay NATO toplantısı için Brüksel’e gitmişti, yurtdışında görevli subaylara konferans vermişti. İnternete düşen konuşması, gizli gizli orada kayda alınmıştı.</p>

    <p class="_0px10px ParaOverride-8">…»</p>

    <p class="paragraf">Tayyip Erdoğan, şarkıcı açılımı yaptı.</p>

    <p class="paragraf">Şarkıcıları türkücüleri popçuları Beşiktaş’taki ofisinde topladı, Kürt açılımına destek vermelerini istedi. Katılanlar arasında, İbrahim Tatlıses, Kayahan, Emel Sayın, Arif Sağ, Nuri Sesigüzel, Orhan Gencebay, Muazzez Ersoy, Ferdi Tayfur, Sertab Erener, Alişan, Demet Akalın, Nükhet Duru, Neşet Ertaş, Safiye Soyman, Bülent Ersoy, Cengiz Kurtoğlu, Erol Evgin, Fatih Kısaparmak, Ferhat Göçer, Işın Karaca, Kenan Doğulu, Mustafa Sandal, Yavuz Bingöl, Seda Sayan, Nihat Doğan, Kibariye filan vardı.</p>

    <p class="paragraf">Faydalı bi toplantı oldu…</p>

    <p class="paragraf">Mesela Bülent Ersoy, sanatçılara havalimanında VIP’ten geçme hakkı verilmesini istedi. Neşet Ertaş “30 senedir Türkiye’de değildim, nedir bu açılım?” diye sordu. Kibariye çıkışta gazetecilere konuştu, “Ben anlamam anacım, çağırdılar geldim” dedi. Nihat Doğan söz alınca eski sevgilisi Seda Sayan salonu terk etti. Haftaya askere gidecek olan Alişan, Başbakan’dan harçlık istedi.</p>

    <p class="paragraf">Tarkan davetliydi, katılmadı.</p>

    <p class="paragraf">“AKP’yi reddetti” filan diye yazıldı.</p>

    <p class="paragraf">Üç gün sonra, kokainden gözaltına alındı.</p>

    <p class="_0px10px ParaOverride-8">…»</p>

    <p class="paragraf">Şarkılı türkülü gayet eğlenceli devam ediyorduk ki…</p>

    <p class="paragraf">ABD Temsilciler Meclisi keyfimize limon sıktı.</p>

    <p class="paragraf">“Ermeni Soykırımı Karar Tasarısı”nı kabul etti.</p>

    <p class="paragraf">Güya çok sert tepki gösterdik.</p>

    <p class="paragraf">Washington Büyükelçimiz Namık Tan’ı derhal geri çektik.</p>

    <p class="paragraf">Obama’nın ittirmesiyle “Ermeni açılımı” yapan hükümetimiz, ABD’nin “soykırım” kararıyla şoke olmuştu, kendi tabanına bile izah edemez hale gelmişti. Bi rüzgâr yaratıp, höt zöt diyormuş gibi yapmak gerekiyordu. Başbakanımız yaptı… Kaçak çalışan Ermenileri kapının önüne koymakla tehdit etti, “Ülkemde 170 bin Ermeni var, 70 bini vatandaş, 100 binini idare ediyoruz, ülkemde tutmak zorunda değilim, gerekirse hadi bakalım memleketinize diyeceğim” dedi.</p>

    <p class="paragraf">Kürt açılımı yapıp, Kürt partisini kapatmıştık.</p>

    <p class="paragraf">Ermeni açılımı yapıp, Ermenileri kovuyorduk.</p>

    <p class="paragraf">Derken, İsveç parlamentosu da soykırımı tanıdı.</p>

    <p class="paragraf">Stockholm Büyükelçimiz Zergün Korutürk’ü geri çektik.</p>

    <p class="paragraf">Yaygarayla çektik… Bundan böyle İsveç’i tanımıyoruz filan, atıp tuttuk. 15 gün sonra ahalimiz unuttu, büyükelçimiz sessiz sedasız Stockholm’e geri döndü. Stockholm elçimiz geri dönünce, sayın basınımızın aklına Washington büyükelçimiz geldi. O nerede diye bakıldı. O-hoo, çoktan geri dönmüştü!</p>

    <p class="_0px10px ParaOverride-8">…»</p>

    <p class="paragraf">Elazığ’da deprem oldu.</p>

    <p class="paragraf">Sadece 6 şiddetindeydi ama, Kovancılar ilçesine bağlı köyleri yerle bir etmişti. Bölgede inceleme yapan bakanımız “57 vatandaşımızı kaybettik” dedi. Ertesi gün Başbakanımız “51 vatandaşımızı kaybettik” dedi. Üçüncü gün “42 vatandaşımız” olduğu anlaşıldı. Alt tarafı 300 haneli üç köyde üç gündür kaç kişinin öldüğünü sayamıyorlardı.</p>

    <p class="_0px10px ParaOverride-8">…»</p>

    <p class="paragraf">Ve, TSK’ya balyoz indi.</p>

    <p class="paragraf">Hava Kuvvetleri Eski Komutanı İbrahim Fırtına, Deniz Kuvvetleri eski Komutanı Özden Örnek gözaltına alındı. Çetin Doğan ve Engin Alan’la birlikte, muvazzaf amiraller-generaller tutuklandı.</p>

    <p class="paragraf">Bazı gazetelere göre 70 subay gözaltına alınmıştı, bazı televizyonlara göre 50 subay tutuklanmıştı. Kimisine göre sekiz şehirde baskın yapılmıştı, kimisine göre 12 şehirde evler aranmıştı. Takip edilemez haldeydi.</p>

    <p class="paragraf">Ankara Emniyet Müdürlüğü’nün internet sitesine e-posta geldi. Meçhul ihbarcı, Mehmet Ali rumuzunu kullanmıştı. “Kozmik odadaki aramadan sonra telaşlandılar, Seferberlik Tetkik Kurulu’nun kirli silahlarını toplayıp Ankara’ya getiriyorlar” diyordu. Bir kamyona ait plaka veriyordu.</p>

    <p class="paragraf">Derhal operasyon düzenlendi. O plakalı kamyon Gölbaşı’nda durduruldu. Brandayla örtülü kasasından el bombaları çıktı. Haberi ilk olarak TRT verdi. Son dakika bilgisi olarak duyurdu. “Seri numaraları kazınmış 900 adet el bombasının bulunduğu” söylendi. Öbür televizyonlar üstüne atladı.</p>

    <p class="paragraf">“Ergenekon cephaneliği yakalandı” yaygarası koparıldı.</p>

    <p class="paragraf">Halbuki, TSK’ya ait el bombalarıydı. Muğla Güllük’ten getiriliyordu. Özel Kuvvetler Eğitim Komutanlığı’nındı. Seri numaraları kazınmış değildi, seri numaraları vardı.</p>

    <p class="paragraf">“Kamyonla bomba taşınır mı?” tartışması başladı.</p>

    <p class="paragraf">Ya neyle taşınır?</p>

    <p class="paragraf">Bu sefer “Sivil kamyonla taşınır mı?” tartışması başladı. O uygulama da yeni değildi. Taaa 1990’dan beri sivil kamyonla taşınıyordu. Bunun üzerine “Peki, niye trenle taşınmadı?” tartışması başladı… Ki, en matrağı oydu. Muğla’dan Ankara’ya tren yoktu. Aslına bakarsanız, Muğla’da treni boşver, ray bile yoktu. Hadise trajikomik bir hal almıştı.</p>

    <p class="_0px10px ParaOverride-8">…»</p>

    <p class="paragraf">TSK’nın kamyonu “terör örgütü kamyonu” olarak gösterilirken… Uşak’ta bir otomobil hatalı solladı, karşı yönden gelen kamyonun altına girdi, sürücü öldü. Otomobilin bagajında cep telefonuyla patlatılmaya hazır, beş kiloluk bomba düzeneği bulundu. Sürücünün cebinden şifreli krokiler çıktı. “PKK kuryesi” olduğu yazıldı. Gerisini öğrenemedik… Çünkü savcılık tarafından alelacele gizlilik kararı alındı, yayın yasağı getirildi. TSK terör örgütü gibi sunuluyor, tescilli terör örgütünün bombaları kamuoyundan gizleniyordu.</p>

    <p class="_0px10px ParaOverride-8">…»</p>

    <p class="paragraf">Dedim ya, virüs gazeteciliği yapılıyordu. Bulaştırılıyordu. Mesela, araştırmacı gazeteci ayaklarıyla makale döşenen biri, “Ergenekon öyle örgüt ki, ona üye olduğunu bilmeyenler var” demişti!</p>

    <p class="paragraf">Aslında haklıydı… Başsavcı Cihaner’in evi basıldığında, kızı Sıla’ya ait olan <span class="metin-italik" xml:lang="en-US-POSIX">Garfield</span>, <span class="metin-italik" xml:lang="en-US-POSIX">Kırmızı Başlıklı Kız</span>, <span class="metin-italik" xml:lang="en-US-POSIX">Cinderella</span>, <span class="metin-italik" xml:lang="en-US-POSIX">Temel Reis</span>, <span class="metin-italik" xml:lang="en-US-POSIX">Buggs Bunny</span> ve <span class="metin-italik" xml:lang="en-US-POSIX">Alaattin’in Sihirli Lambası</span> gibi çizgi filmlere el konulmuştu. İddianamede deliller arasında gösterilmişti. Tembel kedi Garfield, Ergenekon’daydı, haberi yoktu!</p>

    <p class="_0px10px ParaOverride-8">…»</p>

    <p class="paragraf">Ergenekon, boşanma davalarında bile “delil” oluyordu.</p>

    <p class="paragraf">Emekli Tümamiral İlker Güven, eşi Sunahanım Güven’e boşanma davası açmıştı. Sunahanım Güven “Kocam bir bavul gizli askeri belgeyi sattı, evdeki çantalarda beş milyon doları vardı” dedi. Adamcağızı “işte Ergenekon’un köstebeği” diye manşet yaptılar. Halbuki, donanmada “iki” İlker Güven vardı. Biri tuğamiraldi, biri tümamiraldi. Ergenekon’dan evi basılan emekli tuğamiral, öbür İlker Güven’di.</p>

    <p class="paragraf">“Askeri belge” lafının üstüne atlamış, İlker Güven’leri karıştırmışlardı. Üstelik “Evinde beş milyon doları var” denilen Tümamiral İlker Güven, kirada oturuyordu, evi yoktu, borçları nedeniyle otomobilini bile satmıştı. Boşanma duruşmasından çıkarken gazetecilere dert yanıyor, “Ergenekon moda olduğu için, hanımefendinin aklına bu gelmiş herhalde” diyordu.</p>

    <p class="_0px10px ParaOverride-8">…»</p>

    <p class="paragraf">Bakın, memleketin “Ergenekon ruh hali”ni anlatmak için bi örnek daha vereyim: Balıkesir Dursunbey’de özel maden ocağında grizu patladı, 14 işçi hayatını kaybetti. Dinci televizyon kanallarında, komutanların gözaltına alınmasıyla grizu patlaması arasında bağlantı kuruldu, iyi mi… “Aralık ayında ifadeye çağrıldıklarında Bursa’da grizu patlamıştı, şimdi de Balıkesir’de grizu patladı, zamanlama çok manidar değil mi?” yorumları yapıldı!</p>

    <p class="_0px10px ParaOverride-8">…»</p>

    <p class="paragraf">Kafes iddianamesi kabul edildi.</p>

    <p class="paragraf">Hangisi Kafes, hangisi Poyrazköy, hangi subay hangi davadan içerde, hepsi birbirine karışmıştı. Gazete ve televizyon haberlerinde artık kimlerin tutuklandığı değil, kaç kişinin tutuklandığı yazılıyordu. Bu kitabın arşiv çalışması sırasında maalesef gördüm ki… Tutuklandığında adı yazılmayan, hapisteyken adından hiç bahsedilmeyen, duruşmalar sırasında tek kelime geçmeyen, üç senedir dört senedir içerde yattığını anca karar açıklanıp, 18 sene yedikten sonra duyduğumuz subaylar bile vardı.</p>

    <p class="_0px10px ParaOverride-8">…»</p>

    <p class="paragraf">Tayyip Erdoğan “Roman açılımı” yaptı…</p>

    <p class="paragraf">İstanbul Abdi İpekçi Spor Salonu’nda, memleketin dört bir tarafından getirilen Roman vatandaşlara konuştu. “Size Şopar derler, Çingene derler, halbuki siz benim Roman kardeşlerimsiniz, kırmızıyı severler, birbirini överler, çalgısız yaşayamaz ölürler” dedi.</p>

    <p class="paragraf">“Birbirini överler” lafını duyan Kibariye, dayanamadı, “Çuk yakışıklı adamsın, üstüne tanımam anacım” diye bağırdı. Ahırkapı Orkestrası çaldı, Kırkpınar cazgırı Pele Mehmet mani okudu, darbukacı Balık Ayhan “Sen adamın kralısın, kasım kasım Kasımpaşalısın” şarkısıyla noktayı koydu.</p>

    <p class="paragraf">Türkiye ekran başında göbek atarken… Salonun kapısında “Parasız eğitim istiyoruz” pankartı açan üniversite öğrencileri Ferhat ve Berna, sürüklene sürüklene karakola götürüldü, tutuklandı. Bu çocukları hem okudukları Ankara ve Trakya üniversitelerinden attılar, hem de 601 gün hapis yatırdılar, 601 gün!</p>

    <p class="_0px10px ParaOverride-8">…»</p>

    <p class="paragraf">Peşinden, artist açılımı yapıldı.</p>

    <p class="paragraf">Tayyip Erdoğan, sinemacıları tiyatrocuları dizi oyuncularını Dolmabahçe’de topladı, Kürt açılımına destek istedi. Hülya Avşar, Cem Yılmaz, İzzet Günay, Kenan Işık, Yılmaz Erdoğan, Ata Demirer, Mehmet Aslantuğ, Özcan Deniz, Ediz Hun, Kenan İmirzalıoğlu, Tamer Yiğit, Şener Şen, Metin Akpınar, Göksel Arsoy, Demet Akbağ, Gülse Birsel, Meltem Cumbul, Şahan Gökbakar, Mehmet Ali Erbil filan katıldı.</p>

    <p class="paragraf">Kadir İnanır protesto etmişti, katılmamıştı.</p>

    <p class="paragraf">“Halk açken, sarayda toplantı yapılmaz” demişti.</p>

    <p class="paragraf">“Amerikan özentisi” demişti.</p>

    <p class="paragraf">“Popülizm” demişti.</p>

    <p class="paragraf">“Bu tür magazinel toplantılara hizmet etmem” demişti… Bu “ilkeli” arkadaşın, üç sene sonra aynı sarayda “akil” rolü üstleneceğini, herhalde hiçbir senarist hayal edemezdi.</p>

    <p class="_0px10px ParaOverride-8">…»</p>

    <p class="paragraf">“Yandaş gazeteci”den sonra “yandaş sanatçı” tartışmaları başlamıştı. Bu mevzu başlı başına kitap olur ama… Özetle söylüyorum ki, iktidara ceket iliklemeyen, baskılara boyun eğmeyen sanatçı sayımız, utanç verici derecede azdı.</p>

    <p class="paragraf">Bi açılım da Kültür Bakanı Ertuğrul Günay patlattı.</p>

    <p class="paragraf">“Bu toprakların çocuklarıyla bu toprakların şarkısını söyleyelim” dedi, Kürt şarkıcı Şivan Perver’i sahneye davet etti, hep birlikte “Bir başkadır benim memleketim”i söylediler. Küçük bi pürüz vardı… Kültür Bakanımız tarafından “bu toprakların şarkısı” olarak bilinen şarkı, aslında İsrail ilahisiydi.</p>

    <p class="_0px10px ParaOverride-8">…»</p>

    <p class="paragraf">Devlet Resim Heykel Müzesi’ndeki pek çok tablonun araklandığı, yerine çakmalarının yerleştirildiği ortaya çıktı. Böylece… O tabloların karşısına geçip, sağ elini çenesine, işaretparmağını yanağına koyarak, hımmm sürrealist filan diye ahkâm kesenlerin, senelerdir çakma tablolara ahkâm kestiği anlaşıldı. Türkiye’de hiçbir şey “göründüğü gibi” değildi!</p>

    <p class="_0px10px ParaOverride-8">…»</p>

    <p class="paragraf">“Darbecileri yakaladık” rüzgârıyla yelkenlerini şişiren AKP, fırsat bu fırsat, Anayasa için düğmeye bastı. 26 maddelik taslak hazırladı. “Referanduma sunulması halinde tümüyle oylanır” şartı koydu.</p>

    <p class="paragraf">Ya hepsine birden evet diyecektik.</p>

    <p class="paragraf">Ya hepsine birden hayır diyecektik.</p>

    <p class="paragraf">Bazı maddelere evet, bazı maddelere hayır deme imkânımız yoktu. Tam şark kurnazlığıydı… 12 Eylül’e yargı yolunun açılması, memura toplu sözleşme hakkı verilmesi, kadına pozitif ayrımcılık, çocuk hakları gibi herkesin alkışladığı maddeleri “oltanın ucundaki balık yemi” gibi koymuşlardı. Bunların yanına da, yüksek yargıyı komple iktidarın emrine sokacak maddeleri eklemişlerdi.</p>

    <p class="paragraf">Yargıtayyip</p>

    <p class="paragraf">Danıştayyip</p>

    <p class="paragraf">Sayıştayyip olacaktı.</p>

    <p class="paragraf">Başbakan “Hap gibi sunuyoruz, tablet gibi” dedi.</p>

    <p class="paragraf">Hapı yutmamızı istiyordu.</p>

    <p class="_0px10px ParaOverride-8">…»</p>

    <p class="paragraf">Başbakan Yardımcısı Cemil Çiçek ise, başka türlü yedirmeye çalışıyordu. “Tek tek oylamak yerine toptan oylarsak, domatesle patatesi karıştırmış gibi olmaz mıyız?” diye sordular. “Yemekte domatesle patates birlikte olmazsa, lezzet olmaz” cevabını verdi. Anayasa dediğin “türlü”ydü çünkü!</p>

    <p class="paragraf">CHP Milletvekili Kemal Anadol “Çorba güzel de, pilav kurtlu kardeşim, belki ben dürüm yemek istiyorum, ıspanak yemek istemiyorum, niye dayatıyorsun?” derken… MHP Milletvekili Oktay Vural “Kendin pişir kendin ye zihniyetidir bu, Dimyata pirince giderken evdeki bulgurdan olacaklar” diye uyarıyordu.</p>

    <p class="paragraf">Cumhurbaşkanımız, yüksek yargıyı Köşk’e davet edip “mantı” ikram ederken… BDP’li Ufuk Uras “Herkes omlet yemek istiyor ama, kimse yumurta kırmıyor” diye şikâyet ediyordu.</p>

    <p class="paragraf">AKP’li Kürşad Tüzmen, milletvekillerine “suşi” ısmarlarken… “Suşi”ye muhalefet olarak geliştirilen “işkembe” ziyafetinde, sirkeye uzanmaya çalışan CHP Milletvekili Mustafa Özyürek’in kafasına yanlışlıkla “mumbar dolması” dökülüyordu.</p>

    <p class="_0px10px ParaOverride-8">…»</p>

    <p class="paragraf">Anayasa’ya “yemek kitabı” muamelesi yapılırken… Kaşla göz arasında, TBMM’yi by-pass ederek, <span class="metin-italik" xml:lang="en-US-POSIX">Resmi Gazete</span>’de yayınlamadan, yönetmelik çıkardılar. GDO’ların ithalatını serbest bıraktılar. Kapılar açılmış, genetiği değiştirilmiş organizmaların memlekete girişine izin verilmişti.</p>

    <p class="paragraf">Yanına bi de cacık…</p>

    <p class="paragraf">Hadi cümleten anayasafiyet olsun!</p>

    <p class="_0px10px ParaOverride-8">…»</p>

    <p class="paragraf">Emre Taner emekliye ayrıldı.</p>

    <p class="paragraf">Hakan Fidan, MİT Müsteşarı yapıldı.</p>

    <p class="paragraf">Eski astsubaydı. AKP 2002’de iktidara geldi, 2003’te Başbakanlığa bağlı TİKA Başkanlığı’na atandı, 2007’de Başbakanlık Müsteşar Yardımcısı oldu, 2009’da MİT Müsteşar Yardımcısı oldu. Devletteki kariyeri, AKP’yle yükselmişti.</p>

    <p class="_0px10px ParaOverride-8">…»</p>

    <p class="paragraf">Çetin Doğan dahil, 35 asker tahliye edildi.</p>

    <p class="paragraf">Savcı itiraz etti, 20 gün sonra gene tutuklandılar.</p>

    <p class="paragraf">Bırak, yakala, bırak, yakala…</p>

    <p class="paragraf">Toplum algılaması “yalama” yapılıyordu.</p>

    <p class="paragraf">İlk tutuklama kararı çıktığında tepki oluşuyor, bırakınca ahali sakinleşiyor, ikinci tutuklamada aynı tepki oluşmuyordu. İki ileri bir geri, adeta mehter taktiğiydi.</p>

    <p class="_0px10px ParaOverride-8">…»</p>

    <p class="paragraf">Ergenekon’un 1 numarası belli oldu.</p>

    <p class="paragraf">Yandaş medya yazmadı.</p>

    <p class="paragraf">Mecburen kendi kendimi ihbar ettim.</p>

    <p class="paragraf">Çünkü… Adana Hipodromu’nda dört yaşlı Arap taylarının katıldığı “Ergenekon Koşusu”nu “Özdil” kazanmıştı!</p>

    <p class="_0px10px ParaOverride-8">…»</p>

    <p class="paragraf">Van’da arbede çıktı.</p>

    <p class="paragraf">Deniz Baykal’ı taşıyan CHP otobüsü taşlı-yumurtalı saldırıya uğradı. Polis resmen seyretti. “Ergenekon avukatı, kahrolsun CHP” sloganları atan gruba müdahale edilmedi, dokunulmadı. Baykal “Polis hiç önlem almadığı gibi, bizi otobüsten inip yürümeye teşvik etti, tertiptir bu, taş atanlar da AKP’li” dedi.</p>

    <p class="paragraf">Sadece 39 polis görevlendiren Van Emniyet Müdürü’nün, sanki 163 polis görevlendirmiş gibi “sahte belge” hazırlattığı ortaya çıktı. AKP İl Başkan Yardımcısı’na da, saldırıya tahrikten dava açıldı.</p>

    <p class="_0px10px ParaOverride-8">…»</p>

    <p class="paragraf">Ahmet Türk’e yumruk atıldı, burnu kırıldı.</p>

    <p class="paragraf">DTP’nin kapatılması üzerine Güneydoğu’da protesto gösterileri yaşanmış, Muş Bulanık’ta iki kişi öldürülmüştü. Bu hadisenin davası, güvenlik gerekçesiyle Samsun’da görülüyordu. Ahmet Türk duruşmayı izlemeye gelmişti. Adliye çıkışında yumruk atıldı. Saldırgan, kahvede garsondu. Tutuklandı. Samsun Emniyet Müdürü görevden alındı.</p>

    <p class="paragraf">Açılım’ın Türkiye’yi ne hale getirdiğinin kanıtlarından biriydi. BDP Genel Başkanı Selahattin Demirtaş, yumruklu saldırıdan iki gün önce verdiği röportajda bu atmosferi analiz etmişti. Toplumun kutuplaştığını belirterek, “Açılımla birlikte Kürtler kendilerini daha fazla öteki, Türkler kendilerini daha fazla tehlikede hissetti, artık iki tarafta da öfkeli gençlik var” demişti.</p>

    <p class="paragraf">Yumruk’un atıldığı Samsun’da derhal iki polis şehit edildi.</p>

    <p class="paragraf">Yumruk’a kadar sekiz şehit vardı.</p>

    <p class="paragraf">Yumruk’tan itibaren neredeyse her gün mayın patladı.</p>

    <p class="paragraf">Bir ayda 28 şehit verildi.</p>

    <p class="_0px10px ParaOverride-8">…»</p>

    <p class="paragraf">Yumruk’tan bir hafta sonra… Kayseri’de şehit cenazesine katılan Enerji Bakanı Taner Yıldız’a yumruk atıldı. Onun da burnu kırıldı. Saldırgan, beden eğitimi öğretmeniydi. Kayseri Emniyet Müdürü görevden alındı.</p>

    <p class="_0px10px ParaOverride-8">…»</p>

    <p class="paragraf">23 Nisan geldi. Tayyip Erdoğan, başbakanlık koltuğunu ilkokul öğrencisine bırakırken “ileri demokrasi”yi tarif etti.</p>

    <p class="paragraf">“Yetki artık senin; ister asar, ister kesersin” dedi.</p>

    <p class="_0px10px ParaOverride-8">…»</p>

    <p class="paragraf">“Manevi suikast” işlendi.</p>

    <p class="paragraf">Deniz Baykal’ın kaseti çıktı.</p>

    <p class="paragraf">İnternette yayınlanıyordu. Gizli kamera görüntüleriydi. Yatak odasında kaydedilmişti. Baykal’ı giyinirken gösteriyordu. Bir de giyinen kadın vardı. CHP Ankara Milletvekili Nesrin Baytok olduğu öne sürülüyordu. Deniz Baykal ve söz konusu kadın, hiçbir karede yan yana değildi. Ancak, sanki bu görüntülerin devamı varmış da, şimdilik bu kadarı gösterilmiş havası estiriliyordu.</p>

    <p class="paragraf">Demokrasi tarihimizin kırılma noktalarından biriydi.</p>

    <p class="paragraf">Cumhuriyet Halk Partisi komployla “dizayn” ediliyordu.</p>

    <p class="paragraf">Montajdır-gerçektir’in dışında, ortalama zekâya sahip her vatandaşın kendine şu soruyu sorması gerekiyordu: Baykal bu işi yapıyorsa, senelerdir yapıyordur, bu kaset neden şimdi ortaya çıktı?</p>

    <p class="paragraf">Elbette kimse bu soruyla ilgilenmedi. Hatta, gizli kamerayı kimin koyduğuyla bile ilgilenmedi. Medyada linç kampanyası başlatıldı. CHP liderinin derhal istifası isteniyordu. Her seçim arefesinde “rüşvet aldı, İsviçre’de parası var” gibi asılsız suçlamalar yöneltilen Baykal’a, bu defa bitirici darbe vurulmuştu.</p>

    <p class="paragraf">Zamanlama dört dörtlüktü.</p>

    <p class="paragraf">15 gün sonra CHP kurultayı vardı.</p>

    <p class="paragraf">CHP Genel Başkanlığı’nı bıraktı.</p>

    <p class="paragraf">Baykal, tasfiye edilmişti.</p>

    <p class="_0px10px ParaOverride-8">…»</p>

    <p class="paragraf">Kemal Kılıçdaroğlu için basın’ç başladı.</p>

    <p class="paragraf">Basın, onun adaylığı için bastırıyordu.</p>

    <p class="paragraf">O güne kadar sanki suçmuş gibi Alevi ve Kürt olduğunu yazanlar, şimdi mutlaka CHP’nin başına geçmesi gerektiğini, genel başkan olursa CHP’nin en az yüzde 50 oy alacağını yazıyorlardı. Kılıçdaroğlu “Adaylığım söz konusu değil, aday değilim” dedi. CHP Genel Sekreteri Önder Sav ise “Baykal’a sahip çıkacağız, kimse avucunu ovuşturmasın” açıklaması yaptı.</p>

    <p class="paragraf">24 saat sonra…</p>

    <p class="paragraf">Kemal Kılıçdaroğlu “Adayım” dedi.</p>

    <p class="paragraf">İlk destek veren Önder Sav oldu.</p>

    <p class="paragraf">Kaset soruşturmasının sonucu beklenmemişti. “Kral öldü, yaşasın kral” devreye girmişti. Eski genel başkanı boşverip, yeni genel başkanı omuzlara almaları iki saniye bile sürmemişti. Baykal istifa ederken en çok ağlayanlar, şimdi en çok alkışlayanlar arasındaydı. CHP çok kötü bir sınav veriyordu.</p>

    <p class="paragraf">Komplonun peşine düşeceklerine, koltuk kavgasına düşmüşlerdi. “Bize bunu kim yaptı?” diyeceklerine, “Kim yaptıysa yaptı, iyi oldu, fırsat bu fırsat yeni yönetimden pay kapayım” duygusu hâkim olmuştu.</p>

    <p class="paragraf">Kemal Kılıçdaroğlu sadece bir gün bekleseydi, aday olamayacaktı. Çünkü sadece bir gün sonra Ulusal Kriminal Bürosu, kaset raporunu açıkladı. Deniz Baykal’ın isteğiyle devreye giren söz konusu şirket, mahkemelere yeminli-bilirkişi hizmeti veriyordu. Rapora göre, görüntüler montajdı.</p>

    <p class="_0px10px ParaOverride-8">…»</p>

    <p class="paragraf">Bursaspor şampiyon oldu.</p>

    <p class="paragraf">Sadece “beşinci büyük” olmamıştı. “İlk” olmuştu.</p>

    <p class="paragraf">O güne kadar şampiyonluk kupası, 17 defa Şükrü Saracoğlu’nda, 17 defa Ali Sami Yen’de, 13 defa İnönü’de, altı defa Avni Aker’de kaldırılmıştı. Şampiyonluk kupası, tarihimizde ilk defa “Atatürk” Stadı’nda kaldırılıyordu… Tabii o zamanlar, Kayseri Atatürk Stadı gibi, Rize Atatürk Stadı gibi, Bursa Atatürk Stadı’nın da yıkılacağını ve Atatürk isminin silineceğini tahmin edemezdik. Bu kitabın yazıldığı tarihte, Bursa Atatürk’ü yıkıp, “Arena” yapmaya çalışıyorlardı.</p>

    <p class="_0px10px ParaOverride-8">…»</p>

    <p class="paragraf">Yüksek Seçim Kurulu, referandum tarihini belirledi.</p>

    <p class="paragraf">Tesadüfe bak şekerim…</p>

    <p class="paragraf">“12 Eylül darbesini yargılayacağız” dedikleri referandum, takvimde başka gün kalmamış gibi, tam da 12 Eylül’de yapılacaktı. Bülent Arınç “12 Eylül’e denk gelmesi Allah’ın lütfu” dedi.</p>

    <p class="_0px10px ParaOverride-8">…»</p>

    <p class="paragraf">Zonguldak’ta grizu patladı, 30 işçi hayatını kaybetti.</p>

    <p class="paragraf">Tayyip Erdoğan “kader” dedi.</p>

    <p class="paragraf">Çalışma Bakanı Ömer Dinçer yüreklere su serpti.</p>

    <p class="paragraf">“Bedenlerinde yanık yoktu, güzel öldüler” dedi!</p>

    <p class="paragraf">Karadon’dan çıkarılan kömürün tonu 354 liradan satılıyordu. Ölen işçiler, günde adam başı 5 ton kömür çıkarıyor, ayda 900 lira maaş alıyordu. Yani, bir ay çalışıp, bir günde çıkardığı kömürü bile satın alamıyordu. “Kader” denilen buydu.</p>

    <p class="paragraf">2002’de 17 cenaze, 2003’te 22 cenaze vardı.</p>

    <p class="paragraf">2004’te madenleri taşeronlaştırdılar…</p>

    <p class="paragraf">Senelik ortalama cenaze sayısı dörde katlandı.</p>

    <p class="paragraf">80’li rakamlara fırladı.</p>

    <p class="paragraf">Hatta, 121 cenaze kaldırdığımız sene bile oldu.</p>

    <p class="paragraf">“Güzel öldüler” denilen de buydu.</p>

    <p class="paragraf">Madencileri defnederken, bir aile itiraz etti, “Bu bizim rahmetli değil” dedi. DNA testi yapıldı. Altı cenazenin karıştırıldığı anlaşıldı. Tek tek mezardan çıkardılar, aileleri değiştirip tekrar toprağa verdiler.</p>

    <p class="_0px10px ParaOverride-8">…»</p>

    <p class="paragraf">Kemal Kılıçdaroğlu, CHP Genel Başkanı seçildi.</p>

    <p class="paragraf">Kurultaya “kravatsız” katılmıştı. “Neden?” diye sordular. “Kendimi halka yakın hissettiğim için kravat takmadım” dedi. O salonda, Kemal Kılıçdaroğlu dışındaki bütün erkeklerin kravat taktığını düşünürsek… CHP’de halka yakın başka kimse yoktu demek ki!</p>

    <p class="paragraf">Obama’nın TBMM’deki konuşmasını 365 gazeteci takip etmişti. Tayyip Erdoğan’ın AKP kongresini 420 gazeteci takip etmişti. Kemal Kılıçdaroğlu’nun “tek adam” olarak girdiği CHP kurultayını 811 gazeteci takip etti. Obama’yı da Başbakan’ı da ikiye katlamıştı. CHP’nin İstanbul delegelerinin toplamı 140 kişiydi. Sırf, Doğan Grubu’nun akredite gazeteci sayısı 143’tü, delegeden fazlaydı.</p>

    <p class="paragraf">Tarihte ilk defa, kurultay salonunda değişiklik yaptılar. Delegeleri tribüne alıp, delegelerin oturması gereken saha içindeki alanı gazetecilere tahsis ettiler. Parti liderini sandalyenin üstüne çıkıp alkışlayan, tezahürat yapan gazeteciyi ilk defa görüyorduk.</p>

    <p class="_0px"></p>

    <p class="paragraf">Kurultay bittikten sonra, Önder Sav röportaj verdi, perde arkasını anlattı. “Kemal Bey’le birkaç kez buluştuk. Kimsenin bilmediği-bilemeyeceği yerde buluştuk. Eşlerimize bile söylemedik. Gürsel Tekin mesela, Kemal’i elinde tuttuğunu sanıyordu. Herkes benim Kemal’le ayrı olduğumu zannetti. O kadar hedef saptırma yaptım ki, Kemal’in aday olduğunu kimse fark etmedi” dedi. CHP’nin hali buydu… Ve, yakında Önder Sav’ın da aynı şekilde kapının önüne konulacağını, Önder Sav bile fark edemeyecekti!</p>

    <p class="_0px10px ParaOverride-8">…»</p>

    <p class="paragraf">Gazeteler 31 Mayıs’ta “yıldırım baskı” yaptı.</p>

    <p class="paragraf">Çünkü 30 Mayıs gecesi iki müthiş haber patlamıştı.</p>

    <p class="paragraf">Birincisi, İskenderun’daydı.</p>

    <p class="paragraf">Askeri araca roketle saldırıldı, altı şehit verdik.</p>

    <p class="paragraf">İkincisi, Akdeniz’deydi…</p>

    <p class="paragraf">Helikopterle gelen İsrail komandoları, Mavi Marmara feribotunu, uluslararası sularda bastı. Sivillere kurşun yağdırdı. Dokuz vatandaşımız hayatını kaybetti. Yaralıları bile kelepçelediler. Kameraya kaydetmişlerdi, televizyonda yayınlıyorlardı. Dehşet ve çaresizlik içinde seyrediyorduk.</p>

    <p class="paragraf">Mavi Marmara feribotu, sadece iki ay önce, İstanbul Büyükşehir Belediyesi tarafından İnsani Yardım Vakfı İHH’ya 1 milyon 800 bin liraya satılmıştı. Hadisenin nereye varacağını kavrayamayan basınımız, bu satışın sebebini hiç merak etmemiş, tek sütun haber bile yapmamıştı. Türk halkı, her zaman olduğu gibi, anca testi kırıldıktan sonra öğreniyordu.</p>

    <p class="paragraf">İsrail, Hamas kontrolündeki Gazze’ye ambargo uyguluyordu. Mavi Marmara yolcuları bu ambargoyu delmeye gidiyordu. 2007’de TBMM Üstün Hizmet Ödülü alan İnsani Yardım Vakfı organize etmişti. Konvoyda, Mavi Marmara’yla beraber, daha küçük ebatlarda altı gemi bulunuyordu. Gıda maddesi, giyecek, ilaç, çimento falan götürüyorlardı. 32 ülkeden 663 kişi vardı. Sadece Türkler öldürüldü.</p>

    <p class="paragraf">Mavi Marmara konvoyu, bir haftadır Kıbrıs açıklarında bekliyordu. İsrail resmen “yaklaşırsa vuracağını” söylüyor, hükümetimizden çıt çıkmıyor, facia bağıra bağıra geliyordu. “Müdahale edin, kriz çıkacak” diyene “vay seni Siyonist” damgası yapıştırılıyordu.</p>

    <p class="paragraf">Mavi Marmara, Türk bandıralıydı. İstanbul’dan Türk bandırasıyla yola çıkmıştı. Antalya limanına Türk bandırasıyla kayıt yaptırmıştı. Baskına bi uğradı ki… Komor bandıralı olduğu ortaya çıktı! Bandıra değişmişti. Değişmeseydi, hukuk gereği, savaş sebebiydi. Minare, kılıf meselesi… Bandıra değişince, devletin sorumluluğu ortadan kalkmıştı. İyi niyetle o gemiye binen insanlarımıza, yazık edilmişti.</p>

    <p class="paragraf">Mavi Marmara, Haliç Tersanesi’nde yapılmıştı. Orijinal adı, Beydağı’ydı. İkizi vardı, Çıldır… O da satılmıştı. Türkiye Denizcilik İşletmeleri’ne ait Ankara feribotu satıldı, Samsun feribotu satıldı, Truva feribotu hurdacıya satıldı, Yeşilada jilet oldu, Tekirdağ feribotu tencere oldu, Bandırma feribotu tava oldu, Avşa feribotu çatal kaşık oldu. “Babalar gibi satış”ın bir başka yüzüydü.</p>

    <p class="paragraf">Tayyip Erdoğan Şili’deydi. Başbakanlığa Bülent Arınç vekâlet ediyordu. Genelkurmay Harekât Başkanı Korgeneral Mehmet Eröz ve Deniz Harekât Dairesi Başkanı Tuğamiral Cem Çakmak’la acilen kriz toplantısı yaptı. Kadere bakın ki… Hükümetin “en önce akıl danıştığı” bu iki komutan, yakında tutuklanacaktı.</p>

    <p class="_0px"></p>

    <p class="paragraf">Hemen her şehrimizde protesto gösterileri yapılıyor, İsrail bayrakları yakılıyordu. İyi de… Terörle mücadeleyi İsrail’den aldığımız insansız hava aracı Heronlarla yürütüyorduk, onlar ne olacaktı? İsrail “Can güvenliğimiz yok” dedi, Heronlara komuta eden Batman’daki 15 personelini geri çekti. Heron’suz kalıverdik.</p>

    <p class="paragraf">“Vurulacağı belliydi, Mavi Marmara bile bile neden gönderildi, Hükümet niye müdahale etmedi?” diye soran gazeteciler topa tutuluyor, “Mossad ajanı” olmakla suçlanıyordu. Bu gazetecilerin imdadına, sürpriz bir isim, Fethullah Gülen yetişti. Çünkü… Hükümetimiz İsrail’e “korsan, haydut, eşkıya, katil, cani” diye saydırırken, Fethullah Gülen <span class="metin-italik" xml:lang="en-US-POSIX">Wall Street Journal</span>’a konuşuyor, “Bunlar yararlı şeyler değil, kimin suçlu olduğunu tayin etme işi Birleşmiş Milletler’e bırakılmalı” diyordu. Amerikan basınına “ilk defa demeç veren” Fethullah Gülen, Gazze’ye gemi gönderilmesini açıkça eleştiriyordu.</p>

    <p class="_0px10px ParaOverride-8">…»</p>

    <p class="paragraf">O toz duman arasında, eski Adalet Bakanı Seyfi Oktay gözaltına alındı. Taaa 16 sene önce bakandı. Yargıda Alevi kadrolaşma yaptığı, Ergenekon davasına müdahale ettiği öne sürülüyordu. Tutuklanmadı ama bu kitabın yayımlandığı 2013’te hâlâ yargılanıyordu.</p>

    <p class="_0px10px ParaOverride-8">…»</p>

    <p class="paragraf">Başbakanımız Şili gezisini yarıda kesti, yurda döndü, ateş püskürüyordu, İsrail’e verdi veriştirdi, “Alçaklıktır, devlet terörüdür, bedelini mutlaka ödeyecekler” dedi. Cumhurbaşkanımız “Affetmeyeceğiz, asla eskisi gibi olmayacak, pişman edeceğiz” dedi. Dışişleri Bakanımız “Barbarlıktır, korsanlıktır, haydutluktur, yalnızlaştıracağız, cezalandıracağız” dedi. Gel gör ki… Dışişleri Bakanımızın sadece iki hafta sonra Brüksel’de otel odasında İsrail Ticaret Bakanı’yla gizlice görüştüğü ortaya çıkacaktı. Cezalandırma bekleyen Türk halkı, bu görüşmeyi İsrail basınından öğrenecekti.</p>

    <p class="paragraf">Mavi Marmara’yı rehin alıp, çeke çeke İsrail’e götürdüler. Cenazeler İstanbul’a, Fatih Camii’ne getirildi. Aralarında Şam Müftüsü’nün de bulunduğu sekiz imamla cenaze namazı kılındı.</p>

    <p class="_0px10px ParaOverride-8">…»</p>

    <p class="paragraf">O gün… Katolik Kilisesi Episkopos Vekili Luigi Padovese, İskenderun’da evinin bahçesinde, Türk şoförü tarafından boğazı kesilerek öldürüldü.</p>

    <p class="_0px10px ParaOverride-8">…»</p>

    <p class="paragraf">Tayyip Erdoğan, Türk-Arap Forumu’nda konuştu.</p>

    <p class="paragraf">Mehmet Âkif’in şiirini okudu.</p>

    <p class="paragraf">“Türk Arap’sız yaşayamaz</p>

    <p class="paragraf">kim yaşar der, delidir</p>

    <p class="paragraf">Arap’ın Türk hem sağ gözüdür</p>

    <p class="paragraf">hem sağ elidir” dedi…</p>

    <p class="paragraf">Hızını alamadı, meclise geçti, “Araplara karşı ırkçılık yapılıyor, bu ülkede köpeğini Arap Arap diye çağıranlar var” dedi.</p>

    <p class="_0px10px ParaOverride-8">…»</p>

    <p class="paragraf">Sonra mevzuyu değiştirdi, futbolcu açılımı yaptı.</p>

    <p class="paragraf">Aziz Yıldırım, Adnan Polat, Yıldırım Demirören, Sadri Şener, Ali Şen, Faruk Süren, Fatih Terim, Rıdvan Dilmen, Hakan Şükür, Ertuğrul Sağlam, Mahmut Özgener filan, hepsini topladı, açılıma destek istedi.</p>

    <p class="_0px10px ParaOverride-8">…»</p>

    <p class="paragraf">Güney Afrika’daki Dünya Kupası başladı.</p>

    <p class="paragraf">Hayatımıza vuvuzela girdi.</p>

    <p class="_0px10px ParaOverride-8">…»</p>

    <p class="paragraf">Habur’da davul zurnayla karşılanan PKK’lılara tutuklama kararı çıktı. Hemen ertesi gece… Şemdinli’de Irak sınırındaki bölüğe saldırıldı, 11 şehit verdik. Analar ağlamasın… Tam da Babalar Günü’ydü.</p>

    <p class="paragraf">Başbakan, Genelkurmay Başkanı’yla birlikte, saldırıya uğrayan Gediktepe’ye gitti. “Çömelme açılımı” yapıldı… Kum çuvallarıyla çevrili siperden Kuzey Irak’a bakarken, hedef olmamak için hep birlikte çömelmişlerdi. Güya moral vermek için yapılan ziyaretin, moral bozucu fotoğrafıydı.</p>

    <p class="paragraf">Davos’taki Superman…</p>

    <p class="paragraf">Güneydoğuda Siper’man olmuştu.</p>

    <p class="paragraf">BM “Güvenlik” Konseyi üyesi olmakla gurur duyan Türkiye,</p>

    <p class="paragraf">kendi topraklarında kum çuvallarının arkasına saklanıyordu.</p>

    <p class="_0px10px ParaOverride-8">…»</p>

    <p class="paragraf">Ertesi gün… İstanbul-Halkalı’daki askeri lojmanlardan çıkan servis aracına bombalı saldırı düzenlendi. Beş askerle birlikte, dersaneye giden 17 yaşındaki asker kızı Buse hayatını kaybetti.</p>

    <p class="paragraf">Şehit askerlerden biri, Uzman Çavuş Mehmet Çağlar Bölük’tü. Kardelen kampanyasıyla okuyan, öğretmen olan ve Kardelen kampanyasının televizyon reklamlarında oynayan Elif’in eşiydi. Bir başka deyişle… Türkan Saylan’ın “manevi damadı” şehit olmuştu.</p>

    <p class="_0px10px ParaOverride-8">…»</p>

    <p class="paragraf">Gencecik damatlarımız, gelinlerimiz heba olurken… Rize’nin AKP’li Belediye Başkanı Halil Bakırcı, kuma açılımı yaptı, Kürt sorununa çözüm olarak “Güneydoğu’dan ikinci eş alınmasını” önerdi!</p>

    <p class="_0px10px ParaOverride-8">…»</p>

    <p class="paragraf">Kemal Kılıçdaroğlu, Başbakan’dan daha cesur olduğunu göstermek için Genelkurmay Başkanı’yla birlikte Şırnak’a gitti, sıfır noktasındaki karakolları gezdi. Siperlerde ayakta durdular. Ayakta durdular ama… Siperlerdeki kum çuvalları neredeyse burun hizasına kadar yükseltilmişti!</p>

    <p class="_0px10px ParaOverride-8">…»</p>

    <p class="paragraf">Politikacılarımızın “kahramanlık şovu” sona erdi…</p>

    <p class="paragraf">O gece Şemdinli’de karakol bastılar, üç şehit daha verdik.</p>

    <p class="_0px"></p>

    <p class="paragraf">Gene o gece, “Aşk-ı Memnu” dizisinin final bölümü ekrana geldi. Başroldeki Bihter kendini kalbinden vurdu, Türkiye gözyaşlarına boğuldu. Şehitler iç sayfalarda, Bihter’in canına kıyması manşetlerdeydi.</p>

    <p class="_0px10px ParaOverride-8">…»</p>

    <p class="paragraf">ABD Ankara Büyükelçisi James Jeffrey, Bağdat’a atandı. Onun yerine Francis Ricciardone geldi. Çok iyi derecede Türkçe ve Arapça konuşabilen yeni büyükelçi, Saddam karşıtı muhalefeti organize etmişti. “Irak’ın James Bond’u” olarak tanınıyordu.</p>

    <p class="_0px10px ParaOverride-8">…»</p>

    <p class="paragraf">83 yaşındayken Ergenekon’un yöneticisi olmaktan gözaltına alınan İlhan Selçuk, 85 yaşında vefat etti. Gözaltına alınıp bırakılan kamuoyu araştırmacısı Erhan Göksel, ABD’de otel odasında ölü bulundu. Sanık olduğu davanın sonunu göremeyenlerin sayısı giderek artıyordu.</p>

    <p class="_0px10px ParaOverride-8">…»</p>

    <p class="paragraf">Başsavcı İlhan Cihaner, Yargıtay tarafından serbest bırakıldı.</p>

    <p class="paragraf">Dört ay yatmıştı. Görevinin başına döndü.</p>

    <p class="paragraf">Dün teröristti, bugün Başsavcı’ydı.</p>

    <p class="_0px10px ParaOverride-8">…»</p>

    <p class="paragraf">Balyoz’dan tutuklu bütün askerler gene tahliye edildi.</p>

    <p class="paragraf">Vay sen misin tahliye kararı veren…</p>

    <p class="paragraf">Yandaş medya, Balyoz hâkimi Yılmaz Alp’i anında manşete koydu. 1991’de, taaa 19 sene önce, Ankara Üniversitesi Hukuk Fakültesi öğrencisiyken molotoflu eyleme katıldığı yazılıyordu. Yani? İşlerine gelmeyen hâkime “terörist” demeye getiriyorlardı.</p>

    <p class="paragraf">Peki neydi bu molotof hikâyesi?</p>

    <p class="paragraf">Hâkim Yılmaz Alp, 1991’de böyle bir iddiayla gözaltına alınmıştı. Ancak, çıkarıldığı mahkemede serbest bırakılmış, hakkında takipsizlik kararı verilmiş ve suçsuzluğu kanıtlanmıştı. Sadece Emniyet’in elinde bulunan ve çoktan imha edilmiş olması gereken bu belgeler, birileri tarafından saklanmış, 19 sene sonra hâkimin aleyhinde sanki suç deliliymiş gibi kullanılmıştı. Türkiye’nin nasıl bir “istihbarat organizasyonu”yla karşı karşıya olduğunun vahim göstergesiydi.</p>

    <p class="_0px10px ParaOverride-8">…»</p>

    <p class="paragraf">Liselere girerken üç aşamalı seviye belirleme sınavı yapılıyordu. Vazgeçildi. Artık sadece 8’inci sınıfta sınav yapılacaktı. AKP’li eski milli eğitim bakanının başlattığı uygulamayı, AKP’li yeni milli eğitim bakanı değiştirmişti. Eski bakanın üç aşamalı sınavını “eğitimde devrim” diye sunmuşlardı. Yeni bakanın tek aşamalı sınavını gene “eğitimde devrim” diye sundular.</p>

    <p class="_0px10px ParaOverride-8">…»</p>

    <p class="paragraf">TSE Başkanı, oğlunu evlendirdi. Düğüne 37 bin kişi katıldı. Yanlış okumadınız… 37 bin kişi katıldı. Düğün, 26 bin metrekare kapalı alanı olan Konya TÜYAP Fuarı’nda yapıldı. İkram için 43 büyükbaş hayvan kesildi. Sadece Türk standartları açısından değil, dünya standartlarında bile rekordu.</p>

    <p class="_0px10px ParaOverride-8">…»</p>

    <p class="paragraf">Türkiye’nin ekonomik büyümede sıçrama yaptığı, Çin’i bile solladığı anlatılıyordu. Ekonomi sayfalarında küçücük bir haber vardı. Yalova’nın Kazımiye Köyü’nde yaşayan çiftçi Turan Bektaş, 87,5 kilo kabak yetiştirmiş, İstanbul Sebze Hali’ne göndermişti. Bu 87,5 kilo kabak karşılığında, kendisine 1 lira 66 kuruş ödendi! Çünkü… Kabağın kilosunu 20 kuruştan, toplam 17 lira 50 kuruşa satın almışlar; navlun, stopaj, kadeve, komisyon neticesinde 21 lira 84 kuruş masraf çıkarmışlar, çiftçi Turan’ın sattığı kabaklar yüzünden 4 lira 34 kuruş borçlu olduğunu tespit etmişlerdi. Allah’tan, kasalar Turan’ındı… Kasalara el koyarak, 6 liradan saydılar, böylece 87,5 kilo kabak karşılığında 1 lira 66 kuruş ödeme yaptılar. “Büyüme” işte buydu.</p>

    <p class="_0px10px ParaOverride-8">…»</p>

    <p class="paragraf">Üç tarafı denizlerle çevrili olmasına rağmen çipurayı çiftlikte yetiştirmeyi başaran Türkiye… Dünyanın en güzel meralarına sahipken, ineği de taaa Uruguay’dan getirmeyi başardı. Karkas etten sonra, canlı hayvan ithalatı başlamıştı. Türkiye’nin nüfusu 72 milyon, inek sayısı 10 milyondu. Uruguay’ın nüfusu alt tarafı 3 milyon, inek sayısı 13 milyondu… Çünkü üç çocuk değil, üç inek yapmaktı maharet!</p>

    <p class="paragraf">Ve, inek ithal edildiğine göre yakında çoban da ithal edilir falan diye espri yapılıyordu ki… Edirne’de asgari ücretle Moldovalı çobanların çalıştığı ortaya çıktı.</p>

    <p class="_0px10px ParaOverride-8">…»</p>

    <p class="paragraf">Dünya Kupası’nı Del Bosque’nin İspanya’sı kazandı. Türkiye’de Beşiktaş’ı çalıştırmıştı. “Bu göbekli haliyle olsa olsa Yeniköy Kasabı olur” diye kovulmuştu. Her şeyi olduğu gibi, futbolu da çok iyi biliyorduk yani! Yeniköy Kasabı’nın kupayı kazandığı gün, merak edip, sordurmuştum… İspanya’da kuzu pirzola 29 lira, kuzu kıyma 16 lira, dana kıyma 17 lira, dana kuşbaşı 19 liraydı. Aynı gün, İstanbul’da kuzu pirzola 48 lira, kuzu kıyma 38 lira, dana kıyma 32 lira, dana kuşbaşı 34 liraydı. Hesabını bilmezse kasap, kıçına kaçar masat dedikleri, olsa olsa buydu.</p>

    <p class="_0px10px ParaOverride-8">…»</p>

    <p class="paragraf">Dünya Kupası’nın yıldızı “Ahtapot Paul”dü. Almanya’da hayvanat bahçesinde yaşayan kâhin ahtapottu. Karşı karşıya gelecek ülkelerin bayrakları iki şeffaf kutuya yerleştiriliyor, Ahtapot Paul hangisine giderse, maçı o kazanıyordu. Bizim durumumuz da Ahtapot Paul’e benziyordu. Referandumda “o mu, bu mu?” diye soruyorlardı. Evet ya da hayır diyecektik, başka seçenek yoktu.</p>

    <p class="_0px10px ParaOverride-8">…»</p>

    <p class="paragraf">Genel seçim gibi mitingler yapılıyordu. CHP ve MHP “hayır” kampanyası başlatmıştı. Halk arasında “liboş” tabir edilen arkadaşlar “yetmez ama evet” sloganını icat etmişti. Fethullah Gülen ise, taaa okyanus ötesinden sesleniyor, “İmkân olsa mezardakileri bile kaldırıp evet oyu kullandırmak lazım” diyordu.</p>

    <p class="paragraf">Basınımızda “hayır” kelimesi adeta yasaklanmıştı, başlıklarda asla “hayır” kullanılmıyordu. Tayyip Erdoğan’ın dilinden düşmeyen “hayırlara vesile olsun” temennisi, bıçak gibi kesilmişti. Cep telefonlarından devamlı “Hayırlı kandiller” diye mesaj atan AKP’liler, bu kandilde “kandiliniz kutlu olsun” mesajı gönderiyordu. “Hayırlı cumalar” bile demiyorlardı.</p>

    <p class="paragraf">İşin matrak tarafı, referandum öncesine denk getirerek ramazan ayını alet etmeye kalkmışlardı ama, hayır’lı ramazanlar, en hayır’lı ay, ramazını şerifiniz hayır’lı olsun… Ramazan komple “hayır”lıydı!</p>

    <p class="paragraf">Ankara’nın en işlek bulvarlarındaki reklam panolarına korsan afişler asıldı. Sanatçıların, işadamlarının fotoğrafları vardı, “referandumda evet” yazıyordu. Afişlerde yer alan insanların afişlerden haberi bile yoktu, izinleri alınmamıştı. Ahaliye şapşal muamelesi yapılıyor, “Bir kişiyi bile kandırsak, kârdır” mantığıyla hareket ediliyordu.</p>

    <p class="paragraf">Sezen Aksu “evet” diyeceğini açıkladı.</p>

    <p class="paragraf">12 Eylül 1980’e damgasını vuran sanatçı Hasan Mutlucan’dı.</p>

    <p class="paragraf">12 Eylül 2010’a damgasını vuran sanatçı Sezen Aksu’ydu.</p>

    <p class="_0px10px ParaOverride-8">…»</p>

    <p class="paragraf">Türkiye’nin ortanca yaşı 28’di.</p>

    <p class="paragraf">1980’de darbe olduğunda, nüfusun yarısı henüz dünyaya bile gelmemişti. Yalaka köşe yazarları buna güveniyordu. “Demokratım, darbecilere karşıyım” filan diye atıp tutuyorlardı. “Nasıl olsa gençler o günleri hatırlamıyor” diye düşünüyorlardı. Halbuki 12 Eylül 1980 darbesinden sonra yazdıkları arşivde kabak gibi duruyordu.</p>

    <p class="paragraf">Bugün Kenan Evren’e karşı olduğu için “evet” oyu vereceğini yazan bi arkadaş mesela… Kenan Evren darbe yaptığında “Hukukçular Kenan Evren’in sözlerini mukaddes kitap gibi öpüp öpüp başlarına koysunlar” diye yazmıştı. Bir başkası “Böylesine olumlu bir harekâta destek olmak, milletçe hepimizin görevidir” diye döşenmişti. Bugün utanmadan “Evren yargılansın” diyen bi köşe yazarı, “Eğer ordumuz ihtilali başarmasaydı, başımıza gelecekleri düşünebiliyor musunuz, hep birlikte bin şükredelim” demişti. “12 Eylül darbe değildir, Kenan Evren’e tamamiyle katılıyoruz, 12 Eylül’ün gerekçesi haklıdır, halkın meşru müdafaaya geçtiği gündür” diyen, demokrat abla bile vardı!</p>

    <p class="paragraf">Menderes’i alkışlayan, sonra askeri alkışlayan, sonra Demirel’i alkışlayan, sonra askeri alkışlayan, sonra Özal’ı alkışlayan, sonra askeri alkışlayan, sonra AKP’yi alkışlayan zihniyetti bu… Gelene ağam, gidene paşam’cılardı.</p>

    <p class="_0px10px ParaOverride-8">…»</p>

    <p class="paragraf">Tayyip Erdoğan, hem ülkücü hem devrimci açılımı yaptı.</p>

    <p class="paragraf">Çıktı meclis kürsüsüne… 12 Eylül darbesinde idam edilen Erdal Eren, Necdet Adalı ve Mustafa Pehlivanoğlu’nun ailelerine yazdıkları son mektupları okudu. Okurken ağladı. O güne kadar “cibilliyetsiz, katil, ırkçı, kafatasçı” dediği ülkücü-devrimcilere iade-i itibar ediyordu!</p>

    <p class="paragraf">Devrimci 78’liler Federasyonu anında tepki gösterdi. Erdal Eren ve Necdet Adalı’nın “kirli politikalara alet edilmemesi” istendi. Ülkücülerin ise, kafası karışıktı. Muhsin Yazıcıoğlu’nun yokluğunda BBP’lilerin evet’e yakın olduğu görülüyordu. MHP tabanında da evet’çiler vardı. Başbakan’ın duygusal konuşması, sol’da değil ama sağ’da işe yarıyordu. İdamlıkların mektupları müthiş etkili manevraydı. Doğma büyüme ülkücülere Habur rezaletini bile unutturmuştu.</p>

    <p class="paragraf">Tayyip Erdoğan hızını alamadı, “Benim bakanım Ertuğrul Günay 12 Eylül’de tutukluyken babasını kaybetti, 12 Eylül yönetimi babasının cenazesine katılmasına izin vermedi” dedi. Salon alkıştan yıkıldı. AKP milletvekilleri avuçları patlarcasına şakşaklıyordu. Küçük bi pürüz vardı… Daha bi kaç gün önce Profesör Mehmet Haberal’ın babası vefat etmişti. AKP yönetimindeki Türkiye, tıpkı 12 Eylül rejimi gibi, cenazeye katılmasına izin vermemişti.</p>

    <p class="_0px10px ParaOverride-8">…»</p>

    <p class="paragraf">Hakkâri’de altı şehit daha düştü.</p>

    <p class="paragraf">Toprağa verildikleri gün…</p>

    <p class="paragraf">Abdülhamid’in torunu Osman Osmanoğlu vefat etti.</p>

    <p class="paragraf">Başbakanımız, dört bakanıyla cenaze namazına katıldı.</p>

    <p class="paragraf">Padişahımız Efendimiz Abdülhamid Han’ın torunu, 93 yaşındayken yatağında vefat etmişti. Tabutunu, Başbakanımızla beraber İçişleri Bakanımız omuzladı. Rahmetli Sultanzade’nin Meksika’da yaşayan kızı Martinez Hanım ile Fransa’da yaşayan kızı Bory Hanım cenazeye teşrif etmişlerdi. Hanedanımızın üyeleri Dorothe Ragot, Christine Dreyfuss, Sofia, Rotraud ve Roxanne hanımlar, Çadır Köşkü’ne gelen hükümetimizin taziyelerini kabul etti. Reisüll Kurra Efendi nezaretinde hatim indirildi. Helva dağıtıldı.</p>

    <p class="paragraf">Hanedan’ın Michigan’da yaşayan ve bir dönem ABD Silahlı Kuvvetleri’nde subaylık yapan reisi, zahmet edip gelmedi. Kuru bi telgraf gönderdi. Bu nedenle… “Kimsesizlerin kimi” olan Başbakanımızın tabutu omuzlaması, Hanedan’ın kimsesiz kalmaması açısından çok iyi oldu!</p>

    <p class="_0px10px ParaOverride-8">…»</p>

    <p class="paragraf">Manşetler Abdülhamid’in torununu anlatırken, arka sayfalarda şehitlerin öyküleri vardı. 20-21 yaşlarındaydılar. Canlarını vererek, Cumhuriyet’i ayakta tutmaya çalışıyorlardı. Hayatları boyunca İstanbul’u bile görmemişlerdi. Birinin babası portakal bahçesinde bekçi, birinin çiftçi, birinin işçi, birinin işsizdi… Bir tanesi takdirnameli öğrenciydi, garibanlıktan üniversite okuyamamış, askere gitmesi için yol parasını bile öğretmenleri vermişti. Götürüp, gömdüler çocukları bi yerlere.</p>

    <p class="_0px10px ParaOverride-8">…»</p>

    <p class="paragraf">Başbakanımız, cenaze çıkışı Tarabya’da kuruyemişçiye girdi. Kilosu 70 lira olan “altın çilek”ten bir kilo aldı. Televizyonlar haber yaptı. “Başbakan aldığına göre, demek ki şeker hastalığına iyi geliyor” efsanesi yayıldı. Türkiye bu hale gelmişti. Başbakan yapıyorsa… Profesör ne demiş, doçent itiraz etmiş, hikâyeydi. Güney Amerika’dan ithal edilen altın çilek anında karaborsaya düştü. Hemen peşinden altın çilek’ten üretilen zayıflama hapları türedi. İşporta tezgâhlarında satılıyordu. Altın çilek haplarından ölenler bile oldu.</p>

    <p class="_0px10px ParaOverride-8">…»</p>

    <p class="paragraf">Dünya Sağlık Örgütü’nden Sigarayla Mücadele Ödülü verdiler Tayyip Erdoğan’a… Ödülü alınca, hızını alamadı, içki içmek yerine, üzüm yenmesini tavsiye etti. O zamanlar “ayran” demek aklına gelmemişti. “Yahu arkadaş, siz bu alkolü nereden elde ediyorsunuz, meyvelerden elde ediyorsunuz, üzümden elde ediyorsunuz, içeceğine onu ye” dedi.</p>

    <p class="paragraf">Mizah dergilerine kapak oldu. “Beyaz peynirle kavunun yanına 35’lik üzüm açtım” filan gibi espriler yapıldı. Başbakan sinirlendi, “Kimseye karışmıyoruz, aksırıncaya tıksırıncaya kadar içiyorlar” dedi.</p>

    <p class="_0px10px ParaOverride-8">…»</p>

    <p class="paragraf">Yüksek Askeri Şûra’ya bir hafta kala, 28’i general 102 muvazzaf subay hakkında yakalama kararı çıktı. Böylece “Balyoz” meselesi yeni boyut kazandı. Çünkü yakalama kararı çıkarılan subayların neredeyse tamamı, ne tesadüftür ki, terfi listelerinde birinci sıradaydı. Özellikle Deniz Kuvvetleri felç edilmişti.</p>

    <p class="paragraf">Yandaş medyada açık açık “ordunun lağvedilmesi, yeniden ordu kurulması” gerektiğini yazanlar vardı. Mesela, <span class="metin-italik" xml:lang="en-US-POSIX">Yeni Şafak</span> gazetesi “Genç subaylar Balyozcudan rahatsız” manşeti atmıştı. Haberin spotunda “Balyoz sanıkları rütbelerini koruduğu için, Yüksek Askeri Şûra’da terfi bekleyen subayların rahatsız olduğu” belirtiliyordu. Henüz yargı önüne bile çıkmamışlardı ama “Atın bunları” deniyordu.</p>

    <p class="paragraf">Yüksek Askeri Şûra bu baskıyla başladı.</p>

    <p class="paragraf">Kuvvet komutanlıklarının görüşüleceği gün… Kara Kuvvetleri Komutanlığı’na atanmasına kesin gözüyle bakılan 1’inci Ordu Komutanı Hasan Iğsız “acil” koduyla Ergenekon’dan ifadeye çağırıldı. İmzasız ihbar mektubu savcılığa 10 ay önce gelmişti ama, “acil” kodlu ifade daveti 10 ay sonra, tam da YAŞ’a denk gelmişti! Tayyip Erdoğan veto etti, Hasan Iğsız emekliye sevk edilip, tasfiye edildi.</p>

    <p class="paragraf">Necdet Özel, Jandarma Genel Komutanı yapıldı. Jandarma Genel Komutanı Atilla Işık’ın Kara Kuvvetleri Komutanlığı’na kaydırılması bekleniyordu. Atilla Işık tarihi protesto gerçekleştirdi, sürpriz şekilde emeklilik dilekçesi verdi, bıraktı. Teamüller bozulmuş, komuta kademesi allak bullak olmuştu.</p>

    <p class="paragraf">Yandaş medyada tuhaf bi telaş başladı.</p>

    <p class="paragraf">“Necdet Özel’in önü kesiliyor” yorumları yapılıyordu. Atilla Işık bırakınca, Necdet Özel’in Kara Kuvvetleri Komutanlığı’na atanma ihtimali doğmuştu. E ne var bunda? “Necdet Özel şu anda Kara Kuvvetleri Komutanı olursa, Genelkurmay Başkanlığı yolu kapanmış olur, Genelkurmay Başkanı’nın üç senesi daha var, Necdet Özel şimdi Kara Kuvvetleri Komutanı olursa, iki sene sonra Genelkurmay Başkanı olamadan mecburen emekliye sevkedilir” deniyordu… Her akşam televizyon karşısına geçip, yandaş arkadaşların bu tür hesaplarını dinliyorduk. Necdet Özel’e büyük alakaları vardı.</p>

    <p class="paragraf">Netice?</p>

    <p class="paragraf">Çankaya Köşkü’nde zirve üstüne zirve yapıldı. Pazarlık üstüne pazarlık… Kriz bir hafta sürdü. Mahkeme yeni karar aldı, pardon dedi, 102 subay hakkında verdiği yakalama kararını kaldırdı. Hukuk, çocuk oyuncağına dönmüştü. İlker Başbuğ emekli oldu, Işık Koşaner Genelkurmay Başkanı oldu. Erdal Ceylanoğlu Kara Kuvvetleri Komutanı oldu. Terfi sırasında Ceylanoğlu’nun önünde yer almasına rağmen, Necdet Özel, Jandarma’da kaldı. Böylece, yeniden Genelkurmay Başkanlığı yolu açılmış oldu.</p>

    <p class="paragraf">Balyoz’da ismi geçen subayların terfisi durduruldu.</p>

    <p class="paragraf">İrticadan hiç kimse ihraç edilmedi.</p>

    <p class="_0px10px ParaOverride-8">…»</p>

    <p class="paragraf">Hapisteki Ergün Poyraz’ın <span class="metin-italik" xml:lang="en-US-POSIX">Takunyalı Führer</span> isimli kitabı piyasaya çıktı. Kapağında, Başbakan Erdoğan, Nazi üniformasıyla resmediliyordu. Anında, en çok satanlar listesinin zirvesine fırladı. “Silivri kütüphanesi” oluşmaya başlamıştı. İçerde yazılan kitaplar, dışarda en çok okunan oluyordu.</p>

    <p class="_0px10px ParaOverride-8">…»</p>

    <p class="paragraf">Referandum için sınır kapılarında oy verme işlemi başladı. Anlaşıldı ki, sandığa atmak için ayrı ayrı evet ya da hayır kâğıtları yoktu. Tek kâğıt vardı. Sol tarafı beyazdı, evet yazıyordu, sağ tarafı kahverengiydi, hayır yazıyordu. Hangi seçeneği tercih ediyorsan, mühürü onun üzerine basıyordun.</p>

    <p class="paragraf">Ancak… Mühürde “evet” yazıyordu!</p>

    <p class="paragraf">Rezaletti.</p>

    <p class="paragraf">Hayır’a bile bassan, evet yazıyordu.</p>

    <p class="paragraf">Böylece, hem örtülü yönlendirme yapılıyordu, hem de sayım sırasında karışıklığa pek müsaitti. Gazeteler televizyonlar haber yaptı, “Bu ne biçim mühür?” diye soruldu. Yüksek Seçim Kurulu, hay Allah pardon dedi, üzerinde sadece “tercih” yazılı mühürlerin kullanılmasına karar verdi.</p>

    <p class="_0px10px ParaOverride-8">…»</p>

    <p class="paragraf">TÜSİAD, referandumda taraf olmadığını açıkladı.</p>

    <p class="paragraf">Tayyip Erdoğan kızdı, “Bitaraf olan bertaraf olur” dedi.</p>

    <p class="_0px10px ParaOverride-8">…»</p>

    <p class="paragraf">Sandığa günler kala…</p>

    <p class="paragraf">Eskişehir Emniyet Müdürü Hanefi Avcı tarafından yazılan <span class="metin-italik" xml:lang="en-US-POSIX">Haliç’te Yaşayan Simonlar-Dün Devlet Bugün Cemaat</span> isimli kitap piyasaya çıktı. Türkiye temellerinden sarsıldı.</p>

    <p class="paragraf">Fethullah Gülen cemaatinin polis teşkilatı içinde nasıl örgütlendiğini, özel yetkili bütün savcı ve hâkimlerin değiştirilmesi gerektiğini, aksi halde cemaate muhalif hiç kimsenin hayatının güvencede olamayacağını, gündemi sarsan iddiaların cemaat tarafından yayıldığını, Ergenekon’un Balyoz’un cemaatin işi olduğunu, Deniz Baykal’a yönelik kaset komplosunun cemaat tarafından yapıldığını yazıyordu. “Karşımızdaki kişiler polis, hâkim veya savcı değil, cemaatin elemanlarıdır” diyordu. Somut örnekler anlatıyor, isimler veriyor, şahitler gösteriyordu.</p>

    <p class="_0px10px ParaOverride-8">…»</p>

    <p class="paragraf">PKK ateşkes ilan etti.</p>

    <p class="paragraf">Murat Karayılan sebebini izah etti. “Öcalan’la konuştular, ateşkes ilan ettik, aslında Öcalan aradan çekilmişti, karşı taraftan diyalog talebi gelince, önderimiz bir fırsat daha verdi” dedi.</p>

    <p class="paragraf">Murat Karayılan böyle deyince, “PKK’yla masaya mı oturuldu?” tartışması başladı. Tayyip Erdoğan, Kayseri mitingine çıktı, “Bizim terör örgütüyle masaya oturduğumuzu söyleme şerefsizliğini yapanlar, bu alçakça iftirada bulunanlar, bunun hesabını her yerde verecek… Eyyy Kılıçdaroğlu, eyyy Bahçeli, bu iddianızı ispatla mükellefsiniz, ispatlayamazsanız müfteriniz” diye bağırdı. “Türkiye seninle gurur duyuyor” diye alkışladılar.</p>

    <p class="_0px10px ParaOverride-8">…»</p>

    <p class="paragraf">Evet mi çıkacak, hayır mı çıkacak diye merak edilirken… Sabancı Üniversitesi tarafından üretimine başlanan “milli robot”umuz basına tanıtıldı. “İnsansı”ydı. Yürü diyorsun, yürüyor; dur diyorsun, duruyor; otur diyorsun, oturuyor; kalk diyorsun, kalkıyordu. Tek eksiği vardı… Konuşamıyordu. Siz ona ne derseniz deyin, başını aşağı yukarı sallıyor, mevzu ne olursa olsun “evet” manasında tasdikliyordu.</p>

    <p class="paragraf">Sandık başına gittik.</p>

    <p class="paragraf">Yüzde 58 evet çıktı.</p>

    <p class="_0px10px ParaOverride-8">…»</p>

    <p class="paragraf">Belediye seçiminde CHP’ye oy veren şehirler “hayır” demişti. MHP’ye oy veren şehirlerden ise “evet” çıkmıştı. Tayyip Erdoğan’ın idamlık mektupları etkisini göstermişti. 12 Eylül’le hesaplaşma vaadi, MHP tabanında karşılık bulmuştu. BDP güya boykot etmiş, sandığa gitmemişti ama, bu sayede Güneydoğu’dan komple evet çıkmasını sağlamıştı. Başbakan, teşekkür konuşmasında “Okyanus ötesinden destek veren kardeşlerimi de kutluyorum” dedi.</p>

    <p class="_0px10px ParaOverride-8">…»</p>

    <p class="paragraf">O akşam, ev sahipliğini yaptığımız Dünya Basketbol Şampiyonası finalinde ABD’ye yenildik, tarihimizde ilk defa dünya ikincisi olduk. Tayyip Erdoğan “evet” çıkarmanın keyfiyle maça gelmişti. Burnundan geldi. Madalya töreni sırasında, bütün salon Cumhurbaşkanı ve Başbakan’ı yuhladı. “Türkiye laiktir laik kalacak” sloganları atıldı. Korumalar bazı seyircileri tartakladı, tribünlerden pet şişe fırlatıldı.</p>

    <p class="_0px10px ParaOverride-8">…»</p>

    <p class="paragraf">Ertesi sabah, CHP lideri Kılıçdaroğlu’nun referandumda oy kullanamadığı ortaya çıktı! Eşi benzeri görülmemiş skandaldı.</p>

    <p class="paragraf">Peki nasıl olmuştu bu iş?</p>

    <p class="paragraf">Büyükşehir’e başkan adayı olunca, Ocak 2009’da ikametgâhını İstanbul Kâğıthane’ye yazdırmış, oyunu orada kullanmıştı. Seçimi kaybedince, Temmuz 2009’da ikametgâhını yeniden Ankara’ya taşımıştı. Ancak, bu adres değişikliğini resmi olarak bildirmeyi unutmuştu. İstanbul’dan silinmiş, Ankara’ya yazılmamıştı. Askıya çıkan seçmen listelerini kontrol etmemiş, ettirmemişti. Seçmen kâğıdı gelmeyince jeton düşmüştü ama, YSK’ya yapılan itiraz nafileyle sonuçlanmış, iş işten geçmişti. Oy kullanamayacağını aslında günlerdir biliyordu. Kurmaylarıyla yaptığı toplantıda “AKP bu durumu aleyhimizde kullanabilir” endişesiyle, gizleme kararı almış, kamuoyuna açıklamamıştı.</p>

    <p class="paragraf">Hayır diyelim derken…</p>

    <p class="paragraf">Kendilerine bile hayır’ları olmamıştı.</p>

    <p class="paragraf">CHP’linin CHP’ye ettiğini hiçbir AKP’li edemezdi.</p>

    <p class="_0px10px ParaOverride-8">…»</p>

    <p class="paragraf">Referandum bitti.</p>

    <p class="paragraf">Zincirleme reaksiyon başladı.</p>

    <p class="paragraf">Hanefi Avcı derhal tutuklandı.</p>

    <p class="paragraf">Devrimci Karargâh Örgütü’ne yardım ve yataklık yaptığı iddia ediliyordu. Hayatı boyunca terör örgütleriyle, özellikle sol tandanslı örgütlerle mücadele eden polis şefini, sol örgüte yamamışlardı. Hanefi Avcı hapse atılınca… Fethullah Gülen isim vermeden “Allah taksiratını affetsin” dedi!</p>

    <p class="_0px10px ParaOverride-8">…»</p>

    <p class="paragraf">YÖK, üniversitelere resmi yazı gönderdi. Bundan böyle, türbanlı öğrencilerin derslerden çıkarılmayacağını, çıkarmaya kalkışan öğretim üyeleri hakkında disiplin işlemi yapılacağını bildirdi. Kemal Kılıçdaroğlu’nun “yeni CHP”si sessiz destek verdi. Üniversitelerdeki türban yasağı fiilen kalktı.</p>

    <p class="_0px10px ParaOverride-8">…»</p>

    <p class="paragraf">HSYK üyeleri istifa etti.</p>

    <p class="paragraf">Yerlerine gelecek üyeler için seçim yapıldı.</p>

    <p class="paragraf">Adalet Bakanlığı’nın desteklediği liste komple kazandı.</p>

    <p class="paragraf">HSYK’nın yeni üyeleri seçilir seçilmez… 20 yeni makam aracı alındı. Hepsi sıfır kilometreydi. Henüz 2010’daydık, 2011 model alınmıştı. 17 katlı yeni bina tahsis edildi. Odalar tefriş edildi. Hepsine sekreter verildi. Hepsine şoför verildi. 2’şer bin lira zam yapıldı.</p>

    <p class="paragraf">Yeni HSYK’nın ilk icraatlarından biri ne oldu?</p>

    <p class="paragraf">“Başsavcı” İlhan Cihaner “düz savcı” yapıldı!</p>

    <p class="_0px10px ParaOverride-8">…»</p>

    <p class="paragraf">Cumhurbaşkanı Gül, komutanların türban hassasiyeti nedeniyle, Cumhuriyet bayramlarında çifte resepsiyon veriyordu. Gündüz devlet erkânını “eşsiz” ağırlıyor, akşam da sanatçılara, iş dünyasına “eşli” resepsiyon veriyordu. Referandumda evet çıktıktan sonra, tek resepsiyona döndü. Türbanlı first leydi’nin devlet erkânına ev sahipliği yaptığı ilk 29 Ekim resepsiyonuna, komutanlar katılmadı.</p>

    <p class="paragraf">Başbakan, türbanlı first leydinin ev sahipliği yaptığı ilk “eşli” resepsiyona, gene “eşsiz” katıldı. Emine Hanım’ın dünürüne gittiğini söyledi. Dedikodu almış yürümüştü, Hayrünnisa Hanım’la Emine Hanım arasında soğukluk vardı. Ancak, cısss bi konu olduğu için özgür (!) basınımız tarafından yazılamıyordu.</p>

    <p class="_0px10px ParaOverride-8">…»</p>

    <p class="paragraf">Tayyip Erdoğan’a resepsiyondaki sohbet sırasında “Hayatınız boyunca unutamadığınız soru oldu mu?” diye sordular. İstanbul Belediye Başkanı’yken bir televizyon programına katıldığını, İzmir’den bir vatandaşın telefonla yayına bağlanıp “Atatürk’ü seviyor musunuz?” diye sorduğunu, kendisinin de “Seviyorum desem, inanmayacaksın, sevmiyorum desem, zil takıp oynayacaksın” cevabını verdiğini anlattı. Gazeteciler pek bi sırıttı bu hatıraya… Hiçbiri çıkıp “Tamam da, seviyor musunuz sevmiyor musunuz, referandumdaki gibi evet veya hayır diye cevap verir misiniz?” demeye cesaret edemedi.</p>

    <p class="_0px10px ParaOverride-8">…»</p>

    <p class="paragraf">Milli Güvenlik Kurulu toplandı. Cumhuriyet tarihinde bir ilk yaşandı. “Kırmızı Kitap” olarak bilinen, Milli Güvenlik Siyaset Belgesi değiştirildi. İrtica, iç tehdit olmaktan çıkarıldı. Aslına bakarsanız, laiklik karşıtı eylemlerin odağı olan parti iktidardaysa… İrticanın o kitapta bulunmasının zaten manası yoktu.</p>

    <p class="_0px10px ParaOverride-8">…»</p>

    <p class="paragraf">Savarona basıldı.</p>

    <p class="paragraf">Atatürk’ün yatını kerhaneye çevirdikleri anlaşıldı.</p>

    <p class="paragraf">18 yaşından küçük kızlarla fuhuş partileri düzenleniyordu.</p>

    <p class="_0px10px ParaOverride-8">…»</p>

    <p class="paragraf">Geçen sene Mayıs ayında, Hakkâri-Çukurca’da mayın patlamış, yedi asker şehit olmuştu. O mayının, PKK değil, TSK tarafından döşendiği açıklandı. Bölge komutanı tuğgeneral, tutuklandı. Faciayla sonuçlanan bu yanlışlık, bazı komutanların ses kayıtlarının internete düşmesiyle ortaya çıkmıştı. Facianın ortaya çıkması çok iyiydi ama… Komutanların telefonunu kim dinliyor, kim kaydediyor, medyaya kim servis ediyor, bu sorulara kimse kafa yormuyordu.</p>

    <p class="_0px10px ParaOverride-8">…»</p>

    <p class="paragraf">Ünlü yönetmen-müzisyen Emir Kusturica, Antalya Film Festivali’ne jüri üyesi yapıldı. Ortalık ayağa kalktı… “Vay efendim, Sırpların Müslüman katliamına destek veren bu adam nasıl olur da, Türkiye’de jüri üyesi yapılır” denildi. Kültür Bakanı Ertuğrul Günay ateş püskürdü, Kusturica’nın jüri üyesi yapılmasını protesto etti. Halbuki… Aynı Emir Kusturica, üç ay önce Bursa Festivali’ne getirilmiş, konser verdirilmişti. AKP’li belediye olunca, Kusturica güzel, CHP’li belediye olunca, Kusturica çirkin’di.</p>

    <p class="_0px10px ParaOverride-8">…»</p>

    <p class="paragraf">Türk Patent Enstitüsü açılım yaptı, bazı Kürtçe markaları tescilledi. En ilginçlerinden biri, Örümcek Adam manasına gelen Tevnepir Mirov’du. “Kurdcell” ve “Cola Kurda” başvuruları kabul edilmedi.</p>

    <p class="_0px10px ParaOverride-8">…»</p>

    <p class="paragraf">Cumhurbaşkanı Gül, New York’ta Amerikan şirketlerinin yöneticilerine konuştu, reklamımızı yaptı. “Türkiye minimum risk, maksimum kazancın buluştuğu ülkedir, böyle ülkeyi dünyada zor bulursunuz” dedi.</p>

    <p class="paragraf">Türkiye’ye dolar veya euro getirip, TL’ye çevirip, borsaya yatıranlar… Sadece 100 gün içinde, döviz bazında yüzde 36 net kâr elde ediyordu. Peki, yüzde 36 kâr elde eden bu arkadaşlar ne kadar vergi ödüyordu? Yüzde sıfır… Bir kuruş bile vergi ödemiyordu. E böyle ülke hakikaten dünyada yoktu.</p>

    <p class="_0px10px ParaOverride-8">…»</p>

    <p class="paragraf">Memlekette satacak mal kalmamıştı. 49 seneliğine kiralıyoruz ayaklarıyla dereleri satmaya başlamışlardı. Tabiat harikalarına hidroelektrik santralları kuruluyordu. Çevreciler mücadele ediyor, mahkemeye veriyor, dereleri SİT alanı ilan ettirerek, baraj inşaatlarını engellemeye çalışıyorlardı. <span class="metin-italik" xml:lang="en-US-POSIX">Hürriyet</span> başyazarı Oktay Ekşi, bu hadiseyi kaleme aldı. Köşe yazısını “Analarını bile satan zihniyetin marifetlerini görüyoruz” cümlesiyle bitirdi. Ertesi gün “özür diledi” ama, iş işten geçmişti.</p>

    <p class="paragraf">Linç kampanyası başlatıldı. AKP resmi olarak kınadı, Başbakan mahkemeye verdi. <span class="metin-italik" xml:lang="en-US-POSIX">Hürriyet</span> binası önünde protesto gösterileri yapıldı, <span class="metin-italik" xml:lang="en-US-POSIX">Hürriyet</span> gazetesi yakıldı. 24 saat dayanabildi… Oktay Ekşi istifa etti. 44 senedir <span class="metin-italik" xml:lang="en-US-POSIX">Hürriyet</span>’te çalışan, 36 senedir başyazar olan gazeteci, bir cümleyle infaz edilmişti.</p>

    <p class="_0px10px ParaOverride-8">…»</p>

    <p class="paragraf">Öğretmen adaylarının girdiği KPSS’de, soruların önceden araklandığı, bazı dersanelere sızdırıldığı ortaya çıktı. ÖSYM Başkanı Profesör Ünal Yarımağan istifa etti. Yerine, Profesör Ali Demir getirildi.</p>

    <p class="_0px10px ParaOverride-8">…»</p>

    <p class="paragraf">Diyanet İşleri Başkanı Profesör Ali Bardakoğlu, görevden alındı. Cumhurbaşkanı Sezer tarafından bu makama getirilmişti. AKP’yle hep mesafeliydi. Kürt açılımına destek vermemişti. “Zihinlerdeki parçalanmayı artırır” diyerek, Kürtçe vaaza karşı çıkmıştı. Sık sık Atatürk’e atıfta bulunurdu. Kadın hakları konusunda çağdaş adımlar atmış, iktidar-muhalefet ayırmamıştı. Tayyip Erdoğan “Başörtüsünü Diyanet’e soralım” dediğinde… “Yasal düzenleme için Diyanet’in görüşünü sormak, laiklik ilkesine aykırıdır” cevabını vermiş, bardağı taşırmıştı! Görevden alındı. Yerine, Mehmet Görmez getirildi.</p>

    <p class="_0px10px ParaOverride-8">…»</p>

    <p class="paragraf">Diyanet İşleri Başkanı değişir değişmez, bismillah ilk iş, Türkiye Diyanet Vakfı Kadın Merkezi Başkanı Ayşe Sucu görevden alındı. İmam hatip mezunuydu, türban takmıyordu. Saçı görünecek şekilde Benazir Butto tarzı örtünüyordu. Diyanet İşleri Başkanlığı’nın ilk eğitim uzmanıydı. Çağdaş yorumlarıyla tanınıyordu. Böylece… Diyanet’in yeni yönetim biçimi belli olmuştu.</p>

    <p class="_0px10px ParaOverride-8">…»</p>

    <p class="paragraf">2010 senesinin Kurban Bayramı’nda…</p>

    <p class="paragraf">Tarihimizde ilk defa ithal kurbanlık koyunlar geldi.</p>

    <p class="_0px10px ParaOverride-8">…»</p>

    <p class="paragraf">Haydarpaşa Garı’nın çatısında yangın çıktı, kül oldu.</p>

    <p class="paragraf">Kelimenin tam manasıyla “kül”tür başkenti olduk.</p>

    <p class="_0px10px ParaOverride-8">…»</p>

    <p class="paragraf">Belçika devlet televizyonundaki bilgi yarışmasına, Flaman Parlamentosu Başkanı Peumans katıldı. Voltaire’in “dünyadaki en iğrenç halk olarak hangi milleti tanımladığı” soruldu. Cevap şıklarında Flamanlar, Yahudiler, Türkler vardı. Peumans hiç düşünmedi, “Türkler” dedi. Sonra da utanmadan “Aslında cevabın Yahudiler olduğunu biliyorum ama, Yahudiler hakkında konuşacak cesaretim yok, Türkler hakkında konuşmak sorun değil” dedi. Avrupa Birliği’nin merkezi Belçika’da halimiz buydu.</p>

    <p class="_0px10px ParaOverride-8">…»</p>

    <p class="paragraf">Wikileaks depremi başladı.</p>

    <p class="paragraf">“Bay Sızıntı” lakaplı Avustralyalı gazeteci Julian Assange, ABD büyükelçilerinin Washington’a gönderdiği kriptoları yayınlıyordu. ABD’yle iş tutan ülkelerin ipliği pazara çıkmıştı. Peyder pey 251 bin belge yayınlanacaktı. Depremin merkez üssü, Ankara’ydı. 8 bin civarında belge, ABD Ankara Büyükelçiliği kaynaklıydı.</p>

    <p class="paragraf">Amerikalı diplomatların kriptolarına göre, Türkiye “İslamcı bir geleceğe doğru gidiyor”du. AKP’nin önde gelen pek çok yöneticisinin cemaat üyesi olduğu… Başbakan’ın çevresinin “dalkavuk” danışmanlarla doldurulduğu anlatılıyordu.</p>

    <p class="paragraf">Bazı belgeler sansürlenerek yayınlanmıştı. Mesela, 8 Haziran 2005 tarihli yazışma, Başbakan Erdoğan’ın yakınında “köstebek” olduğu izlenimi yaratıyordu. İsmi gizlenerek xxxxx olarak belirtilen danışmanlardan biri, AKP’ye ait bilgileri Amerikalı diplomatlara aktarıyordu.</p>

    <p class="paragraf">Çok iddia vardı ama, bir tanesi manşetlerde patlayacaktı.</p>

    <p class="paragraf">30 Aralık 2004 tarihli kriptoda… Tayyip Erdoğan’ın İsviçre’de sekiz banka hesabı olduğu ima ediliyor, eski ABD Büyükelçisi Eric Edelman’ın bu iddiayı iki kişiden duyduğu öne sürülüyordu.</p>

    <p class="_0px"></p>

    <p class="paragraf">Tayyip Erdoğan, o sırada Libya’daydı.</p>

    <p class="paragraf">Kaddafi adına verilen İnsan Hakları Ödülü’nü alıyordu.</p>

    <p class="paragraf">Çok sinirlendi.</p>

    <p class="paragraf">“Benim İsviçre bankalarında bir Allah kuruşu param yok, bu tür iftiraları atıp ispatlamayanlar ne kadar alçaksa, bu iftiraları yayanlar, siyaset malzemesi yapanlar da aynı derecede müfteridir, alçaktır” dedi.</p>

    <p class="paragraf">Kaderin oyunuydu bi nevi.</p>

    <p class="paragraf">Yandaş medyanın iftira manşetleri, bumerang gibi dönüp, Tayyip Erdoğan’ı vurmuştu. Neydi o bumerang derseniz… Geçen seçimin arefesinde “Deniz Baykal’ın İsviçre’de gizli hesabı var” manşetleri atmışlardı… Ve, buna kanıt olarak da Pentagon’a ait olduğu öne sürülen bir belgeyi göstermişlerdi. Deniz Baykal mahkemeye başvurmuş, İsviçre Adalet Bakanlığı aracılığıyla, İsviçre’de banka hesabı olmadığı kanıtlamıştı. ABD Ankara Büyükelçiliği de, Pentagon’a ait öyle bir belge olmadığını açıklamıştı.</p>

    <p class="paragraf">Peki, şimdi Tayyip Erdoğan da bağırmak yerine benzer yola başvurup, mahkeme kanalıyla İsviçre’de hesabı olmadığını belgeleyecek miydi? Bu sorunun cevabı merak ediliyordu.</p>

    <p class="paragraf">Başbakanımız çıktı, küçük bi hatırlatma yaptı.</p>

    <p class="paragraf">“Biz rahatız, iftira atanlar düşünsün… ‘Tayyip Erdoğan’ın</p>

    <p class="paragraf">1 milyar doları var’ diyen kişi, Ergenekon’dan içerde” dedi.</p>

    <p class="paragraf">Şırrak, Wikileaks haberleri bıçak gibi kesildi!</p>

    <p class="_0px10px ParaOverride-8">…»</p>

    <p class="paragraf">Zaten, yeni mevzu hazırdı.</p>

    <p class="paragraf">Fuhuş ve casusluk operasyonu başlatılmıştı.</p>

    <p class="paragraf">Deniz Kuvvetleri’nde çete bulunduğu, bu çetenin fuhuş yaptırdığı, sonra da fuhuş yaptırdığı subaylara şantajla casusluk yaptırdığı iddia ediliyordu. Onlarca muvazzaf subay tutuklandı.</p>

    <p class="paragraf">Tek örnek vereyim: Poyrazköy sanıklarından birine ait taşınabilir bellek, 15 ay sonra, casusluk davasındaki sanığın evinde “tekrar” bulundu, iyi mi! Seri numarası aynıydı. “Birileri”nin oraya buraya bellek sokuşturduğu… Bazen, hangisini nereye sokuşturduklarını unuttukları kanıtlanmıştı. Ama, ne fayda. İstediğin kadar kanıtla. Dinleyen yoktu.</p>

    <p class="paragraf">Arama kararı çıkarılan adresler arasında, Genelkurmay Başkanlığı, Deniz Kuvvetleri Komutanlığı, Sahil Güvenlik Komutanlığı da vardı. Gölcük’teki Donanma Komutanlığı’nda döşemelerin altında sekiz çuval belge bulunduğu açıklandı.</p>

    <p class="paragraf">Ertesi gün manşetler patladı. Balyoz ve İrticayla Mücadele Eylem Planı’nın “devamı niteliğinde belgeler” ele geçirilmişti. Enteresan ötesiydi… O güne kadar çürütülen ne kadar iddia varsa, onların yerine yenileri çıkmıştı. Gene hepsi dijitaldi. Üstelik, sekiz çuval belge saatler içinde nasıl incelenmiş de, hemen ertesi gün özetlenerek manşet olabilmişti? Hakikaten takdire şayandı!</p>

    <p class="_0px10px ParaOverride-8">…»</p>

    <p class="paragraf">Balyoz davasının başlamasına 48 saat kala…</p>

    <p class="paragraf">Hâkimlere “balyoz” indi.</p>

    <p class="paragraf">Davaya bakacak olan mahkeme başkanı, HSYK tarafından görevden alındı, Gebze’ye gönderildi. Bu mahkeme başkanı, uzun tutukluluğa karşıydı, Profesör Haberal’ın tahliyesine karar vermişti. Onunla beraber… 14’üncü Ağır Ceza Mahkemesi Başkanı da, görevden alındı, Sakarya’ya gönderildi. Bu hâkim de, Albay Dursun Çiçek’in tahliyesine karar veren hâkimdi.</p>

    <p class="paragraf">Dava başlamadan, sonu belli olmuştu.</p>

    <p class="paragraf">196 sanık vardı, hiç tutuklu sanık yoktu.</p>

    <p class="paragraf">Kimlik tespiti sırasında sanık sayısı 195’e düştü.</p>

    <p class="paragraf">Çünkü sanık Recep Yavuz’a ait kimlik bilgilerinin, aslında, sanık Recep Yıldız’a ait olduğu anlaşıldı. Recep Yavuz’un sanık olmadığı ortaya çıktı. “Recep”ler karışmıştı.</p>

    <p class="paragraf">İddianame çoook uzundu.</p>

    <p class="paragraf">Yargı tarihimizde ilk defa, savcı tarafından değil, TRT spikerleri tarafından okunuyordu. Ve, aslında hiç şaşırtıcı değildi. El bombalarını canlı yayında bulan TRT, lav silahlarının kazısını naklen veren TRT, haham’ı konuk olarak ekrana çıkaran TRT, kimlerin tutuklanacağını evler bile basılmadan önce duyuran TRT… Konuya bu kadar “hâkim” olduğuna göre, iddianameyi de TRT okuyacaktı tabii!</p>

    <p class="_0px10px ParaOverride-8">…»</p>

    <p class="paragraf">Ankara Valisi, Atatürk’ün Ankara’ya gelişinin yıldönümü kutlamalarındaki geleneksel garnizon koşusuna, tarihte ilk defa izin vermedi. Genelkurmay Başkanı Koşaner’di ama, erlerin koşması yasaktı.</p>

    <p class="_0px10px ParaOverride-8">…»</p>

    <p class="paragraf">Ankara polisi, Ümitköy’deki restoranları bastı. “18 yaşından küçükleri içkili mekâna getiremezsiniz” diyerek, çocuklarıyla birlikte yemek yiyen anne babaların kimliklerini topladı. Ankara Barosu Başkanı Profesör Metin Feyzioğlu tesadüfen oradaydı, eşiyle yemek yiyordu, olaya müdahale etti. Gözaltına almaya kalkıştılar. Baro Başkanı olduğunu öğrenince bıraktılar, tutanak tutup gittiler.</p>

    <p class="_0px10px ParaOverride-8">…»</p>

    <p class="paragraf">CHP gene kurultay yaptı.</p>

    <p class="paragraf">Kemal Kılıçdaroğlu, Deniz Baykal’ın arkasından iş çevirip kendisine başkanlık yolunu açan Önder Sav’ın üstünü çizdi, CHP tarihinin en uzun süreli genel sekreterini yönetim dışında bıraktı. Sav’uşturmuştu… Sezgin Tanrıkulu ve Muhammed Çakmak gibi dikkat çekici isimleri yönetime aldı. Diyarbakır Barosu eski başkanı olan Sezgin Tanrıkulu, anadilde eğitim başta olmak üzere, pek çok konuda BDP’yle birebir görüşlere sahipti. Muhammed Çakmak ise, her fırsatta Fethullah Gülen’e hayranlığını dile getiren ilahiyat fakültesi akademisyeniydi. Bu iki isim “yeni CHP”nin sembolleriydi.</p>

    <p class="paragraf">“Asıl şimdi lider oldu” manşetleri atıldı. Basın’ç gene başlamıştı. CHP’nin Kılıçdaroğlu’yla ilk seçimde en az yüzde 50 oy alacağı, iktidar olacağı yazılıyordu. Mesela, <span class="metin-italik" xml:lang="en-US-POSIX">Hürriyet</span>’ten Ahmet Hakan “Ben mutlu olmayayım da kim olsun, Kemal’in lider oluşu yeni bir diriliştir, çok mutluyum çok” diye yazıyordu.</p>

    <p class="_0px10px ParaOverride-8">…»</p>

    <p class="paragraf">2010’da beşi polis 104 şehit vardı.</p>

    <p class="paragraf">“Ateşkes”le bile bu kadardı.</p>

    <p class="_0px10px ParaOverride-8">…»</p>

    <p class="paragraf">Bir sene daha geride kalırken…</p>

    <p class="paragraf">Ömrünü ve parasını kültüre adayan Şakir Eczacıbaşı, YÖK’ün kurucu başkanı Profesör İhsan Doğramacı, Galatasaray Başkanı Özhan Canaydın, Türkiye Barolar Birliği Başkanı Özdemir Özok ve sosyalist hareketin öncülerinden Nihat Sargın aramızdan ayrılmıştı. Türk karikatürü iki büyük ustasını, Turhan Selçuk ve Bülent Düzgit’i kaybetmişti. Ressamlarımız Ömer Uluç ve Ferruh Başağa, besteci Selmi Andak, gazeteci-yazar Deniz Som, satranç-briç ve bulmaca üstadı Şiar Yalçın vefat etmişti. Hollywood’dan Tony Curtis gitmişti.</p>
  </div>
</body>
</html>
