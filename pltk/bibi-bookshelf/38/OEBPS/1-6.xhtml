<html xmlns="http://www.w3.org/1999/xhtml">
	<head>
		<title>1-6</title>
		<link href="css/idGeneratedStyles.css" rel="stylesheet" type="text/css"/>
<meta content="urn:uuid:0020a6b5-2188-4cbc-8efa-12769795c108" name="Adept.expected.resource"/>
	</head>
	<body id="x1" xml:lang="tr-TR">
		<div class="Basic-Text-Frame">
			<p class="split" xml:lang="en-GB">  </p>
			<p class="sol" id="_idParaDest-3" xml:lang="en-GB">Saat 19.00, Kara Havacılık Komutanlığı  </p>
			<p class="paragraf ParaOverride-6">Genelkurmay Başkanı’nın başkanlığındaki toplantıda Kara Kuvvetleri Komutanı Orgeneral Salih Zeki Çolak ile Kurmay Başkanı Orgeneral İhsan Uyar’ın, böyle bir durum olup olmadığının yerinde araştırılması için bir senaryo oluşturularak Kara Havacılık Okulu’na gitmesi kararlaştırılmıştır. Akar verdiği görevi “Olayı tereddüde yer bırakmayacak şekilde çözüp, idari ve adli tedbirleri ivedi bir şekilde alması” şeklinde tanımlar. Bu talimatın ayrıntısı yaptığımız araştırma sonucu ortaya çıkacaktır, ancak henüz bilinmemektedir.  </p>
			<p class="paragraf ParaOverride-6">Senaryo gereği Kara Kuvvetleri Komutanı ve Kurmay Başkanı için Kara Havacılık’ta bir özel uçağın hazırlanması istenir. Uçak hazırlandığında ise Genelkurmay Başkanı’ndan direktif gelene kadar komutanların orada kalması planlanır.  </p>
			<p class="paragraf ParaOverride-6">Bu arada Akar, Çolak’ın bilgisi dahilinde bir başka ismi daha görevlendirir. Bu kişi de Kara Kuvvetleri Komutanlığı 4’üncü Kolordu ve Ankara Garnizon Komutanı olan Korgeneral Metin Gürak’tır. Akar ifadesinde gelen bilginin daha büyük bir planın parçası olabileceğini mütalaa ettiklerini aktararak “alınan tedbirlerle yetinmeyerek Ankara Garnizon Komutanı Korgeneral Metin Gürak’ı telefondan arayıp bizzat Etimesgut Zırhlı Birlikler Tümeni’ne gitmesini, hiçbir tankın ve zırhlı aracın hiçbir sebeple birlik dışına çıkmasına müsaade edilmemesi yönünde tedbirler alınmasını” emrettiğini açıklar.  </p>
			<p class="paragraf ParaOverride-6">Gürak da, Akar’ın sadece zırhlı birlikler değil Kara Havacılık Komutanlığı’nda hiçbir hava aracının uçmasına müsaade edilmemesini, havadaki vasıtaların da indirilmesini emrettiğini ve bu emirlerin tebliğ edilmesini istediğini vurgular.  </p>
			<p class="paragraf ParaOverride-6">18.30-19.00 sıralarında makam aracıyla Kara Havacılık Komutanlığı’na giden Kara Kuvvetleri Komutanı Orgeneral Salih Zeki Çolak, incelemelerde bulunur ve hangarları denetler. Çolak burada, “Gece uçuşunu kim yapar, kayıtları var mıdır, en çok kaç helikopter yapar, bu gece uçuş var mı, jandarma sizin helikopterinizde uçabilir mi?” gibi sorular yöneltir. Ardından ağır yük helikopterinde Binbaşı Deniz A. ile 20 dakika kadar özel olarak görüşen Çolak incelemelerinin ardından buradan ayrılır.<span class="dip"><a class="_idFootnoteLink" href="#footnote-225-11" id="footnote-225-11-backlink">11</a></span><span class="CharOverride-7">  </span></p>
			<p class="paragraf ParaOverride-6">Deniz A. ifadesinde şu bilgileri veriyordu:  </p>
			<p class="_0">  </p>
			<p class="arayazi" xml:lang="en-GB">“15 Temmuz günü akşam saatlerine doğru alay komutanımız olan Albay Fevzi O., Kara Kuvvetleri Komutanı’nın (KKK) geleceğini, yeni gelen bir yük helikopteri hakkında bizden bilgi alacağını ve bizim ikinci bir emre kadar kışladan çıkamayacağımızı emretti. Beraberindeki heyetle Güvercinlik’e gelen KKK Salih Zeki Çolak, CH47 tipi helikopter hakkında brifing aldı. Daha sonra bu heyet kameriyeye oturup çay içtiler. Özel aracıma binerek gitmek istediğim sırada kışla nöbetçi amiri olan Yarbay Özcan K. ve Albay Gül, Orgeneral Çolak ayrılmadan çıkamayacağımı belirterek, birlik içerisinde beklememi emretti.”  </p>
			<p class="_0">  </p>
			<p class="paragraf ParaOverride-6">Bu arada iddiaya göre Çolak, Kara Havacılık Okulu’ndayken 4 Süper Kobra ve 2 Kobra helikopterinin hangarların dışında beklediği basına yansımıştı. Bu helikopterlerin motorlarının Çolak oradan ayrılınca çalıştırıldığı yazıldı.<span class="dip"><a class="_idFootnoteLink" href="#footnote-225-12" id="footnote-225-12-backlink">12</a></span><span class="CharOverride-7">  </span></p>
			<p class="_0">  </p>
			<p class="paragraf ParaOverride-6">Kara Havacılık Komutanlığı Birinci Kara Havacılık Alayı’nda görevli Üsteğmen Ö.D.’nin “bilgi sahibi” olarak alınan ifadesinde benzer bilgiler paylaşılıyor. Ö.D., Tabur Komutanı Yarbay Murat B.’nin talimatıyla 15 Temmuz’da saat 12.30 sıralarında 4 Süper Kobra ve 2 Kobra helikopterin hangardan çıkarıldığını anlatmıştı. Aynı gün Murat B. ve Taarruz Helikopter Tabur Komutanı Yarbay Özcan K.’nın emri ile 2 ATAK helikopterin acilen gelmesi için Malatya 2. Kara Havacılık Alayı’nda görevli Binbaşı E.K.’yi zorladıklarını belirten Ö.D., bu zorlamadan sonra 16.30’da Malatya’dan kalkış yapan 2 ATAK helikopterin Güvercinlik yerine direkt Temelli mevkiinde Ulucan Meydanı’na indiğini ifade etti. Ö.D. olanları şöyle anlattı:  </p>
			<p class="_0">  </p>
			<p class="arayazi" xml:lang="en-GB">“Saat 18.00 sıralarında Kara Havacılık Komutanı Emir Subayı Fatih K. tarafından kuledeki görevli astsubay aranarak ‘Bütün uçuşları KKK Orgeneral Salih Zeki Çolak’ın gelişi nedeniyle kestik’ denildi. Uçuş yasağı ile ilgili olarak Hakkâri ve Şırnak’ta da oluşturduğumuz whatsapp’tan uçuşların kesildiği yönünde mesaj çekildiğini gördüm.”<span class="dip"><a class="_idFootnoteLink" href="#footnote-225-13" id="footnote-225-13-backlink">13</a></span><span class="CharOverride-7">  </span></p>
			<p class="_0">  </p>
			<p class="paragraf ParaOverride-6">Bu bilgileri aktardıktan sonra Kara Kuvvetleri Komutanı Orgeneral Salih Zeki Çolak’ın ifadesine devam edelim:  </p>
			<p class="_0">  </p>
			<p class="arayazi" xml:lang="en-GB">“15 Temmuz günü saat 16.00 sıralarında Genelkurmay Başkanımız bana, 2 Skorsky ve bir Cougar helikopterin saat 19.00’dan itibaren izinsiz uçuş yapacağını söyleyip, araştırmamı istedi. Saat 18.50 sıralarında Kara Havacılık Komutanlığı’na ulaştım. Tümgeneral Hakan Atınç ile odasında özel görüştük. Akşam için uçuş planı olup olmadığını, varsa bu uçuş planını getirmesini söyledim, pilotların da listesini istedim. Akşam için uçuş olmadığını beyan etti. Kurmay Başkanımız Orgeneral İhsan Uyar da denetime katıldı. Helikopterler hangardaydı. Olağanüstü bir durum görmedik.”  </p>
			<p class="_0">  </p>
			<p class="paragraf ParaOverride-6">Zırhlı Birlikler’den ayrıldıktan sonra 19.45 sıralarında Kara Havacılık Komutanlığı’na gittiğini söyleyen Garnizon Komutanı Korgeneral Metin Gürak, Orgeneral Salih Zeki Çolak ile birlikte Kara Kuvvetleri Kurmay Başkanı Orgeneral İhsan Uyar’ın da orada olduğunu aktarıyor. Korgeneral Gürak, detaylı bir şekilde incelemelerini aktarıyor:  </p>
			<p class="_0">  </p>
			<p class="arayazi" xml:lang="en-GB">“Park yerinde yeni envantere girecek olan CH-47 yük helikopteri hangarının önünde komutanlarımıza katıldım. Kara Havacılık Komutanı Tümgeneral Hakan Atınç ve Kara Havacılık Okul Komutanı Tuğgeneral Ünsal Coşkun ile diğer subaylar da oradaydı. Helikopteri bize tanıttılar. O anda kışlada hiçbir hava hareketi ve olağanüstü bir durum yoktu. Kara Kuvvetleri Komutanımız Orgeneral Salih Zeki Çolak, mesai saatleri dışında uçuş yetkisi ve kuralların nasıl olduğunu sordu. Kara Havacılık Komutanı Tümgeneral Hakan Atınç da prosedür olarak müsaade edilmedikçe hiçbir hava aracının kalkışına izin verilmeyeceğini ifade etti. Bekleme nöbeti olarak bir Sikorsky helikopterin ekibi ile hazır tutulduğunu anlattı. O gece için önceden planlı bir uçuşlarının olmadığını söyledi ve benim telefonda kendisine Genelkurmay Başkanı’mızın emirlerini ilettiğimi, bu emre göre de uçuş yapılmayacağını, uçuş yapan 5 uçağın da Temelli’ye indiğini bildirdi. Saat 21.15’e kadar birlikte oturduk, havacılıkla ilgili sohbet ettik. Komutanlar daha sonra oradan ayrıldı. Ben, Tümgeneral Hakan Atınç’ın odasına giderek çay içtim. 10 dakika kadar burada oturdum. O esnada Atınç’ın emir subayı (Fatih K.) ve Tuğgeneral Ünsal C.’de bir heyecan hissettim. Bu ikisi dışarı çıkıp odaya girdiler. Ben 21.30 sıralarında oradan ayrıldım. Ben oradayken Temelli’ye indirilen 5 uçağın havalanmaması emriyle ilgili olarak Tümgeneral Hakan Atınç ile Orgeneral Salih Zeki Çolak arasında bir konuşma geçti. Atınç, Çolak’a müsaadede bulunurlarsa uçakları ertesi gün Güvercinlik’e getirmek istediğini söyledi. Orgeneral Çolak da olayı tam anlayamadan ‘Tabii, olur’ dedi ve gitti. Ben, Hakan Atınç’ın odasındayken kendisine Orgeneral Çolak ile konuşmalarını hatırlatarak Genelkurmay Başkanı’nın emri doğrultusunda bu uçakların Temelli’den Güvercinlik’e getirilmemesi gerektiğini söyledim. O da ‘Tamam’ dedi.”  </p>
			<p class="_0">  </p>
			<p class="paragraf ParaOverride-6">Bu arada ifadesinde yer alan bilgiye göre Gürak, Kara Havacılık Komutanlığı’na gitmeden önce Komutan Tümgeneral Hakan Atınç ile telefonla da iletişim kurmuş. Atınç’a havada helikopter ya da uçak olup olmadığını soran Gürak’a Atınç’ın ilk verdiği bilgi “havada helikopter olmadığı, 5 adet T-182 eğitim uçağının Temelli civarında eğitim uçuşunda olduğu” yönünde... Önceki bölümde yer alan 5 eğitim uçağı konusu bu.  </p>
			<p class="paragraf ParaOverride-6">Şu bilgiyi de aktaralım: Tümgeneral Hakan Atınç darbeci değil, darbecilerin hedefinde bir isimdi. O da makamında rehin alınmıştı. 28 Temmuz’da yapılan YAŞ sonrasında Adana’da bulunan 6’ncı Mekanize Piyade Tümen ve Garnizon Komutanlığı görevine atandı.  </p>
			<p class="paragraf ParaOverride-6">15 Temmuz sonrası tutuklanan Kara Havacılık Okulu Harekât Eğitim Şube Müdürü Pilot Binbaşı Okan K. da ifadesinde şunları söylemişti:  </p>
			<p class="_0">  </p>
			<p class="arayazi" xml:lang="en-GB">“Genelkurmay’ın uçuşların yasaklanması ile ilgili verdiği emirden sonra Malatya’dan gelen ATAK helikopterleri ve eğitim uçuşu yapan uçaklarımız havada bulunuyordu, ben de kuleyle görüşüp ‘Tüm uçaklarımız insin’ dedim. Kara Kuvvetleri Komutanı Salih Zeki Çolak, Kara Havacılık Okulu’na gelip 2 saat kaldıktan sonra ayrıldı.”<span class="dip"><a class="_idFootnoteLink" href="#footnote-225-14" id="footnote-225-14-backlink">14</a></span><span class="CharOverride-7">  </span></p>
			<p class="paragraf ParaOverride-1">  </p>
			<p class="yildiz" xml:lang="en-GB">***  </p>
			<p class="paragraf ParaOverride-6">  </p>
			<p class="paragraf ParaOverride-6">Dediğimiz gibi komutanlar idari ve adli tedbirlerin alınması talimatıyla gönderilmişti. Çünkü ilk olarak yansıyan sadece Çolak, Uyar ve Gürak’ın Kara Havacılık Komutanlığı’na gönderildiğiydi. Biz de bunun ne anlama geldiğini çok fazla anlamlandıramamıştık. Anlayamadığımız da şuydu: Kara Kuvvetleri Komutanı, Kurmay Başkanı, Garnizon Komutanı okula gitmiş olduğunda neyi görmeyi planlıyordu? Herhangi bir darbe hazırlığını mı görecekti, yoksa darbeyi yapacak olanların darbeden vazgeçirilmesi mi düşünülüyordu?  </p>
			<p class="paragraf ParaOverride-6">Komutanların yanında Özel Kuvvetler’den veya başka özel eğitimli timlerden personel olduğu bilgisi de yoktu. Başka planlı bir faaliyet de yok. Hasbelkader, Kara Kuvvetleri Komutanı Kara Havacılık Okulu’na gittiğinde darbe girişiminin farkına varsaydı, darbecilerin ortasında tek başına ne yapabilirdi?  </p>
			<p class="paragraf ParaOverride-6">Diyelim ki, darbeciler Kara Kuvvetleri Komutanı’nın gelmesinden şüphelenip hareketlerini erteledi. Peki bu durum, neyi engelleyecekti? Bir veya birkaç gün sonra buna benzer bir harekâtı tekrar yapma imkânları olmayacak mıydı?  </p>
			<p class="paragraf ParaOverride-6">İlk olarak aklımıza, “Genelkurmay’ın zaman kazanmak için bir manevra yaptığı” ihtimali geldi. Bu ihtimali de açıkçası epey zorlayarak düşünüyorduk. Çünkü her hareketin bir mantığı ve anlamı olmalıydı. Kara Kuvvetleri Komutanı’nın Kara Havacılık Okulu’na hangi amaçla gönderildiğinin mantığını, bu çerçevede anlayamamıştık. Yapbozda eksik bir parça vardı.  </p>
			<p class="paragraf ParaOverride-6">Daha sonra ulaştığımız kritik bilgi, işte bu yapbozun parçalarını bir araya getirmemize ciddi anlamda yardımcı oldu. Ulaştığımız kritik bilgi şuydu: Genelkurmay Başkanı Akar, Kara Kuvvetleri Komutanı’na, İhsan Uyar ve Metin Gürak’ın yanı sıra yanına Ankara Merkez Komutanı ve Kara Kuvvetleri Komutanlığı Adli Müşaviri’ni de almasını söylemişti. “İdari ve adli tedbirlerin alınmasından” kastı buydu.  </p>
			<p class="paragraf ParaOverride-6">Hulusi Akar, Salih Zeki Çolak’a “Bir şeyden şüphelendiğin anda hemen gözaltı işlemlerini yap” talimatı vermişti. Kara Havacılık Okulu’nda talimat verildiği anda Adli Müşavir gözaltı kararı verecek, Merkez Komutanı da gözaltı işlemlerini gerçekleştirecekti.  </p>
			<p class="paragraf ParaOverride-1">  </p>
			<p class="yildiz" xml:lang="en-GB">***  </p>
			<p class="paragraf ParaOverride-6">  </p>
			<p class="paragraf ParaOverride-6">Olaylar yaşandıktan sonra geriye dönüp baktığınızda tercihlerin yanlış olduğu yönünde değerlendirme yapabilirsiniz. Ama birine, tercihlerini hayata geçirmeden önce yanlış veya doğru deme şansına sahip olup olmadığınızı düşünmeniz gerekir. Çünkü eğer seçilen tercih isabetli ve yaşananları engellemiş olsa bugün çok daha farklı bir konuyu konuşuyor olabilirdik. Geçmişte de çok sayıda örneği görüldüğü üzere, tercihlerinizle ilgili bazen kahraman ilan edilip bazen de suçlanabilirsiniz. Burada da mevcut şartlar, gelen ihbarın boyutu, aslında alınan tedbirlerin boyutuyla orantılı değil. Bunu neden söylüyoruz? MİT’e bir saldırı olacağı ve bu saldırının da oradan, yani Kara Havacılık Okulu’ndan başlayacağı söyleniyor. Kabul etmelisiniz ki, üst düzey bir komutan veya bu konuyu iyi araştırmış bir MİT görevlisi, bu kalkışmanın basit bir “MİT baskını” olmayacağının analizini mutlaka yapacaktır. Eleştirilerde dikkate alınmayan gerçek ise, sözünü ettiğimiz analiz zaten Genelkurmay Karargâhı’ndaki toplantıda yapılmıştır. Çünkü öyle olmasa şu sorular havada kalır:  </p>
			<p class="Basic-Paragraph ParaOverride-9" xml:lang="en-GB">- Kara Havacılık’tan kalkan bir helikopter MİT’e saldırırken, diğerleri ne yapacaktır acaba?  </p>
			<p class="Basic-Paragraph ParaOverride-9" xml:lang="en-GB">- Bu kadar basit bir operasyon icra edilmesi mümkün müdür?  </p>
			<p class="Basic-Paragraph ParaOverride-9" xml:lang="en-GB">- Taarruz helikopterleri havadayken acaba bu olay başka bir boyuta gidebilir mi?  </p>
			<p class="paragraf ParaOverride-6">Karargâhtaki toplantıda bunların hepsi tartışılıyor ve bu olayın belirtilen boyutta kalamayabileceği de değerlendiriliyor.  </p>
			<p class="paragraf ParaOverride-6">  </p>
			<p class="sol" id="_idParaDest-4" xml:lang="en-GB">Saat 19.30, Genelkurmay Başkanlığı  </p>
			<p class="paragraf ParaOverride-6">Genelkurmay Başkanlığı’ndaki toplantı devam ediyordu. Toplantı sürerken, saat 18.30 sıralarında karargâh nizamiyesinden önemli bir yetkili daha giriş yaptı: MİT Müsteşarı Hakan Fidan. Bundan sonraki süreçte Fidan da toplantılarda yer alacak, toplantı masasına yeni istihbarat bilgilerini koyacaktı.  </p>
			<p class="paragraf ParaOverride-6">İhbarı yapan Binbaşı, 15.05’ten itibaren MİT’te çapraz sorguya alındıktan sonra yeni bilgiler, detaylar ortaya çıkmaya başlamıştı. Bu yeni bilgilerin MİT’in haber alma kaynakları tarafından teyit edilmesi sürecinde de yeni verilere ulaşılıyordu.  </p>
			<p class="paragraf ParaOverride-6">Her türlü imkân seferber edilmişti: Örneğin MİT, GES Komutanlığı<span class="dip"><a class="_idFootnoteLink" href="#footnote-225-15" id="footnote-225-15-backlink">15</a></span> dahil olmak üzere birçok özel ekipmanlara ve yeteneklere sahip. Bunların faaliyete geçirilmesi ve yoğunlaşılması, olayların ortaya çıkmasına yardımcı olabilecekti.  </p>
			<p class="paragraf ParaOverride-6">Binbaşının anlattığına göre, kendisi uzunca bir dönem bu kalkışmaya girişecek örgütün bünyesinde görev almıştır. Ancak yine kendi ifadesiyle 2014 yılında bu örgütten ayrılmıştır.  </p>
			<p class="paragraf ParaOverride-6">Binbaşının verdiği bilgiler önemlidir ancak şu sorular gündeme gelir:  </p>
			<p class="Basic-Paragraph ParaOverride-9" xml:lang="en-GB">- Bu bilgiler çerçevesinde önlem veya önlemler alınmaya başlandığında Türkiye’nin savunma sisteminde bir zafiyet oluşur mu?  </p>
			<p class="Basic-Paragraph ParaOverride-9" xml:lang="en-GB">- Oluşabilecek savunma zafiyetinden başka bir grup yararlanmak isteyebilir mi?  </p>
			<p class="paragraf ParaOverride-6">Bu soru aslında ilk sorulan sorudur. Saydığımız bu nedenlerle kişinin güvenilirliği ve ne yapmak istediği, bu çapraz sorgu sırasında açıkçası anlaşılmaya çalışılmıştır. Yılların sorgu elemanları, gereken teknik ekipmanlarla da kişinin doğruyu söyleyip söylemediğini teyit etmeye çalışmaktadır.  </p>
			<p class="paragraf ParaOverride-6">Başka bir şey daha çok önemlidir. Bu şahsın safahatı, geçmişi, geçmişteki bağlantıları ve TSK’daki durumu da bu aradaki incelemeler esnasında yavaş yavaş ortaya çıkmıştır.  </p>
			<p class="paragraf ParaOverride-6">Özetleyecek olursak, MİT Müsteşarı Hakan Fidan, Genelkurmay Başkanlığı’ndaki toplantıya gittiğinde bu son veriler de açıkçası dosyasındadır ve masaya konmuştur. Resim çok daha netleşebildiği için de, oturup konuşulurken, tartışılırken, sonuçları ve gidecek olan süreç de çok daha net ortaya çıkmıştır.  </p>
			<p class="paragraf ParaOverride-6">Ancak sıkıntılı olan ve az önceki sorularımızla bağlantılı olabilecek bir konu daha vardır. Fetullahçı Terör Örgütü’nün/cuntacıların bu hamlelerinin arkasında çok daha başka bir plan olup olmadığı konusu herkesin kafasındaki en önemli soru işaretidir. Çünkü bugüne kadarki birçok yanıltıcı operasyonu bu şekilde yaptıklarıyla ilgili elde fazlasıyla kanıt vardır. Bu konudaki en önemli örnek de Uludere hadisesidir.  </p>
			<p class="paragraf ParaOverride-1">  </p>
			<p class="yildiz" xml:lang="en-GB">***  </p>
			<p class="paragraf ParaOverride-6">  </p>
			<p class="paragraf ParaOverride-6">2011 yılının sonbaharında Türk Silahlı Kuvvetleri, Kazan Vadisi dahil olmak üzere yurtiçinde ve Kuzey Irak’taki önemli birçok mevkide müşterek harekât yapma kabiliyetini sergilemeye başlamıştı. Örgüt o dönemde bu harekâtlara çok hazırlıksız yakalanmıştı. Hiç şehit vermeden, riskli alanlara girmeden Hava Kuvvetleri Komutanlığı ve Özel Kuvvetler Komutanlığı’nın müşterek yürüttüğü operasyonlar sonucunda PKK terör örgütü ciddi kayıplar vermişti. Türkiye, tam da böyle bir dönemde 28 Aralık 2011 tarihinde ciddi bir olayla karşılaştı. O akşam, Türk Hava Kuvvetleri’ne ait jetler, Şırnak’ın Uludere ilçesi yakınlarında, sınırın Irak tarafındaki bir grubu bombaladı. Bombardıman sonucunda kaçakçı oldukları belirtilen 34 kişi hayatını kaybetti. Haber kamuoyuna yansıdıktan sonra Türkiye’de kıyamet koptu.  </p>
			<p class="paragraf ParaOverride-6">Arkasından çok uzun bir süre Türk Silahlı Kuvvetleri, yurtiçi ve Kuzey Irak’taki operasyonlarına ara vermek zorunda kaldı. Operasyonların kesilmesi terör örgütüne, tekrar toparlanma ve yeniden terör saldırılarına hazırlık yapma imkânı tanıdı.  </p>
			<p class="paragraf ParaOverride-6">Elbette olay araştırılmalı, sorumlular kimse ortaya çıkarılmalıydı. Ancak o dönem iki kesimin farklı boyutlarla olayın üzerine ısrarla gitmesi dikkat çekti. Bu iki kesim:  </p>
			<p class="Basic-Paragraph ParaOverride-9" xml:lang="en-GB">- KCK Paralel Devlet Yapılanması  </p>
			<p class="Basic-Paragraph ParaOverride-9" xml:lang="en-GB">- FETÖ Paralel Devlet Yapılanması’ydı.  </p>
			<p class="paragraf ParaOverride-6">Bu iki yapılanmaya müzahir/yandaş medya organları taarruzlarını, kamuoyunu bilgilendirmek amaçlı değil, doğrudan ya da dolaylı olarak Türkiye Cumhuriyeti’ne ve kurumlara saldırı şeklinde yaptı. KCK terör örgütü, Uludere üzerinden Türkiye ve Türk Silahlı Kuvvetleri’ne karşı taarruza geçti. Ulusal ve uluslararası kamuoyunda mağduriyet görüntüsü vererek, bir meşruiyet zemini yaratmaya çalıştı. Sonuçta KCK terör yapılanması ve onun Türkiye ayağı olan PKK terör örgütü Türkiye ile zaten 40 yıldır mücadele ediyordu. Onların taarruzu bir şekilde anlaşılırdı. Uludere hadisesini sonuna kadar Türkiye karşıtı çerçevede kullandılar.  </p>
			<p class="paragraf ParaOverride-6">Asıl dikkat çekici olan FETÖ yapılanmasına bağlı yayın organlarının da, yayınlarıyla kamuoyu tepkisini belli isimler ve kurumlara yönlendirmeyi amaçlaması oldu. Özellikle isimli tertip/kumpas davalarındaki rolü yıllardır bilinen bir yayın organı, servis olduğu çok net anlaşılan yayınlarla MİT’i ve TSK’yı hedef almaya başladı. Bu kesimin servis haberlerine göre, MİT TSK’ya “Kaçakçı görünümlü PKK’lılar sınırdan geçiş yapmaya çalışacak” diye istihbarat geçmiş, TSK da bu istihbarata bağlı olarak bombardımanı gerçekleştirmişti. Bu yayınlarla bir taşla birden fazla kuş vuruluyordu. Bu yayınlarla:  </p>
			<p class="paragraf">- Türk Hava Kuvvetleri, bu psikolojik harekât sonrası Irak’ın kuzeyine operasyon yapamaz hale getirildi.  </p>
			<p class="paragraf">- MİT ve başındaki isim Hakan Fidan üzerinde büyük baskı oluşturuldu.<span class="dip"><a class="_idFootnoteLink" href="#footnote-225-16" id="footnote-225-16-backlink">16</a></span><span class="CharOverride-7">  </span></p>
			<p class="paragraf">- Recep Tayyip Erdoğan başbakanlığındaki hükümet için, ulusal ve uluslararası zeminde “Kürtleri katleden hükümet” algısı oluşturuldu.  </p>
			<p class="paragraf">- Terör örgütü PKK’nın terör eylemlerine “Kürtleri savunan hareket” görüntüsü vererek meşru zemin oluşturulmaya çalışıldı.  </p>
			<p class="paragraf">- Terör örgütünün en önemli finans kaynaklarından olan kaçakçılık faaliyetlerine, meşru zemin oluşturuldu.  </p>
			<p class="paragraf">  </p>
			<p class="resim" xml:lang="en-GB"><span><img alt="foto2_uludere_taraf.jpg" class="_idGenPageitem-6" src="image/foto2_uludere_taraf_fmt.jpeg"/></span>  </p>
			<p class="resim_alyazili" xml:lang="en-GB">Taraf gazetesi  </p>
			<p class="paragraf ParaOverride-6">Uludere bombardımanıyla ilgili yapılan yayınlara bir örnek<span class="dip"><a class="_idFootnoteLink" href="#footnote-225-17" id="footnote-225-17-backlink">17</a></span><span class="CharOverride-7">  </span></p>
			<p class="paragraf ParaOverride-6">Bu olaylar meydana geldikten sonra görüştüğümüz yetkililer, çok önemli bir detayı paylaşmışlardı. Aslında Uludere ilk değildi. Daha önce aynı bölgede benzer iki olay engellenmişti. İlk ikisinde tuzağa düşülmemiş, iki terör örgütüne de propaganda imkânı verilmemişti.  </p>
			<p class="paragraf ParaOverride-6">Uludere hadisesinden sonra bugün önemini daha iyi anladığımız bir şey daha gerçekleşti. Uludere olayından sonra bu tür sıkıntıları giderebilmek için Analiz ve Yönetim Merkezi adlı bir birim kuruldu. Analiz ve Yönetim Merkezi, PKK’ya yönelik hava harekâtları başta olmak üzere bütün hava harekâtlarının öncesinde gerekli incelemeyi yapıp, inceleme sonucunu, yani harekâtın yapılıp yapılamayacağının son değerlendirmesini üst makama aktarıyordu. Burayı hedef kıymetlendirmenin yapıldığı yer olarak da niteleyebiliriz. Bu merkezin önerisinden sonra da üstler onaylarsa operasyonlar gerçekleşiyordu. İşte 15 Temmuz 2016 tarihinde bu merkezin başında Marmaris’te Cumhurbaşkanı’na yönelik saldırıyı düzenleyen şahısların komutanı Tuğgeneral Gökhan Şahin S. vardı.  </p>
			<p class="paragraf ParaOverride-6">Şimdi anlıyoruz ki, bu süreçlerde PKK’ya nefes aldırma hareketleri bir dış güç tarafından Türkiye’deki ekiplerine yaptırılıyordu. Tam da burada aklımıza ABD Ulusal İstihbarat Direktörü James Clapper’ın, 15 Temmuz sonrası yapılan tutuklamalar için yaptığı şu yorumun gelmesi boşuna değildi:  </p>
			<p class="_0">  </p>
			<p class="arayazi" xml:lang="en-GB">“Bizim bazı muhataplarımız ya temizlendi ya da tutuklandı.”  </p>
			<p class="_0">  </p>
			<p class="paragraf ParaOverride-6">Clapper bu sözleri ABD’nin Colorado Eyaleti’nde katıldığı bir güvenlik forumunda sarf etmişti. Aynı forumda yanındaki koltukta oturan ABD Merkez Kuvvetler Komutanı Joseph Votel’in şu sözleri de Clapper’ı teyit ediyordu:  </p>
			<p class="_0">  </p>
			<p class="arayazi" xml:lang="en-GB">“Darbe girişiminin ardından ABD ordusunun Türk ordusundaki birçok yakın müttefiki hapse kondu. Birçok Türk lider, bilhassa askeri liderle şüphesiz ki ilişkilerimiz var. Bu ilişkilerin nasıl etkileneceği konusunda kaygılıyım.”  </p>
			<p class="paragraf ParaOverride-6"><span class="CharOverride-4">  </span></p>
			<p class="resim" xml:lang="en-GB"><span><img alt="foto3_joseph_votel.jpg" class="_idGenPageitem-7" src="image/foto3_joseph_votel_fmt.jpeg"/></span>  </p>
			<p class="resim_alyazili" xml:lang="en-GB">ABD Merkez Kuvvetler Komutanı Joseph Votel  </p>
			<p class="paragraf ParaOverride-6">  </p>
			<p class="yildiz" xml:lang="en-GB">***  </p>
			<p class="paragraf ParaOverride-6">  </p>
			<p class="paragraf ParaOverride-6">Saat 19.20’ye doğru karargâhtaki toplantı sona ermiştir. Bu toplantıda birliklere acil koduyla aşağıdaki üç emrin geçilmesi kararlaştırılır. Fitili ateşleyen ve gece 03.00’te planlanan kalkışmayı öne çeken, belki de darbeyi başarısızlığa uğratan, TSK Komuta Kontrol ve Harekât Merkezi’nden vardiya amiri tarafından geçilen faksta şu 3 emir vardır:  </p>
			<p class="paragraf ParaOverride-6"><span class="CharOverride-3">1-</span> Silahlı Kuvvetler Komuta Harekât Merkezi Amiri Tuğgeneral İlhan Kırtıl aranarak, Türk hava sahasında ikinci bir emre kadar hiçbir askeri hava aracının (uçak, helikopter vs.) havalanmaması, havada bulunanların derhal üslerine dönmesi,  </p>
			<p class="paragraf ParaOverride-6"><span class="CharOverride-3">2-</span> Kara Havacılık Komutanlığı’na gidilerek orada bulunan personelin durumu ve hava araçlarının uçmaması dahil gereken her türlü tedbirin alınması,  </p>
			<p class="paragraf ParaOverride-6"><span class="CharOverride-3">3-</span> Etimesgut’taki Zırhlı Birlikler Okulu ve Eğitim Tümen Komutanlığı’na gidilerek tank ve zırhlı araçlar başta olmak üzere tüm araçların hareketlerinin durdurulması ve hiçbir şekilde dışarı çıkmamaları yönünde gereken tedbirlerin alınması.  </p>
			<p class="paragraf ParaOverride-6">Ayrıca Genelkurmay 2’nci Başkanı Orgeneral Yaşar Güler tarafından da, Genelkurmay Başkanı’nın emriyle Hava Kuvvetleri Komutanlığı Harekât Merkezi aranmış ve Türk Hava Kuvvetleri’ne ait tüm hava araçlarının uçuşlarının durdurulması talimatı verilmişti.  </p>
			<p class="paragraf ParaOverride-6">Genelkurmay Başkanlığı’nın, uçuşların durdurulması ve havadaki görevli uçakların indirilmesine ilişkin talimatı Hava Kuvvetleri Harekât Merkezi’ne iletilmiş, bu direktif Eskişehir’deki Hava Harekât Merkezi tarafından tüm birliklere tebliğ edilmiş, uçuşların durdurulmasına ilişkin işlemler saat 19.26 itibariyle tamamlanmıştı. Direktif, 19.56 ve 20.31 itibariyle tüm birliklere teyiden tekrar iletilmişti.<span class="dip"><a class="_idFootnoteLink" href="#footnote-225-18" id="footnote-225-18-backlink">18</a></span><span class="CharOverride-7">  </span></p>
			<p class="paragraf ParaOverride-6">Genelkurmay Başkanı Akar da ifadesinde süreci şu şekilde aktarır:  </p>
			<p class="_0">  </p>
			<p class="arayazi" xml:lang="en-GB">“Derhal ve öncelikle; karargâhımızdaki SKKHM (Silahlı Kuvvetler Kontrol Harekât Merkezi) ile görüşüp sadece Ankara hava sahasını değil tüm Türkiye hava sahasında bulunan askeri helikopter ve uçakları kapsadığını, dolayısıyla havada bulunan askeri uçak ve helikopterlerin üstlerine dönmesi, yeni kalkışlara da engel olunmasına ilişkin emrimi ilgili komutanlara verdim. 2’nci Başkan Yaşar Güler de bu emri Hava Kuvvetleri Komutanlığı Harekât Merkezi’ne iletti ve bu şekilde tüm askeri hava araçlarının uçuşlarının durdurulması emrimiz ulaştırılmış oldu.”  </p>
			<p class="_0">  </p>
			<p class="paragraf ParaOverride-6">Akar, aynı saatlerde MİT’ten gelen bilginin teyidi ve netleştirilmesi bakımından ve bilgide belirtilen uçuş faaliyetlerinin somutlaşması ihtimaline binaen bu hususun açıklığa kavuşturulması için Kara Kuvvetleri Komutanı’na derhal gereken en hızlı ve etkili tedbirle işin üzerine gidilmesi için emir verir. Daha önceki satırlarda ayrıntılarını aktırdığımız olayla ilgili Salih Zeki Çolak’ın yanı sıra Kara Kuvvetleri Kurmay Başkanı ve Merkez Komutanlığı ve Adli Müşavirlik personeli de görevlendirilir. Akar’ın ifadesine göre, amaç adli ve idari tedbirlerin ivedilikle alınmasıdır.  </p>
			<p class="paragraf ParaOverride-1">  </p>
			<p class="yildiz" xml:lang="en-GB">***  </p>
			<p class="paragraf ParaOverride-6">  </p>
			<p class="paragraf ParaOverride-6">28 Ağustos’ta yapılan Yüksek Askeri Şûra toplantısı sonucunda orgeneral rütbesine yükseltilerek 2’nci Ordu Komutanlığı’na getirilen o günün Van Jandarma Asayiş Kolordu Komutanı Korgeneral İsmail Metin Temel’in de 15 Temmuz günü uçuş yasağı ile ilgili başına ilginç bir olay geliyordu. Temel çeşitli denetlemelerde bulunmak için o akşam, Hakkâri-Yüksekova/Esendere bölgesinde bulunuyordu. Buradaki incelemelerini bitirmesinden sonra normal planlı faaliyeti Siirt’e geçmekti. Uçuş yasağı ile ilgili bilgi geldiği için SKHM ve Eskişehir’deki merkezden kendisini Siirt’e götürecek helikopterin kalkması için özel izin alındı. Helikopter Esendere’den saat 20.00 sıralarında kalktıktan sonra hayatını kurtaracak kritik bir karar aldı. Ortada anormal bir durum olduğunu sezinleyerek helikopter pilotuna havadayken Siirt’e değil Van’daki karargâhına kendisini götürmesi talimatını verdi. Nereden bilebilirdi ki kendisini etkisiz hale getirmek için Siirt’te bekleyen bir tim olduğunu?   </p>
			<p class="paragraf ParaOverride-6">Ama bilinmedik başka bir şey daha vardır. O da darbecilerin bu plandan vazgeçmediğidir. Bu olaylar başladığı andan itibaren bütün uçuşlar iptal edilmiş olmasına rağmen darbeciler emre uymayacaktır. Zaten cuntacılar tüm Türkiye’de harekete geçmiştir. Siirt’ten kalkan helikopterin içindeki bir tim Van’daki Jandarma Asayiş Kolordu Komutanlığı’na yanaşır. Komutanlıktaki personel hemen karargâha dönmüş olan İsmail Metin Temel Paşa’ya ilk bilgiyi verir. Zaten darbe girişimini öğrenen ve komuta kademesinin rehin alındığı bilgisine ulaşan komutan, gelen helikopterdeki timin niyetini hemen anlar: Kendisini suikastla etkisiz hale getirmek. İsmail Metin Temel Paşa hemen talimatını iletir: Helikopterin inişine izin verilmeyecek, gerekirse ateşle karşılık verilecektir. Bundan sonra bir mücadele başlar. Cuntacı tim inmekte, komutanlıktaki askerler ise cuntacıları indirmemekte kararlıdır. Sonunda iş helikoptere ateş açılmasına kadar varır. Cuntacılar askerlerin kararlı olduğunu anlamıştır. Bölgeden ayrılmak dışında seçenekleri kalmamıştır. Bölgeden ayrılarak Hakkâri istikametine doğru yönelirler. Karargâhtaki komutan ve askerler, Van Jandarma Asayiş Kolordu Komutanı’nı ve komutanlığı cuntacılara teslim etmez. Daha sonra yapılan araştırmada cuntacıların önce Hakkâri’nin Otluca köyündeki Dağ Komando Tugay Komutanlığı’na giderek helikoptere yakıt ikmali yaptıkları, oradan da Silopi istikametine doğru uçtukları öğrenilir. Yaptığımız araştırmaya rağmen, cuntacı bu grubun akıbeti konusunda son bilgilere ulaşamadık.  </p>
			<p class="paragraf ParaOverride-1">  </p>
			<p class="yildiz" xml:lang="en-GB">***  </p>
			<p class="paragraf ParaOverride-6">  </p>
			<p class="paragraf ParaOverride-6">Saat 20.00 sıralarında, yani henüz darbecilerin Genelkurmay Başkanlığı’nı ele geçirme saldırısının başlamadığı bir saatte, aslında sebebinin ve nedeninin ilk başta pek de anlaşılamadığı bir başka emir yayınlanır. Emrin yayınlandığı merkez az önce söylediğimiz TSK Komuta Kontrol ve Harekât Merkezi’dir. Bu ikinci emirde, askeri nakliye uçaklarının uçuşunun serbest bırakıldığı mesajı vardır.  </p>
			<p class="paragraf ParaOverride-6">Ancak yaptığımız araştırma bu emrin, darbecilerin geçtiği ilk sahte emri olduğunu ortaya çıkarmıştır. Çünkü bu emrin yayınlanmasından 2’nci Başkan Orgeneral Yaşar Güler başta olmak üzere hiçbir komutanın haberi yoktur. Bu emrin yayınlanması, darbecilerin saldırı başlamadan önce Harekât Merkezi’ne sızdığının da önemli bir göstergesiydi.  </p>
			<p class="paragraf ParaOverride-6">Darbecilerin bu sahte emri yayınlanmasındaki en önemli nedenlerden bir tanesi, deşifre olduklarını anlayınca takviye kuvvetlere duydukları ihtiyaçtı. Böylece, darbe girişimine katılan gruplara takviye amacıyla, başka bölgelerden asker sevkıyatı mümkün olabilecekti. Bunun<span class="CharOverride-3"> </span>nelere yol açabileceğini gösteren en önemli örnek, ilerleyen satırlarda okuyacağınız üzere Şırnak’ta yaşanmıştı.  </p>
			<p class="paragraf ParaOverride-1">  </p>
			<p class="yildiz" xml:lang="en-GB">***  </p>
			<p class="paragraf ParaOverride-6">  </p>
			<p class="paragraf ParaOverride-6">Toplantıya Kara Havacılık Okulu’na giden Kara Kuvvetleri Komutanı Orgeneral Salih Zeki Çolak ve Kurmay Başkanı Orgeneral İhsan Uyar’ın dışında Genelkurmay Başkanı, Genelkurmay 2’nci Başkanı, MİT Müsteşarı, MİT Müsteşar Yardımcısı katılmıştı. Oysa Özel Kuvvetler Komutanı, Hava ve Deniz Kuvvetleri Komutanlığı’ndan görevli komutanlar da zaten karargâha gelmiş ve bu olay olmadan önce terörle mücadeleyle ilgili bir toplantıda yer almışlardı. Kuvvet komutanları temsilcilerinin ve Özel Kuvvetler Komutanı’nın, bu darbe istihbaratı sonrası yapılan toplantıya neden çağrılmadığıyla ilgili soru işaretleri vardı. Herkes şunu soruyordu: Neden bu darbeyle ilgili diğer komutanlar bilgilendirilmedi ve acil koduyla Ankara’ya çağrılmadı?  </p>
			<p class="paragraf ParaOverride-6">Bu soru herkesin kafasına takılıyor ve sürekli gündeme getiriliyordu. Bu sorunun yanıtını bulmak o kadar zordu ki. İleriki bölümlerde Moda Deniz Kulübü’nde yaşananları okuyunca, aslında bu sorunun en azından belli bir bölümünün yanıtını bulacaksınız.  </p>
			<p class="paragraf ParaOverride-6">Ayrıca “Darbe ile ilgili ilk ihbar geldiğinde neden ilgililer bilgilendirilmedi?” sorusu neredeyse herkes tarafından gündeme getirildi. Aldığımız duyumlar çerçevesinde, bu sorunun ilk yanıtını vermeye çalışalım. Söylenen şey şu:  </p>
			<p class="_0">  </p>
			<p class="arayazi" xml:lang="en-GB">“Darbeyle ilgili o kadar çok ihbar geldi ki, bütün bu ihbarları konfirme etmeden Cumhurbaşkanı ve diğer yetkililere bildirirsek, siyaset mekanizması panik atak geçirir. Ancak teyit/konfirme ettikten sonra bildirme cihetine gidiyoruz.”  </p>
			<p class="_0">  </p>
			<p class="paragraf ParaOverride-6">Bu konudaki haklılıkları da ortaya çıkıyor. Günler sonra Abdülkadir Selvi’nin yazısından öğreniyoruz ki, 2016 yılı içinde temmuz ayına kadar darbe girişimi ihbarı sayısı 15.<span class="dip"><a class="_idFootnoteLink" href="#footnote-225-19" id="footnote-225-19-backlink">19</a></span> Yani ortalama çıkaracak olursak, neredeyse ay başına 2 darbe girişimi ihbarı yapılmış ve bunların hiçbiri doğru çıkmamış. Bu nedenle Kara Havacılık Komutanlığı merkezli bir kalkışma ihbarının da teyit edilmeden bildirilmemesinin haklı olduğu yönünde ciddi yorumlar yapılıyor. Yine de bir tercih hatası vurgusu yapıldığını da hatırlatalım.  </p>
			<p class="paragraf ParaOverride-6">Bu iki soru zaten ondan sonra yaşanan bütün süreci doğurması bakımından haklılık payı yüksek sorular. Belki bu soruların yanıtını bulabilseler ve gerçek anlamda muhatapları söyleyebilseler sonraki sorular ve yaşananlar çok daha anlamlı olacaktır.  </p>
			<p class="paragraf ParaOverride-6">Yine bizim, toplumsal olarak yaptığımız en önemli hatalardan bir tanesine dikkat çekmekte fayda var. Toplum olarak süreçleri, takip etmeden, kişi bazlı anlamaya çalışmak gibi bir özelliğimiz var. Kişi bazlı algılamaya çalıştığımız için de eleştiri okları için Genelkurmay Başkanı Orgeneral Hulusi Akar ve MİT Müsteşarı Hakan Fidan’ın ismi öne çıktı. Bu işe “tiyatro” diyenlerle komplo teorilerini hayata geçirenler de bu iki ismin “bildirmeme” tercihinden beslenmeye çalıştı. Hatta Hakan Fidan’ın 14 Temmuz’da Özel Kuvvet İhtisas Kursu mezuniyet törenine katılması da komplo teorisyenlerinin “çarpıcı” yorumlarına neden olmuştu. Oysa törenin 14 Temmuz’da yapılmasının tek bir nedeni vardı: Komutanlar ve Hakan Fidan’ın programları o gün müsaitti. “MİT Müsteşarı’nın, Özel Kuvvet İhtisas Kursu mezuniyetinde ne işi vardı?” diyenler bile çıktı. Uğur Mumcu’nun eleştirdiği bir yöntem olan “bilgi sahibi olmadan fikir sahibi olmak” uyarısının bu soruda etkili olduğunu düşünüyoruz. Çünkü MİT’in bir süredir dış operasyon yeteneğini CIA, MI6 vb. istihbarat örgütleri gibi artırma çabasına girdiğini, özellikle sıcak çatışma konusunda Özel Kuvvetler’den eğitim aldığını çok defa gündeme getirmiştik. O günkü törende mezun olacaklar arasında da Özel Kuvvet eğitimi alan MİT personeli vardı. Hakan Fidan da bu nedenle Özel Kuvvet İhtisas Kursu’nun mezuniyet törenindeydi. Hatırlatalım, Suriye’nin kuzeyinde başlatılan Fırat Kalkanı harekâtında, bu eğitimden geçen MİT personeli de görev yaptı ve yapmaya devam ediyor. İşte bunlardan dolayı bilgi sahibi olmadan yorum yapanlar, kafa karışıklığı oluşturarak isteyerek veya istemeden ülkesine, güvenlik güçlerine, istihbarat teşkilatına zarar veriyor.  </p>
			<p class="paragraf ParaOverride-6">Kafa karıştıran, olumluya değil olumsuzluğa, ülke düşmanlarına hizmet edecek tartışmalar açmanın hepimizin zararına olacağını unutmayalım. Yapılması gereken doğru eleştiriler ve sorularla, sorunların tespiti ve sıkıntı varsa da onarımını sağlamaktır. O zaman gerek tiyatro diyenlerin gerek komplo teorisi üretenlerin beslendiği kaynağı da kesmiş olacağız. Ancak ilk metodu uygularsak, sonrasında başımızı vuracak taş ararız. Çünkü iş işten geçmiş olacaktır.  </p>
			<p class="paragraf ParaOverride-1">  </p>
			<p class="yildiz" xml:lang="en-GB">***  </p>
			<p class="paragraf ParaOverride-6">  </p>
			<p class="paragraf ParaOverride-6">Bu bilgileri, değerlendirmelerimizi, uyarılarımızı paylaştıktan sonra “Darbeciler bu çalışmayı nasıl yürüttü?” sorusuyla ilgili de bazı bilgileri aktarmakta yarar görüyoruz.  </p>
			<p class="paragraf ParaOverride-6">Hatırlanacağı üzere darbenin planlanma saati 16 Temmuz 03.00. Bu çerçevede darbeciler de kendi karargâhlarında planlamalarını yapmıştı. Hatta gün içinde erken saatlerde bir araya gelmişlerdi. Bunun en çarpıcı örneklerinden bir tanesi, Cumhurbaşkanı Recep Tayyip Erdoğan’ın başyaveri olan Albay Ali Y.’nin, Özel Kuvvetler’den Fırat A. ile saat 15.30’da Muhafız Alayı’nda Cumhurbaşkanı’nın da yerini belli edecek olan haritalar üzerinde çalışmaya çoktan başlamasıdır.  </p>
			<p class="paragraf ParaOverride-6">Yani MİT’e saat 15.00’te ihbarın geldiği dakikalarda Türkiye’de aslında darbe sürecinin düğmesine çoktan basılmıştır. İzinli olmasına rağmen birliğine gelen şüpheli personel, darbeyi engelleyeceği düşünülen personelin bir şekilde farklı yerlerde görevlendirilmesi, gerekirse çeşitli nedenler uydurularak askerleri birlik dışına çıkartmalar gibi operasyonlarla harekete geçmişlerdi. Bunun en belirgin göstergelerinden bir tanesi de, kendilerinden olmayan personeli bahanelerle Akıncı Üssü’nden çıkartmaktı. İşin özeti darbeciler Türkiye’nin her tarafında hummalı bir çalışma yürütüyordu.  </p>
			<p class="paragraf ParaOverride-6">Ancak altını çizelim ki, bu çalışma o gün başlamamıştı. Değişik ifadelerden anladığımız kadarıyla farklı farklı zamanlarda farklı farklı kişiler darbenin zamanı ve planlamasıyla ilgili toplantılar yapmışlardı.  </p>
			<p class="paragraf ParaOverride-6">İlgili kişileri anlatırken ayrıntılarını aktaracağımız üzere ilk tespit edilen toplantı 6 Temmuz’da gerçekleşiyor. Üst düzey en son toplantı ise 13 Temmuz Çarşamba gününü gösteriyordu. Darbeciler çarşamba günü, gerek planlamayı gerek önemli gördükleri kritik saldırıları ele almışlardı. Yani bu toplantıda Cumhurbaşkanı’na suikast düzenleyecek ekibin belirlenmesi, Ankara’da Genelkurmay’da faaliyetleri gerçekleştirecek ekip, Özel Kuvvetler Komutanlığı’nın nasıl ele geçirileceği, Ankara Akıncı Üssü’ndeki faaliyetler gibi konular cuntanın önemli isimleri tarafından ele alınıyor.  </p>
			<p class="paragraf ParaOverride-6">İfadeler, darbecilerin beyin takımının bir yandan üst düzey katılımlı toplantılarını yaparken öbür yandan alt rütbelerdeki örgüt mensuplarına konuyu bildirmeye başladığını gösteriyor. Örneğin darbeyle ilgili tespit edilen ilk mesaj 8 Temmuz tarihli. Kara Havacılık Alayı Bakım Tabur Komutanı Yarbay Murat B. ifadesinde “8 Temmuz 2016’da Alay Komutan Yardımcısı Yarbay Halil G. beni telefonla görüntülü arayarak ‘sus’ işareti yapıp ‘9 mm çapında mermi’ göstererek darbe olacağını söyledi” diyordu.<span class="dip"><a class="_idFootnoteLink" href="#footnote-225-20" id="footnote-225-20-backlink">20</a></span><span class="CharOverride-7">  </span></p>
			<p class="paragraf ParaOverride-6">Halil G. ile Murat B.’nin ikinci teması 14 Temmuz’da oldu. Halil G., MİT’e hava indirme harekâtı yapılacağını belirterek, helikopterlerle uçacak olanların listesini gösterdi. Murat B.’den ertesi gün helikopterleri dışarıda bırakmasını ve iki Sikorsky helikoptere hızlı indirme teşkilatı kurmasını istedi. Murat B. kabul etti.  </p>
			<p class="paragraf ParaOverride-6">Murat B.’nin ifadesine göre, 14 Temmuz’da saat 19.00’da Ankara OSTİM’de bir evde de toplantı yapıldı. Bu toplantıda yapılan planlamaya göre Cumhurbaşkanı Erdoğan, Başbakan Binali Yıldırım, MİT Müsteşarı Hakan Fidan ve İçişleri Bakanı Efkan Ala kaçırılacaktı. Erdoğan’ın güvenlik güçleri tarafından kurtarılmaya çalışılması halinde ise darbecilere “öldürülmesi” emri verilmişti. Erdoğan’ı alamazlarsa hedefleri ülkeyi yerle bir etmekti. Murat B. ifadesinde şunları anlattı:  </p>
			<p class="_0">  </p>
			<p class="arayazi" xml:lang="en-GB">“Planları 14 Temmuz gecesinde konuştuk. Yapılan plan 16 Temmuz’da gece saat 03.00’te devreye girecekti. 15 Temmuz günü saat 18.00 sıralarında üslerde yapılan üst düzey denetimler sırasında deşifre olduğumuzu düşünmeye başladık. Bu sırada Halil G. Yarbay beni karargâha çağırarak, ‘Hadi başlıyoruz’ dedi ve gitti.”  </p>
			<p class="paragraf ParaOverride-1">  </p>
			<p class="yildiz" xml:lang="en-GB">***  </p>
			<p class="paragraf ParaOverride-6">  </p>
			<p class="paragraf ParaOverride-6">Cumhurbaşkanlığı Muhafız Alay Komutanlığı’nda görev yapan Yarbay Ümit G. de, ifadesinde anlattığına göre girişimi üç gün önce öğrenmişti. 12 Temmuz’da Ümit G.’yi çağıran Albay Enver T., “Cuma gecesi saat 03.00 civarı darbe olacak” dedi. Darbe girişimi erken saate çekilince de Muhafız Alay Komutanı Albay Muhsin Kutsi B., saat 20.30’da Ümit G.’yi arayarak TRT’de okunacak sıkıyönetim bildirisini ulaştırdı. TRT’yi basan grubun içinde Ümit G.’nin yanında eski Cumhurbaşkanlığı Muhafız Alayı Komutanı Albay Tanju P.<span class="dip"><a class="_idFootnoteLink" href="#footnote-225-21" id="footnote-225-21-backlink">21</a></span> de vardı. Ümit G., ifadesinde darbe olacağını üç gün önce öğrenmesine rağmen neden ilgili yerlere haber vermeyip beklediğinin sorulması üzerine, “Kime diyeceğimi bilemedim” savunmasını yaptı.<span class="dip"><a class="_idFootnoteLink" href="#footnote-225-22" id="footnote-225-22-backlink">22</a></span><span class="CharOverride-7">  </span></p>
			<p class="paragraf ParaOverride-1">  </p>
			<p class="yildiz" xml:lang="en-GB">***  </p>
			<p class="paragraf ParaOverride-6">  </p>
			<p class="paragraf ParaOverride-6">İstanbul’daki 2. Zırhlı Tugay Komutanı Tuğgeneral Özkan A. da, ifadesine göre darbe girişimini 13 Temmuz’da Kahramanmaraş 5. Zırhlı Tugay Komutan Yardımcısı Albay Uzay Ş.’den öğrendi. İstanbul’a giden Uzay Ş., Özkan A.’ya Yurtta Sulh Hareket Planı’ndan söz etti ve kendisine görev verildiğini kaydetti. 15 Temmuz’da gönderilen sıkıyönetim planına göre Özkan A. “Sıkıyönetim Komutan Yardımcısı” ilan edilecekti. O da “emirler gereği” elindeki tankları sokağa çıkaracak, Boğaziçi Köprüsü’nü ve Sabiha Gökçen Havalimanı’nı tutacaktı.  </p>
			<p class="paragraf ParaOverride-1">  </p>
			<p class="yildiz" xml:lang="en-GB">***  </p>
			<p class="paragraf ParaOverride-6">  </p>
			<p class="paragraf ParaOverride-6">Hava Harp Okulu’nda görevliyken FETÖ’ye bağlı olmayan Harbiye öğrencilerine uyguladığı baskıyla bilinen ve kamuoyunda İncirlik Üssü olarak bilinen Adana’nın İncirlik ilçesinde bulunan 10’uncu Tanker Üssü’nün komutanı Tuğgeneral Bekir Ercan V. de hareketliydi. 15 Temmuz’dan günler sonra ortaya atılan iddiaya göre, Bekir Ercan V. 14 Temmuz’da karargâhında topladığı işadamlarından oluşan 25 kişiye üssü gezdirirken “Gelecek günler çok güzel olacak” ifadelerini kullanmış, yarı şaka yarı ciddi bir ifadeyle birkaç kişiye dönerek, “Sen belediye başkanı olmak istemez misin?”, “Sen başhekim olmak istemez misin?” diye sormuştu. Ardından da bu gruba uçak hangarlarını, mühimmat depolarını, üsteki bazı “gizli” yerleri göstermişti. Bu, Bekir Ercan V.’nin üste yaptığı ilk toplantı değildi. İddiaya göre son iki ayda İncirlik Üssü’ne olağanın dışında ve sıkça yabancı heyetler geliyordu.<span class="dip"><a class="_idFootnoteLink" href="#footnote-225-23" id="footnote-225-23-backlink">23</a></span> “Nezaket ziyareti” ya da “turistik gezi” diye gelen bu heyetler Üs Komutanı Tuğgeneral Bekir Can V. ile görüşmeler yapıyordu. 15 Temmuz gecesi havalanan F-16’lara İncirlik’ten kalkan tanker uçaklarıyla havada yakıt ikmali yapılacaktı.  </p>
			<p class="paragraf ParaOverride-1">  </p>
			<p class="yildiz" xml:lang="en-GB">***  </p>
			<p class="paragraf ParaOverride-1">  </p>
			<p class="paragraf ParaOverride-6">Darbeciler, TSK’nın en vurucu gücü olan Özel Kuvvetler Komutanlığı’nda da (ÖKK) yuvalanmıştı. ÖKK’dan Piyade Yarbay Emin G.’nin ifadesine göre; cemaatteki “abilerinden” olan Hami’nin telefon açması üzerine 14 Temmuz’da Dikmen’e gitti. Emin G. araç içinde beklerken; Hami 14. Tabur Komutanlığı’ndan iki üsteğmenle geldi. Grup topluca Dikmen 1206 Sokak’taki eve yöneldi. Evde Kurmay Albay Fırat A. ve adını bilmediği bir kişi daha aralarına katıldı. Emin G.’nin ifadesinde anlattığına göre ilerideki satırlarda ayrıntılı bir şekilde tanıyacağınız Fırat A.’nın elinde operasyon yapacakları kişilerin olduğu bir liste vardı.  </p>
			<p class="paragraf ParaOverride-6">Fırat A., “Bir abimiz MİT tarafından kaçırıldı ve işkence görüyor, onu kurtarmak amacıyla özel operasyon yapacağız” dedi ve ertesi gün, 15 Temmuz’da saat 18.30’da Akıncı Hava Üssü’nde toplanılacağını bildirdi.<span class="dip"><a class="_idFootnoteLink" href="#footnote-225-24" id="footnote-225-24-backlink">24</a></span><span class="CharOverride-7">  </span></p>
			<p class="paragraf ParaOverride-1">  </p>
			<p class="yildiz" xml:lang="en-GB">***  </p>
			<p class="paragraf ParaOverride-6">  </p>
			<p class="paragraf ParaOverride-6">Bu toplantılarda dikkat çeken önemli bir nokta, cuntacılar toplantılarda, bilgilendirmelerde kendi içerisindeki hiyerarşiye dikkat etmişler, kompartımantasyonu<span class="dip"><a class="_idFootnoteLink" href="#footnote-225-25" id="footnote-225-25-backlink">25</a></span> bozmamışlardı. Herkes kendisiyle ilgisi olan konuya yoğunlaşmış, daha önce görüşmemiş olan kişiler, yine bir araya gelmemeye özen göstermişlerdi. Zaten örgütün, mensuplarının sadece kendi bağlı bulundukları kişileri tanımayı amaçlayan hücre modeli yapılanmasının nedeni de buydu.  </p>
			<p class="paragraf ParaOverride-6">Ayrıca darbecilerin çalışmalarındaki bu yöntem, aslında bizlere önümüzdeki dönemde neye nasıl dikkat etmemiz gerektiği noktasında önemli veriler de sunmakta. Çünkü darbenin başarısızlığa uğrayacağını anlayan ekip, geride kalanları bir şekilde korumaya ve onları gizlemeye devam ediyor, herkesi deşifre etmiyorlardı. Darbe öncesinde de büyük toplantılar yapmayarak, yine herkesi deşifre etmeme yolunu izlediklerini gösteriyorlar. Bu durum önümüzdeki dönemde bu örgütlenmeyi çözmenin çok da kolay olmayacağının önemli bir göstergesi gibidir.  </p>
			<p class="paragraf ParaOverride-1">  </p>
			<p class="yildiz" xml:lang="en-GB">***  </p>
			<p class="paragraf ParaOverride-6">  </p>
			<p class="paragraf ParaOverride-6">Önemli bir noktaya daha dikkat çekmekte fayda var. Savcılar tarafından başlangıç itibariyle alınan ilk ifadelerde geçmişe yönelik çok fazla soru sorulmamasına rağmen etkin pişmanlıktan yararlanmak isteyenlerin dışındakilerin çoğu örgütle, örgüt bağlantıları ve örgütün içindeki insanlarla ilgili çok da ciddi anlamda bilgiler paylaşmıyorlar. Kişiler hakkında kod isimlerini bildiklerini söyleyip genel ifadeler kullanıyorlar.  </p>
			<p class="paragraf ParaOverride-6">15 Temmuz’da yapılan normal bir cunta hareketinin faaliyeti olmuş olsaydı, aynen geçmişteki örneklerinde olduğu gibi bu işi çözmek ve cuntanın kalıntılarını ordu ve ülke içinden kazımak çok daha kolay olabilirdi. Ama karşınızda kripto bir örgüt olduğunda bu temizliğin yapılması da farklı bir teknikle ele alınmalı. Şu anda görülen o ki, bu teknik hâlâ saptanmış değil. Geçmişteki örneklerden faydalanılarak, geçmiş cuntacılara yapılanın aynısı yapılmaya çalışılıyor.  </p>
			<p class="paragraf ParaOverride-6">Şunu unutmayın: Kusursuz cinayet yoktur. Bu da bir cinayettir. Türkiye Cumhuriyeti Devleti’ne karşı topluca yapılan bir cinayettir. Bu cinayet girişiminin arkasında bıraktığı izler, bize olayın vasfını belirleyecektir.  </p>
			<p class="paragraf ParaOverride-6">Kitabın ilerleyen bölümlerinde, tank paletlerinde, helikopter pervanelerinde, Genelkurmay koridorlarında, Akıncı Üssü’nün pistinde, darbenin kayıp saatlerinde bu cinayetin izlerini sizler de bizim gibi bulmaya, görmeye başlayacaksınız.  </p>
			<p class="paragraf ParaOverride-1">  </p>
			<p class="yildiz" xml:lang="en-GB">***  </p>
			<p class="paragraf ParaOverride-6">  </p>
			<p class="paragraf ParaOverride-6">Yine o geceye ilişkin şu soru da hafızaları kurcalamaya devam ediyor:  </p>
			<p class="paragraf ParaOverride-6">Neden o gece TSK unsurları darbecilere karşı direnmediler? Aslında sorunun yanıtı kendi içerisinde var. Cuma günü, mesai bitiminde herkes servislerine binerek evlerine gitmişti. Kışlaların içerisinde yalnızca bu olaya karışacak şahıslar ve nöbetçi heyeti kalmıştı. Bütün subay, astsubay ve uzman personel evlerinde, darbeyi yapacak olanlar ise kışlaların içerisinde tankların, zırhlı araçların, uçakların, helikopterlerin başındaydı. Bu ayrıntı aslında neden ilk anda direnilemediğini çok net olarak ortaya koyuyor.  </p>
			<p class="paragraf ParaOverride-6">Personel önce kışlaya ulaşmak ve kışlayı tekrar ele geçirmek zorundaydı. Bunu yapabilmek için de öncelikle silah ve malzemeye ihtiyaç vardı. Bu silah ve malzemeye ulaşılamadığı müddetçe diğer rütbeli personelin kışlaya dönmesi de açıkçası pek bir anlam taşımıyor. Bunun örneklerini sıralayabiliriz. Jandarma Genel Komutanlığı, Özel Kuvvetler Komutanlığı gibi üst düzey karargâhlar cuntacılar tarafından ele geçirildikten sonra diğer personel tarafından yeniden kontrolün sağlanması saatlerce süren kanlı mücadele sonucu olmuştu. Ayrıca Genelkurmay Başkanlığı’na hiçbir şekilde girilemediğini de göz önünde bulundurursanız, o gece canları pahasına direnen TSK mensuplarına haksızlık edildiğini göreceksiniz.  </p>
			<div class="_idFootnotes">
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-11-backlink" id="footnote-225-11">11</a>. Yeni Şafak gazetesi internet sitesi, 27 Temmuz 2016</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-12-backlink" id="footnote-225-12">12</a>. Agy.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-13-backlink" id="footnote-225-13">13</a>. Takvim, 27 Temmuz 2016</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-14-backlink" id="footnote-225-14">14</a>. Habertürk, 11 Ağustos 2016</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-15-backlink" id="footnote-225-15">15</a>. GES Komutanlığı MİT’e devredildikten sonra ismi Sinyal İstihbarat Başkanlığı olarak değiştirildi.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-16-backlink" id="footnote-225-16">16</a>. Hakan Fidan, eski Müsteşar Emre Taner ve eski Müsteşar Yardımcısı Afet Güneş ile birlikte, bu yayınlardan yaklaşık 1 ay sonra, 7 Şubat 2012 tarihinde dönemin Özel Yetkili Savcısı Sadrettin Sarıkaya tarafından ifade vermeye çağrıldı. Ancak olayın perde arkasının sadece basit bir ifade olmadığı, MİT, onun üzerinden de dönemin başbakanı Recep Tayyip Erdoğan’a yönelik bir tertibin ayağı olduğu ortaya çıktı. Olay tarihe “MİT krizi” olarak geçti.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-17-backlink" id="footnote-225-17">17</a>. Taraf gazetesi, 27 Temmuz 2016 Resmi Gazete’de yayımlanan “Olağanüstü Hal Kapsamında Alınması Gereken Tedbirler ile Bazı Kurum ve Kuruluşlara Dair Düzenleme Yapılması Hakkında Kanun Hükmünde Kararname” çerçevesinde kapatıldı.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-18-backlink" id="footnote-225-18">18</a>. Genelkurmay Başkanlığı’nın 21 Temmuz 2015 tarihli basın açıklamasından</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-19-backlink" id="footnote-225-19">19</a>. Abdülkadir Selvi, <span class="CharOverride-4">“Darbecilerin haberleştiği sistem”</span>, Hürriyet, 9 Ağustos 2016</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-20-backlink" id="footnote-225-20">20</a>. http://www.ulusalkanal.com.tr/gundem/darbe-girisimi-8-temmuz-da-mermili-mesajla-bildirildi-h114767.html</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-21-backlink" id="footnote-225-21">21</a>. TRT’nin işgali ile ilgili bölümde Tanju P. ile ilgili ayrıntılı bir bilgilendirme yer almaktadır.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-22-backlink" id="footnote-225-22">22</a>. Anadolu Ajansı, 27 Temmuz 2016</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-23-backlink" id="footnote-225-23">23</a>. Doğan Haber Ajansı, 24 Temmuz 2016</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-24-backlink" id="footnote-225-24">24</a>. Hürriyet gazetesi internet sitesi, 31 Temmuz 2016</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-25-backlink" id="footnote-225-25">25</a>. Askeri ve istihbarat konularında çok kullanılan bir ifade. “Bölümler arasındaki gizliliğin bozulması” anlamını taşıyor.</p>
				</div>
			</div>
		</div>
	</body>
</html>