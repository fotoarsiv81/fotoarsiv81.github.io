<html xmlns="http://www.w3.org/1999/xhtml">
	<head>
		<title>1-8</title>
		<link href="css/idGeneratedStyles.css" rel="stylesheet" type="text/css"/>
<meta content="urn:uuid:0020a6b5-2188-4cbc-8efa-12769795c108" name="Adept.expected.resource"/>
	</head>
	<body id="x1" xml:lang="tr-TR">
		<div class="Basic-Text-Frame">
			<p class="split" xml:lang="en-GB">  </p>
			<p class="sol" id="_idParaDest-6" xml:lang="en-GB">Saat 21.00, Genelkurmay Başkanlığı  </p>
			<p class="paragraf ParaOverride-6">Darbe girişimi gece 03.00’e göre planlanmıştı. Ancak karargâhtaki ve Kara Havacılık Komutanlığı’ndaki hareketlilik üzerine darbeciler deşifre olduklarını anlamışlardı. Konuştuğumuz önemli kaynaklar “Darbe girişiminin 1 numarası bulunmak isteniyorsa, gece 03.00’teki harekâtı erkene çeken adamın bulunması gerekiyor” tespitini yapıyordu.  </p>
			<p class="paragraf ParaOverride-6">Evet, darbeciler deşifre olmuştu ve daha erken saatlerde harekete geçeceklerdi.  </p>
			<p class="paragraf ParaOverride-6">MİT Müsteşarı Hakan Fidan, saat 20.15-20.30 sıralarında Genelkurmay Karargâhı’ndan çıkış yapıyordu. Fidan’ın konvoyu Eskişehir yolu üzerindeki Güney Nizamiye’den ayrıldıktan hemen sonra karargâhta hareketlilik başladı.  </p>
			<p class="paragraf ParaOverride-6">Saatler 21.00’e yaklaşırken darbeciler yavaş yavaş karargâhın koridorlarında harekete geçtiler. İçeriye girip önce komuta katının, kendileri açısından güvenliğini aldılar.  </p>
			<p class="paragraf ParaOverride-6">Ankara Cumhuriyet Başsavcılığı’nca “bilgi sahibi” sıfatıyla ifadesine başvurulan Genelkurmay Destek Kıtaları Grup Komutanlığı’nda takım komutanı olan Üsteğmen F.K., dışarıdan gelen Özel Kuvvet personeli darbecilerin Genelkurmay Başkanlığı’na girişine ilişkin çarpıcı bilgiler paylaştı:<span class="dip"><a class="_idFootnoteLink" href="#footnote-225-28" id="footnote-225-28-backlink">28</a></span><span class="CharOverride-7">  </span></p>
			<p class="_0">  </p>
			<p class="arayazi" xml:lang="en-GB">“Saat 21.30 sularında karargâhın 1-A Kapısı’nda görevli Uzman Çavuş Serkan, tabur komutanlarını anons ederek, Emir Subayı Levent T.’nin 1-A Kapısı’nda hiçbir rütbeli personel kalmaması talimatını iletti. Levent T.’nin talimatının ardından başlarında bir kurmay albay olan 25-30 kişilik Özel Kuvvetler timi yanımdan geçerek, 1-A Kapısı’ndan komuta katına girdi. Bu arada tabur komutanımız H.Y., telsizle Görüntü İzleme Merkezi’ne gelmemi istedi. Tabur komutanım olağandışı bir durum olduğunu düşünerek Görüntü İzleme Merkezi’ne gelip görüntüleri takip ettiğini söyledi. İçeride Destek Kıtaları Grup Komutanı Albay C.A. da vardı. Kapıyı içeriden kilitledik ve komuta katında yaşananları izlemeye başladık.”  </p>
			<p class="_0">  </p>
			<p class="paragraf ParaOverride-6">F.K.’nın yaklaşık 30 olarak ifade ettiği bilgi doğru ama biraz eksikti. Özel Kuvvetler Komutanlığı’nın daha sonra yaptığı tespite göre, o gün tam 36 Özel Kuvvet personeli darbeci, Genelkurmay Başkanlığı’na gitmişti. (FETÖ darbesine katılan Özel Kuvvetler personeli sayısı ve girişim sırasında nerede görev aldıklarını gösteren liste EK 2 ve EK 3’te.) Bunlar önce komuta katında birinci ve ikinci başkanın yakın korumalarını etkisiz hale getirip silahlarına el koydu. Tabii bunları yaparken asıl destek aldıkları kişiler komutanların emir subayları ve o katta bulunan personeldi. Söylendiğine göre o katta bulunan bütün personel, FETÖ’cüler tarafından yerleştirilen personelden oluşuyordu.  </p>
			<p class="paragraf ParaOverride-6">Açıkçası bu süreç içerisinde Genelkurmay Karargâhı’nın içerisinde yaşananlar, aslında bütün ifadeler tek tek incelendiğinde çok net olarak ortaya çıkıyor. Aslında Türkiye’nin en iyi korunan yerlerinden biri olan Genelkurmay Başkanlığı ve komuta katı açıkçası FETÖ’cüler tarafından örümcek ağı gibi sarılmış durumda.<span class="dip"><a class="_idFootnoteLink" href="#footnote-225-29" id="footnote-225-29-backlink">29</a></span><span class="CharOverride-7">  </span></p>
			<p class="paragraf ParaOverride-6">Artık bundan sonra Genelkurmay’ın içerisindeki mesaj ve emir trafiği başlayacaktır. Genelkurmay Karargâhı’nın ele geçirilmesine yönelik çabanın nedeni de, bu darbenin emir-komuta zinciri içerisinde yapılan bir faaliyet olduğunu ispatlamak. Kendilerinin yanında olmayan kişileri de bu şekilde kandırarak sokağa, halkın karşısına çıkarabilmek. Bu oyunu daha sonraki hamleler bir bir çözecek. İsterseniz ulaştığımız bilgiler ve orada bulunanların ifadeleriyle o anları yaşamaya başlayalım.  </p>
			<p class="paragraf ParaOverride-7">  </p>
			<p class="yildiz" xml:lang="en-GB">***  </p>
			<p class="paragraf ParaOverride-10">  </p>
			<p class="paragraf ParaOverride-6">Darbeciler artık karargâhın içindedir. Darbeci Özel Kuvvet personeli ilk hedeflerine doğru yönelirler: Genelkurmay 2’nci Başkanı. Gazeteciler ve savunma muhabirleri bilirler ki Genelkurmay 2’nci Başkanı karargâh yönetimi açısından en kritik komutanlardan biridir. Hemen hemen bütün daireler, birimler 2’nci Başkan’a bağlı çalışır. Sistemin merkezindeki isimdir. Bu nedenle ilk aşama olarak Genelkurmay Başkanlığı’nı ele geçirmeyi hedefleyen darbeciler, ilk olarak 2’nci Başkan Orgeneral Yaşar Güler’i enterne etmeyi hedeflerler. Böylece 1’inci Başkan’ın yani Orgeneral Hulusi Akar’ı sağ kolunu kopararak yalnızlaştırma taktiği izlerler.  </p>
			<p class="paragraf ParaOverride-6">Bu arada hatırlatmakta fayda var, FETÖ’cüler Yaşar Güler’e gerçek anlamda büyük nefret beslemekteydi. Hatırlanacak olursa Dışişleri Bakanlığı’nda yapılan gizli toplantıya ait ses kaydında sadece MİT Müsteşarı Hakan Fidan değil, Yaşar Güler de hedef alınmıştı. Çünkü FETÖ’cüler açısından Yaşar Güler, karargâhta sistemi kilitleyen düşmanlardan biriydi.  </p>
			<p class="paragraf ParaOverride-6">Aslında gece 03.00’e göre yaptıkları ilk planlama uyarınca, Yaşar Güler’i konutundan alacaklarmış. Hatta bunun planı bile vardır. Emir subayı Mehmet A.’nın evinde yapılan aramada ortaya çıkan belgeye göre, gece saat 03.00’te başında Mehmet A.’nın bulunduğu 9 kişilik tim Güler’i alacakmış. Hatta Orgeneral Güler’i almaya gidecek aracın şoföründen kelepçeyi takıp gözünü bantlayacak kişiye kadar tüm isimler görevlendirilmiş.<span class="dip"><a class="_idFootnoteLink" href="#footnote-225-30" id="footnote-225-30-backlink">30</a></span><span class="CharOverride-7">  </span></p>
			<p class="paragraf ParaOverride-6">Ancak darbeciler deşifre olup, darbe saati erkene çekilince bu saatte harekete geçmişlerdi. Saatler 21.25’i gösterdiğinde Orgeneral Gürel’in odasına girerler. Orgeneral Yaşar Güler, yaşadıklarını ifadesinde şu sözlerle aktardı:  </p>
			<p class="_0">  </p>
			<p class="arayazi" xml:lang="en-GB">“15.07.2016 saat 21.25 sıralarında makam odamda yalnız başıma çalışmaktaydım. Kapı çalındı. Girmesini söyledim. Fakat evrakla ilgilenmemden dolayı girenlerin kim olduğunu fark etmedim. Birden bir patırtı ile ‘Yere yat, yere yat’ sesleri yükseldi. Kafamı kaldırdığımda odamda yaklaşık 10 eğitim kıyafetli, silahlı, hepsi silahlarını üzerime çevirmiş personeli gördüm. İçlerinden biri tekrar ‘Yere yat’ şeklinde bağırdı. Ben de ‘Siz kimsiniz?’ diye sordum. Tekrar ‘Yere yat’ diyerek üzerime saldırdılar. Ben bunlardan bir tanesini tutarak diğer tarafa fırlattım ve yere düştü. Bunun üzerine daha büyük bir öfkeyle üzerime çullandılar. Yüzükoyun yere yatırdılar. İçlerinden bir tanesi kafama ayağıyla bastırdı. Ayaklarımı ve kollarımı ayırıp çekiyorlardı. Derhal ellerimi arkadan bağladılar. İlk başta ağzımı bantladılar. O vaziyette dururken sivil kıyafetli biri sırıtarak omzuma vurdu. ‘Komutanım merak etmeyin bu bir tatbikat’ gibi alaycı ifadelerle konuşunca baktım benim emir subayım Mehmet A.’ydı. Bu şekilde zorla beni kaldırdılar. Ben bu yapılanlara karşı direniyordum. Beni yerde sürükleyerek koridora çıkardılar.  </p>
			<p class="arayazi" xml:lang="en-GB">Beni koridorda sağa doğru çevirerek sürüklediler. Üç kat aşağıya sürükleyerek götürdüler. Daha sonra binanın yan tarafında bulunan kapıdan dışarı çıkardılar. Bir araca soktular. Araç hızla hareket etti. Deniz Kuvvetleri Komutanlığı’nın istikametindeki kapıya doğru götürdüler. Nizamiyeye gelince kapıları aç diyerek bağırıyordu. Bağıran kişi sesinden tanıdığım kadarıyla emir subayım Mehmet A. idi. Kapıyı orada bulunan mantar bariyerlerin içeriden indirilmemesi nedeniyle açtıramayınca öndeki Mehmet A. araçtan idi.  </p>
			<p class="arayazi" xml:lang="en-GB">Oradaki birilerine kapıyı aç yoksa ateş edeceğim diye bağırdı ve ateş etti. Karşı taraftan da mukabil ateşle karşılık verildiğimi anladım. İçerisinde olduğum araca mermiler isabet ediyordu. Araçta benim yanımda oturan biri araçtan indi ve ‘Bir şehit’ diye bağırdı. O anda araçta solumda bulunan şahsa omzumla şiddetli bir şekilde vurdum. Bunun üzerine açık olan arka kapının muhtemelen dışında sol tarafta bulunan diğerleriyle birlikte beni araçtan dışarı çıkardılar ve dizlerimin üzerinde asfalt üzerinde sürüyerek başka bir araca götürdüler. Kışla içinde bir yere götürdüler, uzunca bir süre bekledik. Helikopterle Akıncı Üssü’ne getirildim.”<span class="dip"><a class="_idFootnoteLink" href="#footnote-225-31" id="footnote-225-31-backlink">31</a></span><span class="CharOverride-7">  </span></p>
			<p class="_0">  </p>
			<p class="paragraf ParaOverride-6">Yaşar Güler, rehin alındığı dakikalarda karargâhta Genelkurmay Başkanı dahil çoğu kimsenin yaşananlardan henüz haberi yoktur. Orgeneral Güler ifadesinde önce bir arabaya bindirilip nizamiyeden çıkarılmaya çalışıldığını, sonra ise “helikopterle Akıncı Üssü’ne götürüldüğünü” anlatıyor. Bu, önemli bir ayrıntı. Darbeciler, başlangıcın sessizce olmasını, girişimin deşifre olmamasını ve dikkatleri çekmeden yaşanmasını arzulamaktadır. Bu nedenle Güler’i önce arabayla karargâhtan çıkarmayı planlarlar. Bizim özel olarak ulaştığımız bilgiler de bu durumu teyit ediyor. Başarılı olsalar, diğer komutanlar için de aynı yolu izleyip izlemeyecekleri bilinmez ancak istediklerini yapabilseler kamuoyunun haberi olmadan, Türkiye Cumhuriyeti’nin Genelkurmay Başkanlığı darbeciler tarafından ele geçirilecekti. Bu nedenle sessiz sedasız bir şekilde Yaşar Güler Paşa’yı rehin alarak iki araçlık bir konvoyla Genelkurmay nizamiyesinin dışına çıkmaya çalışıyorlar. Yani ilk aşamada helikopter gündemde yok.  </p>
			<p class="paragraf ParaOverride-6">Ancak hareketliliğin fark edilmesinden sonra karargâhta güvenlik alarmı veriliyor. Bu nedenle Yaşar Güler’i rehin alan grup nizamiyeden çıkmaya yöneldiğinde Muhafız Tabur Komutanı, Genelkurmay Başkanlığı’nın Güney Nizamiyesi olarak bilinen Deniz Kuvvetleri Komutanlığı tarafındaki nizamiyede bulunuyor. Komutan, gelen araçtakilerin darbeci olduğunu bilmeden, “o anda çıkılamayacağını, alarm verildiğini ve ikinci bir emre kadar karargâhı kimsenin terk edemeyeceğini” söyler. Yaşar Güler’in emir subayı olan Binbaşı Mehmet A. önce araçtan iner. Ağza alınmayacak küfürler ederek kapıyı açmasını ister. Yarbay direnince de Mehmet A. silahını çekerek ateşler. Bu ateş sonucunda Muhafız Tabur Komutanı başından vurulur. O sırada nizamiyede bulunan Muhafız Bölüğü’nden bir üsteğmen de silahını çekerek Mehmet A.’yı orada vurur ve öldürür.<span class="CharOverride-7">  </span></p>
			<p class="paragraf ParaOverride-6">Aslında baktığınızda darbecileri engelleyecek olan birçok olay yaşanmıştır. Çok ilginçtir, burada müdahale eden ekibin içinden bazıları bize şu uyarıyı yapmıştır:  </p>
			<p class="_0">  </p>
			<p class="arayazi" xml:lang="en-GB">“Eğer oradaki binbaşı, ‘Ben 2’nci Başkan’ın emir subayıyım. Nasıl dinlemezsiniz? 2’nci Başkan arkada’ deseydi zaten bu kapıyı açacaklardı.”  </p>
			<p class="_0">  </p>
			<p class="paragraf ParaOverride-6">Ama bazen insanlar gücün vermiş olduğu zehirlenmeyle, çok daha fazla öfkeyle hareket etmişlerdir. Ve yarbay normal olmayan bir durum olduğunu emir subayının hareketlerinden, tepkisinden anlamış ve kapıyı açtırmamıştır. Arkasından kendisi başından yaralanmış, 2’nci Başkan’ın emir subayı ise öldürülmüştür. Bunun gibi birçok olayı, kitabın içerisinde birçok yerde göreceksiniz. Buna ister “basiretin bağlanması” ister “kader” isterse “Allah’ın planından daha büyük plan yoktur” deyin.  </p>
			<p class="paragraf ParaOverride-6">Silah sesleri artık duyulmuştur. Zaten kısa süren bu çatışma, “Genelkurmay nizamiyesinden silah sesleri geldi” haberlerinin kaynağı olan çatışmadır. Genelkurmay Başkanı Akar da, sonraki satırlarda yazacağımız ifadesinde makamında rehin alınırken “uçak ve silah sesleri duyduğunu” söylemişti.  </p>
			<p class="paragraf ParaOverride-7">  </p>
			<p class="yildiz" xml:lang="en-GB">***  </p>
			<p class="paragraf ParaOverride-10">  </p>
			<p class="paragraf ParaOverride-6">2’nci Başkan Orgeneral Yaşar Güler, artık darbecilerin elindedir. Sıradaki hedefleri başta Hulusi Akar olmak üzere diğer komutanlardır. Orgeneral Akar’ın o sırada Yaşar Güler’in alındığından haberi yoktur. Akar, ifadesinde kendisinin rehin alındığı dakikaları şu ifadelerle anlatıyor:<span class="dip"><a class="_idFootnoteLink" href="#footnote-225-32" id="footnote-225-32-backlink">32</a></span><span class="CharOverride-7">  </span></p>
			<p class="_0">  </p>
			<p class="arayazi" xml:lang="en-GB">“Ben çalışmalarıma makamımda devam ettim. Gelişmeleri de bir yandan takip ediyordum. Tam emin olmamakla birlikte muhtemelen saat 21.00’e doğru arkam kapıya dönük bir şekilde yuvarlak masada çalışırken kapı çaldı, ben gir dedim ve hatta kimsin bu saatte gibi bir şey de söyledim. Baktığımda karargâhta görevli Proje Yönetim Daire Başkanı Tümgeneral Mehmet D.’nin geldiğini gördüm. Mehmet D. oturmakta olduğum masadaki sandalyelerden birine oturup heyecanlı ve geçmişte bildiğim ve alışık olduğum ruh halinden farklı bir tarzda ‘Komutanım operasyon başlıyor, herkesi alacağız, taburlar, tugaylar yola çıktı, biraz sonra göreceksiniz’ gibi şeyler söyledi. Ben ilkönce anlamlandıramadım. Cümle içerisinde belki uçaklar demiş olabilir, ancak bunun bir kalkışma olarak ifade edebileceğim bir operasyon olduğunu anladım ve hiddetle ‘Ne diyorsun ulan sen, ne operasyonu, sen manyak mısın, sakın ha!’ şeklinde bağırdım. Arkam kapıya dönük olduğu için kapının açık olup olmadığını fark etmedim. 2’nci Başkan’ın nerede olduğunu, diğer komutanların nerede olduğunu sordum. Kendisi ‘Heyecanlanmayın, rahat olun, gelecekler’ gibi laflarla karşılık verdi. ‘Benim seninle, bir başkasıyla, böyle işlerin içerisinde olanlarla hiçbir işim olamaz, sen benimle ne biçim konuşuyorsun, kim bunlar, siz kimsiniz?’ gibi soruları sürekli hiddetle sıralıyordum. Haliyle çok öfkelenmiştim. Netice olarak gittikleri yolun yanlış olduğunu, büyük bir bataklığa battıklarını, cezasını çekeceklerini, hiç olmazsa bir erkeklik gösterip başkalarını bu işe bulaştırmadan ve ölüm kalım olmadan bu işi sonlandırmalarını, hemen giriştikleri bu girişimi durdurmalarını söyledim. Fakat ikna edemedim.  </p>
			<p class="arayazi" xml:lang="en-GB">Kendisi benim böyle hiddetli karşı çıkmama rağmen sinirlerine hâkim olmaya çalışıyordu ve sakin görünerek ‘Komutanım bu iş bitti ve herkes yola çıktı’ anlamında şeyler söylüyordu. Bir ara sanırım Mehmet D. dışarıya doğru hareketlendi, ben de gayriihtiyari yönümü kapıya döndüğümde Serdar Yüzbaşı, Abdullah Astsubay ve Levent Yarbay’ı gördüm. Levent T. Yarbay benim emir subayımdır. Astsubay Abdullah koruma timinden bir astsubaydır. Yüzbaşı Serdar da emir subay yardımcısıdır. Ayrıca bunların dışında Özel Kuvvetler Komutanlığı’ndan olduğunu değerlendirdiğim ve tam teçhizatlı, eğitim kıyafeti giymiş, silahlı, miğferli personel dikkatimi çekti. Odanın içerisine hızla ve aniden girmeye kalkıştıklarını fark edince ayağa kalktım ve o esnada Levent T. ‘Komutanım otur, kalkma, sakin olun, zorluk çıkartmayın’ şeklinde bağırdı. Beni birisi iterek sandalyeye oturmamı sağladı ve o esnada arkadan bir başkası elinde el havlusu tarzında bir şeyle hem ağzımı hem burnumu kapatarak nefes almamı engelledi. Bu esnada kolunu boğazıma doladı, sıktı, askeri kıyafete ait ip türü bir cismin boğazıma sürtünmesiyle, o anda nefes almakta güçlük çektiğim için debelenirken ve ellerimle burnumu açmaya çalışırken bir başkası plastik kelepçeyi bileklerime taktı. Benim bu şekilde direnmem üzerine burnumu açacak şekilde ağzımı kapattılar, bağırmamı engellemek istedikleri açıktı. Nefes alma düzenim yerine gelince birazcık sakinleştiğimi gördüler ve ağzımı kapattıkları havlu benzeri kumaşı çektiler. Bu mücadele sırasında kelepçenin bileklerime verdiği acı nedeniyle yeniden bağırmaya başladım. Çıkartmalarını söyledim ve hatta ayağa kalktım, o esnada Levent T.’nin elinde tabanca ile ‘Komutanım sakin olun, vururum, sıkarım’ gibi şeyler söylediğini işittim. Hatta ben bir iki adım daha atıp kendisine ‘Sık ulan’ diye bağırdım. Gözlerinde sıkmakla sıkmamak arasındaki robotik tereddüdü gördüm. Bu arada elimi sıkan kelepçeleri açmalarını istedim ve tahminen Mehmet D.’nin onayıyla bir komando bıçağı çıkarttılar, kör bir bıçaktı ve askerlerden biri kelepçeyi kesmeye çalıştı, fakat bir süre daha açamadılar, hatta ben yine hiddetlendim, bağırdım. Tekrar ikinci kez uğraşıp kelepçeyi kestiler. Bu şekilde beni arkamda biri olacak şekilde bir koltuğa oturtarak etkisiz hale getirdiler. Dışarıdan alçak uçuş yapan uçak ve silah sesleri işitmeye başladım. Tekrar hiddetlenerek yukarıda belirttiğim gibi bağırmaya başladım. Ancak beni dinlemiyorlardı. Bir müddet sonra lavaboya gitmek istediğimi söyledim. Benimle birlikte geldiklerini görünce ‘Terbiyesizler, ahlaksızlar’ diye bağırdım. Abdullah Astsubay ve Serdar Yüzbaşı hiç etrafımdan ayrılmıyorlardı. Sürekli gözetim altında tutuyorlardı. Abdullah Astsubay da arkadan ayrılmıyordu. Epeyce bir zaman geçti. Televizyon açık olmasına rağmen ve dışarıda uçak seslerini, silah seslerini duyduğum halde bu yönde bir haber o ana kadar çıkmadı. Hemen ardından Boğaziçi Köprüsü’nü askerin kestiği görüntüler ve buna ilişkin haber TV’de yayınlanmaya başladı. Hepsi gayet soğukkanlı, hiçbir şekilde konuşmayıp yorum yapmayacak tarzda beklediler. Ve bir müddet sonra ‘Gidiyoruz’ deyip beni aldılar. Montumu, kepimi ve çantamı istedim. Cep telefonum emir subayı odasında kaldı. Montumu ve kepimi sanırım elime verdiler. Çantayı kendileri getireceklerini söylediler.  </p>
			<p class="arayazi" xml:lang="en-GB">Kapıdan çıktığımda tam teçhizatlı, kafasında çelik miğfer ve silahlı bir şekilde ürkütücü bir yüz ifadesiyle karşıma çıkan asker şahıs dikkatimi çekti. Sonradan, bu kişinin Kurmay Albay Fırat A. olduğunu öğrendim. Fuaye alanında ve katta tam teçhizatlı askerler tertibat almışlardı. Merdivenlerden beni indirdiler. Bir askerin önümde namlusu bana doğrultulmuş tam otomatik silahla geri geri gitmesi dikkat çekiciydi. Yine bağırdım ‘Ne yapıyorsun lan?’ diye, sinirlendim. Dışarıya çıkardıklarında Atatürk heykelinin olduğu yerde bir helikopter bekliyordu. Helikoptere bindirildim. Ben çantada gözlüğüm olduğunu söyleyerek birkaç kez tekrarladım. Fakat getirmediler. Helikopter havalandı. Nereye gittiğimizi söylemediler. Ben de sormadım. Helikopterdeki silahlı askerlerin namlusu üzerime dönüktü. Mehmet D. de helikopterdeydi. Bir süre uçuştan sonra iniş yaptık. Nereye getirdiklerini sordum. Akıncı Üssü olduğunu söylediler.”  </p>
			<p class="resim_alyazili" xml:lang="en-GB"><span class="CharOverride-8"><span><img alt="foto4_hulusi_akar.jpg" class="_idGenPageitem-8" src="image/foto4_hulusi_akar_fmt.jpeg"/></span>  </span></p>
			<p class="resim_alyazili" xml:lang="en-GB">Genelkurmay Başkanı Orgeneral Hulusi Akar’ın karargâhtan götürülmesi güvenlik kameralarınca bu şekilde görüntülendi. (Foto: Anadolu Ajansı, 23 Ağustos 2016)  </p>
			<p class="paragraf ParaOverride-1">  </p>
			<p class="yildiz" xml:lang="en-GB">***  </p>
			<p class="paragraf ParaOverride-6">  </p>
			<p class="paragraf ParaOverride-6">Orgeneral Hulusi Akar saat 21.00 sıralarında başlayan ve Akıncı Üssü’ne götürülmesiyle sonuçlanan Genelkurmay Başkanlığı’nda yaşanan süreci bu ifadelerle anlatıyordu. Akar’ın suçladığı isim Genelkurmay Başkanlığı Stratejik Dönüşüm Dairesi Başkanı Tümgeneral Mehmet D.’ydi.  </p>
			<p class="paragraf ParaOverride-6">Mehmet D., darbe girişimine ilişkin üzerine atılan suçlamaları kabul etmediğini söyleyerek “Bana, ‘Sana güvenir, sen ikna edersin, yoksa ikinizi de paketleyip götüreceğiz’ dediler. Bana uçakların havada olduğunu, sıkıyönetim emrinin yayımlandığını söylediler. Bütün komutanların bunun içinde olduğunu söylediler. ‘Olmayanları şu anda alıyoruz. Zaten tutuklanıyorlar’ dediler. Beni komutanın (Orgeneral Akar) odasına soktular” iddiasında bulunmuştu. Mehmet D.’nin ifadesi şöyleydi:<span class="dip"><a class="_idFootnoteLink" href="#footnote-225-33" id="footnote-225-33-backlink">33</a></span><span class="CharOverride-7">  </span></p>
			<p class="_0">  </p>
			<p class="arayazi" xml:lang="en-GB">“O gün beni klima çarptığı için akşam 19.00 civarı evime geçtim. O gün de beni ofisimden ya özel kalem ya emir subayı ya da danışman aradı. Tam hatırlamıyorum kimin aradığını. Gittiğimde saat 20.00’yi geçiyordu.  </p>
			<p class="arayazi" xml:lang="en-GB">Komutanın odasına giderken o katta 20 Özel Kuvvet giyimli, yüzleri açık ama tanımadığım şahıslar vardı. Komutanın odasına girmeden iki ofis vardır. Birine beni çektiler. ‘Silahlı Kuvvetler yönetime el koydu. Yurtta Sulh Cihanda Sulh Operasyonu başladı. Komutanın da bizimle birlikte olmasını istiyoruz’ dediler. Komutan Hulusi Akar’la 16 yıldır birlikte çalışırım. Yakinen tanırım, görüşürüz. Bana güvenir. ‘Sana güvenir, sen ikna edersin, yoksa ikinizi de paketleyip götüreceğiz’ dediler.  </p>
			<p class="arayazi" xml:lang="en-GB">Bana uçakların havada olduğunu, sıkıyönetim emrinin yayımlandığını söylediler. Bütün komutanların bunun içinde olduğunu söylediler. ‘Olmayanları şu anda alıyoruz. Zaten tutuklanıyorlar’ dediler. Beni komutanın odasına soktular. Komutan evrak okuyordu. Dışarıdan haberi yoktu. Bana ‘Hayrola, ne yaptın?’ dedi. Durumu arz ettim. Bana ‘Dalga geçecek zaman mı?’ dedi. Kendisi ile samimi olduğumuz için bu şekilde söyledi. Kendisine ‘birazdan canlı yayın olacağını, orada bildiri yayımlanacağını’ söyledim. Yüz ifadesi değişti. Bir süre sonra dışarıdan silah sesleri duyuldu. Bana ‘Bak’ dedi. Ben dışarı çıktım. O sırada 2’nci Başkan Yaşar Paşa’ya giderken ya da onu götürürken biri vuruldu. Ben içeri tekrar döndüğümde işin ciddi olduğunu söyledim. Tekrar yoğun silah sesleri duydum. Sonra alçaktan uçak geçti. Bana dışarıdan Yaşar Paşa’yı çağırmamı söyledi. Özel Kuvvetçiler beni Yaşar Paşa’ya göndermedi.  </p>
			<p class="arayazi" xml:lang="en-GB">Sürekli benim üzerimden ‘Komutan kabul etti etti, yoksa ikisini de götüreceğiz’ dediler. Kendilerinin neden komutanın yanına, odasına girmediklerini bilemeyeceğim. Benim kendisini ikna edebileceğimi düşünmüş olabilirler. Genelkurmay Başkanı Akar çok ağır sözler söyledi. ‘Kim bunlar, hangi devirde yaşıyoruz?’ diye tepki gösterdi. Ben Hulusi Paşa’nın tepkisini söylediğimde bir süre sonra onlar içeri girdiler. Komutana kelepçe takmak için zorladılar. Ben müdahale ettim, ‘Burada konuşuyoruz, komutana eziyet etmeyin, zarar vermeyin’ dedim. Komutanın apoletleri düşmüştü, onu alıp tekrardan omzuna takıp ‘Genelkurmay Başkanı’mızdır’ dedim.  </p>
			<p class="arayazi" xml:lang="en-GB">Herhangi bir silahım ya da teçhizatım yoktu. Karargâh çalışmasına silahla girilmiyor.  </p>
			<p class="arayazi" xml:lang="en-GB">Komutanla koltuklara geçip yan yana oturduk. Komutanla sürekli konuştuk. Televizyona baktık. Boğaziçi köprüsünün kapatıldığını görünce işin ciddiyetini anladık.  </p>
			<p class="arayazi" xml:lang="en-GB">Bir helikopter çağırdılar. Komutan, ben ve Özel Kuvvetler Komutanlığı’nda görevli iki üç kişi gelen helikoptere bindik. Karanlıktı. 20 dakika kadar uçtuk. İndiğimiz yerin Akıncı Üssü olduğunu anladık.”  </p>
			<p class="_0">  </p>
			<p class="paragraf ParaOverride-6">Mehmet D. kendini savunuyordu. Ancak ifadesinde FETÖ’cü olduğunu itiraf eden Hulusi Akar’ın emir subayı Yarbay Levent T., o saatleri şu sözlerle anlatıyordu:  </p>
			<p class="_0">  </p>
			<p class="arayazi" xml:lang="en-GB">“15.07.2016 Cuma günü saat 20.00-21.00 arasında Genelkurmay Başkanı makamındaydı. Doğal olarak ben de oradaydım. Olaylar çok hızlı gelişti. En son MİT Müsteşarı Hakan Fidan’la görüştü. Bir saatten fazla görüştü. Hakan Bey zaten sürekli bize gelirdi, biz ona giderdik. Komutanla ikisi birbirlerini severlerdi. Bu görüşmede olağanüstü bir buluşma hissetmedim. Hakan Fidan makamdan ayrıldıktan çok kısa bir süre sonra Özel Kuvvetler’den 20 civarında tam teçhizatlı asker karargâha girdi. Orhan Y. de oradaydı. Tümgeneral Mehmet D. de oradaydı. Tümgeneral Mehmet D. komutanın kapısını çalıp içeriye girdi. Normalde de zaten karargâhtaki generaller geldiğinde ekstra bir durum yoksa komutanın kapısını çalıp içeri girerler. Mehmet D. Paşa içeride 5 dakika civarında kaldı. Aralarında ne konuştuklarını duymadık. Dışarı çıktığında ‘Ortada, girin’ dedi. İçeriye ben, Yüzbaşı Serdar Tekin, Başçavuş Abdullah, Özel Kalem Müdürü Albay Ramazan G., Orhan Y. birlikte girdik. Mehmet D. Paşa da oradaydı. Hulusi Akar Paşa, Mehmet D. Paşa ve bizlere hitaben ‘Yanlış yapıyorsunuz, bu böyle olmaz’ dedi. Benim elimde tabanca vardı. Benim tabancam değildi. Şu anda kime ait tabanca olduğunu da hatırlamıyorum. Hulusi Paşa makamının yanındaki masada sandalyede oturuyordu. Tabanca elimdeyken Hulusi Paşa’ya ‘Komutanım sizi koltuklara alalım’ dedim. O sırada herkes içeri girince kendisi panik yaptı, ‘Bana su getirin’ dedi. Serdar Yüzbaşı su getirdi. Alıp içti. ‘Ben abdest alıp namaz kılacağım, üzerimi değiştireceğim’ dedi. Arka taraftaki dinlenme odasına Serdar Yüzbaşı ve Abdullah Başçavuş ile birlikte girdiler. Orada üzerini değiştirdi, namazını kıldı. Kıldığı namaz vakit namazı mıydı ne namazıydı açıkçası bilemiyorum, engel olmadık. Arada bir kendisi bizlere hitaben ‘Yanlış yapıyorsunuz’ diyordu. Ben Hulusi Paşa’ya ‘Komutanım yıllardır yanınızdayım. Hiç sizi üzdüm mü, size hainlik yaptım mı? Lütfen dediklerimizi yapın. Hiçbir sorun çıkmayacak’ dediğimi hatırlıyorum. Karşılığında ne cevap verdiğini hatırlamıyorum. Namaz bittikten sonra montunu giydi. Özel Kuvvetler’den gelen görevliler koluna girip alıp götürdüler. Çıkışa kadar bizden kimse refakat etmedi. Ancak koruma Abdullah E. refakat etmiş olabilir. Hatta bindirildiği helikoptere o da binmiş olabilir. Bana Mehmet D. Paşa ve Orhan Y. Albay ‘Sen gelmeyeceksin’ dediler. Ben orada kaldım, makamı emniyete aldım. Komutanın şahsi malzemelerini topladık. Çantasına yerleştirdik, çantasını oraya koyduk.”  </p>
			<p class="_0">  </p>
			<p class="paragraf ParaOverride-6">Karargâhta adeta kıyamet kopuyordu. Ama yaşananlar Akar’ın yaşadıklarıyla bitmiyordu. Kara Kuvvetleri Komutanı Orgeneral Salih Zeki Çolak, Basın Halkla İlişkiler Daire Başkanı Tuğgeneral Ertuğrulgazi Özkürkçü de darbecilerin hedefindeydi.  </p>
			<p class="paragraf ParaOverride-6">Genelkurmay Karargâhı’nda yapılan toplantının ardından Kara Havacılık Okulu’na giden Kara Kuvvetleri Komutanı Salih Zeki Çolak da, savcılık ifadesinde, “Çok iyi kamufle olmuşlardı, şüphe çekici en küçük bir hareketlilik yoktu” diye konuşmuştu. Çolak, Genelkurmay Başkanı’nı Kara Havacılık Okulu’ndaki incelemeleriyle ilgili bilgi vermek için aradığını ama ulaşamadığını belirterek, karşısındakinin darbecilerle birlikte hareket ettiği ortaya çıkan Hulusi Akar’ın emir subayı Yarbay Levent T. olduğunu söyledi. Çolak’ın ifadesine göre, Levent T. rahat bir ses tonuyla “Komutanım Genelkurmay Başkanımız sizi ve bilhassa Kurmay Başkanımız İhsan Uyar’ı karargâha bekliyor” dediğini söyledi.  </p>
			<p class="paragraf ParaOverride-6">Karargâha çağrılan Kara Kuvvetleri Komutanı Orgeneral Salih Zeki Çolak’ın, Genelkurmay Başkanlığı komuta katına girdiği sırada darbeciler tarafından alıkonulması sırasında koruma müdürü Piyade Yüzbaşı Burak Akın darbecilerin gerçekleştirdiği saldırı sonucu her iki bacağından yaralanır. Olaya müdahale etmeye çalışan Kara Kuvvetleri koruma personelinden Topçu Astsubay Kıdemli Başçavuş Bülent Aydın da darbeciler tarafından şehit edilir. Bu iki personel de yine Özel Kuvvetler Komutanlığı’na bağlı görev yapan personeldir. Yani kendi arkadaşlarını gözlerini kırpmadan vurmuşlardır.  </p>
			<p class="paragraf ParaOverride-6">Çolak sonrasında yaşananları şu sözlerle aktardı:  </p>
			<p class="paragraf ParaOverride-6">  </p>
			<p class="resim" xml:lang="en-GB"><span><img alt="2.jpg" class="_idGenPageitem-9" src="image/2_fmt.jpeg"/></span>  </p>
			<p class="resim_alyazili" xml:lang="en-GB">Kara Kuvvetleri Komutanı Orgeneral Salih Zeki Çolak ve Kurmay Başkanı Orgeneral İhsan Uyar karargâha girer girmez darbeciler tarafından rehin alındı. Çolak ve Uyar bir süre karargâhta tutulduktan sonra diğer komutanlar gibi Akıncı Üssü’ne götürüldü.  </p>
			<p class="paragraf ParaOverride-6">  </p>
			<p class="arayazi" xml:lang="en-GB">“Genelkurmay’a geldiğimizde emir subayım İkmal Binbaşı Yunus Can ‘Komutanım, Genelkurmay Güney Nizamiyesi’nde yerde yatanlar var, bir sorun olabilir’ dedi. Başka bir kapıdan giriş yaptık, içeride tam teçhizatlı askerler vardı, tatbikat olduğunu düşündüm. Bu esnada karargâh civarından ve bahçe kısımlarından çok ciddi silah sesleri geliyordu. Karanlık olduğu için göremedim fakat çok ciddi silah sesleri geliyordu. Genelkurmay Başkanı’mızın komutanlık karargâhının antre kapısına gelip yoğun ateş altında araçtan indiğimde Genelkurmay Başkanı Özel Kalem Müdürü Kurmay Albay Ramazan G. giriş kapısının iç kısmından bağırarak bana hitaben ‘Komutanım çabucak içeri girin’ biçiminde heyecanlı şekilde bağırıyordu. O esnada Genelkurmay Başkanlığı’na dıştan bir hücum olduğunu, karargâh içerisindeki askerlerin dışarıya karşı karargâhı koruduklarını düşündüm. Hızla önde ben arkamda Kurmay Başkanım Orgeneral İhsan Uyar ve emir subayım Binbaşı Yunus Can olacak şekilde içeriye girdik.  </p>
			<p class="arayazi" xml:lang="en-GB">İçeriye girdikten sonra sağda solda bulunan sütunların arkasında eli silahlı, tabancalı, tüfekli Özel Kuvvet giyimli kişiler üzerimize abanarak üçümüzü de yere yatırıp üzerimize silah dayadılar. Bağırarak ‘Hareket etmeyin, emniyetiniz için yapıyoruz’ dediler. Emir astsubayım Piyade Başçavuş Bülent Aydın’ın olaya müdahale ederken şehit edildiğini öğrendim. Bu esnada aracımın hareket etmemesi için iki ön lastiğine ateş ederek söndürdüler, radyatörüne de ateş ederek suyunun ve antifrizin boşalmasına yol açtılar.  </p>
			<p class="arayazi" xml:lang="en-GB">2’nci Başkan’ımızın Özel Kalem Müdürü Kurmay Albay Bünyamin T.’nin tüm bu olanları içeride organize ettiğini gördüm. 2’nci Başkan’ın odasına beni, emir subayım Yunus Can’ı ve Kurmay Başkanı İhsan Uyar’ı aldılar. İçeriye giren ilave kişiler sert hareketlerle ve tavırlarla başımızı çenemize kadar kapatacak şekilde başlık geçirdiler, aynı anda ayaklarımıza da kelepçe taktılar. Saat 22.30 civarında gidiyoruz diye ikaz ederek iki kolumuzdan tuttular. Ayaklarımızdaki kelepçeleri kestiler ve sert hareketlerle bizi girdiğimiz kapıdan çıkarttılar. Helikoptere bindirildik. Helikopterde, helikoptere biniş ve iniş esnasında sürekli başımızı aşağıya bastırdılar. İndiğimiz yerde araca bindirdiler. Araçla götürüp indirdikleri yerde beni ve Kurmay Başkanı İhsan Uyar’ı bir yere götürüp iki kişilik bir koltuğa oturttular.”  </p>
			<p class="_0">  </p>
			<p class="paragraf ParaOverride-6">Komuta katında kendilerinden olmayan üst düzey komutanlar bir şekilde derdest edilerek etkisiz hale getiriliyor. Bunlardan biri Basın ve Halkla İlişkiler Daire Başkanı Tuğgeneral Ertuğrulgazi Özkürkçü, bir diğeri kendilerine muhalefet ettiklerini düşündükleri İKK ve Güvenlik Dairesi Başkanı Tuğgeneral Atilla Gökesaoğlu’dur. Ayrıca yine bazı komutanlar elleri arkadan kelepçelenerek ve başlarına çuval geçirilerek etkisiz hale getiriliyordu.  </p>
			<p class="paragraf ParaOverride-6">Özkürkçü’nün yaşadıkları da şöyle:<span class="dip"><a class="_idFootnoteLink" href="#footnote-225-34" id="footnote-225-34-backlink">34</a></span><span class="CharOverride-7">  </span></p>
			<p class="paragraf ParaOverride-6">Saat 21.30’da Genelkurmay Başkanı’nın sesi karargâhta çınlıyor. Hulusi Akar’ın bağırması üzerine Basın ve Halkla İlişkiler Daire Başkanı Tuğgeneral Ertuğrulgazi Özkürkçü yerinden fırlıyor, makama çıkıyor. Makama ulaştığında 20-30 civarında Özel Kuvvetler mensubunun koridorda olduğunu görüyor. “Ne oluyor, tatbikat mı var?” diye tepki gösteriyor. Bu sırada Orgeneral Hulusi Akar’ın kapısının yarı açık olması dikkatini çekiyor. Ancak Genelkurmay Başkanı makam masasında değil, çalışma masasında oturuyor. Akar’ın yanında Stratejik Dönüşüm Daire Başkanı Tümgeneral Mehmet D. vardır. Ertuğrulgazi Özkürkçü olağanüstü bir şey olduğunu anlıyor. Komutanın odasına girmeye çalışınca Akar’ın Özel Kalem Müdürü Albay Ramazan G. omzundan tutarak itiyor. Özkürkçü’nün karşılık vermesi üzerine, “Bunu da alın” diye talimat veriyor. Üç cuntacı Ertuğrulgazi Özkürkçü’nün üzerine çullanıyor. Elleri arkadan kelepçeleniyor, ayakları bağlanıp yan odaya alınıyor. Özkürkçü, kapının açık olan bölümünde olanları görüyor, konuşulanları duyuyor. Mehmet D., Genelkurmay Başkanı’nı darbenin başına geçmesi için ikna etmeye çalışıyor. Az sonra kapıyı kapatıyorlar. Bu kez yeni bir gürültü duyuluyor. Genelkurmay Başkanı’nın özel kalem müdürü tarafından makama çağrılan Kara Kuvvetleri Komutanı Org. Salih Zeki Çolak derdest edilip, 2’nci Başkan’ın odasına alınıyor.  </p>
			<p class="resim" xml:lang="en-GB"><span><img alt="foto7_ertugrulgazi_ozkurkcu.Jpeg" class="_idGenPageitem-10" src="image/foto7_ertugrulgazi_ozkurkcu_fmt.jpeg"/></span>  </p>
			<p class="resim_alyazili" xml:lang="en-GB">Genelkurmay Başkanlığı Basın ve Halkla İlişkiler Daire Başkanı Tuğgeneral Ertuğrulgazi Özkürkçü  </p>
			<p class="paragraf ParaOverride-6">  </p>
			<p class="paragraf ParaOverride-6">Bu dakikaları Özkürkçü kendi mesajında şu şekilde aktarıyor:  </p>
			<p class="_0">  </p>
			<p class="arayazi" xml:lang="en-GB">“İlk derdest edildiğimde ise, 40 dakika boyunca Genelkurmay Başkanı’nın makamının hemen yanındaki ziyaretçi bekleme odasına koyuldum. Ellerim ve ayaklarım sıkıca plastik kelepçeyle bağlandı ve ağzıma bir kumaş tıkıp üstüne de gözümdeki bandanayı çıkarıp bağladılar bağırmamam için. İlk tutulduğum yerde gözlerim açık, kulaklarım da açıktı. Kapı yarım açık olduğu için koridordaki hareketleri görebiliyor, duyabiliyordum.  </p>
			<p class="arayazi" xml:lang="en-GB">Yaklaşık 40 dakika sonra (bir ara kapıyı kapattılar ki o arada Genelkurmay Başkanı’mızı tahliye ettiler sanıyorum) benim gözlerimi başka bir bandana ile bağlayıp ayaklarımın bağını çözdüler. Ellerim arkadan kelepçeliydi ve Genelkurmay içinde başka bir binaya götürdüler. Sonradan görüntüden gördüğüm benim hemen arkamda olan iki kişi Kara Kuvvetleri Komutanı ve Kara Kuvvetleri Kurmay Başkanı idi. O götürüldüğümüz yerde de bizi bank gibi bir şeye oturtup başımızı öne eğip alçak bir masaya dayalı tutmamızı söylediler. O esnada ayaklarımı tekrar bağladılar. Kıpırdamak kesinlikle yasaktı. Biraz oynadığımda iki kere kafama dipçikle vurdular. Tabii gelince darp raporlarını aldım. İki bileğim de yara içinde hâlâ. Ayak bileklerimde çok hasar yok. Yanımda olan kişi de Gnkur. 2’nci Başkanı idi, bir ara konuştu çünkü, ayağa kalkmak istediğini, nefes alamadığını söyledi, kabul etmediler. Bir saate yakın da burada hareketsiz kaldıktan sonra tekrar oradaki sanırım yaklaşık 15 kişi ile beraber bizi tekrar ayaklarımızı açarak helikoptere götürdüler.”  </p>
			<p class="_0">  </p>
			<p class="paragraf ParaOverride-6">Tuğgeneral Ertuğrulgazi Özkürkçü’nün başından geçenler de böyle.  </p>
			<p class="paragraf ParaOverride-1">  </p>
			<p class="yildiz" xml:lang="en-GB">***  </p>
			<p class="paragraf ParaOverride-6">  </p>
			<p class="paragraf">Genelkurmay Başkanlığı’nda cehennemi aratmayan saatler yaşanırken, ifadelere göre, darbecilerin karargâh yönetiminde yer alan kritik iki ismi Mehmet D. ve Mehmet P.’dir. Zaten Mehmet P.’nin rolünü ilerleyen satırlarda ayrıntılı olarak aktaracağız. Ayrıca Genelkurmay Başkanı Akar’ın başdanışmanı Kurmay Albay Orhan Y. de ifadelerde görüldüğü üzere darbe girişiminin karargâhtaki kritik isimlerinden biriydi. Orhan Y.’nin daha sonra ortaya çıkan ajandasında sırasıyla şu isimler ve karşılarında hangi araçlarla alınacağının bilgilerinin yazıldığı not vardı:  </p>
			<p class="paragraf">- Celalettin Lekesiz (Emniyet Genel Müdürü) – Kara Kuvvetleri Karargâhı’ndan 2 araç+Kobra  </p>
			<p class="paragraf">- Engin Dinç (Emniyet İstihbarat Daire Başkanı) – Kobra+Akrep  </p>
			<p class="paragraf">Aynı sayfada ZMA, yani Zırhlı Muharebe Aracı ile alınması planlanan sırasıyla şu 4 kişinin ismi yazılıydı:  </p>
			<p class="paragraf">- Turgut Aslan (Emniyet Terörle Mücadele Daire Başkanı)  </p>
			<p class="paragraf">- Turan Aksoy (Emniyet Özel Harekât Daire Başkanı)  </p>
			<p class="paragraf">- Melih Gökçek (Ankara Büyükşehir Belediye Başkanı)  </p>
			<p class="paragraf">- Bekir Bozdağ (Adalet Bakanı)<span class="dip"><a class="_idFootnoteLink" href="#footnote-225-35" id="footnote-225-35-backlink">35</a></span><span class="CharOverride-7">  </span></p>
			<p class="paragraf">Karargâhtaki bir diğer kritik ismin ise Genelkurmay Personel Dairesi Başkanı İlhan T. olduğu belirtiliyordu. Suçlandığı ifadelerden önce İlhan T.’nin ifadelerini okumakta fayda var.  </p>
			<p class="paragraf">Suçun işlendiği tarihte korgeneral rütbesinde olan ve darbe girişiminin ardından TSK’dan ihraç edilen İlhan T. ifadesinde, Genelkurmay Karargâhı’nda, usul olarak Genelkurmay Başkanı ve 2’nci Başkan çıkmadan karargâhı terk etmediklerini belirterek anlatmaya başlıyor. Olay gecesi 20.30 sıralarında Genelkurmay Başkanı ve 2’nci Başkan karargâhta olduğundan kendisinin de karargâhta bulunduğunu söyleyen İlhan T., icra subayı Binbaşı Fatih K. ve emir astsubayı Bayram A.’nın da o sırada görevde olduğunu kaydediyor. İlhan T. daha sonra şu şekilde devam ediyor:  </p>
			<p class="_0">  </p>
			<p class="arayazi" xml:lang="en-GB">“Makamımda, saat 20.30 sıralarında Genelkurmay Başkanlığı Adli Müşaviri Tuğgeneral Hayrettin K. ve Askeri Savcı Binbaşı Kurtuluş K. da vardı. Bu iki şahıs, Kara Havacılık Komutanlığı’nda FETÖ’cü olduğu gerekçesiyle tutuklanacak Mustafa D. Albay ile Deniz isimli tabur komutanı binbaşı şahısların dosyalarıyla ilgili görüşme amacıyla gelmişlerdi. Saat 20.30 sıralarında Genelkurmay Başkanım beni makamına çağırdı. Mustafa D. Albay ve Deniz isimli binbaşının safahat kartlarını istedi. Ben makama, üst kata çıktığımda MİT Müsteşarı Hakan Fidan da vardı. Komutana bilgileri verdim, genel listeyi kendisine gösterdim. Fidan, Genelkurmay Başkanı’na, ‘Evet, bunlar bizim bildiğimiz isimler’ dedi. Ben komutanın makamında yaklaşık 5 dakika kaldım.  </p>
			<p class="arayazi" xml:lang="en-GB">Makamdan çıktığımda Fidan, Genelkurmay Başkanı’nın makamındaydı. Daha sonra Genelkurmay 2’nci Başkanı Orgeneral Yaşar Güler Paşa’nın makamına girdim. Aynı tekmili kendisine de verdim. Daha sonra makama geçtik. 2’nci Başkan’ın makamından çıktıktan sonra, kendi makamıma giderken, kontrol geçiş noktasına yaklaştığımda Özel Kuvvetler Komutanlığı’ndan bir grubun Genelkurmay 2’nci Başkanı’nın makamına girdiklerini gördüm. Bir başka grubun da Genelkurmay Başkanı’nın makamına çıktığını tahmin ettim. Grup koşa koşa geçtiği için, saat de yaklaşık 20.50 sıraları olduğundan dolayı endişelendim. Çünkü gelenler koşarak gidiyordu. Ben de hemen makamıma girdim.”  </p>
			<p class="_0">  </p>
			<p class="paragraf ParaOverride-6">Makamında Tuğgeneral Hayrettin K. ve askeri savcı Binbaşı Kurtuluş K.,<span class="dip"><a class="_idFootnoteLink" href="#footnote-225-36" id="footnote-225-36-backlink">36</a></span> Hakim Albay Mehmet Oğuz A.’nın<span class="dip"><a class="_idFootnoteLink" href="#footnote-225-37" id="footnote-225-37-backlink">37</a></span> olduğunu söyleyen İlhan T., emir astsubayına, “Yukarıda bir hareketlilik var, kapıyı içeriden kilitle, ışıkları söndür” dediğini ve televizyonu açtığını anlattı.  </p>
			<p class="paragraf ParaOverride-6">İlhan T., “Bir süre sonra Genelkurmay Karargâhı’nın etrafından silah sesleri gelmeye başladı. Pencereden baktım, tankları ve atışlarını gördüm. Ayrıca karargâhın üzerinden uçak ve helikopter sesleri geliyordu. Odamdaki diğer misafirlerle birlikte darbe girişiminin Fetullahçı grup tarafından yapıldığını değerlendirdik” dedi.  </p>
			<p class="paragraf ParaOverride-6">Hayrettin K., Mehmet Oğuz A. ve Kurtuluş K.’nın, gece 01.00 sıralarında Tuğgeneral Uğur Ş.’nin makamına geçtiklerini bildiren İlhan T., emir astsubayının makamında kaldığını aktardı.  </p>
			<p class="paragraf ParaOverride-6">İlhan T. “Üzerimde silah ve emrimde askerim yok. Bu açıklamayı yaparsam, beni odamda etkisiz hale getirirler diye bu açıklamayı yapmadım” diyerek de açıklama yapamadığını ileri sürmüştü.  </p>
			<p class="paragraf ParaOverride-6">Özetle İlhan T.’nin en kritik açıklaması, Genelkurmay Başkanlığı’nda bu olaylar başladığında odasına girdiği ve bir daha dışarı çıkmadığıdır. Ancak olay gecesine ait Genelkurmay Başkanlığı koridorlarındaki güvenlik kameralarına takılan görüntülerde İlhan T. odası dışında görülmekte. İlhan T., karargâhın koridorlarında elinde dosyalarla yürüyor ve darbeci Özel Kuvvet unsurlarını yanına alarak ilerliyor, iddialara göre darbecilere rehberlik yapıyor.<span class="dip"><a class="_idFootnoteLink" href="#footnote-225-38" id="footnote-225-38-backlink">38</a></span><span class="CharOverride-7">  </span></p>
			<p class="paragraf ParaOverride-6"><span class="CharOverride-7">  </span></p>
			<p class="resim" xml:lang="en-GB"><span><img alt="foto8_ilhan_talu.jpg" class="_idGenPageitem-11" src="image/foto8_ilhan_talu_fmt.jpeg"/></span>  </p>
			<p class="resim_alyazili" xml:lang="en-GB">İlhan T. güvenlik kamerası 1 İlhan T. önce tek başına elinde dosyalarla kameralara takılıyor.<span class="dip"><a class="_idFootnoteLink" href="#footnote-225-39" id="footnote-225-39-backlink">39</a></span>  </p>
			<p class="resim" xml:lang="en-GB"><span><img alt="foto9_ilhan_talu.jpg" class="_idGenPageitem-12" src="image/foto9_ilhan_talu_fmt.jpeg"/></span>  </p>
			<p class="resim_alyazili" xml:lang="en-GB">İlhan T. güvenlik kamerası 2 İlhan T. ardından Genelkurmay Başkanlığı’na baskın yapan darbecileri yanına alarak ilerliyor.  </p>
			<p class="paragraf ParaOverride-6">  </p>
			<p class="paragraf ParaOverride-6">Burada herkesin aklına takılabilecek bir soruya da yanıt vermekte fayda var. Genelkurmay Başkanlığı içindeki güvenlik kamera kayıtları ortaya çıkınca, kamuoyunda “Yakalanacakları ortaya çıkınca veya yakalanacaklarını anlayınca nasıl bu yönde bir adım atmamışlar, güvenlik kamera kayıtlarını silmemişler?” şeklinde yorumlar, sorular ortaya atıldı. Bu tür yorumlara, sorulara yanıt bulmak için yaptığımız araştırmalarımızda bulduğumuz sonuç şu:  </p>
			<p class="paragraf ParaOverride-6">Aslında 16 Temmuz sabaha karşı, darbe girişiminin başarısız olduğunun anlaşıldığı zaman, Genelkurmay Başkanlığı içindeki darbeciler güvenlik kamera kayıt sistemini tahrip etmişler. Ama bir konuyu atlamışlar. Genelkurmay Başkanlığı içinde bazı güvenlik kamera sistemleri, internet üzerinden karargâh dışındaki başka bir server’a kaydediliyordu. Bu sistemler de Genelkurmay içerisinde kameraların yaklaşık yüzde 10’unda mevcuttu. Elde edilen bu görüntüler de işte bu yüzde 10’luk kamera sisteminden alındı.  </p>
			<p class="yildiz" xml:lang="en-GB">***  </p>
			<p class="paragraf ParaOverride-6">Bu bölümü bitirmeden Genelkurmay Başkanı Hulusi Akar’ın “ürkütücü bir yüz ifadesi ile karşıma çıkan asker şahıs” dediği kişi olan Kurmay Albay Fırat A.’yı da biraz anlatmakta fayda var. Fırat A., Özel Kuvvetler’de görevli bir grup komutanı. 2012-2014 döneminde KKTC Sivil Savunma Teşkilat Başkanı olarak KKTC’de görev yaptı. Aynı dönemde Özel Kuvvetler Komutanlığı İstihbarat Şube Müdürü olan Kurmay Albay Fatih Y. ile halef selef oluyorlar. Fırat A., 2014 yılında Özel Kuvvetler Komutanlığı İstihbarat Şube Müdürü olurken, Fatih Y. de Sivil Savunma Teşkilat Başkanı olarak KKTC’ye atanıyor.  </p>
			<p class="paragraf ParaOverride-6">Bu iki kurmay albayın, 2014-2016 dönemini bu görevlerde geçirdikten sonra bu yıl kıta görevine çıkmaları gerekiyordu. Teamül, ikisinin de bordo bereli grup komutanlıklarından ikisine komutan olarak atanmasıydı. Ancak Özel Kuvvetler Komutanı Tümgeneral Zekâi Aksakallı, boşalan iki grup komutanlığına bu iki kurmay albayı önermedi.  </p>
			<p class="paragraf ParaOverride-6">Özel Kuvvetler Komutanlığı, 3 tugay ve her tugaya bağlı ikişer, yani toplam 6 grup komutanlığından müteşekkil. 2013’te Özel Kuvvetler Komutanı olarak göreve başlayan Aksakallı, kendisine bağlı altı grup komutanlığından ikisinin başına, üç yıldır maiyetinde bulunan Fırat A. ve Fatih Y.’yi istemedi. Tümgeneral Aksakallı, bu iki isim hakkında olumsuz görüş bildirdi ve grup komutanlıkları için başka iki kurmay albayın ismini verdi. Komutan, mart ayında tercihini bu şekilde bildirdi ama haziranda, darbeden bir ay önce Fırat A. ve Fatih Y., Özel Kuvvetler’in iki grubunun komutanı olarak atamaları yapıldı. Hem de komutanlarının olumsuz görüşüne rağmen... Fırat A., aktardığımız gibi Genelkurmay Başkanlığı’ndaki darbecilerin içindeyken, Fatih Y. de aynı dakikalarda Gazi Orduevi’ndeydi. Kendisini o göreve getirmek istemeyen komutanı Tümgeneral Zekâi Aksakallı’yı enterne etmek amaçlı operasyon düzenliyordu. Fatih Y.’nin başında bulunduğu darbeci grubun bu girişimi başarıyla sonuçlanmadı. Aksakallı’yı yakalayamadılar.<span class="dip"><a class="_idFootnoteLink" href="#footnote-225-40" id="footnote-225-40-backlink">40</a></span><span class="CharOverride-7">  </span></p>
			<p class="paragraf ParaOverride-6">Fırat A. ismi bir başka yerde daha karşımıza çıkmıştı. Başyaver Ali Y. ile beraberler ve onların yanına başka bir özel kuvvetçi geliyor. İşte o sırada ilk emirleri de Fırat A. veriyor.<span class="dip"><a class="_idFootnoteLink" href="#footnote-225-41" id="footnote-225-41-backlink">41</a></span> Ali Y.’yi alıp bölgeye göndermesi için. Ali Y.’nin “Antalya’ya giderken aracıma biri bindi, tanımıyorum” dediği Özel Kuvvetler’de görevli Piyade Yarbay Emin G., savcılığa verdiği ifadede Fırat A.’nın rolünü şu şekilde anlatıyor:  </p>
			<p class="_0">  </p>
			<p class="arayazi" xml:lang="en-GB">“Cemaat ile Ankara’da irtibatlı olduğum İhsan (FETÖ imamı) isimli şahıstır. Hiyerarşik olarak İhsan’ın üstü Hami de (FETÖ imamı) görüşmelerden bazılarına katılıyordu. 14 Temmuz’da Hami, saat 20.30’da telefonla arayarak Dikmen’de bir adreste buluşmamızı söyledi. Buluştuk, ben araçta beklerken Hami’nin arabasına 14. Tabur Komutanlığı’ndan Üsteğmen Şener K. ve Üsteğmen Selçuk T. de geldi. Dikmen’de 1206 Sokak’ta bir eve götürdü. Daha sonra Kurmay Albay Fırat A., adını bilmediğim başka birisiyle geldi. Fırat A. bize ‘bir abinin MİT tarafından kaçırıldığını ve işkence yapıldığını, onu kurtarmak için özel operasyon yapacağımızı’ söyledi.  </p>
			<p class="arayazi" xml:lang="en-GB">Bu nedenle yarın (15 Temmuz) Akıncı Havva Üssü’nde tecride gireceğimizi, herkesin 15 Temmuz’da 18.30’da Akıncı’da olmasını, operasyon elbiseleri, bot almamızı istedi. Eğer nizamiyeden alınmazsak da ‘Biz Özel Kuvvetler’den geliyoruz, üs komutanının bilgisi var dersiniz’ dedi.  </p>
			<p class="arayazi" xml:lang="en-GB">Muhafız Alayı’na 15.30 sıralarında ulaştık. Fırat A., kameriye bölgesinde 5-6 kişinin bulunduğu masaya gitti. Başyaver Ali Y. dışında kimseyi tanımıyordum. Masa üzerinde otel veya tatil köyü olabileceğini değerlendirdiğim ve üzerinde Marmaris yazan CAS (coğrafi analiz sistemi) uydu görüntüleri olan krokiler ile planlar vardı. Konuşmalardan duyduklarım, Cumhurbaşkanı’nın yeri öğrenilecek ve bir ekip gidip alacaktı. Ancak tam yerini bilmiyorlardı, krokiler de Cumhurbaşkanı’nın olabileceği muhtemel yerlerdi. Ali Y.’nin görevi, Marmaris’e giderek Cumhurbaşkanı’nın yerini belirlemek ve koordinatlarını Fırat A.’ya bildirmekti. Ali Y., ‘Cumhurbaşkanı’nın yanına gider yerini öğrenirim. Benden şüphelenmezler’ dedi.  </p>
			<p class="arayazi" xml:lang="en-GB">Cumhurbaşkanı’nı, Fırat A.’nın ekibi veya akademiden gelecek ekip alacaktı. Ali Y., ‘Cumhurbaşkanı’nın yerini öğrenmede sıkıntı yaşarsak Cumhurbaşkanı’nı arayarak, Antalya’ya giderken beni sayın Genelkurmay Başkanımız aradı. Size iletmek üzere bir zarf verdi. Paralel yapıyla ilgili çok önemli bilgiler var. Sizinle onu görüşeceğim derim, bu bahaneyle de Cumhurbaşkanı’na ulaşırım’ dedi. Bu maksatla da elinde boş sarı bir zarf hazırlamıştı.  </p>
			<p class="arayazi" xml:lang="en-GB">Gerçeği öğrenince operasyonda yer almamak için belimin ağrıdığını, katılamayacağımı söyledim. Bunun üzerine Fırat A. bana, ‘O zaman sen Ali Y.’nin koruması ve şoförü olursun’ dedi. Ben de bunun operasyona katılmaktan daha iyi olduğunu düşünerek kabul ettim. Bunun üzerine Ali Y. ile Marmaris’e gitmek üzere yola çıktık. Ali Y. yolda telefonla Cumhurbaşkanı’nın yanındakilerini arayarak Antalya’ya maç için gittiğini söyledi ancak biz Marmaris’e gidiyorduk. Yolculuğun ilerleyen saatlerinde Cumhurbaşkanı’nın yanından arayanlara da ‘Darbe mi olmuş, vah vah’ diyerek deşifre olmamaya çalıştı. Yolda Ali Y.’yi arayan biri ‘İşler karıştı, Çiğli’ye gidin’ dedi, Muğla’ya girmek üzereydik. Çiğli Hava Üssü’ne gittik. Komutanın odasına girdik, burada iki albay, bir yarbay ve üç binbaşı vardı. Herkes şaşkındı. Burada ‘Muharip uçak yok’ denildiğini duydum. Ali Y., odadakilere, ‘Ben başyaverim, Antalya’ya maç için gidiyorduk, darbe olunca burası güvenli diye buraya geldik derim’ dedi. Aileme bir şey yaparlar diye korkuyorum. Birliğimizi basıp, arkadaşlarımızı şehit eden bu zihniyetin her şeyi yapabileceğini düşünüyorum.”  </p>
			<div class="_idFootnotes">
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-28-backlink" id="footnote-225-28">28</a>. Üsteğmen F.K.’nin ifadeleri için bkz. Habertürk gazetesi, 23 Temmuz 2016</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-29-backlink" id="footnote-225-29">29</a>. Bu örümcek ağının ayrıntılarını kitabımızın ilerleyen satırlarında okuyacaksınız.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-30-backlink" id="footnote-225-30">30</a>. Mehmet A.’nın yakınları tarafından Ankara’dan 17 Temmuz Pazar gecesi geç saatlerde alınan cenazesi, memleketi Aydın’a götürülmüştü. Umurlu Mahallesi’nden de bir caminin din görevlisine Mehmet A.’nın şehit olduğu yönünde selası verdirildi. Cenaze sahipleri evlerine ve evin bulunduğu sokağa Türk bayrağı astı. Mahalleli de şehit cenazesi olduğunu düşünerek araçlarını bayraklarla donatıp, camiye gitti. Burada polis ekipleri ve cami görevlileri olayla ilgili vatandaşlara bilgi verdi. Mehmet A.’nın şehit değil, darbeci olduğunu öğrenen çok sayıda vatandaş geri döndü. Bunun üzerine aile de cenazeyi camiye getiremedi. Morgdan alınan cenaze, mezarlıkta kılınan cenaze namazının ardından sessiz sedasız toprağa verildi.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-31-backlink" id="footnote-225-31">31</a>. Sözcü gazetesi internet sitesi, 23 Temmuz 2016; Sözcü Gazetesi, 24 Temmuz 2016</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-32-backlink" id="footnote-225-32">32</a>. Orgeneral Hulusi Akar’ın ifadelerinin tamamı basına yansıdı. Burada kullandığımız bölümler de Akar’ın ifadelerinde yer alan açıklamalardır.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-33-backlink" id="footnote-225-33">33</a>. Anadolu Ajansı, 26 Temmuz 2016</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-34-backlink" id="footnote-225-34">34</a>. Bu bölüm Abdülkadir Selvi’nin Hürriyet gazetesinde 20 Temmuz 2016 tarihli “Komutanların başlarına torba geçirdiler” başlıklı yazısından ve Tuğgeneral Ertuğrulgazi Özkürkçü’nün aktardığı düzeltme bilgilerden derlenmiştir. Düzelttiği diyoruz çünkü Selvi, Özkürkçü’nün başına torba geçirildiğini yazarken, bu ifadeye karşı gazetecilere bir düzeltme gönderen Özkürkçü “Bugün bir gazetede konuştuğum kişi sanırım yanlış anlamadan kaynaklı olacak kafama çuval geçirildiğini söylüyor. Kafama çuval geçirilmedi. Gözlerim çok sıkı bir şekilde bandana türü bir şeyle görmeyecek şekilde kapatıldı” ifadelerini kullanmıştı.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-35-backlink" id="footnote-225-35">35</a>. Sözcü gazetesinin internet sitesinde 31 Temmuz’da yayımlanan Veli Toprak imzalı “Darbeci albayın ajandasından ilginç isimler çıktı” başlıklı haber. Linki: http://www.sozcu.com.tr/2016/gundem/darbeci-albayin-ajandasindan-ilginc-isimler-cikti-1335394/</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-36-backlink" id="footnote-225-36">36</a>. FETÖ’cü cuntanın kritik isimlerinden olduğu iddia edilen eski Genelkurmay Adli Müşaviri Muharrem K. ifadesinde 15 Temmuz’da saat 18.30-19.00 sıralarında Askeri Savcı Kurtuluş K.’nın odasında olduğunu açıklamıştı. Muharrem K., daha sonra Kurtuluş K.’nın İlhan T.’nin odasına gittiğini ve oradan kendisini arayarak “İstanbul’da köprüleri jandarma kesmiş. Olağanüstü durumlar var, bekliyoruz” dediğini söyledi.</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-37-backlink" id="footnote-225-37">37</a>. Mehmet Oğuz A.’nın adı, Muharrem K.’dan sonra Adli Müşavir olarak geçiyordu. 16 Temmuz’da Habertürk televizyonunun canlı yayınına bağlanan Anayasal Düzen Başsavcı Vekili Necip İşçimen, Mehmet Oğuz A. ile ilgili şu bilgileri aktarmıştı: “Albay Mehmet Oğuz A. yine aynı şekilde yapılacak darbe başarılı olduğunda askeri başsavcı olarak görevlendirilmiştir. Mehmet Oğuz A.’nın eşi KPSS soruşturmasında sanık konumundadır. Kendisi 2010 KPSS’sinde 120’de 120 yapmıştır. Yapacağımız operasyonda kendisini gözaltına alacaktık.”</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-38-backlink" id="footnote-225-38">38</a>. Star Gazetesi, 23 Ağustos 2016</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-39-backlink" id="footnote-225-39">39</a>. Görüntülerden elde edilen fotoğraflar 22 Ağustos 2016 tarihinde NTV televizyonunda yayınlandı. Ayrıntılar için bkz. <span class="CharOverride-4">“15 Temmuz’da Genelkurmay Karargâhı’nda yaşananlar ortaya çıktı”</span>, Hürriyet gazetesi internet sitesi, 22 Ağustos 2016 (Link: http://www.hurriyet.com.tr/iste-genelkurmay-karargahinda-15-temmuz-gecesi-yasananlar-40204990)</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-40-backlink" id="footnote-225-40">40</a>. Murat Çelik, <span class="CharOverride-4">“Ürkütücü”</span>, Vatan, 27 Temmuz 2016</p>
				</div>
				<div class="_idFootnote">
					<p class="dipnot" xml:lang="en-GB"><a class="_idFootnoteAnchor" href="#footnote-225-41-backlink" id="footnote-225-41">41</a>. Bkz. Yarbay Emin G.’nin ifadesi</p>
				</div>
			</div>
		</div>
	</body>
</html>