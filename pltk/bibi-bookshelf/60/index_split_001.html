<?xml version='1.0' encoding='utf-8'?>
<html xmlns="http://www.w3.org/1999/xhtml" lang="" xml:lang="">
  <head>
    <title>Abi Kabadayılar, Mafya ve Derin Devlet</title>
    <meta name="generator" content="pdftohtml 0.36"/>
    <meta name="author" content="Doğan Yurdakul"/>
    <meta name="keywords" content="Siyasi, Orjinal"/>
    <meta name="date" content="2020-05-05T18:11:12+00:00"/>
    <meta http-equiv="Content-Type" content="text/html; charset=utf-8"/>
  <link rel="stylesheet" type="text/css" href="stylesheet.css"/>
<link rel="stylesheet" type="text/css" href="page_styles.css"/>
</head>
  <body class="calibre">
<p class="calibre1">Dündar Kılıç tarafından bıçaklanan Ahmet Gürcan o olayın üstüne  sünger  çekmiş  ve  tekrar  Kabadayı  Mehmet’e yanaşmıştı.  Önce  onun  Hamamönü’nde,  Doğumevi’nin</p>
<p class="calibre1">karşısındaki  sokakta  bulunan  dairesi  lüks  bir  şekilde döşenerek  kumarhane  haline  getirildi.  Eski  gelenek  de unutulmadı ve bir açılış gecesi yapıldı. </p>
<p class="calibre1">Halil  Soyuer’den  öğrendiğimize  göre,  “Bu  geceye</p>
<p class="calibre1">Ankara’nın bütün kumarcıları ve İstanbul’dan da Arap Nasri adamlarıyla  birlikte  gelip  katıldı.  Bütün  hasılat  Kabadayı Mehmet’e bırakıldı.” </p>
<p class="calibre1">“Dündar Kılıç artık her akşam Kabadayı’nın kulübündedir... </p>
<p class="calibre1">Artık  Hamamönü’nde  görevli  Dündar  Kılıç,  Pepe  Fikret (Fikret  Yurttabir),  Mehmet  Ötü,  Polis  Muzaffer  her  gün</p>
<p class="calibre1"><a id="p86"></a>buradadır.  Bunlara  o  günlerin  isimli  kabadayılarından  Yalçın Öktem  de  katılır.  Öyle  bir  ekip  olurlar  ki,  İtfaiye’deki kumarhanenin  üzerinden  kuş  uçurtmazlar.  İşler  de  çok iyidir...” <b class="calibre3">1</b></p>
<p class="calibre1">Bu  kumarhaneyi  Doktor  Turhan  Temuçin  de  hatırlıyor:</p>
<p class="calibre1">“Kabadayı hapisten çıktıktan sonra Dündar onun yanına girdi. </p>
<p class="calibre1">Kabadayı  şimdiki  Cebeci  Ortaokulu’nun  hemen  arkasındaki yerde  bir  kumarhane  açtı.  Tabii  kumarhanenin  geliri  gelen müşterinin  çokluğuna  bağlı.  Kumarcılar  da  Mehmet’ten çekindikleri  için  orayı  doldurdular.  Kahve  gibi  bir  yerdi. </p>
<p class="calibre1">Ayakkabı  boyacısına  kadar  her  şey  vardı.  Biz  de  gider ayakkabılarımızı  orada  boyatırdık.  Dündar  da  kumarhaneye müşterileri  topluyordu.  Başka  kumarhanelere  gidiyor,  bakın diyor,  Mehmet  Abi  açtı,  artık  başka  yerde  oynamayın  falan, böyle bir ilişkileri de vardı.” </p>
<p class="calibre1">Bu  durum  rakip  gruplar  arasındaki  gerginliği  de  giderek artırıyordu. </p>
<p class="calibre1">Kumarhanenin  müşterisi  iyice  artınca  bu  küçük  daire  artık ihtiyacı  karşılamaz  olmaya  başladı.  O  arada  Kabadayı Mehmet’in  İstanbul’dan  gelmiş  olan  akrabası  Pepe  Fikret, Hergele Meydanı’ndaki bir otelin altında çok geniş ve kumara çok  elverişli  bir  yer  görüp  eniştesine  orasını  tutmayı  teklif etti. Ankara’daki dengeleri pek dikkate almayan bu yer seçimi çelişkileri  artırma  riskini  taşıyordu.  Çünkü  Hergele  Meydanı iki  semtin  de  sınırında,  kimsenin  kontrolünde  olmayan,  bir nevi  tampon  bir  bölgeydi.  Karşı  ekiplerden  hiçbiri  o  güne kadar  orada  kumarhane  açmamıştı.  Ama  her  şeye  rağmen, arka  tarafına  hatırlı  ve  önemli  müşteriler  için  ayrı  bir  bölüm yapılacak  kadar  geniş  olan  bu  yer  çok  beğenildi.  Kabadayı Mehmet ekibinin yeni kumarhanesi burası oldu. </p>
<p class="calibre1">Ve ne olduysa 1 Nisan’ı 2 Nisan’a bağlayan gece oldu. </p>
<p class="calibre1"><a id="p87"></a>Sıvas’ta askerliğini yapmaktayken izinli olarak dönmüş olan Kürt  Cemali  (Coşan)  o  gece  Kabadayı  Mehmet’in  Hergele Meydanı’ndaki kumarhanesine geldi ve orada öldürüldü. </p>
<p class="calibre1">Sarı  Veli  cinayetinden  dokuz  yıl  sonra  Ankara’nın  ünlü kabadayıları  arasında  yeni  bir  cinayet  daha  işlenmişti  ve  bu kez yankıları da çok büyük olmuştu. </p>
<p class="calibre1">Önce olayın gazete ve kitaplara nasıl geçtiğine bir bakalım. </p>
<p class="calibre1">CHP’nin  yayın  organı   <i class="calibre4">Ulus</i>  gazetesinde  3  Nisan  1962’de çıkan haber:</p>
<p class="calibre1">“Doğanbey’de,  İstanbul  Garajı  yakınındaki  kahvelerden birinde  önceki  akşam,  Mehmet  Kabadayı  ve  Dündar  Kılıç adındaki  iki  şahıs,  çevresinde  Kürt  adıyla  tanınan  Cemal Coşan’ı  tabanca  ve  demirle  vurarak  öldürmüşlerdir.  Öteden beri  araları  açık  olan  bu  şahıslar  önceki  gece  saat  21.00’de kahvede karşılaşmış ve kavgaya başlamışlardır. Cemal Coşan tabancasını çekerek ateş etmiş, fakat bir süre sonra tabancası tutukluk  yapmıştır.  Bunun  üzerine  Dündar  Kılıç  ile  Mehmet Kabadayı,  Cemal  Coşan’ın  elinden  tabancasını  almışlardır. </p>
<p class="calibre1">Bununla  yetinmeyen  kabadayılardan  birisi  Cemal’in  başına demirle  vurmuş,  diğeri  tabancasını  çekerek  dört  el  ateş</p>
<p class="calibre1">etmiştir.  Koma  halinde  Numune  Hastanesi’ne  kaldırılan Cemal Coşan ölmüştür.” </p>
<p class="calibre1">Halil  Soyuer:  “İtfaiye  Meydanı’ndaki  kumarhane  1  Nisan 1962 gecesi yine dolar. Hatırlı ve isimli kişiler için dip tarafta yarı  bir  bölme  vardır.  Burada  Ankara’nın  ünlü  Kabadayısı Kürt  Cemali  de  bulunmaktadır.  Gece  yarısına  doğru masalardan  birisinde  kumar  yüzünden  münakaşa  çıkar. </p>
<p class="calibre1">Münakaşa daha sonra kavgaya dönüşür. Aksilik bu ya, tam bu sırada elektrikler söner ve kahvede herkes birbirine girer. İşte bu  kargaşa  sırasında  ünlü  kabadayı  Kürt  Cemali’nin bıçaklandığı  ve  ağır  yaralandığı  anlaşılır.  Cemali  hemen</p>
<p class="calibre1"><a id="p88"></a>Numune  Hastanesi’ne  götürülür,  ama  kan  kaybından  yolda ölür.” <b class="calibre3">2</b></p>
<p class="calibre1">Halit  Çapın:  “Ve  günlerden  bir  gün  Ankara’nın  en namlılarından  Kürt  Cemali  ile  takıştı  Dündar  Kılıç...  Sebep kumardı... </p>
<p class="calibre1">Sebep, </p>
<p class="calibre1">kumar </p>
<p class="calibre1">oynatılan </p>
<p class="calibre1">bölgelerin</p>
<p class="calibre1">paylaşılamaması  idi...  Sebep  horozlar  ve  çöplenecek  çöplük meselesiydi bir başka deyişle... </p>
<p class="calibre1">Takışmaların  ardı  arkası  gelmedi.  Kâh  bir  taraf  diğerinin yerini basıp darmadağın etti, kâh öbür taraf... Ve bir an geldi ki,  ölüm  mukadder...  İki  taraftan  birinin  mutlak  mı  mutlak, ölüp gitmesi gerekli... </p>
<p class="calibre1">İşte bu baskınların birinde, Kürt Cemali öldürüldü.” <b class="calibre3">3</b></p>
<p class="calibre1">Mehmet  Kemal:  “Kürt  Cemali’yi  bir  gece  Hergele</p>
<p class="calibre1">Meydanı’ndaki  bir  kulübe  kumara  çağırıyorlar.  Kumar oynanırken  birden  elektrikler  kesiliyor,  ışıklar  yandığında, Kürt  Cemali  tabancadan  edilen  ateşle  birkaç  yerinden vuruluyor,  olduğu  yerde  ölüyor.  Kim  vurdu  denilirken, cinayet  Kabadayı  Mehmet  ile  Boyacı  Arif’in  üstünde kalıyor.” <b class="calibre3">4</b></p>
<p class="calibre1">Mehmet  Kemal’in  sözünü  ettiği  Boyacı  Arif’in  kim olduğunu  araştırdım.  Ayakkabı  boyacılığından  kabadayılığa geçtiği için lakabı böyle kalmıştı. Bir polisi öldürdükten sonra da  ünlenmişti.  Bununla  birlikte,  Cemali’nin  öldürülmesi olayıyla  ilgili  olarak  başka  hiçbir  kaynakta  adı geçmemekteydi.  Dinlediğim  tanıkların  hepsine  sormama rağmen,  onlar  da  olayla  ilgili  olarak  böyle  birini hatırlayamadılar.  Hatırlanan  tek  Arif,  Kabadayı  Mehmet’in hapishane  arkadaşı  olduğunu  bildiğimiz  Hacettepeli  Arif Demiray’dı, ama onun da Cemali olayıyla ilgisi yoktu. </p>
<p class="calibre1"><a id="p89"></a><b class="calibre3">Tanıklar Anlatıyor</b></p>
<p class="calibre1">Ardından  çok  konuşulan  ve  üzerinden  uzun  zaman  geçen bütün  olaylar  gibi  Kürt  Cemali  cinayeti  de  anlatıla  anlatıla değişik  biçimlere  bürünmüştü.  Bu  yüzden  ben  yine  aynı yöntemi  kullanacağım  ve  dinlediklerimin  hepsini  alt  alta sıralayacağım. </p>
<p class="calibre1">Sarı Mehmet (Kuyumcu) anlatımı:</p>
<p class="calibre1">“Kürt  Cemali  kahveye  geliyor.  Kahvenin  arkasında  bir  oda vardı, orada kumar oynuyorlar, kılıç çekiyorlar. Kürt Cemali bunların hepsini yutmuş, yani parasını almış. Kafası da dolu, sarhoşmuş,  içkili.  Aslında  gelmemesi  lazım  kahveye,  çünkü onun muhiti Yenidoğan, ötekilerinin muhiti Hacettepe, eskiler hani  birbirlerine  gelip  gitmezlerdi.  ‘Daha  paranız  yok  mu?’</p>
<p class="calibre1">falan diyor. Orada Yalçın (Öktem) isminde bir çocuk varmış, o da ‘Yahu Cemali, yuttun işte bizi, daha niye konuşuyorsun’</p>
<p class="calibre1">falan  deyince  ‘vay  sen  bana  hakaret  mi  ediyorsun’  diye Cemali  silahını  çekiyor,  elini  havaya  kaldırıp  ateş  ederken, namlunun ucu lambaya geliyor, ışık sönüyor. Bir-iki el havaya ateş  ediyor,  derken  Kabadayı  o  anda  kahvede  yokmuş. </p>
<p class="calibre1">Dündar  falan  varmış,  Cemali’yi  kahvenin  kapısının  yanına alıyorlar,  tam  o  sırada  Kabadayı  içeri  giriyor  ve  bir  tane sıkıyor  Cemali’ye.  Yalçın  denen  çocuk  da  o  zaten  firar  etti, bulunmadı,  mahkemeye  de  çıkmadı,  kapının  arkasında  hani kapı  kapatmak  için  demirler  olur  ya,  o  demirle  Cemali’nin kafasına  vuruyor.  Oradan  Cemali’yi  Numune  Hastanesi’ne kaldırıyorlar,  orada  ölüyor.  Ölünce  Dündar’la  Kabadayı’yı aldılar,  Ankara  Merkez  Cezaevi’ne.  Sonra  avukatları  kurşun yarasından değil, kafasına aldığı demir darbesinden öldüğünü</p>
<p class="calibre1"><a id="p90"></a>iddia edince, Cemali’nin cesedini mezardan çıkardılar, otopsi yaptılar, otopside beyin kanamasından öldüğü anlaşıldı.” </p>
<p class="calibre1">Laz Rahmi (Şencan) anlatımı:</p>
<p class="calibre1">“Dündar Kılıç, Mehmet Kabadayı Esen Park’ta eğlenmeye gitmişler, onlar oradayken Cemali’nin adamları geliyor, kulübü kırıyorlar. Aradan bir hafta geçiyor, Cemali Atatürk Orman Çiftliği’nde yemek yiyor, misafirleriyle. Misafirlerini bırakırken barıştırma amacıyla bunu Kabadayı’nın kulübüne getiriyorlar, yani hata etmiş arkadaşları. Dündar, Kabadayı ve Yalçın ise o sırada Esen Park’ta, bunların yeri hep Esen Park. </p>
<p class="calibre1">Yalçın da onların arkadaşı. Yani yanlarında çalışan adamları, ona da yüzde on veriyorlar. Galiba Hırçın Yalçın derlerdi ona. </p>
<p class="calibre1">Şimdi Cemali oraya gelir gelmez Dündar’ın, Kabadayı’nın kulüpteki adamları korkuyorlar, hemen Esen Park’a telefon açıyorlar, Cemali geldi diyorlar. Dündar, Kabadayı ve Yalçın Esen Park’tan arabaya biniyorlar doğru İtfaiye Meydanı’na, kulübe. Onların yeri girişte önce düzdü, sonra aşağı doğru iki basamak inip çıkılıyordu. Cemali bakıyor ki geliyorlar, lagant tabancayı çekip bunlara çakıyor. Yakmıyor tabanca. Tabanca şöyle yakmıyor. Çiftlikten gelirken iki tane atmış. Hemen Kabadayı pat diye tutuyor elini, Dündar yere silah sıkıyor</p>
<p class="calibre1">‘Aman öldürmeyin Cemali’yi’ diyor, Yalçın bıçakla vuruyor, iki bıçak, kan zayiinden öldü Cemali. Yani Dündar vurmadı Cemali’yi, Mehmet de vurmadı.” </p>
<p class="calibre1">Turhan Temuçin anlatımı:</p>
<p class="calibre1">“Kabadayı  Hergele  Meydanı’nda  kumarhane  açınca  çok  iş</p>
<p class="calibre1">yapmaya başladı. Kürt Cemali’nin de kumarhanesi var. Fakat kimse  Kürt  Cemali’ye  gelmiyor.  Kürt  Cemali,  panik yaratabilmek,  tehdit  edebilmek  için  bir  gece  kumarhaneye gitti,  kumarhaneyi  bastı.  Ve  orada  Kürt  Cemali  bıçaklandı, kurşun yarası yedi, bilekleri kırıldı, öldü. Cemali öldürüldüğü</p>
<p class="calibre1"><a id="p91"></a>zaman  Numune  Hastanesi’ne  kaldırıldı.  Dündar  ile Kabadayı’nın arkadaşları bana, git de sebebi nedir öğren falan dediler,  Numune’ye  gittim,  tabii  öğrenemedim.  Faili  olarak Kabadayı  Mehmet  yakalandı.  Dündar  bir  süre  saklandı.  Bir çocuk daha vardı, esas yapan oydu. Mehmet’in yanına gelmiş, yelek falan giyen bıçkın bir çocuktu.” </p>
<p class="calibre1">Olayı  hep  Dündar  Kılıç  ve  Kabadayı  Mehmet’i  tutanlar tarafından dinlemiştim. Karşı tarafı da dinlemeliydim. Aradan kırk  yıl  geçmiş  olmasına  rağmen  belki  Kürt  Cemali’nin yakınlarından  hayatta  kalmış  olanlar,  olayı  hatırlayanlar vardır  diye  araştırmalarımı  sürdürüyordum  ki,  şansım  yine yaver  gitti.  Tam  umutlarım  tükenmek  üzereyken  ilginç  bir rastlantı  sonucu  Kürt  Cemali’nin  yeğenlerinden  birini buldum.  Hem  de  Cemali’nin  ölümünden  sonra  Kabadayı Mehmet’i öldürüp intikamını almış olan yeğenini! </p>
<p class="calibre1">Bu rastlantının nasıl olduğunu size muhakkak anlatmalıyım. </p>
<p class="calibre1">Hacettepe’deki  bazı  kişilerle  görüşmek  üzere  arkadaşım Halil  İbrahim  Uçak  ile  Kızılay’dan  bir  taksiye  bindik,  bu konu  üzerine  konuşmayı  sürdürerek  gidiyoruz.  Bir  an  genç taksi  şoförünün  aynadan  bizi  süzmekte  olduğunu  fark  ettim. </p>
<p class="calibre1">Tam  göz  göze  geldiğimiz  anda  sordu:  “Ağabey,  siz  Kürt Cemali’yi  tanır  mıydınız?”  Şaşırarak,  “Hayır”  dedim,  “ama içinde  onun  da  geçtiği  bir  kitap  yazıyorum.”  Bunun  üzerine açıldı,  “Benim  babam  Cemali’nin  yakın  arkadaşıymış,  bu yüzden benim adımı da Cemal koymuş.” </p>
<p class="calibre1">27  yaşındaki  Cemal  Demir,  Hacettepe  Üniversitesi  Sosyal Hizmetler bölümünden ayrılmaydı, şimdi bir yandan ailesiyle birlikte  galericilik,  bir  yandan  da  taksi  şoförlüğü  yapıyordu. </p>
<p class="calibre1">Bu tür konulara çok meraklıydı, ilgiyle okuduğunu söylediği <i class="calibre4">Reis</i> ve  <i class="calibre4">Bay Pipo</i> kitabının yazarlarından biriyle karşılaşmak da onun için sürpriz olmuştu. </p>
<p class="calibre1"><a id="p92"></a>Bizi  gideceğimiz  yere  bıraktıktan  sonra  benim  fahri asistanlığımı  üstlenmiş,  Yenidoğan  mahallesine  gidip araştırma  yapmış.  Ertesi  gün  aradı,  Kürt  Cemali’nin  yeğeni Nuri Coşan’ı bulmuş ve benimle görüşmeye razı etmişti. </p>
<p class="calibre1">Hemen gidip oturduğu kahvede bulduğum Nuri Coşan, Kürt Cemali’nin  ağabeyi  Niyazi  Coşan’ın  oğluydu.  Amcası öldürüldüğünde  13  yaşındaymış.  Kırk  yıl  önceki  cinayeti kendisinin hatırladığı ve aile fertlerinden duyduğu kadarıyla, ama yeni birkaç boyut daha getirerek anlattı:</p>
<p class="calibre1">“Amcam erkek güzeliydi. Beşi erkek, ikisi kız, yedi kardeşin en küçüğüydü. Sıvas’ta askerliğini yapıyordu. Orada tanıdığı askerlik  arkadaşı  Yadigâr  da  Sıvas’ta  vuruldu,  ona  da  bir türkü yaktılar: ‘Yadigârım dedim, yine vurdular’. </p>
<p class="calibre1">Amcam  askerden  izinli  gelmişti,  o  zamanlar  bizim  de kahvehanelerimiz </p>
<p class="calibre1">vardı. </p>
<p class="calibre1">Olay </p>
<p class="calibre1">Kabadayı’nın </p>
<p class="calibre1">İtfaiye</p>
<p class="calibre1">Meydanı’ndaki  kahvesinde  oldu.  Amcam  kumara  otururken Smith  Wesson  tabancasını  ocakçıya  teslim  etmişti.  Ocakçı tabancanın  mermilerini  boşaltmıştı.  Olay  komplo  olarak önceden  hazırlanmıştı,  Kabadayı  Mehmet  Dündar  Kılıç’a</p>
<p class="calibre1">‘Sen  de  ateş  edeceksin,  etmezsen  seni  de  vururum,’  demişti. </p>
<p class="calibre1">Aralarındaki  anlaşma  öyleydi.  Dündar  da  mecburen  silahını çekti,  ama  havaya  ateş  etti.  Onun  vurmadığını  biliyoruz,  bu yüzden o hedefimiz değildi. Olsaydı o da fazla yaşamazdı. O</p>
<p class="calibre1">zamanki  cinayet  masası  şefi  Lazdı,  Dündar’ın  hemşehrisi olduğu  için  ona  ‘Buradan  kaç,  seni  yaşatmazlar,’  demişti. </p>
<p class="calibre1">Kabadayı’yı  amcam  evlendirmişti.  Olaydan  sonra  karısı babama  gelip  ‘Beni  ne  yaparsanız  yapın,’  dedi,  babam  da</p>
<p class="calibre1">‘Hadi kızım evine,’ deyip onu gönderdi.” </p>
<p class="calibre1"><a id="p93"></a><b class="calibre3">“Kana Kan İsteriz” </b></p>
<p class="calibre1">Kürt  Cemali’nin  öldürülmesinin  ardından  Ankara’da  büyük gösteriler oldu. Altındağ, Yenidoğan, Atıfbey mahallelerinden beş  bine  yakın  kişi  önce  İtfaiye  Meydanı’ndaki  kahvenin önünde  intikam  sloganları  attılar.  Oradan  Kabadayı Mehmet’in  bulunduğunu  öğrendikleri  Adliye’ye  yürüdüler. </p>
<p class="calibre1">Gözaltındaki  Kabadayı  Mehmet  Adliye’nin  arka  kapısından kaçırılıp doğru Merkez Kapalı Cezaevi’ne götürüldü. </p>
<p class="calibre1">Ve intikam sloganları gazete sütunlarına geçti... </p>
<p class="calibre1">3 Nisan 1962 Salı günü, başkentin sol eğilimli yerel gazetesi <i class="calibre4">Öncü</i>’de haber şöyle yer alıyordu:</p>
<p class="calibre1">“Kürt Cemali’yi Vurdular</p>
<p class="calibre1">Cemali’nin  akrabaları  ve  fedaileri  bağırdılar:  ‘Kana  kan isteriz.’</p>
<p class="calibre1">Cinayet para yüzünden işlendi, katil bulundu. </p>
<p class="calibre1">Altındağ,  Yenidoğan,  Bentderesi  semtlerinin  yakından tanıdığı  ‘Kürt  Cemali’  adıyla  maruf  Cemali  Coşan  dün öldürülmüştür.  Sabıkalılardan  ve  tanınmış  külhanbeylerden olan Mehmet Kabadayı ile arkadaşları tarafından öldürüldüğü iddia  edilen  ‘Kürt  Cemali’nin  fedaileri  ‘Biz  Kabadayı  ve adamlarını  temizlemezsek  bu  Ankara  bize  haram  olsun,’</p>
<p class="calibre1">demişlerdir. </p>
<p class="calibre1">İtfaiye  Meydanı’ndaki  bir  kıraathanede  kumar  oynamakta olan  ‘Kürt  Cemali’  ile  Mehmet  Kabadayı  bir  ara  para yüzünden  münakaşaya  başlamışlardır.  ‘Kürt  Cemali’  beş  bin lira kazanmış, Kabadayı ile arkadaşı Dündar Kılıç, bu parayı geri  istemişlerdir.  Buna  sinirlenen  ‘Kürt  Cemali’  silahını çekmiş,  fakat  tabanca  ateş  almamıştır.  ‘Kürt  Cemali’</p>
<p class="calibre1">tabancasını  ateşlemeye  çalışırken  Yalçın  adındaki  bir  genç</p>
<p class="calibre1"><a id="p94"></a>eline  geçirdiği  bir  keski  ile  Cemali’nin  başına  vurmuştur. </p>
<p class="calibre1">Başından kanlar akan Cemali bu defa tabancasını ikinci defa ateşlemiş  ve  tabancadan  çıkan  kurşun  yere  isabet  etmiştir. </p>
<p class="calibre1">Mehmet Kabadayı, Cemali’nin ateş etmesi üzerine tabancayı elinden  almış  ve  bu  sırada  Dündar  Kılıç  adındaki  şahısla birlikte ateş etmeye başlamıştır. </p>
<p class="calibre1">Dündar  Kılıç  ve  Mehmet  Kabadayı’nın  tabancalarından çıkan kurşunlarla ağır şekilde yaralanan ‘Kürt Cemali’ koma halinde Numune Hastanesi’ne kaldırılmışsa da bir süre sonra ölmüştür. </p>
<p class="calibre1">Olaydan  sonra  ortadan  kaybolan  Mehmet  Kabadayı  saat 24.00  sularında  polis  tarafından  bulunmuştur.  Polise kendisinin teslim olduğunu iddia eden Kabadayı, Cemali’nin tabancasını  da  polislere  vermiştir.  ‘Ben  bu  suçu  işlemedim, Cemali’yi  Dündar  vurdu,’  diyen  Mehmet  Kabadayı  ilk sorgusundan sonra tevkif edilmiştir. </p>
<p class="calibre1">Cinayeti  işledikten  sonra  kaçan  Dündar  Kılıç  ile  Yalçın henüz  bulunamamıştır.  Morg  raporu  tamamlanamadığından Cemali’nin  hangi  tabancadan  çıkan  kurşunlarla  vurulduğu anlaşılamamıştır. </p>
<p class="calibre1">‘Kürt  Cemali’nin  yakınları  ve  fedaileri  ise  dün  Numune Hastanesi’nin  önüne  toplanarak  ‘Eğer  biz  Kabadayı  ve  ona yakın  olanları  yaşatırsak  bize  de  yazık  olsun!..  Kana  kan isteriz.  Cemali’nin  öcünü  alacağız,’  demişlerdir.  Cemali’nin yakınları ve fedaileri saatlerce hastane önünde ağlamışlardır. </p>
<p class="calibre1">Polis maktulün ve katil zanlısının çeşitli suçlardan sabıkaları bulunduğunu,  Kabadayı’nın  4  ay  önce  cezaevinden  çıktığını bildirmişlerdir.” </p>
<p class="calibre1">Ankara’nın  akşamları  çıkan  bulvar  gazetesi   <i class="calibre4">Resimli  Posta</i> ise  10  Nisan  1962’de  olayın  yankılarını  yazmayı  hâlâ sürdürüyordu:</p>
<p class="calibre1"><a id="p95"></a>“Cemali’nin  karısı  dün  konuştu:  ‘Hükümet  babadan  kana kan istiyoruz.’ Cemali ailesini ziyaret ettik. </p>
<p class="calibre1">Göz  çukurlarının  içinde  kaybolacakmış  gibi  duran,  siyah, simsiyah gözlerini getirip, göz bebeklerimin taaa içine oturttu, belli  belirsiz,  anlamsız  titrek  bir  sesle  ‘komadılar,’  dedi. </p>
<p class="calibre1">‘Komadılar Allahsızlar bize onu...’</p>
<p class="calibre1">Kürt  Cemali’nin  evindeydik.  1  Nisan  gecesi  saat  21.30’da İstanbul  Garajı  yanındaki  kahvehanede,  nisan  sürprizi yapılırcasına  öldürülen  Kürt  Cemali’nin  evinde...  Karşımda anası Kezban vardı. Sol yanımda yetmiş yıllık ömrünü daima sağ  elinde  tuttuğu  bastonuna  dayanan  babası  Ahmet.  Onun ötesinde  ağabeyi  İsmail.  Ayaklarımın  arasında  çocukları Coşkun ve Aysel, Gülseren, Hüsnü, Eyüp vardı. </p>
<p class="calibre1">İsmail  hemen  yanında  ise,  konuşmak,  bağırıp  çağırmak, isyan  etmek  isteyen  ‘olmaz,  olmamalıydı,  vurmamalıydılar, kanıma  kan  isterim,  hükümet  babadan  kanıma  kan  isterim anladınız  mı’  diye  bağıran  karısı  Raziye  hamileydi, gözlerinden  sicim  sicim  akan  yaş,  alacakaranlığın  içerisinde yanaklarından  aşağı  süzülüyor,  sanki  Cemali’ye  ulaşmak istercesine kıraç toprağın üzerine akıp gidiyordu. </p>
<p class="calibre1">Cemali’nin bir oyuna kurban gittiğinde hemfikirdiler. İsmail</p>
<p class="calibre1">‘Oyun  bu,’  diyor.  ‘Bu  düpedüz  kalleşçe  işlenmiş  bir  oyun. </p>
<p class="calibre1">Adam tabancasını çıkarmadan ceketinin cebinden kasıklarına doğru  ateş  etmiş.  Sonra  biri  gelmiş  ensesinden  şiş  batırmış. </p>
<p class="calibre1">Yuf  olsun  be.  Yuf  olsun  hepsine.  O  gece  kumar  oynamışlar. </p>
<p class="calibre1">Cemali  onların  on  sekiz  bin  lira  parası  ile  dört  Reşat  ve  bir beşibiryerde  altınlarını  almış.  Kumarı  kaybedenlerden  biri, ben eve gidip tapuyu getireceğim, siz o zamana kadar bekleye durun demiş. Ne olmuşsa işte ondan sonra olmuş. Karambole getirip Cemali’yi vurmuşlar. Cemali iridir, cüsselidir, sağlam yapılıdır.  Öyle  ensesine  batırılan  şişle  falan  ölmez.  Kasığına</p>
<p class="calibre1"><a id="p96"></a>yediği  kurşunla  öldü  o.  Kalleşçe,  imansızca  ateşlenmiş</p>
<p class="calibre1">kurşunla.  Sonra  da  tutup  kapıya  kadar  sürüklemişler.  Kan kaybetsin  de  ölsün  demişler.  Bir  haber  salıp  taksi  bile çağırmamışlar. Yuf olsun be, yuf olsun. </p>
<p class="calibre1">Doktorların  verdiği  raporda  kasığına  yediği  kurşundan dolayı  kaybettiği  kandan  öldüğü  yazılıymış.  Kurşunu  sıkan Kabadayı,  biliyorum  ben  Kabadayı’yı.  On  sene  önce  Sarı Veli’yi,  daha  sonra  Ürgüplü  Mustafa’yı  da  aynı  yerden vurmuştu.  Başçavuş  Mustafa’yı  da  orasından  vuracakmış  ya isabet  ettirememiş.  Hem  Dündar’ın  Cemali’yi  vurması  için hiç  sebep  yok  ortada.  Altı  aydan  beri  Cemali  bakar  ona. </p>
<p class="calibre1">Nankörlük yapmaz o. Hadiseden sonra ona da bir oyun edip suçu  üzerine  atmak  istemişler.  Sen  yat  içerde  biz  bakarız demişler.  Yalçın’a  gelince  hiçbirimiz  tanımıyoruz  onu.  Niye şiş  batırdığını  da  bilemeyiz.  Ama  şişle  ölmedi  Cemali, kasığına  yediği  kurşunla  öldü.  Yuf  olsun  be.  Nasıl  vururlar onu. Daha iki ay önce Kabadayı’ya yardım etmişti’...” </p>
<p class="calibre1">Gazetenin  birinci  sayfasında  yer  alan  diğer  haberler şöyleydi:</p>
<p class="calibre1">“Oscar’ı kazanan Sophia Loren sevinçten göbek attı.” </p>
<p class="calibre1">“Genelev açmak isteyen kaymakam protesto edildi: Batman kazasında  son  günlerde  cinsi  sapıklığın  artması  üzerine Kaymakam  Ergun  Nalbantoğlu  kazada  bir  genelev  açmaya karar  vermiştir.  Bu  durumu  protesto  eden  kaza  halkı  da İçişleri  Bakanlığına  250  telgraf  göndermişler  ve  bir  sessiz yürüyüş yapmışlardır.” </p>
<p class="calibre1">“Yunanistan’da deprem oldu.” </p>
<p class="calibre1">“<i class="calibre4">The  Times</i>’a  göre  Menderes’in  hayatı  yabancı  bir  şirkete sigortalıymış.” </p>
<p class="calibre1">“27 Mayıs’ta siyasi bir af bekleniyor.” </p>
<p class="calibre1"><a id="p97"></a><b class="calibre3">Keşanlı Ali Destanı</b></p>
<p class="calibre1">Kürt  Cemali’nin  öldürülmesi  ve  arkasından  yapılan gösteriler müzisyenlerin ve yazarların da ilgisini çekti. </p>
<p class="calibre1">Kürt Cemali’yi önce Nuri Sesigüzel türkü yaptı:</p>
<p class="calibre1">“Kaderim böyleymiş ağlama anam</p>
<p class="calibre1">Cemalin boyandı al kızıl kana...” </p>
<p class="calibre1">Ardından  da  Piç  Ahmet  adında  bir  türkücü:  “Dört  kurşun yedim al kanım aktı...” </p>
<p class="calibre1">Eski  Altındağlılar  Haldun  Taner’in  ünlü  “Keşanlı  Ali Destanı”  oyununun  Kürt  Cemali  olayı  üzerine  yazıldığını, oradaki  Sineklidağ  gecekondu  mahallesinin  de  Altındağ</p>
<p class="calibre1">olduğunu söylüyorlardı. </p>
<p class="calibre1">Ben  bunu  pek  anımsayamamıştım;  oyununu  ve  filmini izlediğim  Keşanlı  Ali  Destanı,  Kürt  Cemali  olayına  pek benzemiyordu.  Ama  Mehmet  Kemal’in  kitabında  yazılanları okuyunca anladım ki söylenenler doğruymuş:</p>
<p class="calibre1">“Kürt  Cemali,  Altındağ  ve  Atıfbey’de  çok  sevildiğinden yaslar tutuluyor, ağıtlar yakılıyor. O günlerin akşam gazeteleri Cemali’nin  öldürülüşünü  ballandıra  ballandıra  yazıyorlar. </p>
<p class="calibre1">Öyle  ki,  Haldun  Taner’in  dikkatini  çekiyor.  Bir  gün  Haldun Taner bana çıkageldi. ‘Şu Kürt Cemali olayı nerelerde geçti, aslı  ne  öğrenmek  istiyorum,’  dedi.  Haldun’u  Altındağ  ve Atıfbey’in  çocuğu  Avukat  Şefik  Günder  ve  Atıfbeyli  Tahsin (Yaman)  ile  tanıştırdık.  Öğrendi,  inceledi,  bu  olaydan</p>
<p class="calibre1">‘Keşanlı Ali Destanı’ doğdu. “Keşanlı Ali Destanı” bir sanat yapıtıdır. Kürt Cemali’nin özel serüveni buradan pek çıkmaz. </p>
<p class="calibre1">Ama Haldun Taner gerçek bir olaydan esinlenmiştir.” <b class="calibre3">5</b></p>
<p class="calibre1">Oyunun  kitabına  yeniden  bir  göz  atınca,  Haldun  Taner’in bunu  oyununa  yazdığı  önsözde  söylediğini  gördüm:</p>
<p class="calibre1"><a id="p98"></a>“Altındağ’la  ahbaplığım  o  tarihte  başladı.  Çoğu  akşamlarım ve gecelerim orada geçti. Gecekondu dünyasında geçecek bir oyun tasarlamaya da işte, o tarihte başladım...” <b class="calibre3">6</b></p>
<p class="calibre1">Keşanlı  Ali  Destanı  1964’te  ilk  sahnelenişinden  sonra Türkiye’de 130, dünya sahnelerinde 342 kez oynandı. 1975’te ise sinemaya uyarlandı. Atıf Yılmaz’ın yönettiği, başrollerini Fikret  Hakan  ile  Fatma  Girik’in  paylaştığı  film,  aynı  yıl Antalya  Altın  Portakal  Film  Festivali’nde  en  iyi  ikinci  film seçildi. </p>
<p class="calibre1"><b class="calibre3">“Bizi Öldüreni Ankara’ya Vali Yaparlardı...” </b></p>
<p class="calibre1">Peki,  ya  cinayetle  suçlanan  Dündar  Kılıç  olay  hakkında  ne diyordu? </p>
<p class="calibre1">Kürt Cemali’nin ölümünden sonra yaratılan havadan bayağı ürkmüştü.  Halit  Çapın’a  göre,  “Allahımı  inkâr  edeyim,  bizi öldüreni o zamanlar rahat Ankara’ya vali yaparlardı... Hem de alkış  tutaraktan...”  diyordu.  Ama  “namusuna,  kitabına  ve erkekliğine  yemin  etmekteydi  ki,  kendisi  öldürmemişti  Kürt Cemali’yi.” <b class="calibre3">7</b></p>
<p class="calibre1">Suçlu olsun veya olmasın, bu olay Dündar Kılıç’ın yakasını hiç  bırakmadı.  “Kürt  Cemali’yi  sen  mi  öldürdün?”  sorusu yaşamı boyunca sık sık karşısına çıktı. </p>
<p class="calibre1">Yaptıklarını saklamayan, birçoğunu da ayrıntılarıyla anlatan Dündar  Kılıç,  bu  sorunun  sorulduğu  her  yerde,  konunun açıldığı her seferinde aynı tutumunu sürdürdü. </p>
<p class="calibre1">Çocuklarına  ve  yeğenlerine  de  Kürt  Cemali’nin  çok  saygı duyduğu bir kişi olduğunu sık sık dile getirdi. </p>
<p class="calibre1"><a id="p99"></a>Hatta,  Cemali’nin  yeğeni  Nuri  Coşan  Kabadayı  Mehmet’i öldürmekten  Bursa  Cezaevi’nde  yatarken,  ona  “Benim  bu olayda bir suçum yok,” diye haber bile gönderdi. </p>
<p class="calibre1">1972’de  İstanbul  Sağmalcılar’da  birlikte  kaldığı  siyasi tutuklulardan Feyyaz Kurşuncu, kendisi de Altındağlı olduğu ve  çocukluğunda  hep  Kürt  Cemali  hikâyeleri  duyduğu  için Dündar  Kılıç’a  özellikle  Kürt  Cemali’yi  öldürüp</p>
<p class="calibre1">öldürmediğini  sordu,  “Kesinlikle  benim  bir  alakam  yok,  ben yapmadım,  benim  üstüme  yıkmaya  çalıştılar  ama  ben yapmadım,” yanıtını aldı. </p>
<p class="calibre1">Haziran 1990’da  <i class="calibre4">Playboy</i> dergisinin yaptığı röportajda, “Ben o  olayda  silah  kullanmadım.  Cemali’yi  vurmadım.  Yapsam, yaptıklarımı  söylediğim  gibi  bunu  da  söylerim.  Ama kesinlikle  o  arkadaşın  ölümünde  benim  rolüm  yok.  Bir kargaşa  içinde  öldürüldü.  Zaten  bu  davadan  da  mahkûm olmadım,” dedi. </p>
<p class="calibre1">Ve  son  olarak  1997’de  Susurluk  Komisyonu’na  verdiği ifadesinde de şöyle söyledi: “Ankara’da bir Kürt Cemali olayı vardı. Bu benim bir arkadaşımdı. O olayda Mehmet Kabadayı öldürdüğü halde, Mehmet Kabadayı’nın abisi Cinayet Masası şefi idi o zamanlar, tuttular o zaman cinayeti benim üzerime yıkmak istediler. Siz şimdi işlemediğiniz bir cinayeti üstlenir misiniz?  Atila  Aytek,  Cemali’nin  kahvesinde  garsonluk yapıyordu  genelevin  içinde,  bunu  askeri  mahkemelerde anlattım.” <b class="calibre3">8</b></p>
<p class="calibre1">Dündar  Kılıç,  gerek  1984’ten  sonra  askeri  cezaevinde tutukluyken,  gerekse  çıktıktan  sonra  bu  iddiasını,  yani  Atila Aytek’in Kürt Cemali’nin akrabası olduğu veya aynı gruptan Hüseyin  Turan  (Piç  Hüseyin)  ile  birlikte  büyüdüğü,  bu yüzden kendisine düşmanlık beslediği iddiasını hep sürdürdü. </p>
<p class="calibre1"><a id="p100"></a>Yeri  gelmişken,  bu  konuyu  ilgili  kişilere  de  sorduğumu belirtmeliyim.  Atila  Aytek’ten  aldığım  yanıt  şöyle  oldu:</p>
<p class="calibre1">“Dündar’ın bana düşmanlığının eski kabadayılarla ilgisi yok. </p>
<p class="calibre1">Hüseyin  Turan’ı  da,  öteki  kabadayıların  çoğunu  da  tanırım, içeri  almışlığım  da  olmuştur,  ahbaplığım  da.  Bununla  ilgisi yok.” </p>
<p class="calibre1">Cemali’nin yeğeni Nuri Coşan ise şunları söyledi: “Dündar Mamak’tayken Atila Aytek Kürt Cemali’nin akrabasıdır dedi, ama  bunun  aslı  yok,  bir  akrabalığımız  yok.  O  Çerkez,  biz Bayburtluyuz.  Aytek  o  zamanlar  bu  semte  gelip  giden  genç bir polisti, amcamı da çok severdi.” </p>
<p class="calibre1">Dündar  Kılıç’ın  mahkemelerde  dile  getirdiği  bir  iddia  da, Atila  Aytek’in  bir  gün  Bentderesi’nde  alınan  tabancasını emniyet müdürlüğüne teslim ettiği için ona kin beslemesiydi. </p>
<p class="calibre1">Oysa  Atila  Aytek  olayın  böyle  olmadığını,  Bentderesi’nden Dışkapı’ya  dönüşteki  bir  büfeden  sigara  alırlarken,  büfenin yanındaki  kahveyi  basanların  onları  fedai  sanarak  başlarına silah  dayayıp  tabancasını  aldıklarını,  saldırganları  takip  edip tutukladıklarını  ve  tabancasını  da  geri  aldıklarını  söylüyordu ( <i class="calibre4">Nokta</i>, 3.12.1984). </p>
<p class="calibre1"><b class="calibre3">“Cezaevinde  Hasmı  Olan  Başkaca  Hasım</b></p>
<p class="calibre1"><b class="calibre3">Edinmek İstemez” </b></p>
<p class="calibre1">Kürt  Cemali’nin  akrabalarının  intikamından  korkan Kabadayı Mehmet ertesi gün gidip teslim oldu. Yalçın Öktem ise bütün aramalara rağmen bulunamadı. <a href="#p100">18</a></p>
<p class="calibre1"><a href="#p100">18  </a>Bir  iddiaya  göre  Dündar  Kılıç  İstanbul’a  giderken  Yalçın  Öktem’i  de  beraber götürmüştü.  Bunu  Kürt  İdris’e  sordum,  Dündar  Kılıç’ın  Ankara’dan  yanında  şimdi isimlerini  hatırlayamadığı  3-4  kişi  getirmiş  olduğunu  söyledi.  Dündar  Kılıç’ın</p>
<p class="calibre1"><a id="p101"></a>yakınlarından  emekli  polis  Lütfü  Çolak  da  “Dündar  Abi  yanında  çalışanları  daima himaye ederdi. Ankara’dan gelirken orada yaşama hakkı verilmeyen birkaç kişiyi de beraberinde getirmiş. Bunların arasında Kadir, Atilla, Nevzat ve Yalçın adında olanları hatırlıyorum,” dedi. </p>
<p class="calibre1">Dündar  Kılıç  ise  artık  iyi  bildiği  taktiği  kullandı,  teslim olmadan  önce  bir-iki  gün  saklanıp  havayı  kokladı.  Bu  süre içinde ona yardımcı olan Doktor Turhan Temuçin anlatıyor:</p>
<p class="calibre1">“Olaydan sonra Dündar yanımıza geldi. Bizim Özhan adında Almanya’dan gelen bir arkadaşımızın İç Cebeci’de garsoniyer gibi  bir  evi  vardı,  zemin  katında.  Dündar’ı  iki  gün  orada sakladık.  Bütün  Altındağ  ayaklanmış,  hepsi  silahlanmış, bıçaklanmış,  bütün  Kürtler  Ankara’ya  dolmuş,  harıl  harıl Kabadayı’yı  arıyorlar.  Kabadayı  akıllı,  hemen  gitti  teslim oldu.  Tutuklanıp  hapse  girdi.  İki  gün  sonra  da  Dündar’ı  en yakın  arkadaşlarından  şoför  Saf  Ahmet’in  Chevrolet arabasıyla  götürüp  teslim  ettik.  Sıhhiye’de  heykelin  yanında bir  kitap  çarşısı  var  ya,  onun  üstü  eskiden  parktı,  dondurma falan  satarlardı,  onun  önünde  tanıdık  bir  başkomisere  teslim ettik, aldı götürdü.” </p>
<p class="calibre1">Hapishanede  Kabadayı  Mehmet  ile  Dündar  Kılıç  ayrı bölümlerde </p>
<p class="calibre1">ayrı </p>
<p class="calibre1">koğuşlara </p>
<p class="calibre1">düşmüşlerdi. </p>
<p class="calibre1">Ulucanlar</p>
<p class="calibre1">Cezaevi’nin  bir  özelliği  iki  bölüme  ayrılmış  olmasıydı.  İki bölüm  arasında  birbirine  geçiş  olmadığından  aralarında düşmanlık  olanlar  ayrı  bölümlere  yerleştirilirdi.  O  sırada hapiste  olan  eski  kabadayılardan  Sarı  İlhami  (İlhami Canpolat)  bana  Kabadayı  Mehmet’in  ikinci  bölümdeki  10. </p>
<p class="calibre1">koğuşta  kaldığı  halde,  Dündar  Kılıç’ın  birinci  bölümdeki  3. </p>
<p class="calibre1">koğuşa  verildiğini  anlattı.  Yani  Kabadayı  Mehmet düşmanlarından  korunmuştu,  ama  Dündar  Kılıç  hasımlarının bulunduğu  bölüme  düşmüştü.  Düşmesiyle  de,  başta  Niyazi Coşan  (Cemali’nin  ağabeyi  ve  Nuri  Coşan’ın  babası)  olmak üzere  düşmanlarının  saldırısına  uğraması  bir  oldu.  Cezaevi</p>
<p class="calibre1"><a id="p102"></a>idaresi  tarafından  oradan  alınıp  hücreye  kondu.  Hücreye konunca  da,  Antep  Canavarı  ya  da  Abdullah  Dayı  adıyla tanınan Abdullah Palaz imdadına yetişti. </p>
<p class="calibre1">Toplam  43  kişiyi  öldürmüş,  48  yıl  hapis  yatmış  olan Abdullah  Palaz’ın  yaşamöyküsünün  Turhan  Temuçin</p>
<p class="calibre1">tarafından  kitap  haline  getirildiğini  daha  önce  söylemiştim. </p>
<p class="calibre1">İşte  o  Abdullah  Dayı’nın  yolu,  hikâyemizin  bu  noktasında Dündar  Kılıç  ile  kesişti.  Abdullah  Dayı  o  sırada  aynı cezaevinin  revirinde  yatmaktaydı  ve  bu  rastlaşma  kitapta şöyle anlatılıyordu:</p>
<p class="calibre1">“Ankara’ya  geldiğimde,  Ankara’nın  kabadayıları  arasında kumarhane  paylaşımı  yüzünden  bir  cinayet  işlenmişti. </p>
<p class="calibre1">Kabadayı  Mehmet’in  kumarhanesini  basan  Kürt  Cemali, Mehmet  ve  adamları  tarafından  Hergele  Meydanı’ndaki kumarhanede  öldürülmüştü.  Bu  cinayetle  ilgili  olarak Kabadayı </p>
<p class="calibre1">Mehmet </p>
<p class="calibre1">ve </p>
<p class="calibre1">Dündar </p>
<p class="calibre1">Kılıç </p>
<p class="calibre1">cezaevinde</p>
<p class="calibre1">bulunuyorlardı.  Dündar’ı  tanımazdım.  Ama  Kabadayı Mehmet’le  daha  önce  Ankara  Cezaevi’nden  kaçtığım  zaman tanışmıştık. </p>
<p class="calibre1">Şimdi  bunlar  ikisi  de  cezaevindeler,  ama  Mehmet  ayrı  bir koğuşta  yatıyor,  Dündar  ayrı  bir  koğuşta.  Kürt  Cemali’nin adamları var. Aşireti var. Bunun adamları ufak suçlar işleyip cezaevine  girmişler.  Amaçları  Mehmet’i  de,  Dündar’ı  da öldürmek.  Kabadayı  Mehmet  tecrübeli  hapishaneci.  Ona ulaşmak biraz zor. Ama Dündar daha çok genç, gözü pek ama tecrübesiz ve çelimsiz bir genç, silahı da yok. İşte bunlar, bu Kürt Cemali’nin adamları, Dündar’ı sıkıştırdılar ve fena halde dövdüler.  Dündar  hastanelik  oldu,  ama  idare  tutup  onu hücreye koydu. Hücreye girecek olan öbürkülerdi halbuki. Bu durumu hazmedemedim. Müdüre çıktım. Dedim:</p>
<p class="calibre1"><a id="p103"></a>‘Beyim  burada  ezilen  Dündar,  onu  hücreye  koyuyorsunuz. </p>
<p class="calibre1">Onun hücrede değil, revirde olması gerekmez mi?’</p>
<p class="calibre1">Müdür  beni  tanıyor  ve  benimle  bir  sorun  çıksın  istemiyor. </p>
<p class="calibre1">Zaten  beni  sevk  etmek  için  bekliyorlar.  Onun  için  bana terslenmedi. </p>
<p class="calibre1">‘Revire  koyacaktım  ama  orada  Cemali’nin  adamları  bir kötülük  yaparlar  diye  korkuyorum.  Yani  revirde  onu koruyamam.’</p>
<p class="calibre1">‘Ben  revirde  yatıyorum  zaten.  Siz  getirin  onu  revire  ben korurum.’</p>
<p class="calibre1">Dündar’ı hemen revire aldılar. O gece, ben revire çıkan idare merdiveninin  başına  bir  sandalye  atıp  oturdum.  Şimdi  bu Cemali’nin  adamları  merdivenin  başına  kadar  gelip  geri dönüyorlar.  Yukarı  çıkamıyorlar.  Cezaevinde  hasmı  olanlar, başkaca hasım edinmek istemezler. Cemali’nin adamları bana da  dalsalar,  beni  hasım  edecekler  kendilerine.  Onun  için üzerime gelmediler. </p>
<p class="calibre1">Ben  orada  olduğum  sürece,  Dündar’a  kimse  dokunamadı. </p>
<p class="calibre1">Ama  Dündar  da  benim  bu  dostluğumu  hiç  unutmadı,  zaman zaman  sıkıştığımda  bana  dostluklar  yaptı.  Çünkü  Dündar vefalı bir insandı.” <b class="calibre3">9</b></p>
<p class="calibre1">Gerisini de Turhan Temuçin tamamlıyor: “Dündar bunu hiç unutmuyor. Ne zaman hapse girdiyse bir yardım yapıyor ona. </p>
<p class="calibre1">Çok  vefakâr  insandı  diyor  Abdullah  Dayı.  Paşakapısı Cezaevi’ne  giriyor,  orada  hemen  kol  kanat  geriyor  Dündar ona.” </p>
<p class="calibre1"><b class="calibre3">“Öldürmekten Beter Ettim” </b></p>
<p class="calibre1"><a id="p104"></a>Dündar  Kılıç  bir  süre  sonra  ikinci  bölümdeki  6.  koğuşa, Cemali’nin  akrabalarının  olmadığı  bölüme  verilmişti.  Ama hapishanede  adam  öldürmek  isteyenlerin  başvuracağı  başka yollar  da  vardı:  Bu  kez  onunla  aynı  koğuşta  kalan  Yozgatlı Şahin  adında  babasını  öldürmekten  müebbet  hapse  mahkûm birini kiralık katil olarak tuttular. </p>
<p class="calibre1">Dündar  Kılıç,  bu  ölümcül  tezgâhtan  da  artık  iyi  bildiğimiz önsezisine  eklediği  yeni  yetenekleri  ile  kurtulmasını  bildi. </p>
<p class="calibre1">Olayı  Halit  Çapın’a  nasıl  anlattığını  dikkatle  okursanız,  bu anlatımdan bazı sonuçlar çıkarabilirsiniz:</p>
<p class="calibre1">“Mübarek  Ramazan’dı.  Allah  kabul  etsin,  oruçluyduk.  Üç cinayeti  olan  bir  hoca  teravih  namazını  kıldıracaktı.  Abdest alıyorduk musluk başında... Meydancı<a href="#p104">19 </a>gelip uyandırdı bizi Allah razı olsun... Dedi ki vaziyet böyle böyle dedi... Yozgatlı Şahin pazarlığı kesti, seni öldürecek dedi... Biz de iyi dedik, hele bir öldürsün de görsün dedik. Herkes abdest almakta ya, musluk  başında,  bu  baba  katili  yok...  Seğirttim  içeriye koğuşa...  Kendi  dolabının  başında  bir  şeyler  yapıyordu... </p>
<p class="calibre1">Anladım  ki  bıçağını  arıyor...  Ayaklarımın  ucuna  basa  basa yaklaştım.  Hiç  ses  etmeden.  Sonra  dolanıverdim  boynuna, soluğunu </p>
<p class="calibre1">kesercesine... </p>
<p class="calibre1">Bıçak </p>
<p class="calibre1">elindeydi, </p>
<p class="calibre1">beraberce</p>
<p class="calibre1">yuvarlandık  yere...  Üstüne  çıktım...  Bağırtısına  yetiştiler... </p>
<p class="calibre1">Ayırmaya  çalıştılar  önce,  amma  ardından  bıçağı  görünce çekildiler yana... </p>
<p class="calibre1"><a href="#p104">19 </a>Meydancı, cezaevindeki yoksul mahkûmlardan getir-götür ve temizlik işlerini yapan, ayrıca  “ağalara”  da  hizmet  gören  kişidir.  İdare  ve  koğuşlar  arasında  serbestçe dolaşabildiğinden her türlü haberi alabilir, oradan oraya taşıyabilir. </p>
<p class="calibre1">Aldım bıçağı elinden... Altımda öyle kıvranıyor... Gırtlağına soksam  hemen  canını  alacam  almasına  da,  içimden  gelmedi işte...  Suratına  vurdum  sadece...  Parça  parça  ettim,  bıçakla suratını, burnunu, ağzını filan... Öldürmekten beter ettim yani diyeceğim...” <b class="calibre3">10</b></p>
<p class="calibre1"><a id="p105"></a>Kan ve şiddet dolu bir anlatıma yazarın ustalığı da eklenince ortaya  çıkan  tabloyu  abartılı  bulmuş  olabilirsiniz.  Ama  ben yine  de  bu  anlatımın  içinden  Dündar  Kılıç’ı  Dündar  Kılıç yapan bazı nitelikleri süzmeye çalışmak istiyorum. </p>
<p class="calibre1">Şöyle ki; </p>
<p class="calibre1">İstihbarat ağı var; haberi meydancıdan alıyor. </p>
<p class="calibre1">Haberi  aldıktan  sonra  önsezileriyle  tehlikeyi  kokluyor; herkes  abdest  alırken  o  çevresini  kontrol  ediyor  ve  katilin orada olmadığını seziyor. </p>
<p class="calibre1">Hızlı  davranması  sayesinde  kavganın  inisiyatifini  eline geçiriyor;  düşmanını  dolabın  başında  bıçağını  ararken sessizce  kıstırıyor  ve  hareket  imkânı  vermeden  boynuna sarılıyor... </p>
<p class="calibre1">İşin  kıyıcılık  ve  gözünü  kırpmadan  şiddet  kullanabilme kısmını  hiç  saymıyorum,  bunlar  zaten  ünlü  bir  kabadayı olmasının olmazsa olmaz koşullarıdır. </p>
<p class="calibre1">Böylece  bu  bölümün  en  başında  sorduğumuz  “neden başkaları  değil  de  Dündar  Kılıç?”  sorusunun  yanıtı  da  biraz daha  aydınlanmış  oluyordu.  28  yaşındaydı  ve  girdiği  yolun başlarında  olmasına  karşın  hızlı  adımlarla  ilerlemekteydi. </p>
<p class="calibre1">Ama  onu  başkalarından  ayıran  en  önemli  özelliği  kendisine çizdiği uzun vadeli bir projesi olmasıydı: “En büyük olmak!” </p>
<p class="calibre1"><b class="calibre3">“Ben En Büyük Olacağım” </b></p>
<p class="calibre1">Dündar  Kılıç,  meşru  müdafaa  halinde  sayıldığı  için  Kürt Cemali  cinayetinden  beraat  etti,  Yozgatlı  Şahin’i  yaralama suçundan ise 3 yıl mahkûmiyet aldı. Hem Kabadayı Mehmet, hem de Dündar Kılıç 1963 affından yararlanıp tahliye oldular. </p>
<p class="calibre1"><a id="p106"></a>Oldular  olmasına  ama,  Kürt  Cemali  olayı  unutulmamıştı. </p>
<p class="calibre1">Kürt Cemali’ye yakılan türküler hâlâ her yerde çalıyordu. </p>
<p class="calibre1">O  zamanları  hatırlayanlar  bilirler;  şimdiki  kasetçalarların, CD çalarların yerine o tarihlerde taksi ve dolmuşlarda 45’lik plakçalarlar vardı. </p>
<p class="calibre1">Dündar  Kılıç  taksiye  binse  Nuri  Sesigüzel’in  “Kaderim böyleymiş  ağlama  anam,  Cemalin  boyandı  al  kızıl  kana” </p>
<p class="calibre1">türküsünü  duyuyor,  kahveye,  meyhaneye  gitse  Piç  Ahmet’in</p>
<p class="calibre1">“Dört kurşun yedim al kanım aktı” türküsünü işitiyordu. </p>
<p class="calibre1">O günlerde üzerinde yoğun bir baskı hissettiği, beş yıl sonra Halit Çapın’a anlattıklarından da belli olmaktaydı:</p>
<p class="calibre1">“Halit Abi, Allah inandırsın Ankara’da bu plakları dinleyip, rakıyı  şarabı  içen,  silahlanıp,  bıçaklanıp  bizi  öldürmeye çıkmakta... </p>
<p class="calibre1">Baktım  ki  dayanılacak  gibi  değil...  Gittim  Nuri  Sesigüzel’i buldum...  Dedim  ki,  ‘Neden  yani  Nuri  Bey?  Siz  insanları neşeye boğmayı düşüneceğinize böyle bir plak yapmaktasınız ki, bizim canımızı aldırmak istercesine. Di mi yani Nuri Bey,’</p>
<p class="calibre1">dedim.  Hak  verdi...  ‘Seni  tanımış  olsaydım.  Sana  zararlı olacağını  bilseydim.  Yapmazdım  bu  plağı,’  dedi.  Bize  de diyecek bir laf kalmadı.” <b class="calibre3">11</b></p>
<p class="calibre1">Katil zanlılarının salıverilmesi Altındağlıların ve Cemali’nin yakınlarının  adalete  güvenlerini  sarsmış,  kişisel  intikam duygularını daha da kamçılamıştı. </p>
<p class="calibre1">Dündar  Kılıç  buna  rağmen  gözü  karalığını  yine  gösterdi; aleyhindeki  koşulları  ve  tehditleri  bile  bile  yeniden,  ama  bu kez  kendi  semti  olan  Samanpazarı’nda  bir  kumarhane  açtı. </p>
<p class="calibre1">Yine gösterişli bir açılış yapıp ünlü kabadayıları davet etti. </p>
<p class="calibre1">Kabadayı  Mehmet’in  ise  gözü  korkmuştu,  tahliyesinden sonra  bir  süre  evinden  dışarı  çıkmadı.  Daha  sonra  Nevşehir</p>
<p class="calibre1"><a id="p107"></a>Cezaevi’nden  tanıdığı  bir  arkadaşının  nakliye  şirketine  ortak olup yazıhanesinde oturmaya başladı. </p>
<p class="calibre1">Ama bu işlerden elini eteğini çekmiş olması can güvenliğini sağlamaya yetmemişti. “Kanlıları” onu öldürmeye kararlıydı. </p>
<p class="calibre1">Bir  gün  Posta  Caddesi’nde  yürürken  Kürt  Cemali’nin yakınlarından  Asker  Ahmet  veya  Tahtabacak  Ahmet  lakaplı biri  tarafından  kurşun  yağmuruna  tutuldu.  Kaldırıldığı hastanede ameliyat edilerek kurtarıldı. </p>
<p class="calibre1">Aslında  mesele  artık  sadece  Kürt  Cemali’nin  intikamını almaktan çıkmıştı. Cemali cinayetinden sonra leyhlerine esen olumlu  rüzgârları  arkalarına  alan  Altındağ’ın  bıçkın delikanlıları yeraltı âleminin bütün kazancına göz dikmişlerdi. </p>
<p class="calibre1">Bentderesi  genelevlerini  ele  geçirmişler,  bar-pavyon  rantına ortak  olmuşlar,  geriye  kumarın  tamamına  egemen  olmak kalmıştı.  Hacettepe  bölgesinde  hâlâ  sözü  geçen  “eskileri” </p>
<p class="calibre1">yıldırıp, buraları terk etmeye zorlamaları gerekiyordu. </p>
<p class="calibre1">Yakın  dostları,  örneğin  Turhan  Temuçin  Dündar  Kılıç’a Ankara’yı terk etmesini öğütlemekteydi: “İstanbul’a gitmesini ben  önerdim.  Boğaziçi  gemilerinde  çaycılık  yapmıştı  daha önce, onun için İstanbul’a bir yakınlığı vardı. ‘Burada kalma,’</p>
<p class="calibre1">dedim, ‘İstanbul’a git. Burada seni harcarlar.’ Çünkü Dündar tek  başınaydı,  istediği  zaman  on  kişinin  içine  dalan  delinin biriydi.” </p>
<p class="calibre1">Dündar  Kılıç’ın  daha  bu  önerileri  düşünmesine  fırsat kalmadan  kumarhanesi  saldırıya  uğradı.  “Bentderesi’nin çocukları”  adı  da  verilen  yeniyetme  delikanlılar,  başlarında Japon  Yaşar  adında  biri  olmak  üzere  kumarhaneyi  bastılar. </p>
<p class="calibre1">Dündar  Kılıç’ın  yanında  İbrahim  Kan  adında  bir  arkadaşı daha vardı, tanıkların anlattığına göre, ikisi birlikte yirmiden fazla  mermi  sıkarak  bu  saldırıyı  püskürttüler.  Olaydan  sonra</p>
<p class="calibre1"><a id="p108"></a>İbrahim Kan Bursa’ya kaçtı, Dündar Kılıç da hemşehrisi Laz Rahmi’ye sığındı. </p>
<p class="calibre1">Bundan  sonrasını  Rahmi  Şencan’dan  dinleyelim:  “Dündar kaçıp  geldi  benim  eve.  O  zamanlar  Yenişehir’de</p>
<p class="calibre1">oturuyordum, İzmir Caddesi’nde. Dündar eve geldi, ‘Ağabey olay  böyle  böyle  oldu,  polis,  mahkeme  beni  arıyor,’  diye anlattı.  Ben  aldım  Dündar’ı  tek  başıma,  adliyede  yüz  tane Kürt  birikmişken  götürdüm  teslim  ettim  savcıya.  Savcı  onu mahkemeye  gönderdi,  mahkeme  tevkif  etmedi.  Aldım  geri getirdim eve. ‘Ağabey ben İstanbul’a gideceğim,’ dedi. Tabii burada  artık  iş  yapması  kolay  değildi.  ‘İyi  olur,’  dedim, tuttum ben ona güzel bir mektup yazdım, Oflu’ya. Dedim çok önemli bir arkadaşımız, hemşehrimiz, oraya geliyor, yardımcı ol.  Oflu  da  hemşehrilerine  çok  önem  verirdi,  rahmetli  Oflu Hasan.  Osman’ın,  Hüseyin’in  ağabeyleri  Hasan.  İstanbul’da temeli  atan  Oflu  Hasan  Cevahir’dir.  İşte  böylece  gitti Dündar...” </p>
<p class="calibre1">Dündar  Kılıç,  İstanbul’a  gitmeden  önce  Hacettepe’de</p>
<p class="calibre1">“Havuzlu  Meydan”  kahvesini  çalıştıran  Rizeli  Mustafa Sayın’dan da (Sedina Mustafa) bir miktar yardım aldı. </p>
<p class="calibre1">Evet,  Dündar  Kılıç,  dostlarının  öğütlerini  dinleyerek seçimini İstanbul’a gitmekten yana yapmıştı. Ama bunun tek nedeni beladan kaçmak değildi. Hatırlayacak olursanız, yakın dostu  Turhan  Temuçin’e  çok  önceleri  açılmış  ve  “Ben  en büyük olacağım” demişti. Önceleri bir heves, bir slogan gibi görünen  bu  arzusu  artık  bir  ihtiras  haline  geliyordu  ve  bu ihtiras onun yazgısını da belirleyecekti. Dündar Kılıç orta ve uzun vadeli planlar yapabilen biriydi ve bu yüzden sıradan bir kabadayı  değildi.  Gözü  kara  olması  da  sanıldığı  gibi düşüncesizce  hareket  etmesinden  doğmuyordu.  Temkinli</p>
<p class="calibre1"><a id="p109"></a>davranıyor, tehlikeleri tartıyor, ancak kararını verdikten sonra harekete geçince gözü kara gidiyordu. </p>
<p class="calibre1">En  büyük  olmanın  yolunun  Ankara’dan  değil,  İstanbul’dan geçmekte olduğu düşüncesine aklı yatar yatmaz şansını orada aramaya  karar  verdi.  Ne  de  olsa  “İstanbul’un  taşı  toprağı altın” denmiyor muydu? </p>
<p class="calibre1">Ankara  defterini  kapatıp  Dündar  Kılıç’ı  İstanbul’a götürmeden önce son bir noktayı daha belirtmeliyim: Dündar Kılıç  Hacettepe  ile  ilgisini  hiçbir  zaman  kesmedi.  “En büyüklerden  biri”  olduğu  zamanlarda  bile  Ankara’dan  gelen eski  dostlarını  ve  mahalle  arkadaşlarını  Hilton  Oteli’nde ağırladığını yeri geldikçe göreceğiz. </p>
<p class="calibre1">Hacettepe’de bıraktığı en sağlam dostlarından biri “Tütünsüz Ali”  denilen  Ali  Aslan’dı.  Önceleri  filmci  olan,  Çiçek Sineması’nda  çalışıp,  sinemalara  film  getirip  götüren  Ali Aslan,  daha  sonra  MİT’e  alındığı  için  “MİT’çi  Ali”  adıyla tanınmaya  başladı.  Dündar  Kılıç  onunla  ilişkisini  her  zaman canlı  tuttu.  İstanbul’a  gittikten  sonra,  Hacettepe’deki yoksullara dağıtılması için sürekli yardım gönderiyordu ve bu yardım  köprüsünü  de  Ali  Aslan  üzerinden  kurmuştu.  MİT</p>
<p class="calibre1">İstanbul Bölge Başkanı Nuri Gündeş’in de akrabası olan Ali Aslan’ın,  Dündar  Kılıç’a  zaman  içinde  çok  büyük  iyilikleri dokundu. Bir bakıma onun MİT’teki gözü kulağıydı. </p>
<p class="calibre1"><b class="calibre3">Mehmet Kabadayı’nın Ölümü</b></p>
<p class="calibre1">Kabadayı Mehmet’e gelince... </p>
<p class="calibre1">Onun dramatik sonu, Dündar Kılıç’ın İstanbul’a gitmekle ne kadar öngörülü davrandığını da gösterecekti; çünkü Kabadayı</p>
<p class="calibre1"><a id="p110"></a>Mehmet  47  yaşındayken  sokak  ortasında  kurşunlanarak öldürülecekti. </p>
<p class="calibre1">6  Nisan  1965  günü  cereyan  eden  olay  ertesi  günkü gazetelere şöyle yansıdı:</p>
<p class="calibre1">“İtfaiye  Meydanı’nda  bir  sabıkalı  öldürüldü  -  İki  yıl  önce İtfaiye  Meydanı’nda  çıkan  bir  kavga  sırasında  tabanca  ile öldürülen Cemali Coşan’ın katili olduğu iddiasıyla yargılanan ve bir süre sonra serbest bırakılan tanınmış sabıkalı Mehmet Kabadayı,  dün  saat  13.00  sıralarında  İtfaiye  Meydanı’nda, sokak  ortasında,  Cemali  Coşan’ın  yeğeni  16  yaşındaki  Nuri Coşan tarafından tabanca ile öldürülmüştür. Nuri Coşan, dün saat  13.00  sıralarında  İtfaiye  Meydanı’ndaki  bir  kahveden çıkarak  Ulus  Meydanı’na  giderken,  eski  Doğanbey</p>
<p class="calibre1">karakolunun  önünde  karşıdan  gelen  Mehmet  Kabadayı  ve onun  bir  arkadaşı  ile  karşılaşmıştır.  Daha  önceden  Mehmet Kabadayı’yı  vurmayı  aklına  koymuş  olan  Nuri  Coşan  bu fırsatı  kaçırmamış  ve  Mehmet  Kabadayı  yanından  geçtikten sonra hemen geri dönerek iki adım gerisinde bulunan Mehmet Kabadayı’ya  arkasından  ateş  etmiştir.  Mehmet  Kabadayı ciğerlerine  saplanan  kurşunun  etkisiyle  yere  yuvarlanmıştır. </p>
<p class="calibre1">Nuri  Coşan  bu  arada  silahını  ikinci  defa  ateşlemiştir.  İkinci kurşun  Mehmet  Kabadayı’nın  sol  yanağına  saplanmış  ve kafatasını  parçalamıştır.  İkinci  şube  müdürünün  odasında gazetecilerle  görüştürülen  Nuri  Coşan  ‘Bir  süre  önce öldürülen amcamın intikamını aldım. Eğer Kabadayı öldü ise sevineceğim, ölmedi ise ikinci sefere,’ demiştir. Ölen Mehmet Kabadayı  ise,  daha  önce  bir  adam  öldürmüş,  ayrıca  Cemali Coşan’ı  öldürdüğü  iddiasıyla  yargılanmış,  ancak  yeter  delil bulunamadığı  için  bir  süre  sonra  serbest  bırakılmıştı. </p>
<p class="calibre1">Ankara’nın </p>
<p class="calibre1">haraç </p>
<p class="calibre1">almak </p>
<p class="calibre1">suretiyle </p>
<p class="calibre1">geçinen</p>
<p class="calibre1">sabıkalılarındandı.” <b class="calibre3">12</b></p>
<p class="calibre1"><a id="p111"></a>Ben cinayeti Nuri Coşan’ın kendisinden de dinledim. </p>
<p class="calibre1">Olay  günü  takip  ettiği  Mehmet  Kabadayı’nın  arkadaşı  Arif Demiray  ile  birlikte  yemek  yediği  İtfaiye  Meydanı’ndaki lokantanın  önünde  pusuya  yatmıştı.  Lokantadan  kürdanla dişlerini karıştırarak çıkan Kabadayı, orada saklanmış olan 16</p>
<p class="calibre1">yaşındaki  Nuri  Coşan’ı  fark  etmedi,  etse  de  tanımazdı.  Nuri Coşan  saklandığı  yerden  çıkarak  Kabadayı  Mehmet’in üzerine  bir  şarjör  mermi  boşalttı.  Arif  Demiray  kaçıp kurtuldu, ama zaten hedef de alınmamıştı. </p>
<p class="calibre1">Cemali  öldürüldüğünde  “Hükümet  babadan  kana  kan</p>
<p class="calibre1">istiyoruz”  diyen  aile,  aradan  tam  üç  yıl  geçip  de  “Hükümet baba  kanlarını  almayınca”  kendi  kanını  en  genç  üyelerinden biri vasıtasıyla kendisi almıştı. </p>
<p class="calibre1">Nuri  Coşan  idamla  yargılandı,  ama  cezası  yaş</p>
<p class="calibre1">küçüklüğünden  hafifletildi.  İdama  mahkûm  iki  koğuş</p>
<p class="calibre1">arkadaşından  birinin  At  Pazarı’nda,  diğerinin  cezaevinde asılmaya götürülüşünü izledi. Dokuz yıl süren hapisliğinde 12</p>
<p class="calibre1">cezaevi dolaştı ve 1974 affıyla tahliye oldu... </p>
<p class="calibre1"><b class="calibre3">Beşinci Bölüm</b></p>
<p class="calibre1"><b class="calibre3">“İSTANBUL’UN TAŞI TOPRAĞI ALTIN” </b></p>
<p class="calibre1">Anadolu’dan </p>
<p class="calibre1">İstanbul’a </p>
<p class="calibre1">göçün </p>
<p class="calibre1">giderek </p>
<p class="calibre1">hızlandığı</p>
<p class="calibre1">yıllardaydık.  İstanbul  sokakları  kırsal  kesimlerden  gelen  ve</p>
<p class="calibre1"><a id="p112"></a>genellikle  inşaatlarda  “amele”  olarak  iş  bulabilen  insan manzaralarıyla  dolmaktaydı.  Öyle  ki,  o  yıllarda  Yeşilçam’da yapılan  belki  de  üç  filmden  biri,  sırtında  yorganıyla Haydarpaşa  tren  istasyonunun  merdivenlerinden  inen  bir taşralının  görüntüsüyle  başlamaktaydı.  Bu  görüntü,  zamanla köyden kente göçün simgesi haline gelecekti. </p>
<p class="calibre1">Evet, “İstanbul’un taşı toprağı altın” deniyordu, ama bu söz, elbette  herkes  için  geçerli  değildi.  Yine  de  güvenilecek  bir şeyler  olmalıydı;  ufak  da  olsa  bir  birikim,  yatacak  yer, çalışacak  iş  bulmaya  yardım  edecek  akrabalar,  hemşehriler veya eş dost. </p>
<p class="calibre1">Geçimini kabadayılık yaparak sağlamaya gelen Dündar Kılıç ise  her  şeye  rağmen  başka  gurbetçilerden,  sırtına  yorganını vurup gelenlerden daha iyi bir konumda sayılırdı. Cebinde bir miktar para ve Oflu Hasan’a yazılmış bir mektup, Hasköy’de barınacak  bir  yer  bulmaya  yarayacak  akrabaları  ve  kabadayı âleminde daha önce kurmuş olduğu dostlukları vardı. </p>
<p class="calibre1">Ve  Dündar  Kılıç  İstanbul’a  gelişini  şu  üç  cümleyle özetliyordu:</p>
<p class="calibre1">“İstanbul’a  geldiğimde  yanımda  25-30  bin  lira  kadar  para vardı. Hasköy’de bir ev kiraladım ve cezaevlerinden gıyaben tanıdığım İdris Özbir ile birlikte Beyoğlu’nda bir kumarhane açtım.  Büyükparmakkapı  Şöhretler  Kulübü’nü  kumarhane olarak birlikte çalıştırmaya başladık.” <b class="calibre3">1</b></p>
<p class="calibre1">Yanındaki para, kimilerine göre babasının fırınlarından birini satmasıyla  elde  edilmiş,  kimilerine  göre  ise  Ankara’daki kabadayılık döneminin “birikimlerinden” kalmıştı. </p>
<p class="calibre1">Hasköy’de  ev  kiralaması  ise,  kardeşi  İbrahim  Kılıç’tan öğrendiğime  göre,  oraya  daha  önce  gelip  yerleşen  akrabaları sayesinde  olmuştu.  Gerçi  İstanbul’da  kiraladığı  bir  ev  vardı, ama  daha  birkaç  yıl  yerleşik  bir  hayatı  olmayacaktı.  Dündar</p>
<p class="calibre1"><a id="p113"></a>Kılıç’ın İstanbul’daki ilk yılları az sonra da göreceğimiz gibi sürekli  ölüm  korkusu  altında  geçti.  O  nedenle  sık  sık  yer değiştiriyordu.  Annesini,  babasını  ve  kardeşlerini,  Ayşe Hanım’ı ve kızı Hülya’yı Ankara’da bırakmıştı, bu yüzden bir süre daha Ankara’ya gidip gelmeyi sürdürecekti. </p>
<p class="calibre1"><b class="calibre3">CV’si Sağlamdı! </b></p>
<p class="calibre1">İstanbul’a  gelir  gelmez  “iş”  bulduğunu,  yani  bir kumarhaneye  ortak  olduğunu  söylemesinde  şaşılacak  bir  şey yoktu.  Geçen  bölümlerden  anımsayacağınız  üzere,  Dündar Kılıç’ın CV’si, yani İstanbul’da kendine bir yer edinebilmesi için gerekli kısa özgeçmişi ve referansları bayağı sağlamdı! </p>
<p class="calibre1">Bir  kabadayının  işlediği  cinayetlerin  sayısı  özgeçmişinde önemli  bir  yer  tutardı.  Onların  dilinde  öldürülenlere  “leş” </p>
<p class="calibre1">denirdi  ve  kabadayılar  için  “kaç  leşi  var?”  sorusu  kaç  kişi öldürdüğü  anlamına  gelirdi.  Dündar  Kılıç’ın  henüz  “leşi” </p>
<p class="calibre1">yoktu,  ama  Kürt  Cemali  gibi  ünü  Ankara  dışına  taşmış  bir kabadayının  ölümünden  sorumlu  tutuluyordu.  Ayrıca  birçok yaralama  olayı  vardı.  Hapishanede  hayatına  kasteden  bir kişiyi  öldürme  fırsatını  yakalamışken  canını  bağışlamıştı. </p>
<p class="calibre1">Racona  göre  bu  da  olumlu  bir  puan  sayılırdı.  Cesareti  ve ataklığı sayesinde kendi çapında belli bir ün yapmıştı. </p>
<p class="calibre1">“Racon  eğitimi”  görmüştü,  çıraklık  döneminde  tanınmış</p>
<p class="calibre1">“ustaların” yanında bulunup onlardan ders almıştı ve kurallara aykırı  bir  davranışına  rastlanmamıştı.  7-8  yıl  önce  Avni Çakıroğlu’nu  yaralaması  vardı  ama  o  zaman  kendini savunmuştu ve olay daha sonra tatlıya bağlanmıştı. </p>
<p class="calibre1"><a id="p114"></a>Otuz  yaşındaydı,  bu  yaşa  göre  küçümsenmeyecek  bir hapishane  deneyimi  edinmişti,  hapishanelerde  kurulmakta olan yeni düzenin temsilcilerindendi. </p>
<p class="calibre1">Ortamı  ve  o  âlemin  insanlarını  tanıyordu.  Kumarhane açılışları sayesinde birçok kumarhaneyi ve sahibini tanımıştı. </p>
<p class="calibre1">Bunu kendisi de belirtiyordu: “Rahmetlik Hasan Ağabey, yani Oflu  Hasan  ve  Kürt  İdris  benim  ilk  arkadaşlarımdı.  Sonra Hasan Ağabey’in kardeşi Osman vardı...” <b class="calibre3">2</b></p>
<p class="calibre1">“Referansları” </p>
<p class="calibre1">iyiydi. </p>
<p class="calibre1">Karadenizliydi, </p>
<p class="calibre1">Karadenizli</p>
<p class="calibre1">kabadayıların  tavsiyesiyle  İstanbul’daki  Karadenizlilerin yanına geliyordu. Karadenizliler için akrabalık ve hemşehrilik dayanışması  her  şeyden  önce  gelirdi.  Ve  Dündar  Kılıç’ın yakın  köylüsü  olan  Ofluların  İstanbul’un  yeraltı  dünyasında önemli  bir  ağırlıkları  vardı.  “Âleme  girmesine”  ve  ucundan bucağından kumarla uğraşmasına işte bütün bunlar sayesinde göz yumuldu. </p>
<p class="calibre1">Ve Dündar Kılıç İstanbul’daki yaşantısına ünlü Kürt İdris’le dostluk ve ortaklık kurarak başladı. </p>
<p class="calibre1">İdris  Özbir  de  bulunduğu  yere  Dündar  Kılıç’a  benzer aşamalardan  geçerek  ulaşmıştı.  Kars’ın  Susuz  ilçesinin Kızılçakçak  köyünde  doğmuş,  ekmeğini  kazanmak  için İstanbul’a  gelmişti.  Önce  bir  lokantada  iş  buldu,  ama  17</p>
<p class="calibre1">yaşındayken  işlediği  bir  cinayetten  4,5  yıl  ceza  alıp  hapse düştü.  Hapisteyken  iki  kişiyi  daha  öldürdü,  meşru  müdafaa halinde sayıldığından 17 ay ceza aldı. İki suçtan toplam 4 yıl yattıktan sonra tahliye oldu. Bir hanın çay ocağını işletmeye başladı.  Daha  sonra  Tarlabaşı’nda  bir  kumarhane  açtı.  O</p>
<p class="calibre1">bölgeyi  haraca  kesen  ünlü  kabadayı  Nurettin  Onay  bu rekabeti kaldıramadı. Kumarhanesini bastığı İdris’in kardeşini yaraladı ama silahına sarılan İdris de Nurettin Onay’ı öldürdü. </p>
<p class="calibre1">O sıralarda milletvekili olarak parlamentoda bulunan Burhan</p>
<p class="calibre1"><a id="p115"></a>ve  Orhan  Apaydın  kardeşler  avukatlığa  ara  verip yazıhanelerini  kapatmışlardı.  Ama  eski  dostunun  başının dertte  olduğunu  duyan  Burhan  Apaydın  “Hapishane</p>
<p class="calibre1">arkadaşlığı  unutulmaz,”  dedi  ve  kardeşi  Orhan  ile  birlikte İdris’in vekâletini alıp duruşmalarına girdi. İdris Özbir 11 ay yattıktan sonra beraat edip 1964’te tahliye oldu. </p>
<p class="calibre1"><b class="calibre3">Kabadayı Âleminde Kürt-Laz Dayanışması</b></p>
<p class="calibre1">Kaderin  cilvesine  bakın  ki,  Dündar  Kılıç  Ankara’da  Kürt lakaplı  bir  kabadayıyı  öldürmek  iddiasıyla  yargılanmış, Kürtlerden  kaçıp  gelmiş  ama  İstanbul’da  Kürt  lakaplı  başka bir  kabadayıyla  dost,  hatta  ortak  olmuştu.  Kürt  İdris  ile dostlukları,  araya  bazı  kısa  dönemli  dargınlıklar  girmiş  olsa da  Dündar  Kılıç’ın  ölümüne  kadar  sürdü.  Her  ikisinin birbirlerini  ölümden  kurtardıkları  bile  oldu,  hatta  bir keresinde  Dündar  Kılıç  hemşehrileriyle  başını  derde  sokma pahasına Kürt İdris’i kurtaracaktı. </p>
<p class="calibre1">Aslında  Dündar  Kılıç’ı  tanıdıkça  bunda  şaşılacak  fazla  bir şey  olmadığını  göreceksiniz,  çünkü  Karadenizli  olmasına karşın  bölgeci  bir  anlayışı  yoktu,  davranışlarına  bölgecilik yön vermezdi. Kürt İdris de bu âlemde bölgeciliğin bir yarar sağlamayacağını  yaşayarak  öğrenenlerdendi.  Kürt  İdris, Dündar  Kılıç  ile  bu  konuda  çok  iyi  anlaştıklarını  bana  şöyle anlattı: “Bölgeciliği ortadan kaldırmak için Dündar’la ben bir araya geldik, ötekiler de bizden feyz aldılar. Bakıyorlardı ki, biz  ikimiz  de  kendimize  göre  saygın  insanlardık.  Herkes mecbur  oldu.  Az  bir  zaman  hapishanede  de  beraber  kaldık, orada  da  uğraştık,  her  tarafa  yansıdı  bu  şekilde  bizim</p>
<p class="calibre1"><a id="p116"></a>arkadaşlık  yapmamız.  Sonra  Türkiye’nin  her  yerinde  Kürtle Laz  ortaklıklar  kurdu.  Arkadaş-lığımızın  en  önemli yönlerinden biri de buydu.” </p>
<p class="calibre1">Zaten  kabadayıların  tarihinde  sanıldığı  gibi  bir  Kürt-Laz çatışması  da  yoktu.  Tam  tersine,  her  iki  gurbetçi  grubun  da başlangıçta İstanbul’da tutunabilme, varlıklarını sürdürebilme gibi ortak bir mücadeleleri vardı. Bu kaygı onları her zaman birbirlerine  yakınlaştırdı,  birbirlerinin  alanlarına  saygı göstermeye,  ortaklıklar  kurmaya  zorladı.  Bunun  istisnaları, zaman  zaman  bölgeciliğin  kışkırtıldığı  dönemler  oldu,  ama hiçbir  zaman  genel  bir  çizgi  haline  gelmedi.  Aksine, Karadenizlilerin  kendi  aralarında,  Güneydoğuluların  kendi aralarında  anlaşmazlığa  düşmelerine  rastlandı.  Oflu  İsmail-Rizeli Gacero Yılmaz kapışması, Sürmeneli Dündar Kılıç ile yakın  köylüsü  Arsinli  Alaattin  Çakıcı  anlaşmazlığı  bunun örneklerindendi.  Mehmet  Nabi  İnciler  (İnci  Baba)  ile  Ali Yasak  (Drej  Ali)  çatışması  da  Urfalılar  arası  anlaşmazlığa örnek  verilebilirdi.  Kabadayılar  arasında  da,  daha  sonra mafyalaşan gruplar arasında da ortaya çıkan anlaşmazlıkların esas nedeni, rekabet veya alan paylaşımıydı. </p>
<p class="calibre1">Dündar  Kılıç  İstanbul’a  geldiğinde  İdris  Özbir  de  hapisten daha  yeni,  ama  Kürt  İdris  namıyla  ünlü  biri  olarak  çıkmış, Tarlabaşı’ndaki  kumarhanesinin  başına  dönmüştü.  Bu  bölge aslında fuhuşla kumarın birlikte yürüdüğü bir bölgeydi. Ama Kürt İdris de “muhabbet tellallığı” dediği fuhuşa karşıydı ve Dündar  Kılıç  ile  iyi  anlaşmalarının  nedenlerinden  biri  de buydu.  Ve  kumarhanesine  yeni  arkadaşı  Dündar  Kılıç’ı  da ortak  etti.  Kürt  İdris’in  Tarlabaşı  Kımız  Sokak’taki kumarhanesinde ortaklık kurmuşlardı. Bu ortaklık daha sonra açılan Şöhretler Kulübü’nde devam etti. Ben bu ortaklıkların nasıl başladığını da Kürt İdris’ten dinledim:</p>
<p class="calibre1"><a id="p117"></a>“Dündar  Ankara’ya  gittikten  sonra  hapse  düşmüş.  Cezayı bitirip  çıktıktan  sonra  buraya  geldi.  Kapımı  çaldı,  ‘Beni tanımadın  mı?’  dedi.  ‘Yok  vallahi  tanımadım,’  dedim. </p>
<p class="calibre1">Kendini  tanıtınca  sarıldık,  öpüştük,  sonra  arkadaş  olduk,  o konuşmaları  falan  çok  hoşuma  gitti  benim.  Çok  cezbedici konuşmalar yapar, </p>
<p class="calibre1">fıkralar anlatır. Bu başladı her gün gelip gitmeye. Baktım bir işi gücü de yok, üç-dört tane de etrafında adamları var. Kumar oynuyorlar,  adam  getiriyorlar,  kumarbaz  getiriyorlar,  gel öyleyse dedim, Allah ne verdiyse ortak olup paylaşalım. Biz aşağı  yukarı  birkaç  sene  çalıştık  beraber.  İlk  yerimiz  Kımız Sokak’taydı,  çok  meşhur  bir  sokaktı  orası.  Ben  Dündar’ın konuşmalarını  da  seviyordum,  çok  konuşkan  bir  arkadaştı. </p>
<p class="calibre1">Her  konuşmasında  gülmeye  mecbur  kalırdın,  her  ne konuşursa.  Mesela  bir  gün  büyük  miktarda  para  kazanmış, şaka  yapa  yapa  dünyayı  ayağa  kaldırdı,  parayı  yere  koyuyor tekmeliyor,  ama  o  anın  havasına  göre  yapıyor,  herkes gülmekten  kırılıyor.  Bir  bakarsın  o  parayı  çantaya  koymuş</p>
<p class="calibre1">herkese  beşer  bin,  onar  bin  dağıtır.  Ertesi  gün  yine  kazansa yine  dağıtır.  İki  yakası  bir  araya  gelmiyordu.  Ondan  sonra Şöhretler’e  geçtik.  Şöhretler  Parmakkapı’daydı.  Orada  da güzel  kumarlar  yaptık.  Rahmetli  Adanalı  Süleyman  Sırrı vardı,  o  da  ortağımız  oldu.  İstanbul’da  birçokları  bizim yanımızdan  geldi  geçti  yani,  ama  biz  Dündar’la  hiç değişmemek suretiyle çalıştık...” </p>
<p class="calibre1"><b class="calibre3">İstanbul Parsel Parsel</b></p>
<p class="calibre1"><a id="p118"></a>Dündar Kılıç İstanbul’un yeraltı dünyasına bir kenarından da olsa girmişti girmesine, ama önü çok açık değildi. Her bölgesi başka  bir  kabadayının  ya  da  “ailenin”  egemenliğinde  olan İstanbul’da kendine bir yer bulması pek kolay görünmüyordu. </p>
<p class="calibre1">Bilirsiniz veya rastlamış olmalısınız, günümüzde gazetelerde zaman  zaman  İstanbul’un  mafya  haritası  yayımlanır.  Bu haritalarda  İstanbul  parsel  parsel  bölgelere  ayrılır  ve  hangi mafyanın  hangi  bölgeye  egemen  olduğu  gösterilir.  Örneğin, Fatih,  Kurtuluş,  Beyoğlu:  kumar  ve  fuhuş;  Eyüp,  Kadıköy: çek-senet; Laleli: pasaport, vize; Eminönü: döviz, jeton, bilet; İstinye,  Sarıyer:  çay  bahçeleri;  Beşiktaş:  otopark;  Levent: tahsilat;  Etiler:  uyuşturucu;  Ümraniye,  Kartal,  Pendik:  arazi, vs... </p>
<p class="calibre1">Aslında  bu  durum  bugün  ortaya  çıkmış  değil.  60’lı  yılların başlarındaki  İstanbul  da,  şimdiki  kadar  olmasa  bile  bazı egemenlik bölgelerine ayrılmış durumdaydı. Tabii o zamanlar rant sağlayan yasadışı alanlar bugünkü kadar çeşitli, paylaşım da  bugünkü  kadar  organize  değildi.  O  dönemin  faaliyet alanları  kısıtlıydı.  “Koruma  ücreti”  adı  altında  haraç  alınan kişiler  de  gazino  ve  eğlence  yeri  sahipleri,  randevuevi  ve genelev çalıştıranlar, tefeciler ve kumarhane işletenlerdi. </p>
<p class="calibre1">O  günlerde  İstanbul’un  parsellenmesi  daha  çok  hangi bölgede  kimin  raconunun  geçtiğini  belirlerdi  ve  kimse başkasının  bölgesinde  racon  kesmeye  kalkışmazdı.  Racon kesen  kabadayının  bir  kulübü  veya  basit  bir  kahvesi  olurdu, genellikle orada oturur, arandığı zaman orada bulunurdu. </p>
<p class="calibre1">İlginç  bir  örnekle  canlandırmam  gerekirse,  kendisini  “üç kuşak mafya avukatı” olarak adlandıran Muhittin Yüzüak’ın o dönemle ilgili bir anısını aktarayım:</p>
<p class="calibre1">“Tophane’de  bir  adamın  davasına  bakmıştım.  Bu  davadan dolayı bana on lira borçluydu. O yıllarda on lira iyi paraydı. </p>
<p class="calibre1"><a id="p119"></a>Ben  bu  parayı  alamamıştım.  Tarlabaşı’nda  kahve  işleten, Beyoğlu’nda  sözü  geçen  Oflu  Avni  vardı,  Avni  Çakıroğlu. </p>
<p class="calibre1">Allah rahmet eylesin, çok değerli bir insandı, öğrenciliğimde sık  sık  yanına  gittiğim  için  tanırdım.  Avni  Ağabey’e  gittim dedim  ki,  böyle  böyle,  ‘Ben  Tophane’de  Kumbaracı Yokuşu’nda oturan bir adamı cezaevinden çıkardım, bana on lira  borcu  var  ödemiyor.  Bir  adam  gönder  de  şu  parayı alalım,’ dedim. ‘Vallahi yeğenim ben oradan sorumlu değilim, orası  Arap  Nasri’den  sorulur’  dedi.  ‘Nasri  Ağabey’e söyleyelim  de  o  halletsin,’  dedi.  Nitekim  Nasri  Bey’e söylemişler,  o  da  adam  göndermiş,  benim  on  lirayı  almışlar, bana  Tokatlıyan  Han’daki  yazıhaneme  getirdiler.  Yani birbirlerinin  bölgelerine  öylesine  saygılılardı  ki,  Oflu  Avni oraya bir adam gönderip o parayı istetmeyi düşünmedi, Arap Nasri’nin kulağına gider de ayıp olur diye.” </p>
<p class="calibre1">Arap  Nasri  (Mete)  Siirtliydi,  Heybetlilerin  de  akrabasıydı, bu  anlatılana  göre  Tophane  tarafından  sorumluydu.  Yine  bu anlatılana  göre  Tarlabaşı  ve  Beyoğlu’nun  bir  bölümü  Oflu Avni’den  soruluyordu.  Bir  bölümünde  ise  Nurettin  Onay’ı</p>
<p class="calibre1">“tasfiye  etmiş”  olan  Kürt  İdris  vardı  ve  Dündar  Kılıç  da İstanbul yaşamına oradan başlamıştı. </p>
<p class="calibre1">Beyoğlu  ve  Sıraselviler  bölgesi  Oflu  Hasan’ın  (Cevahir) egemenliğindeydi. </p>
<p class="calibre1">Oflu  Hasan,  köyünden  geldiği  İstanbul’da  ilk  iş  olarak Tophane’de hamallık buldu. Hamallardan haraç isteyen birini Sürmene  bıçağı  ile  yaralayınca  adı  büyümeye  başladı, Tophane’nin  haracını  kendisi  almaya  başladı.  “Tophane’de Araplar  denen  bir  gruba  karşı  Galatalı  Lazlar  grubunun başında  yürüttüğü  çete  savaşı  dillere  destan  olmuştu.  Bu savaşlarda  iki  taraf  da  çok  ölü  ve  yaralı  vermiş,  sonunda aralarında  racon  kesmişlerdi.  Oflu  Hasan  prensip  olarak</p>
<p class="calibre1"><a id="p120"></a>sulhçu biriydi. Oflu Hasan sözü kanun gibi dinlenen adamdı. </p>
<p class="calibre1">Hani Amerikan mafyasında bir deyim var ‘Il capo dei tutti i capi’,  yani  ‘bütün  başların  başı’  diye,  kabadayılar  arasında böyle  bir  yeri  vardı.” <b class="calibre3">3</b>  Yıldızı  parlayınca  Tophane’den Beyoğlu’na  sıçradı.  Kumar  oynatmaya  ve  kumardan  haraç almaya, anlaşmazlıklarda racon kesmeye başladı. O zamanlar</p>
<p class="calibre1">“baba”  sözü  henüz  bugünkü  anlamında  kullanılmamaktaydı, ama belki de İstanbul’un en büyüğü olduğu için Oflu Hasan’a</p>
<p class="calibre1">“babaların babası” denmekteydi. </p>
<p class="calibre1">Oflu  Hasan’ın  bazı  özelliklerini  de  hemşehrisi  Avukat Bozkurt Nuhoğlu’ndan dinledim: “Oflu Hasan’ı iyi tanırdım, çok  değişik  bir  kimliği  olan,  olağanüstü  bir  adamdı  bence. </p>
<p class="calibre1">Kulübüne  çok  uğrardım,  20  küsur  yaşlarında  falandım. </p>
<p class="calibre1">Yediğimiz sofrada politik tartışmalar olurdu. Tıpkı Puzo’nun babası  gibi  hiç  tartışmaya  falan  katılmazdı,  dinlerdi  sadece. </p>
<p class="calibre1">Öğüt  de  vermezdi,  yani  müthiş  alçakgönüllüydü.  Hasan  Abi gerçekten babaların babasıydı bence. Olağanüstü bir Karadenizliydi.  O  zaman  tek  şef  Hasan  Abi’ydi,  ne  kadar Karadenizli delikanlı varsa onun çevresindeydi.” Uzun sözün kısası,  Oflu  Hasan  o  zamanın  yeraltı  dünyasının  bir numarasıydı. </p>
<p class="calibre1">1969’da  Dündar  Kılıç’ın  kız  kardeşi  Kısmet  ile  evlenip eniştesi  olan  Oflu  İsmail  (Hacısüleymanoğlu)  Kurtuluş’tan sorumluydu,  ama  Yeniköy’deki  Boğaziçi  Gazinosu  da onundu.  Daha  sonra  kumarhanelerden  ve  randevuevlerinden haraç almaya başladı. Madam Katy’nin randevuevini basıp iki kişiyi </p>
<p class="calibre1">öldürmesiyle </p>
<p class="calibre1">ünü </p>
<p class="calibre1">büyüdü. </p>
<p class="calibre1">Yeğeni </p>
<p class="calibre1">Hızır</p>
<p class="calibre1">Hacısüleymanoğlu Sarıyer’e egemendi. Çok sonraları Dündar Kılıç’ın  damadı  olan  Alaattin  Çakıcı’nın  babası  Ali Çakıcı’nın  Gültepe’de  kahvesi  vardı.  Amcalarından  Nihat Çakıcı ise o yıllarda Kadıköy tarafındaydı. </p>
<p class="calibre1"><a id="p121"></a>Eminönü  ve  Fatih’te  sözü  geçen  Hüseyin  Heybetli’ye (Hasan Heybetli’nin babası) Siirtli olduğu için Kürt Hüso da denirdi.  Eminönü  Merkez  Hali’ndeki  hamal  kavgalarıyla adını duyurup halin haracını yemeye başladı. Fatih tarafındaki kumarhanelerden  haraç  alan  Çilli  Burhan’ı  pusuya  düşürüp öldürünce yeraltı dünyasının ünlü kişilerinden biri oldu. </p>
<p class="calibre1">Malatyalı  Hüseyin  lakaplı  Hüseyin  Gencer’in  sözü Kâğıthane  tarafında  geçerdi,  Aksaray’da  da  kulübü  vardı. </p>
<p class="calibre1">Sonraki  yıllarda  kabadayılar  âleminden  uzaklaşıp  kendi kabuğuna çekildi. </p>
<p class="calibre1">Başka  bir  Malatyalı  Hüseyin  ise  Hüseyin  Uğurlu’ydu. </p>
<p class="calibre1">Malatya  Pötürge’den  gelip  gümrük  hamalı  olarak  çalışmaya başladı. Gümrüklerde çalışınca ne öğrenilir? Kaçakçılık değil mi?  O  da  öyle  yaptı,  Önce  kakao,  sonra  sigara  ve  viski, sonunda da silah kaçakçılığı ile uğraştı. Hem Uğurlu ailesinin, hem de kaçakçılığın babası olarak ün yaptı. Oğulları Mustafa ve  Abuzer  de  daha  sonraki  yıllarda  Türkiye’nin  ünlü kaçakçıları arasına girdiler. </p>
<p class="calibre1">İlk  kaçakçılardan  söz  edince  Gaziantepli  Bekir  Çelenk’i anmadan  geçmek  olmaz.  Ama  o  daha  1962’de  kaçıp İsviçre’ye yerleşti ve sonra da “işlerini” yurtdışından yönetti. </p>
<p class="calibre1">Bu  bakımdan,  biz  şu  anda  1960’ların  başındaki  İstanbul’u paylaşan  aileler  arasında  gezinirken,  Bekir  Çelenk konumuzun biraz dışında kalıyor. </p>
<p class="calibre1">Dündar  Kılıç  böyle  bir  İstanbul’a  gelmişti.  Nice</p>
<p class="calibre1">“zorluklardan” geçerek İstanbul’un haracını paylaşmakta olan bu  devlerin  arasında,  bırakın  kafasındaki  “en  büyük  olma” </p>
<p class="calibre1">hayalini,  neredeyse  çıraklığa  geri  dönmüş  gibiydi.  Kendisini göstermesi, belki de yeni bir “yeterlilik sınavından” geçmesi gerekiyordu. </p>
<p class="calibre1"><a id="p122"></a>Bu sınav, işte tam o sırada uğradığı, onu öldürmeye yönelik saldırılar  olarak  karşısına  çıktı.  Ve  kabadayılar  âleminde ününün yürümesi fırsatına dönüştü. </p>
<p class="calibre1"><b class="calibre3">Kanlı Takip</b></p>
<p class="calibre1">Dündar  Kılıç  1964-67  arasında  birer  yıl  aralıklarla  üç  kez silahlı  saldırıya  uğradı.  Silaha  silahla  karşılık  verdiği  bu çatışmalarda bir kişiyi öldürdü, üç kişiyi yaraladı. Kendisi ise ilk  saldırıda  ağır  bir  yara  aldı,  diğer  ikisini  yaralanmadan atlattı.  Bu  çatışmaların  ayrıntılarını  hikâyemizin  akışı  içinde yeri  geldikçe  anlatacağım.  Sırası  geldiğine  göre,  Eylül 1964’te cereyan eden ilkinden başlayalım. </p>
<p class="calibre1">Ankara’nın  Atıfbey  mahallesinde  planlanıp  İstanbul Beyoğlu’nda uygulanan ilk saldırının görünürdeki amacı Kürt Cemali’nin  intikamını  almaktı.  Görünürde  diyorum,  çünkü Dündar Kılıç, Kürt Cemali olayından beraat etmiş, ayrıca her vesileyle  bu  olayda  bir  suçu  olmadığını  belirtip  üzüntüsünü ifade etmişti. Kabadayılık raconunda da geçerli olan bir Türk atasözü  “özür  dileyene  kılıç  kalkmaz,”  derdi,  ama  Dündar Kılıç’ı  öldürmek  isteyenlerin  atasözü  falan  dinlemeye niyetleri yoktu. Daha önce de belirttiğim gibi mesele intikam boyutlarını  aşmış,  onu  öldürüp  ün  yapmak  haline dönüşmüştü. </p>
<p class="calibre1">Kürt  Cemali’den  boşalan  yeri  doldurma  çabasında  olan</p>
<p class="calibre1">“dere  çocukları”,  yani  Bentderesi’nin  delikanlıları  onun intikamını almak adı altında büyümek istiyorlardı. Bunlardan biri  ve  Dündar  Kılıç’ın  gençlik  arkadaşlarından  olan  Piç Hüseyin  lakaplı  Hüseyin  Turan,  şimdi  onun  aleyhine</p>
<p class="calibre1"><a id="p123"></a>dönmüştü.  Erzincanlıydı,  Cemali’nin  akrabası  değildi  ama onun yanında yetişmişti. </p>
<p class="calibre1">Piç  Hüseyin,  Kirli  Horoz  da  denilen  Cumhur  Şahin  adında birini  de  yanına  alarak  arabayla  İstanbul’a  geldi.  Planları, Dündar  Kılıç’ı  uğradığı  yerlerden  birinde  pusuya  düşürüp öldürmekti.  Arabayı  Beyoğlu’nda  Kürt  İdris’in  kahvesinin önüne park edip beklemeye başladılar. </p>
<p class="calibre1">Olayın  özeti  şuydu:  Düşmanlarının  kurduğu  pusu  sonucu sırtından vurulan Dündar Kılıç, silahını çekip Cumhur Şahin’i orada,  Hüseyin  Turan’ı  da  arabasının  içinde  vurdu.  Cumhur Şahin  olay  yerinde  öldü,  diz  kapağından  vurulan  Hüseyin Turan tutuklandı. Dündar Kılıç’ın akciğerine saplanan kurşun ömrünün  sonuna  kadar  orada  kaldı.  Bir  süre  hastanede,  bir süre  de  cezaevinde  kaldıktan  sonra  tutuksuz  yargılanmak üzere tahliye edildi. </p>
<p class="calibre1">Bu  görünümüyle  olay,  bir  ölü  iki  yaralıyla  sonuçlanmış</p>
<p class="calibre1">sıradan  bir  sokak  çatışması,  polis  ve  adliye  kayıtlarında unutulup gidecek bir olaydı. </p>
<p class="calibre1">Ama  mesele  o  kadar  basit  değildi.  Hikâyemiz  açısından  bu olayın  asıl  önemi,  Dündar  Kılıç’ın  yaşamında  işgal  ettiği yerdi.  Haberin  radyodan  verilmesi,  gazetelerin  birinci sayfalarında  yer  alması,  dilden  dile  anlatılarak  destansı  bir biçime  bürünmesiyle  bu  çatışma,  Dündar  Kılıç  efsanesini oluşturan kilometre taşlarından biri haline gelmişti. </p>
<p class="calibre1">Olayın  tanıklarından  dinlediğim  ayrıntıları  hakkında  yine değişik anlatımlar vardı. Kimilerine göre kiralık katil Cumhur Şahin  “papiklenmişti”,  yani  cesaretini  toplamak  için  hap almıştı,  “bir  öküzü  bile  vurabilecek  durumda  değildi.” </p>
<p class="calibre1">Kimilerine göre ise olay sokak ortasında düello gibi cereyan etmişti. Dündar Kılıç’ın ilk kurşunu sırtından yemiş olması bu anlatımların  gerçeğe  pek  uymadığını  gösteriyordu.  Ayrıca</p>
<p class="calibre1"><a id="p124"></a>düello  gibi  karşılıklı  vuruşmalarda  kabadayılar  ya  yere yatarak,  ya  yan  dönerek  ateş  ederler,  bir  şekilde  hedef küçültmeye çalışırlardı. </p>
<p class="calibre1">Bir  efsanenin  parçalarını  oluşturan  olayların  zaman  içinde değişik  biçimlerde  anlatılmasını  artık  doğal  karşılamaya başladığınızı  sanırım.  Ben  bunların  arasından  gerçeğe  en yakın  gibi  görünen  Rahmi  Şencan  (Laz  Rahmi)  anlatımını aktarmak istiyorum:</p>
<p class="calibre1">“1964’te,  dokuzuncu  ayda  Ankara’daki  Karadeniz</p>
<p class="calibre1">Lokantası’nda  yemek  yiyordum  ki,  ajanstan  Dündar  Kılıç’ın vurulduğunu  duydum.  Hemen  o  gece  atladım,  İstanbul’a, doğru  ilkyardıma  gittim.  Dündar  ameliyattan  çıkmış,  Oflu Hasan’ın  kardeşi  Osman  ona  komposto  içiriyordu.  Neyse geçmiş olsun dedik, oradan çıkana kadar yanında kaldık. </p>
<p class="calibre1">Olayın nasıl olduğunu anlattılar. Piç Hüseyin dere uşağıydı, yani  Bentderesi’nin.  Cemali’nin  vurulmasından  sonra  Piç Hüseyin  evvela  Kabadayı’yı  vurdurdu,  Kabadayı  yaralandı, ölmedi.  Sonra  Piç  Hüseyin  bir  kiralık  katil  alıyor  İstanbul’a gidiyor.  Dündar’ı  vuracak  olan  adama  da  Kirli  deniyordu. </p>
<p class="calibre1">Bunlar  gelip  Kürt  İdris’in  kahvesinde  oturuyorlar  dışarıda. </p>
<p class="calibre1">Tarlabaşı’ndan  geçerken  Kürt  İdris’in  kahvesi  dışardan görülebiliyor. Dündar gelirken bunları görüyor, silahı da yok, bir bakıyor ki gelmişler onu vuracaklar. Dündar çok cesur bir adamdı, yolunu değiştirmeden gidiyor doğru oraya, ‘İdris Ağa yok  mu?’  diye  soruyor.  ‘Uyuyor,’  diyorlar.  ‘Kalkar  mı?’</p>
<p class="calibre1">diyor,  ‘Yok,’  diyorlar.  Ankara’dan  gelenler  eğer  isteseler orada  Dündar’ı  öldürebilirlerdi.  Ama  cesaret  edemiyorlar, Dündar  sanki  dolu  gibi  gidiyor,  yani  belinde  silah  var  gibi. </p>
<p class="calibre1">Dündar oradan dönüp Avni Çakıroğlu’nun kahvesine geliyor, Oflu  Avni’nin  kahvesine.  ‘Avni,’  diyor,  ‘beni  öldürmeye gelmişler,  tabancam  yok,  bana  tabanca.’  Avni  Çakıroğlu</p>
<p class="calibre1"><a id="p125"></a>çıkartıyor  Smith  Wesson’u  veriyor  Dündar’a.  Kürt  Abbas, Parlak  Nevzat,  Dündar  geliyorlar,  Zonguldaklı  Hikmet’in kahvede oturuyorlar. Piç Hüseyin ile Kirli de arabayla dönüp oraya  geliyorlar.  Piç  Hüseyin  arabadan  inmiyor,  Dündar’ı vuran  Kirli  arabadan  iniyor,  geliyor  arkadan  Dündar’a  bir kurşun sıkıyor. Dündar arkasına dönene kadar Parlak Nevzat, Kirli’nin kafasına sandalyeyi vuruyor. Dündar da dönüp ateş</p>
<p class="calibre1">ediyor, onu vuruyor, onu yerde bırakıp, yürüyor gidiyor doğru Piç  Hüseyin’i  de  arabanın  içinde  vuruyor.  Rahmetli  bana</p>
<p class="calibre1">‘Ağabey  öldüremedim,  piç  kafasını  torpido  gözünün  altına soktu,  son  kurşunu  sıkamadım’  demişti.  Dündar  daha  sonra tek adam oldu İstanbul’da.” </p>
<p class="calibre1"><b class="calibre3">“Yaşadığın Her Günü Fazladan Say” </b></p>
<p class="calibre1">Bu anlatıma Kürt İdris’ten dinlediklerimi de ekleyince resim biraz daha tamamlanmış oluyor:</p>
<p class="calibre1">“Günün birinde kulağıma laflar geliyordu bunu öldürecekler diye.  Ben  de  evimin  kapısında  öldürülmesin  diye  dikkat ediyordum.  Benim  evim  kulübün  üçüncü  katındaydı.  Giriş</p>
<p class="calibre1">kapısı kapanınca ardiyelik gibi bir şey var, zula tabir ederler, oraya  Kızılderili  baltası  gibi  bir  balta,  bir  de  silah  koydum. </p>
<p class="calibre1">Hanıma  da  tembih  ettim,  Dündar  Ağabey’in  kapıyı  aç  derse aç  dedim.  Silahın  da  yerini  gösterdim  Dündar’a.  Durmadan arkadan  konuşulan  şeyler  geliyordu  kulağımıza,  ama  ne zaman  olacağı  belli  değil.  Bir  gün  pencereden  bakıyorum, baktım ki Piç Hüseyin benim arkadaşlarla oturuyor kahvede, ben  hemen  kalktım  silahı  da  koydum  belime.  İndim  aşağı çağırdım, ‘Bak,’ dedim, ‘Dündar benim buraya gelip gidiyor, </p>
<p class="calibre1"><a id="p126"></a>eğer Dündar’a bir şey düşünüyorsan sakın,’ dedim. ‘Abi ayıp ediyorsun,’  falan  dedi.  Ben  içeri  girdim,  ben  daha  yukarı çıkmadan silahlar patladı. Ondan sonra bir koştuk ki, Dündar vurulmuş,  Piç  Hüseyin  vurulmuş,  bir  adam  ölmüş.  Piç Hüseyin  içeri  atıldı,  Dündar  kurtuldu,  çünkü  güzel  şahitler bulundu.  Bir-iki  kere  daha  içeri  düştü  ama  biz  yine  onun hakkına ne düşüyorsa götürüyorduk.” </p>
<p class="calibre1">Ayrıntılarını  az  çok  öğrendikten  sonra  gelelim  olayın tahliline. Dündar Kılıç bu saldırıyı beklemiyor muydu? Böyle bir  planın  hazırlandığını  Ankara’dan,  örneğin  istihbaratçı arkadaşı  Ali  Aslan’dan  haber  almamış  mıydı?  En  azından Kabadayı  Mehmet’in  Ankara’da  uğradığı  saldırıları duymamış  mıydı?  Gafil  avlanmasından  ve  silahsız</p>
<p class="calibre1">gezmesinden  anlaşıldığına  göre  düşmanlarının  İstanbul’a kadar  gelebileceklerini  sanmıyordu.  Demek  ki,  bu  olayda ölümden  kurtulmasını  sağlayan  etken  istihbarat  değil,  olay anındaki önsezisi ve hızlı hareket etme yetisiydi. </p>
<p class="calibre1">Zaten kendisinin de bu olaydan çıkardığı önemli derslerden biri,  kiralık  katillere  karşı  artık  her  zaman  tetikte  olması gerektiğiydi. Gerçi bu onun kiralık bir katille ilk karşılaşması değildi,  daha  önce  de  hapishanede  bir  kiralık  katilin  elinden kurtulmuştu.  Ama  orası  dört  duvar  arasıydı.  Dışarıda  ise tehlikenin  ne  zaman  nereden  geleceği  belli  değildi.  Dündar Kılıç, bu korkuyu Halit Çapın’a şöyle anlatıyordu:</p>
<p class="calibre1">“Tanrı  kimsenin  peşine  ‘kiralık  katil’  denilen  belayı takmasın. Öyle bir dert sahibi kılmasın kimseyi. </p>
<p class="calibre1">Eloğlu var düşman sahibi. Bilir düşmanını, tedbiri ona göre. </p>
<p class="calibre1">Eloğlu  vardır  düşmanlar  çok.  Bilir  düşmanlarını,  tedbiri onlara göre. </p>
<p class="calibre1">Kiralık  katil  ise  bambaşka  şey.  Hiç  tanımadığın,  hiç bilmediğin,  aranızda  hiçbir  anlaşmazlık  olmayan,  hayatta  bir</p>
<p class="calibre1"><a id="p127"></a>kez  bile  görmediğin  biri.  Yüzünü  tanımadığın,  sesini işitmediğin. Yakınında mı, ırağında mı, önünden mi, arkandan mı? Farkına varmaya imkân olmayan. Ne zaman geleceği, ne zaman öldüreceği belirsiz kişi. </p>
<p class="calibre1">Parasını  almış,  pazarlığını  kesmiş,  görevi  seni  yok  etmek. </p>
<p class="calibre1">Onun istediği yerde. Onun istediği zaman. Tabanca, bıçak ya da  başka  bir  şey.  Ve  çoğu  zaman  da  arkadan.  Yiğit  kısmına kurşun değmez, süngü işlemez lafı ise bayağı bildiğin masal. </p>
<p class="calibre1">Bir de seni öldürecek kişi seni öldürdüğü için nam salacaksa tutma  gitsin  gerisini...Yaşadığın  her  günü  fazladan  say. </p>
<p class="calibre1">Yaşadığın her fazla günü kâr say...” <b class="calibre3">4</b></p>
<p class="calibre1">Dündar Kılıç kendisini öldürmek isteyenlerin “nam salacak” </p>
<p class="calibre1">olduklarını düşündüğüne göre, demek ki artık ünlü olduğunu da, katillerin hedefi olduğunu da bilmekteydi. </p>
<p class="calibre1">Bunu,  olaydan  tam  otuz  yıl  sonra  TBMM  Susurluk Komisyonu’na  anlatacak  kadar  belleğine  kazımış  olduğu anlaşılmaktaydı:  “Atila  Aytek  Cemali’nin  kahvesinde garsonluk  yapıyordu,  bunu  askeri  mahkemelerde  anlattım. </p>
<p class="calibre1">Komiser  oldu,  müdür  oldu,  o  mertebeye  geldi.  Geldikten sonra Piç Hüseyin’in intikamının alınması gerekiyordu.” <b class="calibre3">5</b></p>
<p class="calibre1">Atila  Aytek’in  bu  iddiaları  reddettiğini  daha  önce söylemiştim.  Ama  Dündar  Kılıç  İstanbul’da  uğradığı saldırılarda  ucu  Atila  Aytek’e  kadar  varan  bir  komplodan kuşkulandığını  çıkarıldığı  mahkemeler  dahil  her  yerde söylüyordu.  Bunu  bir  “yerden”  haber  mi  almıştı,  ömrü boyunca  sürecek  olan  bir  saplantı  o  zaman  mı  başlamıştı, yoksa  Atila  Aytek  adını  bu  olaylara  sonradan  mı  monte etmişti, bilinmez. </p>
<p class="calibre1">Bilinen  şu  ki,  bu  olaydan  sonra  artık  çok  tedbirli davranmaya ve çift tabancayla gezmeye başlamıştı. Kendisine</p>
<p class="calibre1"><a id="p128"></a>karşı  daha  sonra  kurulacak  olan  pusuları  da  bu  birinciden çıkardığı dersler sayesinde atlatacaktı. </p>
<p class="calibre1"><b class="calibre3">“Adamı Biz Vururuz” </b></p>
<p class="calibre1">Tarlabaşı  çatışmasında  Dündar  Kılıç’a  isabet  eden  kurşun kalbinin  altından  geçip  akciğerine  saplandığı  için  ameliyat hayati tehlike arz ediyordu, alınamadı. </p>
<p class="calibre1">Tedavisi  bittikten  sonra  bir  süre  daha  tutuklu  kaldı,  beraat etti ve tahliye oldu. </p>
<p class="calibre1">Ölümden dönmüştü ama bu şanssızlık şansa dönmüş, ününe ün katmıştı. Artık onun da bir “leşi” vardı! Özgeçmişine kanlı bir  çatışma;  bir  kişiyi  öldürüp  birini  de  yaralayarak  pusudan kurtulma  eylemi  eklenmişti.  Ciğerinde  kalan  kurşun  ise zaman  içinde  anlatıla  anlatıla  efsaneyi  tamamlayan unsurlardan biri haline geldi. </p>
<p class="calibre1">Hani İstanbul’daki hedefine doğru ilerleyebilmesi için belki de  bir  “yeterlilik  sınavından”  geçmesi  gerekiyordu  demiştim ya,  kendi  isteğiyle  olmasa  da,  düşmanlarının  saldırısı sayesinde böyle bir sınavı geçmiş gibiydi. </p>
<p class="calibre1">Diplomasını da Oflu Hasan verdi! </p>
<p class="calibre1">Çok  fazla  konuşmaması,  olaylar  hakkında  fazla  yorum yapmamasıyla  tanınan  Oflu  Hasan,  bu  olayla  ilgili  olarak konuşmuş  ve  tanıklardan  dinlediğime  göre  şu  sözleri sarfetmişti: “Onlar adam vurmayı ne bilir, biz vururuz adamı. </p>
<p class="calibre1">Aha bu kadar vururlar, aha Dündar’a bir şey olmadı, Dündar öldürdü onları.” </p>
<p class="calibre1">Bu  sözler  Dündar  Kılıç’ın  “usta  kabadayılık”  diploması alması gibi bir şeydi. Babaların babası lakaplı Oflu Hasan’ın</p>
<p class="calibre1"><a id="p129"></a>ağzından dökülen bu sözlerin, yeraltı dünyasında dalga dalga nasıl  yayıldığını  tahmin  edebilirsiniz.  Artık  İstanbul’un neredeyse  her  kahvehanesinde,  her  köşesinde  Dündar  Kılıç konuşuluyordu. </p>
<p class="calibre1">Şair  ve  yazar  Cemal  Süreya,  Kürt  İdris  ve  Dündar  Kılıç’ı konu  aldığı  bir  yazısında  şöyle  der:  “Kabadayı  olmak  için başta mutlaka delikanlılık gösterecek, bir iki adam öldürecek, nam  kazanacaksın.  Büyük  bir  rekabet  vardır  yeraltı dünyasında.  Kanlı  şiddet  olayları  ise  her  zaman  rekabetten doğar.  Nam  kazanmış  kişi  diyelim  hapisten  çıktı:  Bir bitirimhane  açmasına  ön  ayak  olunur.  Açılış  günü  hemen bütün  kabadayılar  ya  da  temsilcileri  orada  oyuna  otururlar. </p>
<p class="calibre1">Yeni  delikanlının  yolunu  bulması  için  ilk  günden  destek verirler.” <b class="calibre3">6</b></p>
<p class="calibre1">Dündar Kılıç için de öyle oldu. </p>
<p class="calibre1">Nam  kazanınca  Beyoğlu’nun  Piremeci  Mehmet  Sokağı’nda kendi hesabına küçük bir kahvehane, yani bitirimhane açtı. </p>
<p class="calibre1">Bu sokak şimdilerde pek tanınmasa da o tarihlerde oldukça ünlüydü. Öyle ki, Sait Faik’in “Lüzumsuz Adam” öyküsünde geçen  sokaklardan  biri  de  Piremeci  Mehmet  Sokağı  idi. <b class="calibre3">7</b></p>
<p class="calibre1">Ünlü  öykücünün  adını  vermeden  anlattığı  bu  sokağın sakinleri  genellikle  Levantenler  ve  Yahudilerdi.  Öykünün geçtiği 1948’de o sokakta bir kahve vardı. Yahudi bir kadının işlettiği  bu  küçük  kahvenin  bir  köşesinde  bezik,  kaptıkaçtı, satranç oynanırdı. Dündar Kılıç’ın bu öykünün yazılmasından on yedi yıl sonra açtığı bitirimhane de aynı yer miydi, orasını tabii ben bilemem. Zaten bunun çok fazla bir önemi de yok. </p>
<p class="calibre1">Çünkü  Dündar  Kılıç’ın  iki  yıl  kadar  işlettiği  bu  kahveyi kardeşi  İbrahim  Kılıç  bile  anımsamıyor.  Kılıç  ailesi  o sıralarda henüz Ankara’da olduğu için anımsamaması da çok</p>
<p class="calibre1"><a id="p130"></a>doğal. Aile İstanbul’a geldiğinde ise Dündar Kılıç bu kahveyi kapatmış, az sonra anlatacak olduğum Balo Sokak’taki büyük lokale geçmiş bulunuyordu. </p>
<p class="calibre1">Oflu  Hasan’ın  “Onlar  adam  vurmayı  ne  bilir,  biz  vururuz adamı”  dediğini  söylemiştim.  Yeraltı  âleminin  en  büyüğü sayılan  birinin  Dündar  Kılıç’tan  söz  ederken  “biz”  demesi önemli bir gelişmeydi: Âleme kabul edilmiş olduğunun tescili anlamına  geliyordu.  Kabadayı  deyimiyle  kendisine  “yol verilmişti”, yani pastadan pay almasına ses çıkarılmayacaktı. </p>
<p class="calibre1">İstanbul’un kurtlar sofrasında önü açılmış gibiydi, ama acele etmedi. Oflu Hasan’ın yanında öğreneceği daha çok şey vardı. </p>
<p class="calibre1">Üstelik  sürekli  ölüm  tehdidi  altındaydı,  temkinli  davranmak zorundaydı.  Küçük  de  olsa  kendi  yerini  açmış  olmasına karşın,  Kürt  İdris  ile  ortaklıktan  da  ayrılmamıştı.  Hapse düştüğü zamanlarda bile oradaki hissesi ayrılıyordu. </p>
<p class="calibre1"><b class="calibre3">Esrarengiz Müşteri</b></p>
<p class="calibre1">Dündar  Kılıç’ın  Kürt  İdris  ile  ortak  olduğu  Şöhretler Kulübü’ne  adı  üstünde  birçok  ünlü  kişi  devam  ediyordu.  Bu itibarlı ve ünlü kişiler arka taraftaki özel bölmeye alınırlardı. </p>
<p class="calibre1">O  aralar  bu  bölmeye  İdris’in  kim  olduğunu  bilmediği esrarengiz  bir  müşteri  her  akşam  gelmeye  başlamıştı.  Kürt İdris  çok  merak  ediyor,  ama  adama  kim  olduğunu soramıyordu. Kendi ağzından dinleyelim:</p>
<p class="calibre1">“Benim  kulübün  kapısında  Siirtli  bir  İbrahim  vardı  Kürt oğlu.  Kulübün  yan  tarafında  bekâr  odası  vardı,  tertemiz tutardı.  Kulüpte  oturmak  istemediğim  zaman  onun  odasına gider  otururdum.  Bazen  bakıyordum  ki  bekâr  odasında</p>
<p class="calibre1"><a id="p131"></a>başında  fes  gibi  külah  gibi  bir  şey,  ayağında  spor  ayakkabı, zayıf uzun boylu esmer bir adam olurdu. Bu adam elinde bir şişeyle bir torbanın içinde biraz da çerez kulübe gelip kumar oynuyordu.  Bir  gün,  iki  gün,  beş  gün,  ben  bunun  kim olduğunu merak ediyorum, ama soramıyorum. Aradan on beş</p>
<p class="calibre1">gün  geçti,  bir  gece  eve  gittim  yatacağım,  birdenbire  aklıma geldi.  Ulan  dedim  on  beş  gündür  gelen  adam  bu  olmasın, giyindim hemen kulübe. Kürt oğluna dedim ki ‘Burada mı o arkadaş?’, ‘Burada’ dedi, ‘Çağır’ dedim, çağırdı. ‘Sen Yılmaz değil  misin?’  dedim,  ‘Evet’  dedi,  bir  kucaklaması  var  onun böyle kollarını iyice açıp, bir kucakladı beni, ‘Hatırına geldi mi”  dedi  bana,  dedim  ki  ‘Hatırıma  gelmedi,  tahmin  ettim’. </p>
<p class="calibre1">Kürt  oğluna  ‘Ben  sana  demedim  mi  kendisi  gelecek  diye’</p>
<p class="calibre1">dedi, meğer ‘İdris Ağa’na söyleme, nasıl olsa tanıyacak’ diye tembihlemiş.  Yılmaz  Güney  ile  tanışmamız  böyle  oldu, dostluğumuz da orada başladı. <b class="calibre3">8</b></p>
<p class="calibre1">Sonra  Dündar’la  tanıştırdım  ben  onu.  Yılmaz  öyle  güzel mevzular konuşuyor ki, fevkalade mevzular. </p>
<p class="calibre1">Mesela  Erzurum’a  gitmiş,  Erzurum  anılarını  anlatır,  orada tanıdığı  arkadaşları  anlatır.  Sıvas’a  gitmiş  orayı  anlatıyor. </p>
<p class="calibre1">Benim de o zaman Tarabya’da büyük bir çiftliğim vardı güzel bir  yer.  Bir  kısmı  Dündar’la  ortaktı,  180  dönüm  de  benim kendi  malım  vardı,  tapulu.  Ben  sonradan  bunun  hepsini fakirlere dağıttım, Özbir mahallesi denen yer orasıdır. Neyse, biz  hep  oraya  giderdik,  Dündar’la  Yılmaz  da  orayı  çok severdi.  Yılmaz  bana  telefon  ederdi,  ben  oraya  gidiyorum derdi, Dündar’ı da arar orada buluşurduk. Bir dut ağacı vardı, onun altında otururduk. Biz orada her gün iki yüz tane mermi yakıyorduk. Silah talimi yapıyorduk her gün, ama o zamanlar orası  dağ  başıydı,  etrafta  ne  insan  vardı,  ne  ev  vardı. </p>
<p class="calibre1">Dündar’la Yılmaz zaman içinde iyice kaynaştılar.” </p>
<p class="calibre1"><a id="p132"></a>Orada  başlayan  arkadaşlık  giderek  pekişti,  çok  yakın  bir dostluğa dönüştü ve Güney’in ölümüne kadar sürdü. </p>
<p class="calibre1">Yani  Yılmaz  Güney’in  her  iki  ünlü  kabadayı  ile  tanışması da, sanatçının o yıllardaki kumar tutkusu vesilesiyle olmuştu. </p>
<p class="calibre1">Ama  yakınlıkları  kumardan  ibaret  değildi.  Yılmaz  Güney’in silaha düşkünlüğü vardı, kabadayılara da sempati duyuyordu. </p>
<p class="calibre1">Kabadayılar  ise  ona  hayranlıklarını  her  fırsatta  dile getirirlerdi.  Kürt  İdris,  “Yılmaz’ın  ruhu  kabadayıydı.  Eğer kabadayılık  güzellikse  oydu,”  derken,  Ankara’nın  ünlü kabadayılarından  Yusuf  Koç  da  şöyle  diyordu:  “Yılmaz Güney  sinemacı  olmasaydı,  dünyanın  en  büyük  kabadayısı olurdu. Kimse önünde duramazdı. Mert, yardımsever, dürüst, sözünün eriydi.” <b class="calibre3">9</b></p>
<p class="calibre1">Yılmaz Güney’in herkes tarafından bilinen ve gizlisi saklısı olmayan  bu  ilişkileri,  2000  yılının  Ocak  ayında,  yani ölümünden  16  yıl  sonra  onun  kişiliği  üzerine  bir  tartışmaya yol  açtı.  Tam  da  Güney’in  hayatının  ünlü  yönetmen  Costa Gavras tarafından filme çekileceğinin açıklandığı, Türkiye’de yasaklı olan filmlerinin gösterime hazırlandığı bir sırada. <b class="calibre3">10</b></p>
<p class="calibre1">Ünü  Türkiye  sınırlarının  dışına  taşmış  bir  sanatçının kişiliğiyle  ilgili  bu  tartışmaların  konumuzla  doğrudan  bir ilgisi yok. </p>
<p class="calibre1">Biz  burada  bir  zamanlar  efsaneleştirilmiş  olan  iki  kişiliğin, Yılmaz Güney ile Dündar Kılıç’ın yıllar süren dostluğu ve bu dostluktan  karşılıklı  olarak  nasıl  etkilendikleri  ile ilgileniyoruz. </p>
<p class="calibre1"><b class="calibre3">Karşılıklı Etkileşim</b></p>
<p class="calibre1"><a id="p133"></a>Yılmaz  Güney  1939’da  Adana’nın  Yenice  köyünde  doğdu. </p>
<p class="calibre1">İstanbul  İktisat  Fakültesi’ne  gidene  kadar  dergi  çıkarıyor, öyküler  yazıyordu.  İstanbul’a  geçince  1958’de  ilk  filmi  olan Atıf  Yılmaz’ın  “Bu  Vatanın  Çocukları”  filminde  başrol oynadı ve senaryoya katkıda bulundu. İki filmde daha başrol oynadıktan  sonra  1961’de  yazdığı  bir  öykü  nedeniyle tutuklanıp  Paşakapısı  ve  Nevşehir  Cezaevleri’nde  bir  buçuk yıl  hapis  yattı.  Hapisteyken  yazdığı   <i class="calibre4">Boynu  Bükük  Öldüler</i> romanıyla  Orhan  Kemal  Ödülü’nü  kazandı.  Çıktıktan  sonra sinemaya  hız  verdi.  Artık  başrol  oyunculuğunun  yanında senaryo  yazarlığı  ve  yönetmen  yardımcılığı  da  yapıyordu; 1963’ten  1965’e  kadar  on  bir  film  çevirdi.  Çeşitli  türlerde olan  bu  filmlerin  konuları  arasında  kabadayılık,  şiddet  ve hapishane de vardı. <b class="calibre3">11</b></p>
<p class="calibre1">Ama  film  sayısının  arttığı  ve  konularında  kabadayılık motifinin ağırlık kazandığı yıl 1965’ti. Yani İstanbul’un ünlü kabadayılarıyla tanışıp arkadaş olduğu yıl. Yani “Çirkin Kral” </p>
<p class="calibre1">döneminden bir önceki yıl. </p>
<p class="calibre1">Güney’in  sanatında  bu  yılın  taşıdığı  önemi  sinema  yazarı Giovanni  Scognamillo  da  vurgular:  “1965’te  Türk</p>
<p class="calibre1">sinemasının  popüler  yıldız  oyuncusu  olarak  21  filmde görünür.  Bu  21  filmde,  oluşmakta  olan  mitosunun  oyuncu karakterinin kişisel tutkularının ipuçlarını vermiş, öykülerinin de  temelinde  yatan,  büyük  yapımevlerinin  dışında  gelişen (bazen  öyle  görünen)  bir  sinema  anlayışının  örneklerini sıralamıştır.” <b class="calibre3">12</b></p>
<p class="calibre1">Senaryo  yazarı  ve  yönetmen  yardımcısı  olarak  Yılmaz Güney, her zaman olduğu gibi, o yıllarda da sürekli değişiklik arayan,  yeni  konular  bulmaya  çalışan  bir  sanatçıydı.  Bunlar arasında  ileride  daha  da  geliştireceği  kırsal  alanda  ağalık</p>
<p class="calibre1"><a id="p134"></a>düzeninin  eleştirisi,  eşkıyalık,  köyden  şehre  göç  ve gecekondu yıkımı gibi konular vardı. Başrol oyuncusu olarak ise  Yeşilçam’ın  çok  rağbet  ettiği  zengin  kız-fakir  delikanlı aşkını  konu  alan  ya  da  yabancı  filmlerden  “uyarlanan” </p>
<p class="calibre1">filmlerde de oynadı. </p>
<p class="calibre1">Ama 1965’te yapılan bu 21 filmin konuları arasında ağırlığı kabadayılık, haraç alma mücadelesi, bar fedailiği, hapishane, intikam,  kan  davası  taşıyordu.  Bunlardan  “Sayılı Kabadayılar” adlı film ise en eski kabadayıları konu alıyordu. </p>
<p class="calibre1">Osmanlı  dönemi  İstanbul  kabadayılarının  en  ünlülerine</p>
<p class="calibre1">“Sayılı </p>
<p class="calibre1">Fırtınalar” </p>
<p class="calibre1">dendiğini </p>
<p class="calibre1">geçen </p>
<p class="calibre1">bölümlerden</p>
<p class="calibre1">hatırlayacaksınız. </p>
<p class="calibre1">O  yıl  yaptığı  filmlerden  üçünde  uyuşturucu  çeteleriyle, ikisinde  de  beyaz  kadın  ticaretiyle  mücadele  ediyor,  birinde genç  kızları  fuhuştan  kurtarıyordu.  Yine  anımsatmak  isterim ki,  bu  iki  alan,  yani  fuhuş  ve  uyuşturucu,  Dündar  Kılıç  ve Kürt  İdris  gibi  Yılmaz  Güney’in  yeni  tanımakta  olduğu kabadayıların da şiddetle karşı oldukları alanlardı. </p>
<p class="calibre1">Az  önce  karşılıklı  etkilenmeden  söz  etmiştim  ya,  bunun içine “mesleki” etkilenmeyi de katıyorum. </p>
<p class="calibre1">Kabadayılar  âlemi,  Yılmaz  Güney  açısından  aynı  zamanda bereketli bir malzeme kaynağıydı. 1966’da başlayıp birkaç yıl Yılmaz  Güney  adıyla  neredeyse  özdeşleşen  “Çirkin  Kral” </p>
<p class="calibre1">dizisinin  konusu  büyük  ölçüde  bu  çevreden  çıkacaktı.  Ama aynı  Yılmaz  Güney,  yine  1966’da  Ömer  Lütfü  Akad’ın yönettiği  ve  Türk  sinemasının  başyapıtlarından  sayılan</p>
<p class="calibre1">“Hudutların  Kanunu”nda  hem  başrolü  oynayacak,  hem  de senaryosuna katkıda bulunacaktı. </p>
<p class="calibre1">Bu  “mesleki”  etkilenmenin  kabadayılar  tarafına  gelince; onlar  da  Yılmaz  Güney’in  kahramanlarının  yarattığı  yeni kabadayı  tiplemesinden  etkilendiler.  Dış  görünümünden, </p>
<p class="calibre1"><a id="p135"></a>giyim  kuşamından,  tavırlarından  ve  en  önemlisi  de</p>
<p class="calibre1">“zenginden alıp fakire verme” anlayışından. Yılmaz Güney’in filmlerinde  yaratılan  tiplerin  Robin  Hood’a  benzer  bazı erdemlerinin  olması,  gerçek  hayattaki  kabadayıların  da kendilerini onlara benzetmeye çalışmalarına ya da hiç değilse</p>
<p class="calibre1">“yaptıkları  işlere”  toplumsal  gerekçeler  aramalarına  yol açıyordu. </p>
<p class="calibre1">O yıllarda sol fikirler öncelikle aydınlar ve gençler arasında hızla  yayılıyordu.  27  Mayıs’tan  sonra  referandumla  kabul edilen  anayasa  yeni  hak  ve  özgürlükler  getirmişti.  Özellikle düşünce  özgürlüğü  üzerindeki  baskılar  1960  öncesine  göre büyük  ölçüde  azalmaktaydı.  Sosyalist  yayın  organları  hatırı sayılır  tirajlara  ulaşıyor,  yasak  olan  Marksist  kitaplar Türkçeye  çevriliyor  ve  geniş  bir  okuyucu  kitlesi  buluyordu. </p>
<p class="calibre1">Ünlü  şair  Nâzım  Hikmet’in  eserleri  üzerindeki  yasaklar kalkmış,  kitapları  yok  satmaya  başlamıştı.  Sosyalist  bir  parti olan Türkiye İşçi Partisi kurulmuştu ve 1965 seçimlerinde 15</p>
<p class="calibre1">milletvekilliği kazanmıştı. </p>
<p class="calibre1">Yılmaz Güney de sosyalistti. Benim de 1975’te kısa bir süre cezaevi  arkadaşlığı  yapmış  olduğum  Yılmaz  Güney,  sık  sık</p>
<p class="calibre1">“Ben  insanları  eğitirim,  en  azından  bunu  denerim,”  derdi. </p>
<p class="calibre1">Demekle kalmayıp uyguladığı da diğer mahkûmlar üzerindeki etkisinden  anlaşılırdı.  Bu  bakımdan,  Yılmaz  Güney’in  ikna kabiliyetiyle  Dündar  Kılıç’ı  da  etkilememiş  olması düşünülemez.  Küçük  bir  örnek  vermemi  isterseniz,  Yılmaz Güney  ile  bir  gece  kulübünde  eğlenirken  çektirdikleri fotoğrafın  içine  Dündar  Kılıç  kendi  el  yazısıyla  “Yılmaz Güney  kardeşim,  bütün  mücadelemiz  zavallılar  için olacaktır,” diye yazmıştı. </p>
<p class="calibre1"><a id="p136"></a><b class="calibre3">Yaşamından Kesitler Beyaz Perdede</b> Daha  sonra  yeniden  döneceğimiz  bu  konuya  ara  vermeden önce, Yılmaz Güney-Dündar Kılıç dostluğunun bu başlangıç dönemiyle  ilgili  olarak  önemli  gördüğüm  bir  noktaya  daha değinmek  istiyorum:  Güney’in  bazı  filmlerinde  Dündar Kılıç’ın yaşadıklarından esintiler olmasına. </p>
<p class="calibre1">Yılmaz  Güney’in  1965’te  yaptığı  21  filmden  dördünün konusu kan davasıydı. Gerçi Yılmaz Güney kan davasına çok uzak bir kişi değildi. Daha çocuk yaştayken Adana’da bütün amcaları  kan  davasından  öldürülmüş,  babası  yaralanmıştı  ve silah tutkusu da o yıllarda başlamıştı. </p>
<p class="calibre1">Ama bu filmlerden bazılarında Dündar Kılıç’ın Kürt Cemali olayına  ve  sonrasında  kan  davasından  doğan  çarpışmalarına şaşılacak derecede benzeyen bölümler vardı. </p>
<p class="calibre1">Özetleyeyim:</p>
<p class="calibre1">Başrolünü  Nurlan  San  ile  paylaştığı  “Kanlı  Buğday”:  Dört kardeş babalarını vuran bir katilin peşine düşerler, katil üçünü vurur, dördüncüsünü ise affeder. </p>
<p class="calibre1">Başrolünü Pervin Par ile paylaştığı “Üçünüzü de Mıhlarım”: Kan  davası  yüzünden  hapse  giren  bir  adam  özgürlüğüne kavuştuğunda vurduğu kişinin üç oğlunu karşısında bulur ve yeniden silaha sarılmak zorunda kalır. </p>
<p class="calibre1">Başrolünü  Gülsün  Kamu  ile  paylaştığı  “Krallar  Kralı”: Katıldığı  soygun  nedeniyle  tutuklanan  bir  adam  hapisten çıktıktan sonra intikamını alır. </p>
<p class="calibre1">Başrolünü  Selma  Güneri  ile  paylaştığı  “Ben  Öldükçe Yaşarım”:  Kan  davasından  kaçan  bir  delikanlı  İstanbul’daki bir  pavyonda  zorla  çalıştırılan  dansöz  kıza  âşık  olur.  Aşk öyküsü ölümle sonuçlanır. </p>
<p class="calibre1"><a id="p137"></a>Bu benzerlikler birer rastlantı mıydı? Pek sanmıyorum. </p>
<p class="calibre1">Dündar Kılıç’ın ünü gittikçe büyümekteydi ama bir yandan da  peşindeki  kan  davasının  gerginliği  ve  ölüm  korkusu içindeydi. 6 Nisan 1965’te Ankara’dan, Kabadayı Mehmet’in Kürt  Cemali’nin  yeğeni  tarafından  öldürüldüğünün  haberi gelmişti. Yeni arkadaşı sinemacı Yılmaz Güney’le çok sık bir araya  geldiklerine  göre,  ona  başından  geçenleri  neden  çift tabancayla dolaştığına kadar en ince ayrıntılarıyla anlatmış ve senaryo konuları ilham etmiş olmalıydı. Çünkü Dündar Kılıç öyle uluorta övünmeyi seven biri değildi. Kendinden en fazla bahsettiği zamanlar ya bir ölüm tehdidi altında olduğu ya da bir  komployla  karşı  karşıya  olduğunu  sandığı  zamanlardı. </p>
<p class="calibre1">İleride bunun başka örneklerine de rastlayacağız. </p>
<p class="calibre1">“Umutsuzlar”  filminin  de  Dündar  Kılıç’ın  yaşamından  bir kesit  olduğu  söyleniyordu.  Yıllar  önce  gördüğüm  bu  filmin konusu bende de bir çağrışım yapıyordu ama o zamana kadar pek  aklıma  gelmemişti.  Kitapları  karıştırıp  filmin  konusuna tekrar  baktım.  Tıpatıp  olmasa  da  benziyordu.  Yılmaz Güney’in  senaryosunu  yazıp  yönettiği,  başrollerini  Yılmaz Güney ile Filiz Akın’ın paylaştığı filmde ünlü bir gangster ile bale  yapan  kolej  öğrencisi  sevgilisinin  öyküsü  anlatılıyordu. </p>
<p class="calibre1">Sinema  eleştirmeni  Atilla  Dorsay’ın  değerlendirmesine  göre</p>
<p class="calibre1">“Yılmaz  Güney  Türk  toplumunun  iki  uç  noktası  olarak düşündüğü  çevrelerden  gelen  iki  kahramanı  bir  araya getirerek tasarlamıştı filmi. Ne var ki kahramanların ikisi de, yabancı filmden esinlenmiş oldukça şablon tiplerdi. Tipik bir mafya  babası  olan  ve  kendisine  yapılan  şikâyetleri  aynen</p>
<p class="calibre1">‘Baba’  filmindeki  yöntemlerle  karara  bağlayan  Fırat  da,  bir</p>
<p class="calibre1">‘balerin’  olan  ve  dershaneyle  gece  kulübü  arası  bir  yerde</p>
<p class="calibre1">‘modern bale’ yapan zengin kızı Çiğdem de, ayakları pek yere basmayan  ve  inandırıcı  olmayan  tiplerdi.” <b class="calibre3">13</b>  Film  1971’de</p>
<p class="calibre1"><a id="p138"></a>çevrildiği  için  o  sıralarda  çok  konuşulan  Mario  Puzo’nun Baba  romanından  veya  romandan  uyarlanan  filmden</p>
<p class="calibre1">etkilenme  olasılığı  yüksekti.  Ama  aynı  yıllarda  Dündar Kılıç’ın  da  kendisine  yapılan  şikâyetleri  karara  bağlamakta olduğunu  unutmamak  gerekirdi.  Ayrıca,  filmde  sürekli  ölüm tehlikesi  altında  yaşayan  kabadayı  gangster  silaha  mecbur olması  ile,  onun  öldürülmesinden  endişe  eden  sevgilisinin silahı  bırakmasını  istemesi  arasında  derin  bir  çelişki yaşıyordu.  Bu  motif  de  yabancı  olmaktan  çok  yerli  renklere daha  uygun  düşüyordu.  Son  olarak  şunu  da  belirteyim, Yılmaz Güney’in filmlerindeki kabadayı kahramanların çoğu bu  tehlikeli  hayatı  bırakmak,  çoluk  çocuğa  karışıp  sakin  bir yaşam sürdürmenin özlemini çekerlerdi. Ama “koşullar” buna bir türlü izin vermezdi. Bu çelişki, Dündar Kılıç’ın yaşamında da sık sık ortaya çıkacaktı. </p>
<p class="calibre1">Hazır  çoluk  çocuktan  söz  etmişken,  o  sıralarda  Dündar Kılıç’ın  aile  hayatında  yenilikler  olduğunu  da  belirteyim. </p>
<p class="calibre1">Ankara’dan hep kötü haber veya kiralık katil gelecek değildi ya, 12 Ekim 1965’te de müjdeli bir haber geldi: Dündar Kılıç ikinci kez baba olmuş, ikinci kızı Nuriye Uğur doğmuştu. </p>
<p class="calibre1">Dündar Kılıç’ın sürekli ölüm tehdidi altında bulunmasından endişelenen  Ayşe  Söylemezoğlu,  kızı  Uğur’un  doğumundan bir  süre  sonra  İstanbul’a  gitti,  Uğur  Ankara’da  dedesi  ve babaannesi ile kaldı. </p>
<p class="calibre1"><b class="calibre3">Adliyede Çatışma</b></p>
<p class="calibre1">1966  yılının  ilk  yarısı  af  tartışmaları  ile  geçti.  Af  tasarısı Meclis’e geldiğinde hapishanelerde dalgalanmalar başladı. Ve</p>
<p class="calibre1"><a id="p139"></a>yasa </p>
<p class="calibre1">kapsamına </p>
<p class="calibre1">alınmayacakları </p>
<p class="calibre1">söylenen </p>
<p class="calibre1">Ankara</p>
<p class="calibre1">Cezaevi’ndeki  hükümlüler  ayaklandı.  Sonuç:  Üç  ölü,  18</p>
<p class="calibre1">yaralıydı. </p>
<p class="calibre1">Olaylar ve tartışmalar ağustosta affın çıkmasına kadar sürdü. </p>
<p class="calibre1">Bu  tartışmalar  Dündar  Kılıç’ı  da  etkiliyordu.  Tutuksuz yargılandığı  Tarlabaşı  çatışması  davasının  sonuna  gelinmişti. </p>
<p class="calibre1">Beraat edeceğini umuyordu, ama etmezse de yakında çıkacak olan aftan yararlanacağını umuyordu. </p>
<p class="calibre1">Yargılama  karar  aşamasına  gelmişti  ve  karar  günü  de  gelip çatmıştı.  14  Nisan  1966  günü  İstanbul  Adliyesi’nde  hâkim karşısına  çıkacaktı.  Beşinci  Ağır  Ceza  Mahkemesi  kararını açıklayacaktı. </p>
<p class="calibre1">Duruşmada  onu  Oflu  Hasan’ın  avukatı  savunacaktı. </p>
<p class="calibre1">Müvekkilinin  birdenbire  parlayan  kişiliğini  bilen  avukatın onu  biraz  sakinleştirmek  gibi  bir  işi  de  vardı.  Çünkü  Piç Hüseyin  de  duruşmaya  tutuklu  sanık  olarak  getirilecekti.  İyi tanıyanların  onun  için  “ağzının  fermuarı  yok”  dedikleri Dündar Kılıç’ın mahkemede düşmanını karşısında görünce ne yapacağı  belli  olmaz,  aniden  tepesi  atabilirdi.  Avukatın öğütlediği  gibi  tek  cümleyle  suçsuzluğunu  belirtip  beraatini isteyeceği  yerde,  “bu  karı  pezevenkleri  bana  komplo kurdular...” diye başlayan bir nutuk çekebilir, her şeyi berbat edebilirdi. </p>
<p class="calibre1">Oysa  Dündar  Kılıç’ın  aklı  başka  yerdeydi.  Tarlabaşı’nda yaralanarak  atlattığı  çatışmadan  beri  hayatının  tehlikede olduğunu  biliyor,  artık  her  zaman  her  yerde  temkinli davranıyordu. Ankara’da düşmanlarının sağda solda tehditler savurarak dolaştıklarının haberlerini alıyordu. </p>
<p class="calibre1">Böyle  düşünmekte  haklı  olduğu  görülecekti.  Çünkü  kan davası  katlanmıştı,  düşmanları  bu  kez  hem  Cemali’nin ölümünün, hem de Piç Hüseyin’in vurulup hapse düşmesinin</p>
<p class="calibre1"><a id="p140"></a>intikamını  almak  istiyorlardı.  Yeni  saldırılarını  bu  kez adliyede yapmayı planlamışlardı. O zamanlar adliye girişinde üst  araması  yapılmazdı,  bu  sayede  binaya  rahatlıkla  silahlı olarak girebildiler. </p>
<p class="calibre1">Plana göre Piç Hüseyin duruşma sırasında renk vermeyecek, böylece  düşman  rahatlayıp  gevşeyecekti.  Düşmanlarının  da silahlı  olması  ihtimaline  karşı,  işlerini  duruşmadan  sonraki rahatlama  sırasında  bitirecekler,  kargaşalıktan  yararlanıp kaçacaklardı. </p>
<p class="calibre1">Avukat,  ikinci  kattaki  duruşma  salonunun  kapısında  iki jandarma  arasında  elleri  kelepçeli  bekleyen  Hüseyin  Turan’ı gördüklerinde  bayağı  endişelendi,  ama  müvekkilinin  sakin olduğunu  fark  edince  rahatladı.  Dündar  Kılıç  sakindi,  çünkü dikkatle çevreyi kolaçan etmesi gerekiyordu. O an sinirlenme zamanı  değil,  tehlikeyi  koklama  zamanıydı.  Göz  göze gelmemeye  çalışarak  Piç  Hüseyin’in  etrafındakileri  süzdü. </p>
<p class="calibre1">Aralarından  bir-ikisini  tanıyınca  elini  ceketinin  üzerinden hafifçe  belinin  üstünde  gezdirdi.  Evet,  Dündar  Kılıç  da silahlıydı  ve  bu  jeste  kabadayı  dilinde  “dolu  olduğunu göstermek”  denirdi.  Gereken  tehdit  mesajını  verdiğinden emin olduğu sırada mübaşir sanıkların isimlerini bağırdı. Hep birlikte içeri girdiler. </p>
<p class="calibre1">Duruşma  sırasında  her  şey  normal  geçti,  Dündar  Kılıç kendisine  öğütlendiği  gibi  konuştu.  Hüseyin  Turan  ise kendisinden beklenmeyen bir “delikanlılık” yaptı ve “Dündar Kılıç  olay  sırasında  isteseydi  beni  öldürebilirdi  ama  bunu yapmadı,”  dedi.  Karar  açıklandığında  Dündar  Kılıç  savcının da  talebiyle  meşru  müdafaa  gerekçesiyle  beraat  etmiş, Hüseyin Turan cinayete azmettirmekten 21 yıl ceza almıştı. </p>
<p class="calibre1">Dündar  Kılıç  avukatıyla  tebrikleşerek  duruşma  salonundan çıkarken  çevreye  göz  attığında  Piç  Hüseyin’in  adamlarından</p>
<p class="calibre1"><a id="p141"></a>birinin  tabancasına  davrandığını  fark  etti.  Çevredekilere</p>
<p class="calibre1">“Çekilin,  yere  yatın,”  diye  bağırırken  kendisini  yere  attı  ve belinden çıkardığı tabancasını ateşledi. </p>
<p class="calibre1">Olayın  görgü  tanıklarından  biri  Avukat  Burhan  Apaydın’ın yardımcılarından Kâmil Birgül’dü. O gün tesadüfen bir evrak takibi  için  adliyenin  ikinci  katında  bulunuyordu.  Şunları görmüştü: “Beşinci Ağır Ceza’nın önünde birdenbire silahlar patladı,  herkes  çil  yavrusu  gibi  kaçışınca  koridor  boşalmıştı. </p>
<p class="calibre1">Adının  Dündar  Kılıç  olduğunu  sonradan  öğrendiğim  kişi kendini yere atmış, yerde fırıldak gibi dönerek ateş ediyordu. </p>
<p class="calibre1">Diğer  kişiler  merdivenlere  doğru  koşunca  kalkıp  ateş  ederek dışarıya  kadar  peşlerinden  kovaladı.  Onlar  kaçarlarken,  o  da aşağıdaki  PTT’ye  girdi,  PTT’nin  arka  penceresinden  atlayıp kaçmış.  Olaydan  sonra  birikenlerin  konuşmalarını  dinledim, </p>
<p class="calibre1">‘Ankara’dan Tahtabacak’ın<a href="#p141">20</a> adamları gelmiş,’ diyorlardı.” </p>
<p class="calibre1"><a href="#p141">20 </a>Piç Hüseyin’e böyle diyenler de vardı. </p>
<p class="calibre1">Çatışma  Dündar  Kılıç’ın  ateş  ettiği  kişinin  yaralanması, kendisinin de ertesi günü gidip teslim olmasıyla sona erdi. </p>
<p class="calibre1">Dört  yıl  sonra  konuşacağı  Halit  Çapın’a  olayı  şöyle anlatacaktı:</p>
<p class="calibre1">“Ben  şükür  Allah’a  isabet  almamıştım.  Benim  sıktıklarım bacaklarını parçalamış. Bir de karnından yemiş. Öyle kıvrılıp düştü  yere.  Silah  filan  fırladı  gitti  elinden.  İstesem  orada canını  alacağım.  Ama  başkaca  ateş  etmedim.  Sonradan öğrendim  ki  Kaya  Işıkmeşik  diye  biri  imiş.  Bizim  için tutulmuşmuş.” </p>
<p class="calibre1">Çıkardığı  sonuç  ise  çok  şanslı  olduğuydu:  “Herhal  bizi koruyan  bir  şey  var  ki,  kurşun  deymemekte.  Sen  say  ki tütsülüyüz.” <b class="calibre3">14</b></p>
<p class="calibre1">Dündar  Kılıç  ertesi  gün  gazetelerin  birinci  sayfasındaydı. </p>
<p class="calibre1">Ama bir olaydan beraat ettiğine henüz sevinemeden başka bir</p>
<p class="calibre1"><a id="p142"></a>olaya karışmış, tekrar içeri düşmüştü. </p>
<p class="calibre1">Piç Hüseyin’e gelince. </p>
<p class="calibre1">Sekiz  yıl  yattıktan  sonra  1974  affıyla  hapisten  çıktı  ve Bentderesi’ndeki  eski  yaşantısına  döndü.  Bu  semtte  1974-1975  yılları  arasında  meydana  gelen  kavgalara  karıştı.  Konu her zamanki gibi kumar ve fuhuştan alınan haraçtı ve 1975’te bu  yüzden  zincirleme  cinayetler  işlendi.  Piç  Hüseyin  de  bu kavgalardan  birinde  bir  gün  Gençlik  Parkı’ndaki  Yıldız Gazinosu’nun  girişinde  tabancayla  kurşun  yağmuruna tutularak  öldürüldü.  Halil  Soyuer’in  yazdığına  göre, cesedinde  iki  ayrı  tabancadan  çıkan  18  kurşun  yarası  tespit edilmişti. </p>
<p class="calibre1"><b class="calibre3">Çekirge Kuralına İstisna</b></p>
<p class="calibre1">TBMM’nin  3  Ağustos  1966’da  çıkardığı  af  yasasından yararlanarak tahliye olan Dündar Kılıç, adliyedeki çatışmadan sonra  artık  iyice  kuşku  içinde  ve  her  türlü  saldırıya  karşı hazırlıklı  dolaşmaya  başlamıştı.  Bu  kuşkularında  haksız olmadığı  da  1967’nin  ilk  günlerinde  ortaya  çıktı.  Dündar Kılıç  sinemaya  çok  meraklıydı,  bu  merakı  düşmanları tarafından da biliniyor olmalıydı ki, onu bu kez 17 Ocak 1967</p>
<p class="calibre1">günü Ayşe Hanım’la birlikte Lale Sineması’nda bir yerli film seyretmeye gittiğinde kıstırdılar. </p>
<p class="calibre1">Sinemada çıkan çatışmanın yazılı olduğu ancak iki kaynağa rastlayabildim.  Bunlardan  biri  o  zamanlar  polis  adliye muhabiri olan gazeteci Ahmet Vardar’ın bir yazısıydı. Vardar, <i class="calibre4">Sabah</i> gazetesindeki  köşesinde  11  Ağustos  1999’da,  Dündar</p>
<p class="calibre1"><a id="p143"></a>Kılıç’ın  ölümünün  ardından  yazdığı  yazıda  o  günleri anımsıyor ve şöyle diyordu:</p>
<p class="calibre1">“Hatta  hatırlıyorum  bir  keresinde  Beyoğlu’nda  sinema seyrederken  karanlıkta  kıstırmışlar,  ama  o  yine  önsezileri  ile bunu  fark  etmiş  ve  silahını  ateşleyerek  ellerinden kurtulmuştu. Tabii ben de bir gazeteci, polis muhabiri olarak bütün bu olayları takip eden, kovalayan biri idim. Emniyette gözaltına  alınır,  yanına  biz  gider  konuşurduk.  Dündar  her seferinde,  ‘Görüyorsunuz  onlar  beni  öldürmeye  kalktı  ama başaramadılar,’ derdi.” </p>
<p class="calibre1">Anlaşılan Dündar Kılıç artık emniyette de ayrıcalıklı bir kişi haline  gelmiş,  gözaltındayken  bile  gazetecilerle  görüştürülür olmuştu.  Bununla  birlikte,  Ahmet  Vardar  ile  Dündar  Kılıç arasındaki  bu  dostluğun  iki  yıl  sonra  meydana  gelen  talihsiz bir olayla gölgeleneceğini de göreceğiz. </p>
<p class="calibre1">Sinema olayına rastladığım ikinci kaynak ise gazeteci Halit Çapın’ın  Dündar  Kılıç  ile  röportajıydı.  Onun  kitabında  olay bizzat Dündar Kılıç’ın anlatımıyla aktarılıyordu:</p>
<p class="calibre1">“Beyoğlu’ndaki Lale Sineması’nda... Seanslardan 6.45... </p>
<p class="calibre1">Ara verildi Halit Abi, dışarı çıktık... Salonda sigara içiyoruz. </p>
<p class="calibre1">Duymuşuz ki bizi aramaktalar... Aramaktalar ya, hatır sormak için değil... </p>
<p class="calibre1">Sigara içilen salon dolu. Her cins, her kılıktan insanlar... Tut ki Ayhan Işık’ı, tut ki Türkan Şoray’ı görmeye gelmişler. Film seyretmeye  gelmişler,  gönülleri  rahat...  Birazdan  dağılıp evlerine gidecek çoğu. Diğer bir kısmı bir meyhanede iki tek atıp  saz  dinlemeye...  Hem  sırtını  duvara  dayamaya  lüzum görmeden...  Korkusuz,  huzur  içinde...  Birazdan  yani  filmin tamamını bitirdikten sonra... İnsanca yaşamlarını sürdürmeye gidecekler  kendi  ölçülerinde  çoğu  birazdan...  Ölümü  hiç düşünmeden... </p>
<p class="calibre1"><a id="p144"></a>Aslında  filmi  de  doğru  dürüst  seyrettiğim  yok  Halit  Abi. </p>
<p class="calibre1">Öyle  birtakım  hayaller...  Film  perdede  değil,  sanki  kafamda oynamakta...  Sigara  içerken  de  öyle...  Kendimi  bir  duvara doğru  vermişim.  ‘Bu  sefer  bizi  öldürmeye  gelen  kim?’  diye sormaktayım kendi kendime, her zamanki gibi. </p>
<p class="calibre1">O  insanların  küme  küme  olup  sigara  içtikleri  salonda...  O</p>
<p class="calibre1">birazdan boşalıp filmin ikinci yarısını seyretmeye gireceklerin toplandıkları  salonda...  Ama  şimdi  ölümü  akıllarına  bile getirmeyen  insanlarla  dolu  salonda  bir  ara  bütün  mırıltıları bastıran boğuk ama yüksek bir ses işitildi:</p>
<p class="calibre1">‘Dündar... İşte Dündar orada!’ diye bağıran... </p>
<p class="calibre1">İki  tabanca  vardı  Halit  Abi  yanımda.  Sesi  işittiğim  anda Smith  Wesson’u  çekip  sesin  geldiği  tarafa  ateşledim.  Orada kümelenmişlerin  üzerine  doğru.  Birisi  düştü  yere.  Sonra herkes  dağıldı.  Kimse  kalmadı.  Kimse.  Çıktım  dışarıya. </p>
<p class="calibre1">Tabancaların  ikisini  de  rastladığım  ilk  trafik  polisine  teslim ettim.  Götür  beni  buradan  dedim.  O  zamanlar  daha  ölüm korkusunu  atamamıştım  üstümden.  Haa  aklımdayken</p>
<p class="calibre1">söyleyeyim Halit Abi. Smith Wesson iyi silahtır. Kuvvetlidir, çabuktur,  hedefini  bulur.  Hem  de  teklemez,  yani  boşu yoktur.” <b class="calibre3">15</b></p>
<p class="calibre1">Dündar Kılıç’ın adliyedeki saldırıyı atlattığında “sen say ki tütsülüyüm”  diyerek  şansına  şükrettiğini  aktarmıştım.  Tütsü konusu  benim  alanıma  girmiyor  ama,  anlattıklarına  dikkat edersek işini hiç de şansa bırakmadığı görülüyordu:</p>
<p class="calibre1">Demek  ki  öldürülmek  üzere  arandığının  haberini  yine önceden almıştı. </p>
<p class="calibre1">Kalabalık yerlerde sırtını duvara dayıyordu ve bir tehlike var mı diye sürekli olarak çevreyi gözden geçiriyordu. </p>
<p class="calibre1">Silahına  güveniyor,  tutukluk  yapmayan  iyi  marka  tabanca taşıyordu.  Hem  de  biri  yedekte  olmak  üzere  iki  tane.  Zaten</p>
<p class="calibre1"><a id="p145"></a>Dündar  Kılıç’ın  yakınlarına  sık  sık  söylediği  bir  söz  vardı:</p>
<p class="calibre1">“Çürük silahla savaşa girilmez!” Bunu hayatının yasalarından biri  haline  getirmişti  ve  bu  kuralından  gözünün  kesmediği, gücünün  yetmeyeceği  işlere  girmeme  anlamında  sıkça yararlanırdı. </p>
<p class="calibre1">Hayatını  koruma  konusunda  edindiği  deneyim  ve  aldığı önlemler  sayesinde  üçüncü  saldırıyı  da  atlatmıştı.  Yani,  “bir sıçrarsın çekirge...” şeklinde başlayan deyime istisna getirmiş, yara bile almadan kurtulmuştu. </p>
<p class="calibre1"><b class="calibre3">Ünlü Hilton’u “Basma” Olayı</b></p>
<p class="calibre1">Ayşe Hanım İstanbul’a gelmişti gelmesine ama, kabadayılığı kadar çapkınlığı da konuşulan bir Dündar Kılıç bulmuştu. </p>
<p class="calibre1">Dündar  Kılıç  her  gece  değişik  eğlence  yerlerinde  başka başka  ama  belli  bir  düzeyin  üstündeki  hanımlarla görülüyordu. Bu yönünün basında pek fazla yer almamasının nedeni,  özel  hayatı  veya  birlikte  çıktığı  hanımlar  konusunda çok  hassas  davranmasıydı.  Bu  görüntüler  bugünkü  magazin basınının ya da televolelerin eline geçse önemli bir malzeme olabilirdi.  Ama  o  zamanlar  bunu  yapabilmek  bayağı  bir cesaret  isterdi.  Daha  sonra  bu  cesareti  gösterebilenlerin başlarına neler geldiğinin örneklerini de göreceğiz. </p>
<p class="calibre1">Dündar  Kılıç’ın  iki  kızının  annesi  olan  Ayşe  Hanım  ile ilişkisi  sürüyordu,  ama  daha  sonraki  üç  çocuğunun  annesi olacak Ümit Alpçer ile ilişkisi de o sıralarda başlamıştı. Ümit Hanım’ın babası emekli albay, annesi emekli memur, kendisi de  memurdu.  Daha  önce  kısa  süreli  mutsuz  bir  evlilik  yapıp</p>
<p class="calibre1"><a id="p146"></a>ayrılmıştı.  Dündar  Kılıç  ile  bir  gece  kulübü  ortamında tanışmışlardı. </p>
<p class="calibre1">Ve  bir  gece  yarısı  yine  bir  eğlence  yerinden  çıktıklarında Hilton  Oteli’ne  gittiler.  Hilton  o  zamanlar  zengin  ve  itibarlı kişilerle yabancıların kaldığı Türkiye’nin belki de sayılı lüks otellerinden  biriydi.  Ama  buraya  kadar  tanımış  olduğunuz Dündar  Kılıç’ın  böyle  şeyleri  pek  umursamadığını  artık biliyor  olmalısınız.  Hatta  o  gece  şansını  zorlamayı  daha önceden  aklına  koymuş  da  olabilirdi,  çünkü  pek  âdeti olmadığı halde kravat bile takmıştı. </p>
<p class="calibre1">Otelin resepsiyon görevlisi gece yarısı gelip bir oda isteyen bu  kabadayı  tavırlı  adamı  yadırgamıştı,  evlenme  cüzdanını istedi.  Olmadığını  görünce  “biraz  bekleyin”  deyip  yandaki müdüriyet odasına geçti. </p>
<p class="calibre1">Gerisini  Dündar  Kılıç’ın  anlatımıyla,  Halit  Çapın’ın kitabından okuyoruz:</p>
<p class="calibre1">“Yanında  hanım  olduğu  halde  denileni  yapmış.  Çekilmiş</p>
<p class="calibre1">geriye doğru ve beklemeye koyulmuş: ‘Allah seni inandırsın abi on beş dakikadan fazla öyle bekledik. Yani çok bekledik.’</p>
<p class="calibre1">O  bekleme  süresi  resepsiyondan  bir  görevlinin  yanlarına gelmesiyle  son  bulmuş.  Gelen  demiş  ki:  ‘Valla  kardeşim  siz fazla beklemeyin. Çünkü burası Amerikalıların. Onun için biz size  oda  veremeyiz,’  demiş.  Der  a...  Dündar  da  o  zaman demiş  ki:  ‘Ağzını  topla  ve  kabalık  etme.  Burası Amerikalıların  falan  değil.  Burası  bizim.  Bu  memleket,  bu topraklar bizim değil mi yani?’ demiş... Ve belki de hayatında ilk  kez  ağzından  çıkan  bir  lafla  tamamlamış  konuşmasını:</p>
<p class="calibre1">‘Şikâyet  ederim...’  Muhatabı  tek  kelimeyle  cevaplamış</p>
<p class="calibre1">Dündar’ı:  ‘Küstah!’  diyerekten.  Kıyamet  bu  küstah kelimesiyle başlamış. ‘Küstah senin babandır ulan’ ile karışık olarak.  ‘Baktım  ki  adam  etrafa  bağırmakta.  Çevrem  birden</p>
<p class="calibre1"><a id="p147"></a>hamallar,  orda  çalışan  garsonlar  falanlar  filanlarla  doldu. </p>
<p class="calibre1">Hırpalanacağız sesimizi çıkartmazsak.’ Üstelik yanımızda bir de hanım var.’ Dündar’ın ‘sesimizi çıkartmazsak’ dediği şey değişik  aslında,  bağırmak  çağırmak  değil  sesini  çıkartmak. </p>
<p class="calibre1">Sesini  çıkartmak  eşittir  tabancasını  çıkartmak.  O  da  öyle yapmış işte. Sesini çıkarmış yani. Tabancasını çıkartmış yani. </p>
<p class="calibre1">Ondan  sonra  elinde  makine  geleni  sıraya  dizmiş  kapının önünde ve pek uzun sayılmazsa da hiç kısa olmayan bir nutuk çekmiş  hepsine.  Bu  topraklar  üstüne,  Amerika  ve Amerikalılar  üstüne.  Ardından  bir  araba  çağırttırmış.  Yine önde  hanım  o  arkada  binmiş  arabaya  uzaklaşıp  gitmiş. </p>
<p class="calibre1">Öğleden  sonra  da  polise  teslim.  Dündar’ın  Hilton’u  basma hikâyesi  bu.  Eğer  buna  basmak  denirse,  Dündar  Hilton’u basmış işte...” <b class="calibre3">16</b></p>
<p class="calibre1">Daha  sonra  ne  mi  oldu?  Bunu  da  Avukat  Bozkurt Nuhoğlu’ndan öğreniyoruz. </p>
<p class="calibre1">Dündar  Kılıç  Hilton’dan  bindiği  taksiyle  Boğaz’da, Tarabya’da tanıdığı bir otele gidip geceyi geçirmiş, ertesi gün de  genellikle  yaptığı  gibi  polise  teslim  olmuş  ve  olayı kendince anlatmış. Ancak otelin o gece görevli olan personeli biraz  da  abartarak  “çekti  silahı,  herkese  sövdü,  bizi  yere yatırdı,  ölümle  tehdit  etti”  şeklinde  ifadeler  verince tutuklandı.  Bozkurt  Nuhoğlu  o  zamanlar  hukuk  fakültesi öğrencisi ve gençlik hareketi liderlerindendi. Rastlantı bu ya, Hilton  olayının  tanıklarından  bir  kısmı  da  aynı  fakültenin öğrencileriydi, hem çalışıp hem okuyorlardı. 15-20 gün sonra ilk  duruşmaya  çıktıklarında  şikâyet  ettikleri  kişinin  Dündar Kılıç  olduğunu  öğrenince  koşup  fakülteden  tanıdıkları Bozkurt  Nuhoğlu’na  gittiler.  Dündar  Kılıç’ın  hemşehrisi  ve tanıdığı olduğunu bildikleri için, “Aman abi biz bir yanlışlık yaptık,  Dündar  Abi’ye  söyle  biz  ifademizi  değiştireceğiz. </p>
<p class="calibre1"><a id="p148"></a>Nasıl yapalım, nasıl değiştirelim?” dediler. Nuhoğlu da onlara akıl  verdi:  “Siz  elini  arkasına  attı  diyorsunuz  ya,  silah  falan görmedik,  aslında  hava  çok  sıcaktı,  mendilini  çıkarttı,  yoksa silah  çıkartmadı,  ama  polis  ifadelere  o  şekilde  geçti,  bize  de okutmadı dersiniz,” dedi. Öyle ifade verdiler ve Dündar Kılıç ilk celsede tahliye oldu. </p>
<p class="calibre1">Olay  sonradan  çok  abartılarak  anlatıldı.  Dündar  Kılıç’ın  ne antiemperyalistliği  kaldı,  ne  Hilton’u  silahla  basıp Amerikalıları  sıraya  dizdiği,  ne  de  orada  söylemiş  olduğu sözleri Deniz Gezmiş’ten öğrendiği. Oysa yanında bir hanım varken  reddedilmekten  onuru  incinmiş,  artık  iyi  bildiğimiz anlık  tepkilerinden  birini  gösterip  silahına  davranmış  ve ağzına geleni söylemişti. Olayla ilgili olarak kendisi bile “Biz Hilton’u  falan  basmış  değiliz,  sadece  gidip  paramızla  ve kravatımızla  bir  oda  istemişiz...  Herkes  üstümüze  yürüyünce silahımıza el atmışız...” diyecekti<a href="#p148">.21 </a>Deniz Gezmiş’i tanıması ise bundan bir süre sonra, o da bir günlüğüne olacaktı. Deniz Gezmiş,  Bozkurt  Nuhoğlu  ve  bazı  öğrenciler  zamanın Ulaştırma Bakanı Seyfi Öztürk’ü protesto etmekten tutuklanıp Sultanahmet  Cezaevi’ne  götürülmüşlerdi.  Dündar  Kılıç  da silah  yakalatma  suçundan  oradaydı  ve  ertesi  gün  tahliye olacaktı. Deniz Gezmiş ile o gün tanışıp sohbet ettiler ve bir daha da karşılaşmadılar. </p>
<p class="calibre1"><a href="#p148">21 </a>Halit Çapın’ın kitabına almadığı bu sözler, gazetede yazı dizisi olan röportajda yer alıyordu,  <i class="calibre4">Milliyet</i>, 2 Şubat 1970. </p>
<p class="calibre1">Kapısını  zorlayarak  da  olsa  açmış  olduğu  Hilton  ile  bu  ilk tanışması  ise  kalıcı  oldu.  Kendisi  zaman  zaman  orada  kaldı, misafirlerini  orada  ağırladı  ve  gün  geldi  kumarhanesine  bile ortak oldu. </p>
<p class="calibre1"><a id="p149"></a><b class="calibre3">Bitirimhaneden Kumarhaneye</b></p>
<p class="calibre1">Ünü  artık  iyice  yayılmış  olan  Dündar  Kılıç  Piremeci Mehmet Sokağı’ndaki bitirimhaneyi kapattı ve Beyoğlu Balo Sokak’ta, daha sonra Cem Kıraathanesi adını alacak olan yeni bir kumarhane açtı. </p>
<p class="calibre1">Ama  oraya  geçmeden  önce  bu  kumarhanenin  açılmasıyla ilgili olan bir olaya değinmeliyim. Aktaracağım bu olay, aynı zamanda </p>
<p class="calibre1">Dündar </p>
<p class="calibre1">Kılıç’ın   <i class="calibre4">Hürriyet</i> </p>
<p class="calibre1">gazetesinin </p>
<p class="calibre1">o</p>
<p class="calibre1">zamanlardaki  sahibi  Erol  Simavi  ile  tanışmasının  da hikâyesiydi  ve  hikâyeyi  de  zaten  Erol  Simavi’nin  bizzat kendisi  anlatmaktaydı:  “...Taşlık  Gazinosu’nun  kapalı kısmında oturuyordum; garson bana bir kart getirdi. Üzerinde Dündar Kılıç yazıyordu. Arkasında da nefis diyebileceğim bir kaligrafi  ile  yazılmış,  ‘Muhterem  Beyefendi,  zat-ı  âlinizle görüşmek  istiyorum’  yazısı.  Garsona,  ‘Yanımda  eşim  var, uzun  sürebilir,  ne  konuşacak  bilmiyorum;  yarın  akşamüzeri, saat 18.00 gibi Divan’ın barında buluşalım,’ dedim. Dediğim saatte geldi. Zaten gazetelerdeki fotoğraflarından tanınıyordu. </p>
<p class="calibre1">Çok adı geçerdi. Yok gangsterdi, yok kabadayıydı; yok şunu asmış,  kesmiş.  Bana  ‘Ağabey,  benim  bir  kere  adım  çıkmış, ama  yardıma  ihtiyacım  var.  Yine  kötü  yola  düşmek istemiyorum,’  dedi.  Kartın  arkasındaki  kaligrafiyi  sordum, </p>
<p class="calibre1">‘Benim yazım,’ dedi. O sıralarda klasikler yayımlayan Varlık Yayınları’nın kitaplarını muntazaman okurmuş. Baktım adam bayağı münevver bir kabadayı, ‘Ne istiyorsun?’ diye sordum. </p>
<p class="calibre1">‘Müsaade  et,  ufak  tefek  oyun  da  oynatabileceğim  bir  kahve açayım,’  dedi.  ‘Böyle  bir  şey  benim  emrimle  olsa  tamam ama...’</p>
<p class="calibre1"><a id="p150"></a>Türk Yükseltme Cemiyeti’nden bir tanıdığım vardı: İstanbul Polis Müdürü, Muzaffer Çağlar. Ben aslında Türk Yükseltme Cemiyeti  İstanbul  Başkanı  olduğum  için,  bundan  cesaret alarak  kendisine  telefon  ettim.  ‘Üstadım,’  dedim,  ‘Gelin, böyle  cemiyete  zararı  dokunma  ihtimali  olan  bir  insanı kurtaralım.  İyi  bir  adama  benziyor,  çalışarak  yaşasın.’</p>
<p class="calibre1">Dündar’a  da  iki  şart  koştum:  ‘Silah  taşımayacaksın;  bugün silah taşımak enayiliktir. Devir eski devir değil; artık insanları arkadan vuruyorlar.’ ‘Tamam,’ dedi. ‘İkincisi oradan, buradan haraç  alıyormuşsun,  bundan  da  vazgeçeceksin.’  ‘Söz veriyorum,’  dedi,  ‘Ne  silah  taşıyacağım,  ne  de  haraç alacağım’.  Muzaffer  Çağlar  da  ancak  kumar  sayılmayacak oyunlar oynatması şartıyla, kahve açmasına müsaade etti.” <b class="calibre3">17</b></p>
<p class="calibre1">Bu şartlar gerçekten koşulmuş muydu? Koşulduysa Dündar Kılıç’ın  bunlara  uyacağına  gerçekten  inanılmış  mıydı,  yoksa laf  olsun  diye  mi  söylenmişti?  Bilmiyorum  ama  ne Simavi’nin, </p>
<p class="calibre1">ne </p>
<p class="calibre1">de </p>
<p class="calibre1">Çağlar’ın </p>
<p class="calibre1">bu </p>
<p class="calibre1">kadar </p>
<p class="calibre1">iyimser</p>
<p class="calibre1">düşünebileceklerini  sanmıyorum.  Neyse,  biz  o  şartları  orada bırakıp, artık şu kahveyi açalım. </p>
<p class="calibre1">Burası kahveden çok, kulüp veya sosyal dayanışma derneği görünümünde  bir  yerdi.  Açılışın  zamanlaması  da  iyiydi, çünkü  kumar  oynanan  kulüplerin  “açılış  daveti”  yaptıkları mevsime,  yani  yaz  aylarının  bitişine  denk  gelmişti.  Yeni kumarhane  kısa  zamanda  tanındı  ve  Dündar  Kılıç’ın  Kürt İdris  ile  ortaklığını  sürdürdüğü  Şöhretler  Kulübü  gibi  burası da itibarlı müşterilere “hizmet veren” bir yer haline geldi. </p>
<p class="calibre1">Bir  zaman  sonra  Dündar  Kılıç’ın  yandaki  altı  katlı  binayı almasıyla o binanın giriş katına taşınan ve Cem Kıraathanesi adını alan bu lokal 25 yıldır hâlâ duruyor. Son yıllarda balıkçı lokantalarıyla  ünlenen  Nevizade  Sokağı’nın  Balo  Sokak’la kesiştiği  yerde.  Camekânında  bir  şey  yazmıyor  ama  “Cem</p>
<p class="calibre1"><a id="p151"></a>Kıraathanesi”  diye  kime  sorsanız  “Rahmetli  Dündar  Kılıç’ın yeri değil mi?” deyip gösteriyor. </p>
<p class="calibre1">Kardeşi İbrahim Kılıç’ın anımsadığı ilk lokal de burası. Aile İstanbul’a taşındığında bir tek burası varmış, “Balo Sokak’ta altı  katlı  kâgir  bir  bina.  Alt  katı  kıraathane  olarak işletiliyordu.  Hâlâ  var,  yani  bizim  yetişmemiz,  büyümemiz, delikanlı  olmamız  Balo  Sokak’tan  başlamıştır.  Aşağı  yukarı yirmi  senedir  ben  işletiyordum,  şimdi  oradan  da  garipler geçiniyor,” diyor. </p>
<p class="calibre1">Dündar  Kılıç’ın  yeğenlerinden  Taneri  Seymen,  Ayhan Kamış ve Dündar Kılıç ile yaptığımız sohbet sırasında da bu konu  açıldı.  Yeğen  Dündar  Kılıç  “Beyoğlu’nun  neresinde sorsanız Cem Kıraathanesi veya Dündar Kılıç’ın kahvesi diye tarif ederler. Orayı şimdi birinci derecede olmasa da yine de akrabalarımız işletiyor, babam gelirlerini onlara bıraktı. Bize bir  şey  geldiği  yok,  yaklaşık  20-30  aile  ekmeğini  kazanıyor. </p>
<p class="calibre1">Üst katları da ofis falan, kiraya veriyorlar. Birçoğu boş olarak duruyor.  Mülkiyeti  bize,  aileye  ait,”  dedi.  Ben  “Eşkıya” </p>
<p class="calibre1">filminin  de  orada  çevrildiğini  veya  çatısının  film  seti  olarak kullanıldığını </p>
<p class="calibre1">duymuştum. </p>
<p class="calibre1">Ama </p>
<p class="calibre1">yeğenler </p>
<p class="calibre1">bunu</p>
<p class="calibre1">doğrulamadılar, “Filmin o civarda çevrildiği doğru ama bizim mekânlar kullanılmadı,” dediler. </p>
<p class="calibre1">Biz  konumuza  dönecek  olursak,  60’lı  yılların  sonlarına doğru  Dündar  Kılıç’ın  yeni  “işyeri”,  yani  arandığı  zaman bulunabileceği yer Cem Kıraathanesi’ydi. </p>
<p class="calibre1">Öyle ki, Ankara polisi tarafından bile biliniyordu. </p>
<p class="calibre1">Bununla ilgili bir olayı aktarmadan geçemeyeceğim. </p>
<p class="calibre1">Doktor  Faruk  Sükan,  Kasım  1965’te  kurulan  ilk  Süleyman Demirel  hükümetinin  İçişleri  Bakanıydı.  Bir  gece  yarısı Meclis’i  basıp  CHP  grubunu  aratması  üzerine,  CHP  lideri İsmet İnönü’nün “Eşkıyanın bu gece ne yapacağı belli olmaz” </p>
<p class="calibre1"><a id="p152"></a>şeklindeki  ünlü  sözünü  söylemesine  yol  açmasıyla  da  tarihe geçen bir politikacıydı. </p>
<p class="calibre1">Günlerden bir gün, Faruk Sükan’ın makam şoförü Ulus’taki sebze halinin önünde bir yankesici tarafından soyuldu. Yüklü miktarda  bir  parası  gitmişti.  Cüzdanı  çalınan  kişi  bakanın şoförü  olduğundan  Ankara  polisi  seferber  oldu  ve  yankesici yakalandı.  Çaldığı  parayla  kumar  oynayıp  kaybettiğini söyledi.  Yankesicinin  tarif  ettiği  yer  İtfaiyeli  Alişan (Satarkan) </p>
<p class="calibre1">denilen </p>
<p class="calibre1">kumarhanecinin </p>
<p class="calibre1">Dışkapı’daki</p>
<p class="calibre1">bitirimhanesiydi.  Polisler  oraya  bir  baskın  verip  parayı Alişan’dan  geri  almak  istediler.  Alişan  bunu  reddedip</p>
<p class="calibre1">“Burada  her  gün  bir  sürü  insan  gelip  oynuyor,  ben  bu kumarcıyı  burada  hiç  görmedim”  demesiyle  komiserden tokadı yemesi bir oldu. Kulüpte oturanlar polisleri yatıştırmak için  araya  girince  çıkan  kargaşalığı  fırsat  bilen  yankesici kaçıp  kayboldu.  Bir  süre  sonra  yankesicinin  Dündar  Kılıç’ın İstanbul’daki  kumarhanesinde  görüldüğünü  haber  alan polisler  Alişan’ı  tekrar  aldılar  ve  “Masraflar  senden  olmak üzere  iki  memurumuzla  birlikte  İstanbul’a  gideceksin.  Sen Dündar’ı tanırsın, bulsun bize teslim etsin bu herifi,” dediler. </p>
<p class="calibre1">Alişan,  iki  memurla  birlikte  İstanbul’a,  Dündar  Kılıç’ın Beyoğlu’ndaki  kumarhanesine  gitti  ve  gerçekten  de yankesicinin orada oynadığını gördü. Ama artık kabadayılığın raconunda ispiyonculuğa yer olmadığından mı, yoksa Dündar Kılıç’ın  kumarhanesine  polis  sokmaktan  korktuğundan  mı nedir,  yankesicinin  orada  olduğunu  polislere  söylemedi. </p>
<p class="calibre1">Ankara’ya eli boş döndüler. </p>
<p class="calibre1">Aradan  iki  ay  geçtikten  sonra  yankesici  Ulus’taki  Renk Pavyonu’nda  yakayı  ele  verdi.  Sorgusu  sırasında  Alişan’ın kendisini Dündar Kılıç’ın kulübünde gördüğünü itiraf edince başkomiser </p>
<p class="calibre1">küplere </p>
<p class="calibre1">bindi. </p>
<p class="calibre1">Memurlarına </p>
<p class="calibre1">“Alişan’ı</p>
<p class="calibre1"><a id="p153"></a>yakalarsanız  söyleyin  de  gelirken  ayağına  büyük  ayakkabı giysin!”  dedi.  Korkudan  iki  hafta  “işyerine”  gidemeyen Alişan,  gazeteci  Halil  Soyuer’in  polislerden  ricacı  olması sayesinde falakadan kurtuldu. <b class="calibre3">18</b></p>
<p class="calibre1"><b class="calibre3">Ailenin Yeni Göçü</b></p>
<p class="calibre1">Dündar Kılıç’ın ekmeğini İstanbul’da aramaya gelmesinden dört  yıl  sonra  da  ailesi  Ankara’dan  İstanbul’a  taşındı.  Baba İshak Kılıç fırınını tasfiye etti, eşini, kızları Asiye, Celile ve Kısmet’i, oğlu İbrahim’i ve üç yaşındaki torunu Uğur’u alıp Hasköy’e  geldi  ve  yeni  bir  fırın  açarak  oraya  yerleşti.  En büyük oğlu Yahya ise çalışmak üzere Almanya’ya gitmişti. </p>
<p class="calibre1">Hasköy’e yerleşmelerini İbrahim Kılıç şöyle anlattı: “Abim cezaevinden  çıktıktan  sonra  burada  yalnız  kalmasın  diye  de biz geliyoruz. Rahmetli peder çoluk çocuğu topluyor, geliyor. </p>
<p class="calibre1">Ben o zaman 16-17 yaşlarındaydım. Hasköy’e geldik. Orada akrabalar  vardı.  Amcamın  sülalesi  vardı,  yengem  vardı, çocukları vardı. Hasköy’ü o zaman kendilerine yerleşim yeri yapmışlardı,  köyden  gelen  bizim  ailenin  bir  kısmı  Hasköy’ü tercih etmiş. Yani yabancı bir kente geliyorsun, muhakkak bir eş, dost, tanıdığın olduğu muhite yerleşme açısından herhalde rahmetli babam Hasköy’ü uygun bulmuş, oraya yerleşmişiz.” </p>
<p class="calibre1">Bu son göçün nedeninin art arda gelen saldırılar ve tehditler karşısında  Dündar  Kılıç’ın  güvenliğini  sağlamak  olduğu söyleniyordu.  Ailenin  bir  araya  toplanmasında  bir  güvenlik çemberi oluşturup birbirlerini koruma düşüncesi etken olmuş</p>
<p class="calibre1">olabilirdi.  Bunu  kendisinin  mi,  yoksa  ailesinin  mi  istediği konusu  pek  bilinmiyordu,  ama  bu  fikrin  oğlunu  korumak</p>
<p class="calibre1"><a id="p154"></a>isteyen  annesinden  çıktığı  sanılıyordu.  Dündar  Kılıç’ın  o dönemde  yaşadığı  olaylar  ve  sürekli  ölüm  tehdidi  altında olması  yüzünden  akrabalarının  dışındaki  kişilere  çok  fazla güvenemediği  bilinmekteydi.  Örneğin  amcasının  oğlu  Şefik Kılıç  genellikle  yakınında  görülüyordu.  Gerek  gittikçe büyüme  eğilimi  gösteren  işleri,  gerekse  kafasının  içindeki geleceğe  yönelik  tasarılarını  uygulamak  için  yanında güveneceği insanlar görmek istediği anlaşılıyordu. </p>
<p class="calibre1">Ünü  iyice  yayılmıştı.  Adı  sık  sık  gazetelerde  görülüyordu. </p>
<p class="calibre1">İşleri  de  düzelmeye  başlamıştı.  Balo  Sokak’taki  kulüp  iyi çalışıyordu.  Ama  kendisinin  de  söylediği  gibi  o  dönemler</p>
<p class="calibre1">“ölüm korkusunu henüz üzerinden atamadığı” dönemlerdi. Bu korkuyu  üzerinden  atabilmesi  için  artık  sürekli  savunma halinde kalmayı bırakıp, ortalıkta görünmesi gerekecekti. </p>
<p class="calibre1">Ünü  artınca  yavaş  yavaş  çevredeki  küçük  kumarhanelerin, bitirimhanelerin  gelirlerinden  de  pay  almaya  başlamıştı. </p>
<p class="calibre1">Kimileri  racon  böyle  olduğundan,  kimileri  de  korkudan</p>
<p class="calibre1">“süpürge parası” denilen haracını günü gününe yolluyorlardı. </p>
<p class="calibre1">Böyle  olunca  kendisine  karşı  açıktan  olmasa  da  gizlice düşmanlık besleyenlerin sayısının arttığını hissediyordu. </p>
<p class="calibre1">Başka kabadayılar giderek organize olma sürecine girmişler, kendileri  ortalıkta  fazla  görünmeden  tehlikeli  işlerini adamlarına  gördürmeye  başlamışlardı.  Dündar  Kılıç’ın çevresinde  de  adamları  oluşmaya  başlamıştı.  Ama  o başkalarından  farklı  bir  kabadayıydı.  Efsanesini  oluşturan unsurlardan  biri  de  buydu;  sürekli  olarak  silah  taşıyor,  onca adamına  rağmen  “iş  bitirilmesi”  gerektiği  zaman  kendi  işini kendisi  görüyordu.  Gözdağı  verilmesi  gereken  yerlere  tek başına  dalıyordu.  Suç  sicilinin  ötekilere  göre  çok  daha kabarık olmasının nedeni de buydu. </p>
<p class="calibre1"><a id="p155"></a>Bunda  kişiliğindeki  gözü  kara  cesaret  kadar,  başkalarına olan güvensizliğinin de rolü vardı. Öyle ya, bir zamanlar can ciğer  arkadaş  olduğu  kişiler  şimdi  ona  tuzak  üstüne  tuzak kurmuyorlar mıydı? </p>
<p class="calibre1">Dündar  Kılıç’ın  en  tehlikeli  işlere  tek  başına  girme, düşmanlarının  hiç  beklemedikleri  bir  anda  karşılarına  çıkma şeklindeki  “çalışma  tarzı”  1970’li  yılların  başlarına  kadar sürdü ve efsanenin büyümesinde önemli etkisi oldu. </p>
<p class="calibre1">Yavaş  yavaş  haraç  alanını  genişletmeye  başlamış  olan Dündar  Kılıç,  daha  yolun  başında  sayılırdı.  Birçok  yerde tanınmıyor,  tanındığı  yerlerin  bir  kısmında  da  henüz  çok ciddiye alınmıyordu. </p>
<p class="calibre1"><b class="calibre3">Altıncı Bölüm</b></p>
<p class="calibre1"><b class="calibre3">EFSANE BÜYÜYOR</b></p>
<p class="calibre1">1968  yılının  ilkbaharında  bütün  dünyada  “68  kuşağı” </p>
<p class="calibre1">fırtınası esmeye başladı. Mayıs 68’de Avrupa’da baş gösteren gençlik </p>
<p class="calibre1">hareketleri </p>
<p class="calibre1">haziranda </p>
<p class="calibre1">Türkiye’ye </p>
<p class="calibre1">sıçradı. </p>
<p class="calibre1">Üniversitelerde  başlayıp  birbirini  izleyen  boykot  ve  işgal eylemleri ülkeyi derinden sarstı. Önceleri çağdışı sınav ve not sisteminin  değiştirilmesi,  öğrencilerin  yönetime  katılması istekleriyle başlayan hareket, giderek siyasileşti ve “bağımsız</p>
<p class="calibre1"><a id="p156"></a>ve  demokratik  bir  Türkiye”  taleplerini  de  içermeye  başladı. </p>
<p class="calibre1">Öğrenci gösterileri ülkenin dört bir yanını sardı. </p>
<p class="calibre1">Bu  gençlik  hareketleri  yeraltı  âleminin  üzerindeki  polis baskısının  da  bir  ölçüde  gevşemesine  yol  açtı.  Emniyet, enerjisinin  ve  personelinin  büyük  bir  kısmını  “öğrencileri kovalamaya”,  MİT  de  “solcuları  izleme  ve  fişlemeye” </p>
<p class="calibre1">ayırınca, kabadayılar bir süre için rahatlamış oldular. </p>
<p class="calibre1"><b class="calibre3">Biri Arıyor, Biri Koruyor</b></p>
<p class="calibre1">İstanbul  Teknik  Üniversitesi’ndeki  öğrencileri  gözlemekle görevlendirilen  polislerden  biri  de  Lütfü  Çolak’tı.  Polisliğe 1968  yılında  başlamıştı  ve  Dündar  Kılıç’ı  da  aynı  yıl tanımıştı. Bu tanışmanın ilk yıllarını şöyle anlatıyordu:</p>
<p class="calibre1">“Dündar Kılıç’la 68 senesinde tanıştım. Talebe olayları yeni başlamıştı,  Birinci  Şube  Dal  Grubunun  Teknik  Üniversite önünde görev yapan bölümündeydim. Orada üç arkadaştık. O</p>
<p class="calibre1">zamanlar  üniversitenin  içine  girmek  mümkün  değildi,  biz  de bütün </p>
<p class="calibre1">gün </p>
<p class="calibre1">kapının </p>
<p class="calibre1">dışında </p>
<p class="calibre1">dolaşmaktansa, </p>
<p class="calibre1">gider</p>
<p class="calibre1">Beyoğlu’ndaki  kahvelere  takılırdık.  Dündar  Kılıç’la  çok samimi  olan  Hamdi  Kolay  adında  bir  polis  arkadaşım vasıtasıyla  tanıştık,  dostluğumuz  arkadaşlığımız  ölene  kadar devam etti. Piremeci Mehmet Sokağı’ndaki kahve kapanmış, Balo  Sokak’taki  kulüp  yeni  açılmıştı.  Dündar  Abi’nin  bir masası  vardı,  gelen  gidenle  orada  konuşurdu.  Polisi  gelirdi, bekçisi gelirdi, garibanları gelirdi. </p>
<p class="calibre1">O zamanlar ekipler amiri olan Engin Giray ona takmıştı. Bir de  Alpaslan  adında  kumar  masasına  bakan  gaddar  bir komiseri vardı. </p>
<p class="calibre1">Bir  gün  Engin  Giray  Alpaslan’a  emir  vermiş,  fellik  fellik Dündar  Kılıç’ı  arıyorlar.  O  zaman  zaten  üç  tane  ekip  var. </p>
<p class="calibre1">Nevzat  adında  polis  bir  arkadaşım  daha  vardı,  Balo Sokak’taki  kahveye  ‘Dündar  Kılıç’ı  arıyorlar,’  diye  haber</p>
<p class="calibre1"><a id="p157"></a>getirdi.  Dündar  Abi  de  İbrahim’e  ‘Ben  öyleyse kayboluyorum, sen burada duruma hâkim olursun,’ dedi. O da</p>
<p class="calibre1">‘Yanına  kimi  alacaksın?’  diye  sorunca  ben  de  ‘Biz  geliriz beraber,’ dedim. Ben, Dündar Kılıç, Nevzat, şoför Ekip Neco atladık arabaya İstanbul’da geziyoruz. İstanbul polisi Dündar Kılıç’ı arıyor, biz onunla beraberiz. O zaman Taksim Belediye Gazinosu yeni açılmıştı, oraya gittik. Dündar Abi çok titiz bir adamdı, öyle olur olmaz yerde olur olmaz şeyler yemezdi. O</p>
<p class="calibre1">akşam  bir  şehriye  çorbası  istedi.  Ara  sıra  da  İbrahim’e  de telefon  edip,  gelişmelerden  haber  alıyordu.  Sabaha  kadar gezdik  biz.  Taşlık’a  geldik,  çayları  içiyoruz.  Dündar  Abi çaycıya elli lira verdi, o zamanın parasıyla çok büyük paraydı. </p>
<p class="calibre1">‘Abi niye bu kadar para veriyorsun, beş liraya bütün kahveye çay ısmarlarsın,’ dedik, ‘Ben Dündar Kılıç’ım, ben bu parayı vermezsem  sonra  adam  arkamdan  konuşur,’  dedi.  İbrahim’i bir  daha  aradı,  ‘Haber  geldi  artık  eve  gidebiliriz,’  dedi, götürüp evine bıraktık. </p>
<p class="calibre1">Herkes  kumar  oynatıyordu  ama  bunlar  Dündar  Kılıç’a takmışlardı.  Biliyorum  ki  Dündar  Kılıç’ı  alacaklar,  Alpaslan hakaret edecek, dövmeye kalkacak. Bunun için onu koruduk. </p>
<p class="calibre1">Bir de o zamanlar tabii genciz, toy polisiz daha, kabadayı ile geziyorsun,  onun  da  bir  havası  var  hani.  O  da  var,  biraz  da bizim içimizde de macera düşkünlüğü vardı herhalde. </p>
<p class="calibre1">Bir kere de İdris Özbir’in şoförüyle benzer bir durum oldu. </p>
<p class="calibre1">Yine arkadaşım Hamdi ile beraberdik. İdris Özbir’in Şöhretler Kulübü  var,  Dündar  Abi  ile  ortak,  Yılmaz  Güney  de  oraya gelip  giderdi.  İdris’in  katil  Osman  lakaplı  bir  şoförü  var,  en mutemet adamı. ‘Abi ben bir yere gideceğim de silah lazım,’</p>
<p class="calibre1">dedi,  ben  de  yeni  polis  olmuşum,  ‘Ne  olacak  benimkini  al’</p>
<p class="calibre1">dedim  verdim.  Aldı  gitti  bu  silahı.  Cahillik  işte,  bir  olayda kullansa yanmıştım, neyse sonra geri getirdi verdi. Bunlar çok</p>
<p class="calibre1"><a id="p158"></a>temiz  insanlardı,  onların  bir  yanlış  yapmayacağına güveniyorduk.” </p>
<p class="calibre1"><b class="calibre3">Polisle İlişkiler</b></p>
<p class="calibre1">Bu  gibi  istisnai  bazı  kişisel  dostluk  ilişkilerini  bir  yana bırakacak  olursak,  yeraltı  dünyasının  polisle  ilişkileri  başlı başına incelenmeye değer bir konuydu; kendi içinde çelişkili görünse de genellikle “iyi işleyen bir çarkın” dişlileri gibiydi. </p>
<p class="calibre1">Kabadayılık  raconunda  ispiyonculuk,  yani  birbirlerini  polise ihbar etmek en büyük suçtu. Ama kendi alanları dışında kalan cinayetler ve büyük hırsızlıklar hakkında polise bilgi verirler, böylece  karakolda  falakaya  yatırılmaktan  da  kurtulurlardı. </p>
<p class="calibre1">Çünkü  bir  kabadayının  polisten  kötü  muamele  görmesi itibarını  son  derece  sarsan  bir  etki  yaratırdı.  Öte  yandan, kabadayıların  egemen  oldukları  semtlerde  hırsızlara, serserilere,  halkı  rahatsız  eden  kişilere  aman  vermeyen  bir çeşit  “asayiş”  kurmuş  olmaları  da  polisin  onlara  göz yummasını sağlardı. Bu göz yummanın onları kontrol altında tutmak, ne yaptıklarını bilmek gibi bir faydası da vardı. </p>
<p class="calibre1">Kabadayılar bir yandan polislere rüşvet ve haraç, hatta maaş</p>
<p class="calibre1">verirler,  ama  en  düşük  rütbeli  bir  güvenlik  görevlisine, örneğin bir bekçiye bile saygı gösterirlerdi. Bu saygı, aslında o  dönem  kabadayılarının  devlet  karşısında  kendilerini  ne kadar güçsüz hissettiklerinin de bir ifadesiydi. O dönemlerde bir  ekipler  amiri  İstiklal  Caddesi’nden  yürüyerek  geçtiği zaman bütün kabadayıların ona selam durdukları söylenirdi. </p>
<p class="calibre1">Bunu  Dündar  Kılıç’ın  kendisi  de  çok  sık  dile  getirirdi. </p>
<p class="calibre1">Örneğin Şubat 1989’da  <i class="calibre4">Panel</i> dergisine  şöyle  diyordu:  “Ben</p>
<p class="calibre1"><a id="p159"></a>devletimi  milletimi  seven,  kanunlara  saygılı  bir  kimseyim, kanunsuz  olarak  tanınmama  rağmen,  her  zaman  devlet adamlarına ve polise büyük saygı gösterdim, en ufak bir polis memurunun karşısında bile ceketimi iliklemeden konuşmam. </p>
<p class="calibre1">Polis camiasında beni polis dostu olarak bilirler, hatta çeşitli nedenlerle  hapishanelere  düşen  polisleri  bile  hapishanelerde korudum. Benim bilindiği gibi Türkiye’nin birçok cezaevinde etkinliğim vardı, gardiyanlar bile beni severler ve sayarlardı. </p>
<p class="calibre1">Ayrıca polise birçok faili meçhul işlerde yardımım olmuştur. </p>
<p class="calibre1">Aranan birçok sanığın teslim olmasını sağladım.” </p>
<p class="calibre1">Avukat  Muhittin  Yüzüak  ise  kuşaklar  arası  mafya  ayrımını yaparken  eskilerin  bu  davranış  biçimini  aralarındaki  farkın ölçülerinden  biri  sayıyordu:  “Mesela  eskiden  rahmetli Dündar’ın  bir  lafı  vardı,  ‘Bir  polis  müdürü  –o  emniyet müdürü  demezdi,  polis  müdürü  derdi–  alo  dediği  zaman  biz ceketimizi  düğmeler  Sansaryan  Han’a,  Sirkeci’ye  emrine giderdik,’  derdi.  Bunlardan  rahmetli  Dündar,  rahmetli  İnci Baba emniyet mensubuna, polise, bekçiye çok saygı gösteren insanlardı.  Bir  bekçi  geldiği  zaman  kalkar,  ‘Hoş  geldiniz, buyurun,  oturun’  derlerdi.  Şimdikiler  ise  çok  daha  pervasız. </p>
<p class="calibre1">Mesela Susurluk olayında sizin kitabını yazdığınız kişiler. Bir emniyetçi,  mafyadan  bir  isim,  bir  politikacı  bir  araya gelebiliyor.” </p>
<p class="calibre1">İster  bahşiş  deyin,  ister  rüşvet,  ister  gönül  rızasıyla  olsun, ister  zorla,  “polisi  görmek”  yeraltı  âleminde  işlerin yürüyebilmesinin  temel  koşullarından  biriydi.  Bunun  da bilinmeyen bir tarafı yoktu. “İş güvenliği” açısından öncelikle huzurlarını,  kötü  muamele  görmemeyi  satın  almak</p>
<p class="calibre1">zorundaydılar. </p>
<p class="calibre1">Eski </p>
<p class="calibre1">kabadayılardan </p>
<p class="calibre1">Arnavut </p>
<p class="calibre1">Aloş</p>
<p class="calibre1">görüşmemiz sırasında, “maaşı üç yüz lira olan komisere ayda üç bin lira verirdim, karakola girdiğimde bana iyi davranırdı,” </p>
<p class="calibre1"><a id="p160"></a>demişti.  Örneğin  karakola  bir  yazı  gelir,  mahkemeden  celp gelir,  karakol  polisi  “Abi  bir  yazın  var  bir  zahmet  gelip alıver,” der. Kabadayı gidip yazıyı alır, çıkarken de bir şeyler bırakmayı ihmal etmezdi. </p>
<p class="calibre1">Yaptıkları  iş  gereği  her  an  polisle  burun  buruna  gelirlerdi: Ruhsatsız  silah  taşırken  yakalanma  veya  yaralama,  silahlı kavga gibi olayların “hafif” olanları daha karakola gitmeden, olay  yerinde  zabıt  tutulurken  halledilirdi.  Gazeteci  Engin Bilginer  bu  işleri  genellikle  “köşe  başı  ekipleri”  adı  verilen polislerin  hallettiğini  yazar:  “...Ama  nedense  hiçbiri yakalanmaz  bu  ruhsatsız  silahlarla.  Her  gece  bar,  pavyon dolaşırlar.  Bazıları  coşup  tavana  silah  sıkar.  Ama yakalanmazlar.  Kimi  polis  ekipleri  bu  barların,  gazinoların civarında  bir  köşede  pusuya  yatarlar.  Kabadayı  tam  çıkmış</p>
<p class="calibre1">evine dönerken karşısına bu köşe başı ekiplerinden biri çıkar. </p>
<p class="calibre1">Çoğu  zaman  birbirlerini  de  tanırlar.  İsimle  hitap  eder, selamlaşırlar.  Hemen  kabadayının  arabasından  bir  tomar sayılmamış </p>
<p class="calibre1">para </p>
<p class="calibre1">uzatılır </p>
<p class="calibre1">dışarıya. </p>
<p class="calibre1">Racon </p>
<p class="calibre1">gereği</p>
<p class="calibre1">saymayacaksın. Ayıptır...” <b class="calibre3">1</b> Tabii biz buraya kadar hep düşük maaşla çalışan sıradan polis memurlarından söz ettik. Aslında onlar  yıllardır  süren  bir  sistemin  küçük  dişlileri,  tepesinde daha  üst  düzey  görevlilerin  bulunduğu  bir  piramidin tabanındaki kişilerdi. </p>
<p class="calibre1">Mario  Puzo’nun   <i class="calibre4">Baba</i>  romanında  bu  sistemin  açılımı  da vardır.  Mafyadan  haraç  alan  polislerden  biri  haddini  aşıp çeteler  savaşında  taraf  olmaya  kalkışınca  öldürülür.  Bu  olay üzerine haraç düzenindeki dengeler bozulacak gibi olur. Ama bu polisin kurallara karşı geldiği için öldürüldüğü öğrenilince diğer  polislerin  intikam  almak  için  duydukları  istek  yavaş</p>
<p class="calibre1">yavaş  biter.  Düzen  yeniden  kurulur:  “Üstelik  hepsinin  de ödemek  zorunda  oldukları  ipotek  borçları,  arabalarının</p>
<p class="calibre1"><a id="p161"></a>taksitleri, öğrenim yapan çocukları vardı. Sonunda para üstün geldi.  Haracı  çoğalttılar,  gangsterlerin  çalışmalarına  izin verdiler. Bir kez daha haraç tarifesi hazırlandı, herkesin aydan aya  ne  alacağı  kararlaştırıldı.  Toplum  düzeni  bir  dereceye kadar yeniden kuruldu...” <b class="calibre3">2</b></p>
<p class="calibre1">Orası  Amerika  diyebilirsiniz,  ama  Türkiye  de  o  sıralarda küçük Amerika olmak istemiyor muydu? </p>
<p class="calibre1">Üstelik  Amerika’da  suç  işleyen  polisleri  soruşturup  adalete teslim  etmekle  görevli  ayrı  bir  polis  örgütü  vardı.  Bizde  ise yapanın yaptığı yanına kâr kalıyordu. Daha ileride İstanbul’un giderek artan yeraltı rantının nasıl iştah kabarttığını, bu rantın piramidin tepesinde ne kavgalara yol açtığını da göreceğiz. </p>
<p class="calibre1"><b class="calibre3">“Kabadayı” Polisler</b></p>
<p class="calibre1">Elbette  bu  duruma  karşı  olan  ve  mücadele  etmeye  çalışan polis  şefleri  de  gelip  geçti  İstanbul’dan.  Ama  mesele  kişisel ahlak  ve  dürüstlük  meselesi  değil,  sistem  meselesiydi.  Halk tarafından  sevilseler  de,  yeraltı  âleminin  korkulu  rüyası olsalar  da  güçleri  o  düzenle  mücadeleye  yetmedi,  tek başlarına oldukları için yel değirmenlerine saldıran birer Don Kişot  olmaktan  ileri  gidemediler.  Bu  yüzden  onlara  deyim yerindeyse  “kabadayı  polisler”  de  diyebiliriz.  Düzene  ayak uyduranlar, hatta pastadan pay alanlar korunur, terfi ederken, bunların  ayakları  kaydırıldı,  sürüldüler,  emekli  edildiler, sistem  onları  tasfiye  etti.  Bu  kitapta  sadece  hikâyemizle doğrudan  ilgisi  olan,  kumarhane  ve  randevuevi  basmış</p>
<p class="calibre1">birkaçının adı geçeceği için sayılarının az olduğu sanılmasın, </p>
<p class="calibre1"><a id="p162"></a>adı anılmayanlar da unutulduklarını düşünüp alınmasın, nasıl olsa herkes kendini bilir. </p>
<p class="calibre1">Gündüz  Aktuğ  İstanbul’da  ekipler  amiri  olarak  çok başarılıydı.  Sonra  Emniyet  Genel  Müdürlüğü  Asayiş  Dairesi Başkanı  olmuştu.  Artık  İstanbul  Emniyet  Müdürlüğü’nü bekliyordu,  sonunda  tayini  İstanbul’a  çıktı,  ama  Köprüler Müdürlüğüne!  Yine  İstanbul’un  başarılı  polis  müdürlerinden Nihat  Kaner  ikinci  kez  İstanbul’u  beklerken  önce  Bursa’ya, oradan da emekliye gönderildi! </p>
<p class="calibre1">Muzaffer  Çağlar  İstanbul  Emniyet  Müdürü  iken,  Müdür Yardımcısı </p>
<p class="calibre1">olan </p>
<p class="calibre1">İbrahim </p>
<p class="calibre1">Ural’ın, </p>
<p class="calibre1">Arap </p>
<p class="calibre1">Nasri’nin</p>
<p class="calibre1">kumarhanesini basması vardı ki, dillere destan olmuştu. Onu da  Engin  Bilginer’in  kitabından  okuyoruz:  “Yıl  1968.  Arap Nasri’nin  Maltepe’de  büyük  bir  kumarhanesi  vardı.  Bahçeli bir  köşk.  Ama,  etrafı  erkete<a href="#p162">22</a>  ile  dolduğundan  bir  türlü basılamıyor. Polis hangi yönden gelse erketeler içeriye haber veriyor.  Kumar  aletleri  ile  paralar  ortadan  kayboluyor.  O</p>
<p class="calibre1">devrin  Emniyet  Müdür  Muavini  İbrahim  Ural,  bu  işe  kafayı iyice  takmıştı.  İlla  da  suçüstü  basacak.  Gitti  Devlet Demiryolları  ile  anlaştı.  Bir  banliyö  trenine  polisleri doldurdu.  Tren  Maltepe’de  Nasri’nin  kumarhanesi  önünde istim bırakarak yavaşladı. Erketeler trenlerin geçişine alışıktı. </p>
<p class="calibre1">Oradan  baskın  beklemezlerdi.  Bütün  polisler  trenden  birden fırladılar ve kumarhaneyi bastılar.” <b class="calibre3">3</b></p>
<p class="calibre1"><a href="#p162">22 </a>Erkete: Gözcü. </p>
<p class="calibre1">İbrahim  Ural’ın  İstanbul’dan  Ankara’ya  gidişi  de  olaylı oldu: “Görevinizden gidiyorsunuz diye telefon edildi. Hatta o zaman  bir  milyon  para  toplanmış,  benim  tayinimi  yapacak kişiye  verilmek  üzere.  O  zaman  bir  milyon  büyük  paraydı 1970’te.  O  dönem  1610  lira  maaş  alıyordum.  Bu  laflar çıktıktan bir ay sonra da görevden alındım.” <b class="calibre3">4</b></p>
<p class="calibre1"><a id="p163"></a>İbrahim  Ural  daha  sonra  Ankara  Emniyet  Müdürü olduğunda  da  bazı  AP’li  bakan  ve  milletvekillerinin  kumar oynadığı  Işık  Kulübü  basıp  kapattığı  ve  Ankara’nın  ünlü randevucuları  ile  mücadele  ettiği  için  görevden  alındı.  Ural Danıştay’dan  yürütmenin  durdurulması  kararı  aldıysa  da  bu karar  İçişleri  Bakanlığı  tarafından  uzun  bir  süre uygulanmadı. <b class="calibre3">5</b>  Yani  sistem,  kumarhaneler  ve  randevuevleri ile mücadele eden bir müdürünü cezalandırıyordu! Ural, daha sonra  Kocaeli  Valiliği  yaptığı  sırada  da  baskılarla karşılaşmıştı:  “Kocaeli  Valiliğim  sırasında,  tastamam  22</p>
<p class="calibre1">demir  kaçakçılığı  olayına  el  koymuştum!  Yine  bana  telefon edildi ve ‘Şu an Bulvar Palas’ta toplantı halinde olan bir grup sizin gitmeniz için 5 milyon lira para topladı,’ denildi. Artık işin  ciddi  olduğunu  anlamaya  başlamıştım  ki,  saat  sekizde görevden alındığımı bildiren ‘teleks’ geldi.” <b class="calibre3">6</b></p>
<p class="calibre1">1983  yılında  politikaya  atılan  ve  Kocaeli’den  Halkçı  Parti milletvekili  seçilen  İbrahim  Ural’ın  yolu  hikâyemizin  akışı içinde Dündar Kılıç ile birkaç kez kesişecektir. </p>
<p class="calibre1">Engin  Giray,  Ali  Erdem  ve  Ünal  Arıkan  gençlik</p>
<p class="calibre1">arkadaşıydılar.  Hukuk  fakültesini  birlikte  bitirdikleri  gün mezuniyet  kutlamasında  üçü  de  Emniyet’e  girmeye  karar verdiler.  Anlatmakta  olduğum  yıllarda  üçü  de  İstanbul’da görevliydiler.  Şimdi  avukatlık  yapmakta  olan  Engin  Giray, İbrahim  Ural’ın  Emniyet  Müdür  Yardımcısı  olduğu  sırada kabadayıları titreten bir ekipler amiriydi. Esas ününü ise Oflu Hasan’ın kumarhanesi olan Emek Kulübü’nü basmakla yaptı. </p>
<p class="calibre1">Bu  baskınla  ilgili  olarak  anlatılanlara  göre  Giray,  Oflu Hasan’ı kulübünün ortasında dövdürdü. Vurdukça bir yandan da  “Söyle  bakalım,  devlet  mi  büyük,  Oflu  Hasan  mı?”  diye soruyordu. </p>
<p class="calibre1">Kabadayının </p>
<p class="calibre1">dövülmesi, </p>
<p class="calibre1">kumarhanesinin</p>
<p class="calibre1"><a id="p164"></a>basılması ancak onun itibarını sarsmak, hizaya getirmek için başvurulan  bir  yoldu.  Oflu  Hasan’ın  bu  olaydan  sonra adamlarına  “Engin’in  kılına  dokunmayacaksınız,”  dediği söylenir.  Aynı  yıl  kalp  krizi  geçirmesi  de  bu  olay  yüzünden itibarının sarsılmasından duyduğu üzüntüye bağlanır. </p>
<p class="calibre1">Oflu  Hasan  zaten  astım  hastasıydı,  kalp  krizi  geçirdikten sonra  işlerinin  idaresini  ve  Emek  Kulübü’nün  işletilmesini kardeşi  Osman’a  bırakıp  kenara  çekildi.  Bu  tercihin  bir nedeni de Oflu Osman’ın çok fazla sabıkası olmaması, pek ön planda görünmemesi ama iyi bir “işadamı” olmasıydı. </p>
<p class="calibre1">Dündar  Kılıç  tarafından  sürekli  itham  edileceği  için hikâyemiz  boyunca  adına  sık  rastlayacak  olduğumuz  Atila Aytek  ise  ün  yapmış  bir  narkotikçi  idi.  Kendisiyle  yaptığım görüşmede bana şöyle demişti: “Diyarbakır Narkotik Şube’de iken zaman zaman hapishaneye gidip tutuklularla yemek yer, sohbet  ederdik.  Onlarla  birlikte  çekilmiş  fotoğraflarımız  bile var.  Bu  sohbetlerde  edindiğimiz  bilgiler  daha  sonraki değerlendirmelerimizde  çok  işimize  yaradı.  Daha  sonra hapishanede  isyan  çıktığında  da  isyanı  mahkûmlarla kurduğumuz  iyi  ilişkiler  sayesinde  bastırdık,  Savcı  Eyüp’ü ellerinden ben aldım, bütün Diyarbakır bu olayı bilir.” </p>
<p class="calibre1">Ancak  bu  ilişkiler  ve  fotoğraflar  yıllar  sonra  başını ağrıtacaktı.  1986’da  Diyarbakır’da  uyuşturucu  kaçakçılığı nedeniyle  sorgulanan  Nurettin  Günal  adlı  bir  sanık,  Atila Aytek  tarafından  korunduğunu  öne  sürerek,  bu  fotoğrafları Askeri  Savcılığa  ibraz  edecekti  (Kaynak:  Diyarbakır Sıkıyönetim Askeri Savcısı Vedat Erkan’ın 24.12.1986 tarihli, Nurettin Günal ile ilgili ifade tespit tutanağı). </p>
<p class="calibre1"><a id="p165"></a><b class="calibre3">İkinci Adres</b></p>
<p class="calibre1">Dündar Kılıç’ın Ümit Alpçer’den olan oğlu Cenk, 18 Ocak 1969’da dünyaya geldi. Ama o yine hapisteydi ve çok istediği ve  nihayet  sahip  olduğu  bu  ilk  erkek  çocuğunu  demir kapıların arkasında kucaklayabildi. </p>
<p class="calibre1">Dündar  Kılıç  o  kadar  sık  hapse  girip  çıkıyordu  ki,  onun yaşamını  incelerken  kesin  tarihleri  bilinenler  dışında  ne zaman  hapiste  olduğunu  saptamakta  bayağı  güçlük  çektim. </p>
<p class="calibre1">Suç siciline bakınca en yoğun hapishane döneminin 1969-71</p>
<p class="calibre1">arası  olduğu  görülüyordu.  Bir  buçuk  yılda  tam  dokuz  kez hapse  düşmüştü,  yani  iki  ayda  bir!  Cezaevi  neredeyse  ikinci adresi olmuştu. </p>
<p class="calibre1">Bu  yüzden  ne  zaman  içeride,  ne  zaman  dışarıda  olduğunu çocuklarının doğum tarihlerinden geriye giderek hesaplamaya çalıştığım bile oldu! </p>
<p class="calibre1">Örneğin, ikinci kızı Uğur 12 Ekim 1965’te doğduğuna göre, normal bir doğum olduğunu düşünecek olursak, dokuz ay on gün  geri  gittiğimizde  1965  yılı  başında  hapiste  olmaması gerekirdi.  Ya  da  Cenk’in  1969  Ocak  ayında  doğmuş</p>
<p class="calibre1">olmasından  Dündar  Kılıç’ın  1968  başlarında  dışarıda  olduğu sonucuna  varabiliyordum.  Dündar  Kılıç’ın  avukatlarından biriyle  görüştüğüm  sırada  da  bu  hesapları  yapmaya çalışıyordum  ki,  avukat  beni  uyarmak  gereğini  duydu:</p>
<p class="calibre1">“Doğan  Bey,  siz  siz  olun  yine  de  bu  hesaba  çok  fazla güvenmeyin.  Çünkü  Abi  hapisteyken  ara  sıra  geceleri  çıkar, sabaha  karşı  dönerdi.  Bu  giriş  çıkışlarında  da  bazı  ‘temeller atmış’ olabilir!” dedi. </p>
<p class="calibre1">Evet, ister inanın ister inanmayın, Dündar Kılıç tutuklu veya mahkûm olduğu cezaevlerindeyken geceleri çıkıp sabahleyin</p>
<p class="calibre1"><a id="p166"></a>geri dönebiliyordu! </p>
<p class="calibre1">Daha önceki bölümlerden birinde, Dündar Kılıç’ın gazeteci Deniz Som ile yaptığı söyleşi sırasında toplam kaç yıl yattığı konusundaki </p>
<p class="calibre1">bir </p>
<p class="calibre1">şakalaşmayı </p>
<p class="calibre1">hafızanızda </p>
<p class="calibre1">tutmanızı</p>
<p class="calibre1">söylemiştim.  İşte  şimdi  oraya  dönme  zamanı  geldi. </p>
<p class="calibre1">Konuşmanın sadece o kısmını hatırlayalım:</p>
</body>
</html>
