<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>istihbarat</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik" id="calibre_toc_17"><span class="idebold">I- DÜNYA İSTİHBARAT ÖRGÜTLERİ</span></h2>

  <p class="normal">Batılılar; dünyanın ilk profesyonel istihbarat örgütünün İngiltere Kraliçesi 1. Elizabeth tarafından 1530’lu yıllarda kurulduğunu iddia eder. Oysa Doğu’ya baktığımızda ilk organize istihbarat örgütünün, Çinliler tarafından Göktürklere karşı 570’li yıllarda kurulduğu görülmektedir. Göktürklerin hızla yükselmesi, bölgede güç olması ve Çin’in Batı ile Hindistan gelirlerine el koyması üzerine imparatorluk tarafından bir haber alma örgütü kurulur. Çin’in istihbarattan sorumlu bakanın adı da Çang Sun Çing’tir.</p>

  <p class="normal">Çoğunluğunu Budist rahiplerin oluşturduğu bu istihbarat örgütünün elemanları; tapınak ve çeşitli devlet kademelerinde eğitildikten sonra Göktürk ülkesine gönderilir. Rahip, seyyah, tüccar ve hekim rolünde Göktürk ülkesine yayılan ajanlar, kısa zamanda bulundukları bölgenin güvenini kazanır. Bulundukları illerde valilerin ve komutanların saraylarına kadar girebilen ajanlar aynı şekilde ülkenin en önemli ve büyük sarayına/kağan sarayına kadar sızar ve yüksek mevkiler elde eder.</p>

  <p class="normal">Sarayda saygın mevkiler elde eden ajanlar, sonunda Göktürk Hakanı Şapolyo ile ‘‘en büyük boy’’un lideri Apohan’ın arasını bozar ve bir iç savaşın çıkmasına neden olurlar. Çıkan iç savaş sonucu Şapolyo zayıflar ve ülkesini birlik halinde tutamaz hale gelir. ‘‘Kök Türk ili ikiye parçalanmış ve kardeş kardeşin kanını içmeye devam ediyordu. İçing’in uğursuz sarı donlu çaşıtları yüzünden.(Çin’in sarı kıyafetli ajanları)’’ Göktürklerin iç savaşa girmesi ve bölünmesiyle birlikte Çin’in batı ticaret yolları ve Hindistan gelirleri, yeniden sorunsuz akmaya devam eder.</p>

  <p class="normal">Çin istihbarat servisi bununla da yetinmez, kendi içlerinde; Kuzey Çin’e hükmeden Topa Kuçi Hanedanı ile bu hanedana ait kültürü tarihin tozlu sayfalarına kaldırır. Burada da din adamı, barış yanlısı rahip ve hekim maskesi ile yer edinen ajanlar, MS. 500’ün ikinci yarısında güçlü Topa Hanedanlığı’nı ikiye bölmeyi başarır. Topa Devleti ikiye bölündükten sonra halkın inançlarını değiştirme konusuna yoğunlaşan ajanların çalışmaları sonucunda, Topa kültürü ve medeniyeti bu yüzyılla birlikte biter. Böylece tarih, ajanların ilk kez bir kültür ve medeniyeti yok ettiğine tanıklık eder.<sup class="calibre3"><a href="../Text/istihbarat_split_099.html#footnote-245975-59" id="footnote-245975-59-backlink">[59]</a></sup></p>

  <p class="normal">Normal yaşam içindeki bir insan için, istihbari faaliyetler son derece karmaşık ve anlaşılmazdır. İstihbarat teşkilatlarının kendine özgü kuruluşları, çalışma yöntemleri vardır.</p>

  <p class="normal">Çeşitli ülkelerin istihbarat ve güvenlik teşkilatlarının isimleri, alt kuruluşları kendine özgü simgeler taşır.</p>

  <p class="normal"><span class="idebold">ABD:</span> CIA- Central Intelligence Agency - ABD Merkezi Haberalma Teşkilatı, The Company (Şirket) adıyla da tanınır.\ DIA-Defense Intelligence Agency - ABD Savunma İstihbarat Teşkilatı, FBI- Federal Bureau Of Investigation - ABD Federal Soruşturma Bürosu, NIC- National Intelligence Council - ABD Milli Haberalma Konseyi, AFOSI- Air Force Office Of Special Investigations- ABD Hava Kuvvetleri Özel Araştırmalar Ofisi (OSI) olarak da tanınır. NIS- Naval Investigetive Service - ABD Deniz Kuvvetleri Soruşturma (İstihbarat) Servisi, NSA- National Security Agency - ABD Milli Güvenlik Teşkilatı.</p>

  <p class="normal"><span class="idebold">ALMANYA:</span> BFV- Bundesamt für Verfassungsschutz- Batı Alman Güvenlik Servisi, BND - Bundesnachrichtendienst- Federal Almanya İstihbarat Servisi, LFV - Landesamtes für Verfassungsschutz/Anayasayı Koruma Eyalet Daireleri.</p>

  <p class="normal"><span class="idebold">ARAP DÜNYASI:</span> MUHABERAT- Mısır, Suriye ve birçok Arap devletinin istihbarat servislerine verilen isim.</p>

  <p class="normal"><span class="idebold">AVUSTRALYA:</span> ASIO (ASIS)- Australian Security and Intelligence Organization (Service) - Avustralya İstihbarat Teşkilatı (Servisi).</p>

  <p class="normal"><span class="idebold">BULGARİSTAN:</span> DS- Drzaven Sigurnost - Bulgaristan İstihbarat Teşkilatı.</p>

  <p class="normal"><span class="idebold">ÇEK CUMHURİYETİ</span>: STB- Stani Tajna Bezpecnost- Çekoslovakya İstihbarat Servisi.</p>

  <p class="normal"><span class="idebold">ÇİN:</span> GRI- Çin İstihbarat Teşkilatı.</p>

  <p class="normal"><span class="idebold">FRANSA:</span> DGSE - Direction Generale de Securite Exterieur - Fransız Dış Güvenlik (Entelijans) Servisi, DST- Direction de la Surveillance du Territoire - Fransız Güvenlik ve Kontrespiyonaj Servisi. İngiliz M15 ve Amerikan FBI teşkilatlarına benzerdir. GCR- Groupement de Controles Radio-Electrique- Fransız İstihbarat Servisinin Kripto Bölümü, SDECE- Service de Documentation Esterieur et ContreEspiyonage-Fransız Dış Dokümantasyon ve Kontrespiyonaj Servisi, BCRA- Bureau Central de Renseignements et d’Action - Fransız Merkezi ve Harekât Bürosu.</p>

  <p class="normal"><span class="idebold">İNGİLTERE:</span> BSC - British Security Coordination - İngiliz Güvenlik Koordinasyonu, CID- Committee of Imperial Defeance - İngiliz Kraliyet Savunma Komitesi, CIFE-Combined Intelligence Far East - İngiliz Uzak Doğu Birleşik Entelijansı, CIS- Combined Intelligence Service - İngiliz Birleşik Entelijans Servisi, JIC- Joint Intelligence Committee - İngiliz Birleşik Entelijans Komitesi, MEIC- Middle East Intelligence Center- İngiliz Orta Doğu Entelijans Merkezi, MI5- British Security Service - İngiliz Güvenlik Servisi, MI-6 Secret Intelligence Service-Gizli İstihbarat Servisi, New Scotland Yard.</p>

  <p class="normal"><span class="idebold">İRAN:</span> SAVAMA- İran İstihbarat Servisi, VEVAK- İran İstihbarat Servisi.</p>

  <p class="normal"><span class="idebold">İSPANYA:</span> CECID - Spanish Intelligence-İspanya İstihbarat Servisi.</p>

  <p class="normal"><span class="idebold">İSRAİL:</span> HA MOSSAD, The Institute for Intelligence and Special Tasks-ha-MOSSAD le-Modiin ule-Tafkidim Meyuhadim, İstihbarat ve Özel Görevler Enstitüsü, AMAN-Military Intelligence, İsrail Askeri İstihbaratı, Agaf ha-Modi’in-İsrail Askeri İstihbaratı, SHABACK- İsrail İç Güvenlik Teşkilatı. (FBI benzeri).</p>

  <p class="normal"><span class="idebold">İSVEÇ:</span> FOE -Forsvarvarsftaben Operativ Enhat - İsveç Güvenlik Teşkilatı, SABO-Underrattelse Och Sakerhetsenhet - İsveç İstihbarat Servisi, SISD - Swedish Intelligence and Security Directorate-İsveç İstihbarat ve Güvenlik Direktörlüğü.</p>

  <p class="normal"><span class="idebold">İSVİÇRE:</span> Bundes Polizei - İsviçre Güvenlik Servisi.</p>

  <p class="normal"><span class="idebold">İTALYA:</span> SISDe - Servizio per le Informazioni e la Sicurezza Democratica-İtalya İstihbarat ve Demokratik Güvenlik Servisi.</p>

  <p class="normal"><span class="idebold">JAPONYA:</span> CRO- Cabinet Research - Japonya İstihbarat Teşkilatı.</p>

  <p class="normal"><span class="idebold">KANADA:</span> CSIS - Canadian Security Intelligence Service-Kanada Güvenlik İstihbaratı Servisi, RCMP- Royal Canadian Mountain Police - Kanada Kraliyet Dağ Polisi.</p>

  <p class="normal"><span class="idebold">KÜBA:</span> DGI-Direccion General de Inteligencia- Küba İstihbarat Teşkilatı.</p>

  <p class="normal"><span class="idebold">MACARİSTAN:</span> AVB - Allami Vedelmi Batosag - Macaristan İstihbarat Servisi.</p>

  <p class="normal"><span class="idebold">NORVEÇ:</span> OS- Overvaaksningst jeneste - Norveç İstihbarat Servisi.</p>

  <p class="normal"><span class="idebold">POLONYA:</span> SB- Sluzba Bezpieczenstwa - Polonya İstihbarat Servisi.</p>

  <p class="normal"><span class="idebold">PORTEKİZ:</span> SIS - Portuguese Domestic Intelligence-Portekiz İç İstihbarat Servisi</p>

  <p class="normal"><span class="idebold">ROMANYA:</span> DIE-Departmentul de Informatii Externe - Romanya Dış İstihbarat Başkanlığı, SRI- Romanian Intelligence Service- Romanya İstihbarat Servisi</p>

  <p class="normal"><span class="idebold">RUSYA</span>: FSB-RUS istihbarat Servisi, GRU- Glavnoye Razvedyvatelnoye Upravleniye - Sovyet Askeri İstihbaratı. Sovyet Genel Kurmayına bağlı bir direktörlük, Ministry of Internal Affairs (MVD), Ministerstvo Vnutrennikh Del, Federal’naya Sluzhba Bezopasnosti - Federal Department of Security, Rusya Federasyonu Federal Güvenlik Dairesi SPETSNAZ,</p>

  <p class="normal"><span class="idebold">TÜRKİYE:</span> MİT-Milli İstihbarat Teşkilatı, Emniyet Genel Müdürlüğü.</p>

  <p class="normal"><span class="idebold">ÜRDÜN</span>: The Jordanian General Intelligence Department, Ürdün Genel İstihbarat Dairesi.</p>

  <p class="normal"><span class="idebold">VİETNAM:</span> BCA - Bo Cong An-Vietnam İstihbarat Servisi.</p>

  <p class="normal"><span class="idebold">YUNANİSTAN:</span> Ethniki Ypiresia Pliroforion (EYP) - Hellenic National Intelligence Service, Yunanistan İstihbarat Servisi.<sup class="calibre3"><a href="../Text/istihbarat_split_100.html#footnote-245975-60" id="footnote-245975-60-backlink">[60]</a></sup></p>

  <p class="normal1">ABD’nin Güvenlik ve İstihbarat Örgütleri</p>

  <p class="normal">Amerika’da ulusal güvenlik örgütü, merkezi haber alma örgütü, federal soruşturma dairesi, ulusal keşif ofisi gibi bilinen tam 13 tane istihbarat örgütü var.</p>

  <p class="normal">NSA- National Security Agency - ABD Milli Güvenlik Teşkilatı.</p>

  <p class="normal">NIC- National Intelligence Council - ABD Milli Haber Alma Konseyi.</p>

  <p class="normal">CIA- Central Intelligence Agency - ABD Merkezi Haberalma Teşkilatı, The Company (Şirket) adıyla da tanınır.</p>

  <p class="normal">DIA- Defense Intelligence Agency - ABD Savunma İstihbarat Teşkilatı.</p>

  <p class="normal">FBI- Federal Bureau Of Investigation - ABD Federal Soruşturma Bürosu.</p>

  <p class="normal">AFOSI- Air Force Office Of Special Investigations- ABD Hava Kuvvetleri Özel Araştırmalar Ofisi (OSI) olarak da tanınır.</p>

  <p class="normal">NIS- Naval Investigetive Service - ABD Deniz Kuvvetleri Soruşturma (İstihbarat) Servisi.</p>

  <p class="normal">1947’de Kongre, Milli Güvenlik Konseyi ile (National Security Council, NSC) bu konseyin yönetimi altında çalışmak üzere (CIA) kuruldu. CIA, NSC’ye milli güvenliği ilgilendiren konularda bilgi toplayıp vermek, elde edilen bilgileri değerlendirdikten sonra, hükümetle ilgili yerlere ulaştırılmasını sağlama görevi ile yükümlüdür. CIA; NSC’nin vereceği emirler doğrultusunda, güvenlikle ilgili istihbarat işlerini yerine getirir.</p>

  <p class="normal1">CIA</p>

  <p class="normal"><span class="idebold">(</span>Central Intelligence Agency-Amerikan Merkezi Haber Alma Ajansı)<sup class="calibre3"><a href="../Text/istihbarat_split_101.html#footnote-245975-61" id="footnote-245975-61-backlink">[61]</a></sup></p>

  <p class="normal">I. Dünya Harbi sırasında istihbarat işlerini yürüten OSS Office of Strategic Services (Stratejik Servisler Ofisi)’nin devamı niteliğindedir. CIA, dünyanın en kuvvetli istihbarat teşkilatlarından biridir. 1947’de Milli Güvenlik Kanunu ile kurulmuştur. Langley Virginia’da bulunan karargâhı 1961’de açıldı. Kuruluşundan sonra bazı düzenlemelerle örtülü ödenekten sarf yetkisi kazandı. 1975’den beri çeşitli Kongre Komitelerinin denetimindedir. CIA yasasına göre; kurum, organizasyonunu, görevlerini, personellerinin sayısını ve maaşlarını saklı tutmak hakkına sahiptir. 1982’de “Kimlik Koruma Kanunu” ile CIA mensuplarının kimliklerinin açıklanmaması güvence altına alındı.</p>

  <p class="normal">CIA’in en hassas bölümü “Operasyon Direktörlüğü”dür. CIA, kongre ve basına zaman zaman çalışmaları hakkında brifingler verir. Personelini seçerken seri mülakatlar yapar, güvenirlik araştırması, yalan makinesi testinden geçirir. Alexandria, McLean, Virginia Williamsburg yakınındaki Camp Peary’de eğitim yerleri vardır. Dış ülkelerdeki servis personelinin güvenliğinin sağlanmasına özel bir önem verir. Dünyanın her tarafına iyi yetişmiş, kabiliyetli memurlar yerleştirmede ve teknik destek ve araştırmada en kuvvetli servistir. Dünyanın bütün ülkelerinde bir gizli “İltica ve Taraf Değiştirme” komitesi bulunur. Bunlar bütün planları ile beklenmeyen olaylar için hazırlıklıdır.</p>

  <p class="normal">Soğuk Savaş yıllarında ve sonrasında CIA pek çok gizli operasyonda rol alarak siyasi rejimleri zayıflatmaya ve hükümetleri devirmeye çalışmıştır.</p>

  <p class="normal"><span class="idebold">Organizasyon Yapısı:</span> CIA dört müdürlük halinde çalışmaktadır:</p>

  <p class="normal"><span class="idebold">Haberalma Müdürlüğü</span>: Her türlü haber alma aracı ile bilgi toplama, casusluk faaliyetlerini yürütür. Gizli olarak yapılan istihbaratı değerlendirir. Havadan çekilen (uydu, uçak vs.) resimleri, radyo, telefon, televizyon, telgraf, telsiz gibi ulaştırma araçları ile toplanan bilgileri değerlendirir. Bu değerlendirmeler, raporlar halinde, ilgili makamlara gönderilir. Karşı Haber Alma Daire Başkanlığı ile koordineli olarak çalışır. Harekât Müdürlüğünün ihtiyacı olan kapsamlı bilgileri ve verileri operasyon aşaması da dâhil temin eder.</p>

  <p class="normal"><span class="idebold">Harekât Müdürlüğü</span>: Gizli operasyonları yürütür. Aktif olarak rol almaz arka planda planlamaları yapar.</p>

  <p class="normal"><span class="idebold">Bilim ve Teknoloji Müdürlüğü:</span> Teşkilat elemanlarını, son teknolojik gelişmelerde eğitmek, kullanmasını öğretmek. Kullanılan araçları geliştirmek, yapılan operasyonlara bilimsel ve teknik destek sağlamak, bu kısmın vazifesidir.</p>

  <p class="normal"><span class="idebold">Yönetim Müdürlüğü:</span> Teşkilat personelinin, toplanan bilgilerin, tesislerin güvenliğini sağlar.</p>

  <p class="normal">CIA’in şimdiye kadar başka devletlerde birçok operasyon yaptığı meydana çıkarıldı. Bütün bu işleri yapabilmek için, CIA’e geniş bir maddi imkân tahsis edilmektedir. Kadrolarında devamlı memur şeklinde on altı bin kişi (tahmini) çalışmaktadır.</p>

  <p class="normal">CIA’in faaliyetleri çeşitli dedikodulara sebep olduğundan son yıllarda ABD Kongresinde durumu incelenmiş, Pike Raporu hazırlanmış, kamuoyuna açıklamalar yapılmıştır.</p>

  <p class="normal">Bazı devlet başkanlarını, devlet ileri gelenlerini suikast düzenleyerek öldürtmek, ülkeler içinde bazı etnik grupları teşvik ve tahrik ederek karışıklıklar çıkarmak, hükümetleri devirmek gibi işleri CIA’in yaptığı ortaya çıkarılmıştır.</p>

  <p class="normal">CIA, ABD içinde olduğu gibi, bütün dünyada ve özellikle Orta Doğu’da faaliyet gösterir.</p>

  <p class="normal">CIA, 30 Eylül 2007 tarihinde İran parlamentosunun aldığı bir kararla terörist örgüt ilan edilmiştir.<sup class="calibre3"><a href="../Text/istihbarat_split_102.html#footnote-245975-62" id="footnote-245975-62-backlink">[62]</a></sup></p>

  <p class="normal1">CIA Kabul Koşulları</p>

  <p class="normal"><span class="idebold">1. Eğitim Düzeyi:</span> CIA adaylarının, akredite olmuş ve üniversite düzeyinde bir öğretim kurumundan alınmış bir lisans diplomasına veya onun eğitim düzeyi açısından muadiline sahip olmaları gerekir. Adayın başvuru formu ile birlikte (CIA Başvuru Formu_2.pdf) veya onun hemen ardından, diploma, transkript veya bir lisans programını bitirdiğini tevsik eden başka bir yazılı kanıtın ibraz edilmesi gerekir.</p>

  <p class="normal">Herhangi bir akademik diploma kazandırmayan mesleki eğitim kurslarına katılmak ve iş deneyimine sahip olmak, gereken diplomanın yerini alamaz. IIA, sadece uygun bir uluslararası mesleki statüye sahip olan adayların ya da akredite olmuş ve üniversite düzeyinde bir öğretim kurumundan diploma almak için gereken öğretim süresinin yüzde 90’dan fazlasını tamamlamış bulunan adayların eğitim denklik müracaatlarını inceleyecek ve değerlendirecektir.</p>

  <p class="normal">Bir üniversite lisans diploması bulunmayan ve eğitim düzeylerinin veya mesleki statülerinin denkliğinden emin olmayan adaylar, müracaat formlarıyla birlikte eğitim düzeyi /mesleki statüleriyle ilgili bilgileri de sunmalı ve Yönetim Kurulu’nun denklik incelemesi yapmasını talep ettikleri bir kapak sayfası göndermelidirler. Verilen bilgiler, Yönetim Kurulu’nun denklik incelemesi yapabilmesi için yeterince detaylı olmalı ve sınav kaydı için belirlenen son tarihten yeterli bir süre önce gönderilmelidir.</p>

  <p class="normal">Müracaat edenlerin eğitim denklikleri tespit edilene kadar, sınav için kayıtları yapılmayacaktır. Müracaat formunun ve denklik talebinin ibrazından itibaren dört hafta içinde denklik/kayıt durumu hakkında herhangi bir ihbar almayan adaylar, sınava kabul edilip edilmediklerini öğrenmek için derhal TİDE’yle temas kurmalıdırlar.</p>

  <p class="normal"><span class="idebold">2. Not:</span> Bir üniversite lisans diploması yerine sunulan eğitim düzeyinin kabul edilebilir olup olmadığı konusunda nihai karar yetkisi Yönetim Kurulu’na (IIA Board of Regents) aittir.</p>

  <p class="normal"><span class="idebold">3. Karakter Referansı</span>: CIA adayları, yüksek ahlâki ve profesyonel niteliklere sahip olmalı ve bir CIA’den, başka bir IIA sertifikasına sahip bir kişiden, adayın amirinden veya adayın profesöründen alınmış bir karakter referansı sunmalıdırlar. Karakter referans formu, adayın müracaat formuyla birlikte veya hemen ardından gönderilmelidir.</p>

  <p class="normal"><span class="idebold">3. Etik Kuralları:</span> CIA’ler ve CIA adayları IIA’nın belirlediği etik kurallarına uymayı kabul ve taahhüt etmelidirler.</p>

  <p class="normal"><span class="idebold">4. Mesleki Deneyim:</span> Adayların CIA sertifikası almadan önce iç denetim mesleğinde en az 24 ay deneyime veya muadiline sahip olması gerekir. Bu koşula uyan adaylar, deneyimlerini tevsik eden belgeleri müracaat formuyla birlikte göndermelidirler veya bu belgeler daha sonra bu koşul yerine getirildiğinde de sunulabilir. Mesleki deneyimi tevsik eden belgelerin müracaat formuyla birlikte sunulması, aday sınavı geçtikten sonra sertifikayı alma sürecini hızlandırır.</p>

  <p class="normal">- Denk mesleki deneyim terimi, dış denetim, kalite güvencesi, uyum ve iç kontrol de dâhil denetim/ değerlendirme disiplinlerinde deneyim anlamına gelir.</p>

  <p class="normal">- Master derecesi ya da ilgili mesleklerde (muhasebe, hukuk veya finans gibi) iş deneyimine sahip olmak bir yıllık deneyim yerine kabul edilebilir.</p>

  <p class="normal">- İş deneyiminin bir CIA, başka bir IIA sertifikasına sahip bir kişi veya adayın amiri tarafından onaylanması gerekir (Form için tıklayın). Eski iş deneyimi kişinin işe alınması sırasında teyit edilmişse, adayın eski iş deneyimi onun şimdiki âmiri tarafından da onaylanabilir.</p>

  <p class="normal">- Adaylar bu mesleki deneyim koşulunu yerine getirmeden önce de CIA sınavına girebilirler, fakat programla ilgili bütün koşulları yerine getirene kadar sertifika alamazlar.<sup class="calibre3"><a href="../Text/istihbarat_split_103.html#footnote-245975-63" id="footnote-245975-63-backlink">[63]</a></sup></p>

  <p class="normal">Yalan testi: CIA muhtemel personelini yalan makinesi ve güvenirlik testinden geçiriyor. Köstebeklerin bu testten geçmesi için insanüstü bir tepkisizliğe sahip olması gerekiyor.</p>

  <p class="normal">CIA’in Amerika’da çalışan 25 bin personeli bulunuyor. Ayrıca dünyanın dört bir tarafında faaliyet gösteren casuslara da Langley’den komuta ediliyor.</p>

  <p class="normal1">CIA’in Zihni Kontrol Etmesi ve Mançurya Kobayları</p>

  <p class="normal">CIA, insanları birçok yöntemlerle birer kobay haline getirmeye çalışır. Hipnoz, bilinçaltı müdahaleleri, narkotik-hipnoz, elektronik olarak beyinin uyarılması, ultrasonik, mikrodalga ve alçak ses frekanslarıyla davranışların etkilenmesi gibi olayları çoğunlukla istihbarat amaçlı kullanmaktadır. Tarikat ve uyduruk dinler yaratılmak, bedensiz varlıklardan yeniçağ bilgilerinin alınması CIA kanalıyla yürütülmektedir.</p>

  <p class="normal">Dönemin CIA direktörü Allen Dulles, Princeton Üniversitesi’nde 1953’teki konuşması amacı ortaya koyar. Hedef ‘insan zihnindeki savaşı’ da kazanmaktır. Bu savaşın ilk cephesi propaganda, depolitizasyon ve sansür ile kitlesel sindirmeyi sağlamaktır. İkinci cephe ise bireyin beyninde kazanılacaktır; hedef beyin yıkama, zihin kontrolü, ideolojiyi değiştirme ve gerektiğinde birçok Mançurya Kobayı (Manchurian Candidate) yaratabilmektir!</p>

  <p class="normal">Mançurya Kobayı (Manchurian Candidate) kendi iradesi dışında, birtakım beyin yıkama seanslarının, ilaçların veya hipnozun etkisiyle başkalarının istediği bazı eylemleri yapanlara verilen isimdir.</p>

  <p class="normal">Kelime Mançurya’dan ve Kore savaşından gelmektedir. Kore savaşı sırasında Amerikalı askerlere Çinliler tarafından bir dizi beyin yıkama deneyi ve işkencesi yapıldığı bilinmektedir. Bu terim Frank Sinatra’nın ünlü ‘Manchurian Candidate’ filmine konu olmuştur. Filmi CIA finanse edip çekmiştir. Hedef tehlikeyi büyük gösterip devletten bu konuda fonlar alabilmektir. Filmde robotlaştırılan bir Amerikan subayının nasıl ulusal güvenliğe zarar verdiği anlatılmaktadır.</p>

  <p class="normal">Bilimsel yöntemlerle ideal bir Mançurya Kobayı yaratma arayışı, Nazilerden beri süre gelmiştir. Soğuk savaşla birlikte, bu konuda KGB ve ABD’li istihbarat örgütleri içindeki araştırmalar hız kazanmıştır. Klinik Psikoloji, psikaytri, nöroformakoloji, elektrofizyoloji ve parapsikoloji bu hedefe ulaşmak için kullanılmıştır.</p>

  <p class="normal1">“CIA bilim adamlarını avlamakta da etkindir”</p>

  <p class="normal">CIA’in, Amerika’daki her üniversitede anlaşmalı öğretim üyeleri vardır. Bunlar, ulaşılması gereken kişiyle önce dostluk kurarlar. Bazı konularda yardım ederler. Amerika’daki üniversitelerde araştırma yapabilmek için, NIH (Amerikan Sağlık Teşkilatı) gibi kurumlardan grantler (araştırma parası) alınması gerekir; oysa bilim insanları üniversitelerde kalıcı pozisyon bulamazlar. CIA bu bilim insanlarının grant almasına ve kalıcı pozisyon bulmasına yardımcı olur. Bu yolla kazanamadığı bazı kişileri ise tehdit ve şantajla elde etmeye çalışır. Bu konuda Dr. Harvey Weinstein’ın yazdığı “Psikiyatr ve CIA” isimli kitap, bu kişilerin CIA’ye nasıl devşirildiklerini ayrıntılı olarak anlatmaktadır. Ayrıca John Marks, ünlü “Mançurya Adayını Arayış” isimli kitabında bilim adamlarının hangi yemlerle tavlandıklarını detaylı anlatmaktadır.</p>

  <p class="normal">Her şeyden önce bu bilim insanlarına garantili, kalıcı pozisyon ve grant (araştırma fonu) parası verilir. Ayrıca CIA ile ilgili yaptıkları işlerden de özel uzmanlık ücreti alırlar. CIA ile birlikte çalışan bir bilim insanının kolay kolay sorunu olmaz. Yani biraz daha fazla refah ve güven için bu bilim adamları tavlanır; çok kritik işlerde çalışanlar ise daha sıkı kontrol edilmek için skandala yol açarak bilgi veya şantaj olguları karşılığında veya durumlarla sürekli tehdit altında tutulurlar. Bu bilim insanları, her zaman CIA’ye çalıştıklarını bilmezler. Devletin güvenliği ile ilgili bir iş için çalıştıklarını sanırlar.</p>

  <p class="normal">Bilim insanları arasında CIA’ye karşı yaygın bir güvensizlik başlamıştır. Yarışmacı bir ortamda bulunan bu bilim insanları, CIA tarafından korundukları için hak etmedikleri yere gelen pek çok yeteneksiz kişiye şahit olmuşlardır. CIA ile işbirliği yapan birisi, gerektiğinde yalan söylemek, yalan yayın yapmak, bildiklerini açıklamamak veya mesleki yemini bozmak zorundadır.</p>

  <p class="normal1">CIA Tarafından Oluşturulan Dinler</p>

  <p class="normal">Bazı satanist (şeytana tapan) kültler, “Children of Good” isimli Hıristiyan mezhebi ve Jim Jones’un kurduğu Halkın Tapınağı’nın da CIA tarafından yaratıldığı ortaya çıkarılmıştır. Halkın Tapınağı’nın 910 müridi vardı ve 1970’li yıllarda toplu intihar etmişlerdi.</p>

  <p class="normal">Yeni yaratılan dinlerden birisi de 2. İsa olduğunu iddia eden ve Reverend Moon isimli Koreli kişinin yarattığı Moon dinidir. Moon dini sayesinde dinleri birleştireceğini iddia eden Reverand Moon, CIA hesabına çalışan uluslararası deli-ajandır. Moonistler her yıl dünyanın bir yerinde toplanmakta ve binlerce farklı dine mensup kişiyi bedava ağırlayıp bir dizi konferans vermektedirler. Amaç dinleri sözüm ona birleştirmektir. Bu dinde, örneğin evlenmek Reverand Moon’un izni olmadan yapılamaz ve kimin kimle evleneceğine Moon karar verir, diyelim ki devletin güvenliği ile ilgili bir işte çalışıyorsunuz ve Moonie’siniz! Canınız evlenmek istedi, Reverand Moon babaya danıştınız, o da size Hawaili bir güzel Moonie seçti! Sadece onunla evlenmek zorundasınız, ama evlendikten sonra, önce bir veya iki yıl ayrı kalmak zorundasınız. Bu iki yıl boyunca Hawaili güzelin nerede eğitim göreceğinden tabi ki haberiniz olmayacak! Tabii bu saçmalıkları kılıfa uyduracak açıklamaları da ilahi bir biçimde Moon’un dini kitaplarında bulacaksınız. İşte size bir mezhep dolusu Mançurya Kobayı. Binlerce adamın evleneceği kadının seçimini, kendini 2. İsa sanan bir deliye bırakmasından daha iyi Mançurya Kobaylığı olabilir mi?</p>

  <p class="normal">1978 yılında Arizonalı gazeteci Walter Boward Operation Mind Control (Zihin Kontrol Harekâtı) adında yayınladığı kitabında şunları anlatır: “CIA tarafından uyuşturucu ilaçlarla yapılan deneyler ABD hükümetinin uyguladığı çok gizli zihin kontrol projesinin yalnızca bir kısmıdır. Bu deneyler binlerce kişi üzerinde 35 yıl devam etmiştir. Bu araştırmalar; hipnoz tekniği, narkotik-hipnoz, elektronik olarak beynin uyarılması, ultrasonik, mikrodalgalar, alçak ses frekanslarıyla davranışların etkilenmesi ve davranış değişiklikleri terapisidir.</p>

  <p class="normal">CIA psikolojik silah stoklarını, psişik silahların değişik tiplerini geliştirmeyi başararak arttırmıştır. Şimdi bu kabiliyetleriyle yeni tip bir harbe girişmesi mümkündür. Bu harbin görünmez savaş alanı, insan zihinleridir.”<sup class="calibre3"><a href="../Text/istihbarat_split_104.html#footnote-245975-64" id="footnote-245975-64-backlink">[64]</a></sup></p>

  <p class="normal1">“CIA taşeron casus kiralıyor”</p>

  <p class="normal">Irak işgaliyle uluslararası terörizmin artması, Amerika’nın iç ve dış güvenliğini korumakla görevli casus örgütlerinin bilinmeyen yönlerini ortaya çıkarır. CIA, Defense Intelligence Agency (DIA), National Reconnaissance Office (NRO) gibi faaliyetleri süper gizli casus örgütlerinin bütçeleri 50 milyar doları aşan başlı başına sektör haline gelmiştir.</p>

  <p class="normal">ABD Temsilciler Meclisi Haber Alma Komitesi’nin araştırmalar sonucu hazırladığı bir raporda; CIA, DIA ve NRO’nun ‘casusluk işlevler’nin ‘taşeron’lara havale ettikleri yer alır. Bulgulara göre: ABD haber alma bütçesinin yüzde 70’i devlet dışından ‘taşeronluk’ ihalesini kazanan özel şirketlere ödeniyor. Faaliyetleri en gizli NRO’nun askeri casus uydu uçaklarının tespit ettiği bilgi ve görüntüler yine bu şirket elemanları tarafından analiz edilerek değerlendiriliyor. Bu alanda çalışanların yüzde 95’i ‘taşeron’lar. Devletin casusluk işlevleri için sivil şirketleri ‘taşeron’ olarak kullanmasıyla para tasarrufu yaptığı ifade edilmesine rağmen ‘taşeron’lar resmi casusluk örgütleri ajanlarından iki misli fazla kazanıyorlar.</p>

  <p class="normal">CIA Direktörü Michael Hayden genelge yayınlayarak ‘taşeron’ların CIA’yi ‘çiftliğe’ çevirmesinden şikâyetle, bazı casusluk ve güvenlik sektöründe özel şirket yöneticilerinin öğle yemeğinde CIA lokantalarına gelip yetenekli ajanları parlak iş teklifiyle ayarttıklarını söyleyerek CIA personeli dışındakilerin lokantaya alınmasını men eder.</p>

  <p class="normal">Taşeron firmalarından ‘CACİ International’ın elemanlarının Ebu Garib cezaevinde işkence yaptığı Irak’lı tutukların serbest bırakılmasından sonra dava açmaları, ABD yönetiminde sıkıntılara sebep olur. Global terörizm, kitle imha silahları, strateji, doktrin ve El Kaide dahi 29 alanda casusluk yapıp hükümet organlarını bilgilendiren ‘taşeronlar’ın milli güvenlik açısından sorun yaratması, casusluğun da ihale açılarak ‘taşeron’lara havale edilmesi, CIA ve diğer casus örgütlerinin küresel olaylardaki yerini ve rolünü de ortaya koyar.</p>

  <p class="normal1">FBI</p>

  <p class="normal">ABD iç güvenlik örgütüdür. (Fidelity Bravery Integrty) (Federal Bureau of Investigation Department of Justice.)</p>

  <p class="normal">Hollywood dizilerinden etkilenen suçluların zaman zaman kanunları yanıltıcı davranışları benimsediğini kabul etmekle birlikte, suçlular daima arkada iz bırakır. Filmlerin daha kurnaz ve akıllı yaptığına inanmak güçtür.</p>

  <p class="normal">FBI ajanı adayları, ABD’nin Virginia eyaletindeki Quantico’daki ABD Deniz Piyadeleri Üssü’nün içinde ve bu sayede korunaklı bir konumda bulunan FBI Akademisi’nde, 21 haftalık bir eğitimden geçiyor. FBI’ın filmlerde görmeye alışkın olunan testleri de bu akademideki FBI Laboratuarında yapılıyor.</p>

  <p class="normal">Bir kara ayı, tilkiler ve geyiklerin de bulunduğu geniş ormandaki FBI’ın eğitim amaçlı akademisinin içinde, eczanesi, oteli, alışveriş merkeziyle bir kasaba kurulmuş. Hiç müşterisi olmayan bu dükkânlarda ve otelde, silahlı baskın durumunda neler yapılması gerektiğinden, kan lekesi tespitine, saç kılı ve kumaş parçası toplamaya kadar farklı eğitim veriliyor.</p>

  <p class="normal">Ajan adayları, bellerinde plastik mavi bir silahla dolaşırken, her an bir eğitmen tarafından pusuya düşürülme tehlikesiyle de karşı karşıya oldukları için sürekli tetikte olmak zorunda.</p>

  <p class="normal">21 haftalık eğitimi başarıyla tamamlayan adayları ise ülkenin en saygın kuruluşlarından biri olarak bilinen FBI’da, ilk aşamada yılda 60 bin dolar maaş alacakları bir iş bekliyor.</p>

  <p class="normal">Kişileri FBI ajanı olmaya iten neden ise açıktır. Bir amaca hizmet etme duygusu, vatanseverlik, önemli bir şey yapıyor olma duygusudur.</p>

  <p class="normal">FBI ajan adayında aranan özellikler ise, yetenek, anayasa ve kanunlara saygı, fiziksel yeterlilik... Asker, bilim adamı, mühendis, hukukçu ve öğretmen olanlar daha çok tercih ediliyor. FBI akademisinde eğitim görenlerin yaş ortalamaları ise 30.</p>

  <p class="normal">“Kuzuların Sessizliği” filminin çekimleri sırasında aktris Jodie Foster’ın veya FBI’ın olağanüstü olayları inceleyen gizli biriminde bir ajan rolünü oynayan ve “X-Files” filminde “Ajan Mulder” olarak bilinen David Duchovny’nin dolaştığı koridorlar da akademide eğitim görenlerin ilgisini topluyor.</p>

  <p class="normal">FBI Laboratuarı, parmak izinden el yazısı tahliline, balistik testinden kan lekesi ve saç teli incelenmesine, DNA testine, şüphelilerin robot resimlerinin çizilmesinden patlayıcı silahlar ve kod analizine kadar birçok alanda faaliyet gösteriyor.</p>

  <p class="normal">“Kanıt kontrol birimi” adı verilen birimde 550 çalışan bulunuyor. Bunların büyük kısmını bilim adamları, sanatçılar, mühendis, teknisyen ve idareciler oluşturuyor. Bu bölümde çalışabilmek için biyoloji veya kimya konusunda uzman olmak tercih sebebi, ancak üniversite mezunu olmak yeterlidir.</p>

  <p class="normal">Laboratuar, akademide fotoğraf makinesi kullanılmasına izin verilmeyen tek yer. Bunun nedenlerini de “ayakkabı bombacısı” olarak bilinen Richard Reed’in İngiliz havayolu şirketinin uçağında patlatmaya kalkıştığı ayakkabısının büyütülerek aslına uygun yapılmış modelini veya Atlanta Olimpiyatlarında kullanılan saatli bombanın modelini ve 6 bin silahın bulunduğu silah koleksiyonunu incelerken anlamak mümkün.</p>

  <p class="normal">Çeşitli terörist saldırılarda kullanılan bombaların modellerine bakarken, çok basit bir düzeneğin yeterli olduğunu görmek şaşırtıcı. ABD’nin kuruluş yıllarından beri ülkede ateş edilen hemen her silahın bir modelinin yer aldığı geniş silah koleksiyonundaki bütün silahlar çalışır durumda. Benzer modellerle suç işlendiğinde bu silahlarla ateş ederek testler yapılıyor.</p>

  <p class="normal">Smrz, televizyonda CSI gibi FBI’ı konu alan dizileri pek seyretmediğini, bu dizilerdeki test ve prosedürlerin aslını çok yansıtmadığını söylüyor.</p>

  <p class="normal">“Suçlular, bu filmler ve diziler sayesinde daha akıllı olmuyor mu? FBI bu diziler yüzünden sıkıntı çekiyor mu?” sorusuna ise Smrz, suçluların daima arkalarında bir iz bıraktığı yanıtını veriyor.</p>

  <p class="normal">Smrz’e göre bu filmler insanları daha akıllı yapmıyor. Ama Smrz, yine de “akıllı” bir suçlu örneği vermekten kendini alamıyor: Yosemite Milli Parkı’nda 3 dağcıyı öldürmeyi planlayan katil, cinayetlerden önce vücudundaki bütün kılları tıraş etmiş. Smrz, bir insanın günde ortalama 75 ile 100 arasında kıl döktüğüne işaret ediyor. FBI, bu dökülen kılları, ucuna özel filtre takılı basit bir elektrik süpürgesiyle topluyor.</p>

  <p class="normal">FBI Laboratuarında ikinci durak, “kanıt yanıt ekibi”dir.</p>

  <p class="normal">Lintner, FBI’ın “insan kokusu tespit eden köpekler” programına çok para döktüğünü anlatıyor. Küçük bir elektrik süpürgesiyle toplanan insan kokusu, cam bir kavanozda yıllarca saklanabiliyor. Diğer kokular arasından belli bir insan kokusunu tespit eden köpek, FBI ajanlarını kokunun kaynağına götürüyor.</p>

  <p class="normal">Lintner, “Köpeklerin bunu nasıl yaptığını bilmiyoruz, ama çok etkili bir yöntem. Bu yüzden de çok para ayırıyoruz bu konuya” diyor. Lintner’in biriminde çalışanlar, televizyon dizilerinde gösterildiği gibi kan lekesinin, FBI tarafından kullanılan özel ışıklı bir alet tutulduğu zaman parlamadığını anlatıyor.</p>

  <p class="normal">Burada yapılan küçük bir uygulamayla, çıplak gözle üzerinde hiçbir iz görülemeyen kumaş parçalarında, özel ışık tutulduğu zaman pırıl pırıl parlayanın irin lekesi olduğu görülüyor. Kan lekesi ise siyah görünüyor.</p>

  <p class="normal">FBI Laboratuarında, hapishanedekilerin içeride ve dışarıda iletişim için kullandığı şifreleri çözmek üzere özel bir görev gücü de bulunuyor. Bu alanda daha çok matematikçiler çalışıyor ve İngilizcede daha sıklıkla kullanılan “r, s, t, n, l” harflerinin çeşitli kombinasyonları üzerinde formüller geliştirerek şifreli mektupları çözüyor.</p>

  <p class="normal1">Empati Kilit</p>

  <p class="normal">Davranış analisti bölüm şefi David T. Resch, “Bize bir bilgi geldiğinde, iki saat içinde bu ülkenin herhangi bir yerinde ilgili kişinin kapısını çalabiliriz” diyor ve davranış modellerini şöyle anlatıyor: “Farkında olsanız da, olmasanız da, muhtemelen her sabah dişinizi aynı biçimde fırçalıyorsunuz. Belli bir yol izliyorsunuz. Suçlular da böyle. Bir eve arka kapıdan, camı kırarak girip suç işleyen adam, yakalanmadan amacına ulaştıysa bunu başarılı bir yöntem olarak bilincine not eder. Tekrar aynı suçu işleyecekse, benzer yöntemleri kullanır. Bu da FBI’ın suçluları yakalamasına yardım ediyor.”</p>

  <p class="normal">Resch, suçlarla ilgili bir veri tabanı oluşturduklarını ve suçlu eyalet değiştirse bile, aynı davranış modelini takip ederek suç işlediğinde bu kişiyi, veri tabanında basit bir arama vererek tespit edebildiklerini anlatıyor.</p>

  <p class="normal">David T. Resch, “Empati gösterirseniz, en ağır suçlar bile itiraf edilebiliyor” diyor ve suçluları yakalama yöntemine şu örneği veriyor: “Diyelim ki işten eve geldim ve kırık bir lambanın başında oğlumu gördüm. Asla kızgın bir ifadeyle ‘Bu lambayı sen mi kırdın?’ demem. Çünkü cevap otomatik olarak, ‘Hayır, ben kırmadım’ olur. Aynı şekilde karısını öldürdüğü aşikâr olan bir adama, ‘Karını sen mi öldürdün’ diye sormam. ‘Böyle şeyler oluyor. Bazen insan sinirleniyor. Evlilikler insanı zorlayabiliyor. Aslında öldürmek istememiştin, ama kazayla oldu değil mi?’ gibi ifadeler kullanırsanız itiraf da geliyor...”</p>

  <p class="normal">David Resch, bir düzeltme yapmaktan kendini alamıyor: Televizyonlarda sıkça duyulan şekliyle, yerel polis görevlilerinin, ellerinde kimliklerle “FBI! Bu davayı artık biz devralıyoruz” diyen FBI ajanlarına yönelik, “Bıktık bu federallerden” yaklaşımının da gerçekleri yansıtmaktan uzak olduğunu anlatıyor. Resch, “Biz her yere davet üzerine gidiyoruz. Genellikle yerel polis, ‘Burada işlenen suç, bizim bildiğimiz türde bir suça benzemiyor. Yardım eder misiniz’ diyerek bizi çağırıyor” diyor.<sup class="calibre3"><a href="../Text/istihbarat_split_105.html#footnote-245975-65" id="footnote-245975-65-backlink">[65]</a></sup></p>

  <p class="normal1">Darbe Okulları</p>

  <p class="normal">Rooswelt dört özgürlükten söz etmiş. Konuşma, ibadet, yaratma, yasama özgürlüğü. Chomsky bir tane daha ekliyor. Adına “5. özgürlük” diyor. “Soyma, sömürme, hüküm altına alma, güce başvurma.” Dünyada yaşanan da bu ABD saldırganlığının çok somut olarak ifadesi.<sup class="calibre3"><a href="../Text/istihbarat_split_106.html#footnote-245975-66" id="footnote-245975-66-backlink">[66]</a></sup> Bütün bu soyma, sömürme, hüküm altına alma, güce başvurmayı gerçekleştirebilmek için bazı mekanizmalara gerek var. Bütün dünyada işkence, darbe v.s. aynı yöntemlerle oluyorsa, bunun mutlaka bir hocası, bir merkezi, bir yöntemi vardır.</p>

  <p class="normal">Latin Amerika’da İspanyol genel valisi Simon De Bolivar başkaldırmak suretiyle Bolivya’yı kuruyor. Latin Amerika’da darbe geleneğini başlatıyor. Orası darbeler coğrafyası. Bu geleneği Amerikan emperyalistleri geliştiriyorlar. Gecen yüzyılın başlarında ABD Başkanı Monroe “Amerika Amerikalılarındır” diye bir doktrin ortaya attı.</p>

  <p class="normal">Yani “Güney Amerika Kuzey Amerikalılarındır” anlamında algılamak lazım bu doktrini. ABD, doktrin uyarınca o bölgeyi çeşitli yöntemlerle ele geçirdi. Bu amaçla da darbe yöntemlerini kuramlaştırdı. Ağırlıklı olarak Latin Amerika’yı darbe laboratuarı gibi kullanıp, darbeleri bütün dünyaya çıkarları doğrultusunda ihraç etti.</p>

  <p class="normal">Amerika ilk darbe okulunu Fort Gullic’i 1946 yılında Panama’da kuruyor. Bu 1984’e kadar kalıyor. Güney Amerika’daki bütün faşist katiller, işkenceciler, darbeciler, bu okuldan yetişiyor. Sonra bunu alıyor getiriyor ABD’ye Fort Benning’e 1984 yılında. Fort Benning’de aslında piyade okulu var. Piyade okulu olağanüstü büyük bir alana yerleşmiş. Aynı zamanda da işkence, darbe, katiller okulu olarak işliyor. Bütün bu okulların en büyüğü Fort Bragg denilen yerde. Buna aynı zamanda “Kennedy Özel Savaş Okulu” da deniyor. En üst düzeydeki darbeciler de bu okulda yetişiyor. Bu okullara School Of Americas (SOA) deniliyor.</p>

  <p class="normal">Ancak ABD’nin işkence ve darbe okulları bunlarla sınırlı değil. ABD’den bir ok alıp tüm NATO ülkelerine ve diğer müttefik ülkelerine bu okullar ağını yayabilirsiniz. Bu okullar çeşitli bağlarla birbirine bağlanmış durumda ve ayni emir komuta zinciri altında. Bu okulların aralarında dört değişik şekilde bağ var.</p>

  <p class="normal">Bu bağlardan birincisi CIA bağıdır. Dünya bu açıdan da CIA vasıtasıyla kontrol ediliyor. ABD’nin başkentinden dünyanın bütün başkentlerine CIA ve diğer istihbarat örgütleri arasındaki ilişki sayesinde böyle bir bağ kuruluyor. ABD cani, katil, suikastçı, provokatör, sabotajcı, işkenceci ve darbecileri yetiştiren okullardan çıkan adamları vasıtasıyla, gerektiğinde devlet terörü ile bir bakıma gözetim altında tutuyor dünyayı.</p>

  <p class="normal">İkinci bağ olan emir kumanda bağlantısı ile ABD Denizaşırı Kuvvetler Komutanlığı bütün dünyaya bu anlamda hükmediyor. Bunun da ucu gene Almanya’da Bad Tolz isimli kentte. Okullar arasında üçüncü olarak eğitim bağlantısı var. Fort Bragg ana okul. Ona bağlı olarak Amerika’da Fort Benning Okulu var. Bunun Avrupa ucu ise Oberammergua’daki özel okulda. Bütün NATO ülkelerinde aynı kategorideki insanlar ortaya çıkıyor. Derin devletin bir NATO bağlantısı var. Bütün bu merkezler, Brüksel’deki SHAPE (NATO Müttefik Baş Kumandanlığı) Karargahı’ndadır.</p>

  <p class="normal">ACC (Allied Coordination Center/Gizlilik Koordinasyon Merkezi), denilen bir yeraltı örgütü var. Burası bütün NATO ülkelerinin yeraltına kumanda ediyor. Yani derin devletin bir ucu Washington’dan Brüksel SHAPE karargâhına geliyor.</p>

  <p class="normal">Bu okullardan yetişmiş, her biri ülkelerinde ABD çıkarları doğrultusunda faşist rejimler kurarak on binlerce insani katleden bu isimlerin bazıları: Manuel Noriega, Leopaldo Galtirei, Humbarto Regalado, Hugo Banzer Suaret, Roberto D’aubuisson. Hepsi cani, katil bu okullardan yetiştirilmiş. Amerikan Senatörü Daniel Patrick Moynihan senatoda bir önerge veriyor. Önerge şu şekilde: “60 bin Latin Amerikalı askerin eğitim gördüğü Fort Benning’deki Amerikalılar Okulu’nu (SOA) inceledim. SOA diplomalı görevliler tüyler ürpertici eylemlerde bulunuyorlar. Bu okullarda işkence, gasp, suikast ve insanları kaçırma yöntemleri öğretilmektedir.</p>

  <p class="normal">1996 Eylül’ünde Pentagon “İşkence Eğitim El Kitabi”nı SOA’nın kullanmasına izin verdi. Bu kitapta sahte suçlama, şantaj yapma, yanlış bilgilendirme, fiziki ve diğer işkence yöntemleri SOA’daki görevli personel tarafından Latin Amerikalı askerlere halkını öldürme, tehdit, özellikle dini çalışma, sendikalarla diğer çalışma ile yoksulluğu kullanma taktikleri öğretiyor.</p>

  <p class="normal">Bu “Cinayet Okulu” yılda yaklaşık 20 milyon dolara mal olmaktadır. Oysa bizim çocuklarımıza ve insanlarımıza yönelik yatırımlarımız tamamlanmış değildir. Lütfen SOA’nu Durbin yasa tasarısıyla kapatınız.”</p>

  <p class="normal">Aynı şekilde Joseph Kennedy de bir önerge veriyor fakat tabii ki bu önergeler reddediliyor. Gerekçe ise şöyle: “Okulun Latin Amerika demokrasilerini güçlendirmek için önem taşıdığı...”</p>

  <p class="normal">ABD Genelkurmay eski başkanı Oramiral William Crove bir demecinde “Biz müttefik ülke subaylarına ABD’de eğitim görmeleri için askerî kurslar veririz. Bu kursların amacı tabii ki bu ülkelerin orduları, askerî ve siyasi lider kadroları üzerinde etki sağlamaktır” diyor.<sup class="calibre3"><a href="../Text/istihbarat_split_107.html#footnote-245975-67" id="footnote-245975-67-backlink">[67]</a></sup></p>

  <p class="normal">Dünya geneline baktığımız zaman aynı türden işkence yöntemlerinin diğer ülkelerde de uygulandığını görüyoruz. Kuşkusuz bu olguyu bir rastlantı olarak algılayamayız. Çünkü Soğuk Savaş döneminde, ABD’de başlayan McCarthycilik akımını ABD dünyaya “Anti-komünizm” ideolojisi olarak ihraç etti.</p>

  <p class="normal">Politikadan, bürokrasinin her iki kesiminden, güvenlik güçlerinden seçilmiş kişilerin hem ideolojik hem de kuramsal ve pratik olarak bu olguyu yüklendiğini görüyoruz. Bu amaçla Panama’da, Ft. Benning’de, Ft. Bragg’ta, Oberammergua’da ve dünyanın diğer ülkelerinde devlet terörü, sabotaj, işkence, provokasyon vb gibi yöntemleri öğrenen kadrolar yetiştirildi. Bu çabaların görünürdeki amacına göre eğer ülke işgal edilirse, yetişen bu kadrolar gerilla yöntemleriyle iç direnişi örgütleyecek ve düşman işgalini engelleyecekti.</p>

  <p class="normal">Aslında çok gerçekçi ve makul gibi görünen bu amaç, iç ve dış düşman kavramlarını eşitlediğinizde iki ucu keskin bir kılıca dönüştü. Dünya halkları üzerinde işkence, baskı, zulüm ve devlet terörüyle somutlaştı. Onların mantığına göre “milliyetçi ve dinci” olmanın on koşulu komünizmle mücadeleden geçiyordu. Sermaye kazanılanı korumak için komünizmle mücadelenin doğal müttefikiydi. Bu amaçla dünyanın bütün ülkelerinde “Komünizm ile Mücadele Dernekleri” yanında “Antikomünist partiler, örgütler, dernekler” ABD finansmanıyla kuruldu ve iktidara getirildi. Avrupa’da Euro-komünizm’in yükselişi ve hatta özellikle İtalya ve Fransa gibi ülkelerde demokratik yöntemlerle iktidara sahip olacak ölçüde güçlenmesi karşısında “Gladyo” türü örgütler öne çıkarılarak iç düşman saydıkları komünistlerle amansız bir kavgaya tutuşturuldular. ABD’de veya ABD yandaşı örgütlerde yetiştirilen “milliyetçi, vatansever” tetikçiler, bilerek ya da bilmeyerek ABD adına kendi halkları üzerinde devlet terörü, sabotaj, provokasyon v.b gibi yöntemleri uygulayarak ülkelerini de -stabilize ve demagnetize ettiler ve komünist partilerin iktidara gelmesini engellediler.</p>

  <p class="normal1">Rusya İstihbarat Örgütleri</p>

  <p class="normal">Sovyetler Birliği dağıldıktan sonra istihbarat örgütlenmesi de yeniden yapılır. Rusya Federasyonu’nun istihbarat örgütleri birçok örgütten meydana gelir.</p>

  <p class="normal">1985 yılında Gorbaçov iktidarından sonra başlayan Glasnost ve Perestroyka ile başlayıp 6 yıl süren reformların ardından 1991 yılının sonunda Sovyetler Birliği resmen dağıldı.</p>

  <p class="normal">1991 Ağustos’undaki ihtilal girişiminde zamanın KGB Başkanı General Vladimir Kryuçkov’un rolü olduğu ispatlanıp General Vadim Bakatim’e verilen emirle KGB 6 Kasım 1991’de resmen kaldırılmıştır. Rusya’da KGB’nin görevini FSB (Federal Güvenlik Teşkilatı) üstlenmiştir. Beyaz Rusya’daki gizli servisin adı halen KGB’dir.</p>

  <p class="normal">F S B- Federal Security Service.</p>

  <p class="normal">S V R- Foreign Intelligence Service.</p>

  <p class="normal">Security and Defense Councils- Güvenlik ve Savunma Konseyleri</p>

  <p class="normal">KGB- Committee for State Security</p>

  <p class="normal">PSB- Presidential Security Service.</p>

  <p class="normal">FSK- Federal Counterintelligence Service.</p>

  <p class="normal">CSR- Central Intelligence Service.</p>

  <p class="normal">GUO- Main Administration for The Protection of The Russian Federation.</p>

  <p class="normal">FPS- Federal Border Service.</p>

  <p class="normal">MBR- Security Ministry of Russia.</p>

  <p class="normal">GRU- Glavnoye Razvedyvatelnoye Upravlenie-Main Intelligence Administration.</p>

  <p class="normal1">KGB</p>

  <p class="normal">Sovyetler Birliği kurulduğu gün, dünya tarihi yeni bir sayfa açtı. Bu tarih yazılırken belki de en önemli payeyi KGB üstlendi. Bolşevik ihtilalinden bu yana Sovyetler Birliği tüm politikalarında sadece taktik değişiklikler yapmıştır. Fakat Sovyetler Birliği her zaman tek örgüt tarafından yönetilmiştir. Bu örgütün adı KGB’dir.</p>

  <p class="normal">KGB (Devlet Güvenlik Komitesi-Komitet Gosudarstvennoi Bezopasnosti) eski Sovyetler Birliği’nin casusluk teşkilatıdır. 1954 yılında iç istihbaratın NKWD birimi ve İçişleri Bakanlığı’nın MWD biriminin birleşmesiyle meydana geldi. Merkezi Moskova’daki Lubyanka Meydanı’nda bulunuyordu. Asıl görevi casusluk ve bilgi toplamaktır. Hem yurt içinde hem de yurt dışında çalışır. 1984 yılında KGB, 700.000 kişilik bir insan gücüne sahipti. Yurt içinde yalnız Sovyetler Birliği’ndeki yabancıları gözetlemekle kalmayıp, kendi vatandaşlarının da korkulu rüyasını teşkil etti.<sup class="calibre3"><a href="../Text/istihbarat_split_108.html#footnote-245975-68" id="footnote-245975-68-backlink">[68]</a></sup></p>

  <p class="normal">KGB’nin amblemi kalkan üzerinde baş aşağı duran kılıçtır. Bunların tam ortasına birde kızıl yıldız eklenmiştir. Amblemdeki kızıl yıldız devrimi, kalkan rejimin bekçiliğini, kılıçsa rejimin tüm dünyaya yayılma arzusunu ifade eder.</p>

  <p class="normal">Komünist ihtilalinden bu yana “Cheka” GPU, OGPU, NKVD, NKGB ve MGB gibi isimler almış olup, 1954’ten beri KGB olarak isimlendirilir. Stalin zamanında yapılan açık mahkemeler, işkencelerle alınan ifadeler ve ikrarlar, keyfi tevkifler ve gece yarısı ev basmalar, KGB’nin Sovyet vatandaşı üzerindeki korkunç etkisini yıllarca sürdürmesini sağlamıştır. Vaktiyle kendisini yöneten Yuri Vladimirovich Andropov’un Sovyetler Birliği’nin başına geçmesi, bu teşkilatın gücünün ne denli fazla olduğunu göstermiştir.</p>

  <p class="normal">Bir zamanların efsane örgütü, dünyanın her yerinde tüm gizli servisleri peşinden koşturdu.</p>

  <p class="normal">KGB; Devlet Emniyet Aracı “Halk Komiserleri Konseyinin” 20 Aralık 1919 tarihinde aldığı kararla kurulmuştur. O dönem adı ÇEKA’dır. İlk yöneticisi Polonya asıllı Feliks Edmundoviç Dzerjinski’dir. Yine örgütün ilk karargâhı Rusya Sigorta Şirketinin el konulan Petrograd binasından Moskova’ya bu dönemde taşınmış ve yıkılana kadar burada faaliyet yürütmüştür. Batılı kaynaklar ÇEKA’nın kuruluş dönemine ait nitelikli bilgilere günümüze kadar sahip olamamıştır. O nedenle ÇEKA’nın o dönemdeki kudreti hakkındaki bilgiler sınırlıdır. ÇEKA’nın Sovyet halkına uyguladığı baskı kısa sürede kötü bir üne neden olunca örgüt 1922 yılında yeniden organize edilmiştir.</p>

  <p class="normal">ÇEKA lağvedilir ve yerine Devlet Politik Direktörlüğü GRU kurulur. Ancak GRU kurulurken çalışanlarını eski ÇEKA üyelerinden oluşturulur.</p>

  <p class="normal">ÇEKA, GRU, OGPU, NKGB, NKVD, GUGB, MGB, KI ve KGB derken Sovyet haber alması filizlenir. Hepsi Polit Büro’nun emrinde dallanan bu örgütler iç içe geçer.</p>

  <p class="normal">1920’ler ve 1930’ların başında birçok Batılı devlet Sovyetlerle diplomatik ilişki kurmadılar, böylelikle Sovyet elçiliklerine casusların sızmasına fırsat vermemişlerdir. Bu yüzden Sovyet haber alması işlerin çoğunu kanunsuz yollarla halletmeye başlar. Bu gelişme örgütün tam anlamıyla “Gizli Servis” olmasını sağlar ve müthiş tecrübeler kazandırır.</p>

  <p class="normal">KGB su gibidir, bulunduğu zemine uygun hareket eder. O nedenle yıllar boyu ona karşı mücadele veren karşı gizli servisler KGB’nin tam anlamıyla fotoğrafını çekememiştir. Yüzyıla yakın süren KGB avı sonunda yakalanmayı başaran KGB casuslarından elde edilen veriler bir araya getirilerek gerçeğe yakın bir tablo oluşturulmuştur. Bu sır perdesi Sovyetler Birliği tamamen ortadan kalkana kadar da sürmüştür denebilir. KGB tüm dünyaya yayılmış örgüt elemanlarıyla günümüzün adeta GSM sistem ağlarını anımsatır. Elbette ki dünyada mükemmel şey yoktur ve bu devasa örgütün de zafiyetleri bulunmaktadır.</p>

  <p class="normal">KGB karargâhı; Kremlin binaları arasında bulunmaktadır ve iki uzun bloktan oluşmaktadır. Kapılarında bu binaların ne olduğunu belirtir tabelası yoktur.</p>

  <p class="normal">Yanındaki hapishanede Sovyet tarihinin önemli şahsiyetleri alınarak idam edilmiştir. Latin Amerika’da gerilla olarak görev yapanlar, Suriye’de Filistinlileri eğitenler, ABD topraklarında Amerikalı gibi rol yapanlar, Beyaz Rusya’da dini baskılayanlar, Orta Asya’da muhalifleri ezenler, dünyanın her tarafına yayılmış yaklaşık 90.000 kişilik ajan kadrosu için Dzerşinsky merkez bina olarak kabul edilir ve buradan yönetilir. Bu rakam Batılı gizli servislerin elde ettikleri verileri paylaşarak ortaya koyduğu tablodur ve bu kadroya büro işçisi, bina muhafızı vb gibi görevler ihtiva eden binlerce destek memurları dâhil değildir.</p>

  <p class="normal">KGB bu devasa kadrosuyla insanlık tarihinin en büyük gücüdür. Cengiz Han’dan günümüze, bu denli personel istihdam eden bir örgüt daha dünyaya gelmemiştir. CIA tüm faaliyetlerini tahminen 18.000-20.000 kişiyle yürütmektedir.</p>

  <p class="normal">KGB’nin ana karargâhı Dzerşinsky binası olmasına rağmen, operasyon büroları Moskova’nın çeşitli semtlerine dağılmış binalarda yürütülmektedir. 1972 yılından sonra dış operasyonlardan sorumlu büroların çoğu çevre yolu üzerinde yeni bir binaya taşınmıştır.</p>

  <p class="normal">Sovyetler Birliği’nin içerde bir polis devleti olmasını KGB sağlamıştır. KGB, Rusya içinde ve Türkî cumhuriyetlerde ileri teknik ve usuller kullanarak casusluk ve haber toplama işlerini yürütmektedir. Sovyetler Birliği döneminde KGB’ye tesir eden tek merci partinin merkez komitesiydi. Askerî teşkilat ile KGB arasında daima kimin kime karşı sorumlu olduğu konusunda bir çekişme mevcuttu. Sovyetlerin son yıllarında yapılan propaganda çalışmalarıyla KGB sadece vatandaşa emniyet veren bir kuruluş olarak tanıtılmak istenmiş, bunun için devlet eliyle romanlar yazdırılıp, TV yayınları ve dizileri hazırlanmıştır.</p>

  <p class="normal1">KGB’nin Kırlangıçları</p>

  <p class="normal">KGB avlama operasyonlarında güzel kızlar kullanır. Bu kızlara verilen kod adı “Kırlangıç”tır. KGB kırlangıçları iki gözlü odalarda yaşarlar. Bu odaların bulunduğu apartmanların kod adı “kırlangıç yuvası”dır. Bu odalardan biri kızların yaşam alanıyken, diğer odada KGB teknisyenleri ses ve video kayıt cihazlarıyla görev yapar. Operasyon başladı mı, hedef kişi kedinin ciğere baktığı gibi bu kızlara salyalanmaya başlar. Ruslarda bir atasözü vardır, “Tanrı Rus kadınını erkekleri eğlendirsin diye yarattı.” KGB’nin SSCB’deki film stüdyoları ile sıkı bağlantıları vardır. Buraya gelen konservatuar mezunu 20-25 yaş arasındaki kızlar, KGB’ye yönlendirilir. KGB bu kızları operasyonlar için eğiterek geçici ajan yapar. Bu kızlar asıl kadroda yer almazlar. Bu görev karşılığında KGB onlara bir filmde yardımcı rol, biraz para veya güzel elbiseler vaat eder. Kırlangıçlar da rollerini en iyi şekilde oynarlar.</p>

  <p class="normal">Yine KGB’nin özel fahişeleri vardır. Sayıları nispeten azdır ve özel seks eğitimine tabi tutulmuşlardır. Bu kızlar SSCB topraklarının dışında, Bulgaristan’ın Varna şehrinde bungalovlardan oluşan özel bir kampta da eğitilirler. Derslerinin ana teması baştan çıkarma ve cinsel deneyimlerdir. Bir erkeğin nasıl tavlanacağı ve memnun edileceğini onlardan daha iyi bilenin olmadığı söylenir…</p>

  <p class="normal">Yine KGB, üniversitelerin en zeki talebelerini seçerek, bunları ajan yapmakta ve ortalamanın üstünde bir ücret ödemektedir. Rus vatandaşı KGB’nin varlığını bütün çalışma yerlerinde hisseder. Bu kuruluşun işçi olan görevlileri, çalışma yerlerinde Sovyet sisteminin tenkit edilmesi veya böyle bir eğilime girilmesini önlerler ve rapor ederler. Ayrıca bu görevlerini tertiplenen sosyal toplantılarda da sürdürürler, küçük birtakım hadiselerle şahısların meslekî ilerlemelerine tesirli olurlar, zamansız ve yabancı görünüşlü kimseleri ziyaretçi kabul edenler hakkında hemen araştırma da yapılırdı bir zamanlar.</p>

  <p class="normal">KGB’nin diğer bir görevi de dindar ve milliyetçi kimselere yaptığı baskıdır. Sovyetlerde pek çok millet bulunduğu için milliyetçilik tehlikeli görülmüştür. Bunlar KGB tarafından sudan sebeplerle tevkif edilir ve çalışma kamplarına gönderilirdi.</p>

  <p class="normal">Sovyetlerin elçiliklerindeki diplomatik personelin yaklaşık üçte biri KGB için çalışırdı. Diplomatik casusların dışında ayrıca yurt dışı Sovyet Hava Yollarında, turizm teşkilatı ve basın mensupları arasında da KGB ajanları mevcuttur. KGB’nin Batı ülkelerinin gizli teşkilatlarına göre avantajı, bu ülkelerde basın ve şahıs hürriyetinin bulunmasıdır. KGB, geçmişte diğer Doğu Bloku ülkelerinin benzer teşkilatlarıyla ortak da çalışmıştır. Bunlar içinde en yakın bağı Bulgaristan’ın ilgili teşkilatı ile kurmuş, bazı işlerini onlara gördürmüştür.</p>

  <p class="normal">KGB’nin geçmişte önemle üzerinde durduğu konu, teknoloji casusluğudur. Sovyetler ve komünist bloğunun teknoloji bakımından Batı’dan geri olması, bunun en önemli sebebidir. İleri teknik cihazları direkt veya çeşitli firmalar kurarak bunlar yoluyla elde etmeye çalışmıştır. Mesela; ileri bir Amerikan bilgisayarı, önce İsviçre’ye sonra Avusturya’ya daha sonra Doğu Avrupa devletleri yoluyla Sovyetlere iletilebilmekteydi.</p>

  <p class="normal">KGB’nin dış ülkelerde; komünizm propagandası yapmak, komünist legal ve illegal teşkilatlar kurmak, bunların üyelerini ve faaliyetlerini arttırmak ve önceden belirlenmiş hedefleri organize etmek; din, milliyet, ahlak düşmanlığını yaygınlaştırmak ve bunları yıkmak, gördüğü vazifelerin başlıcalarıdır. Dünyada çeşitli sosyal hadiselerin, karışıklıkların, rejim mücadelelerinin ortaya çıkmasında KGB’nin rolü açıktır.</p>

  <p class="normal">KGB’nin görevlerinden biri de Baltık ülkeleri ve Azerbaycan’da olduğu gibi Kızıl Ordu ve yandaşlarıyla birlikte bağımsızlık hareketlerini önlemektir. Son örneği Haziran 1993’te Azerbaycan’da Elçibey’e karşı yapılan darbedir.</p>

  <p class="normal1">KGB’nin Beyin Okuma Timleri</p>

  <p class="normal">Eski bir KGB generalinin itiraflarında “Dünya liderlerinin zihnini okuyabiliyorduk” açıklaması vardır. Psikolojik harbin çalışmalarından olan beyin okumanın işte gerçek ispatı aşağıdadır.<sup class="calibre3"><a href="../Text/istihbarat_split_109.html#footnote-245975-69" id="footnote-245975-69-backlink">[69]</a></sup></p>

  <p class="normal">Sovyetler döneminin en korkulan istihbarat birimi KGB’nin bu ünü hak ettiği bir kez daha ortaya çıktı. Vladimir Putin’in de eski bir üyesi olduğu KGB’nin, dünya liderlerinin bilinçaltını okuyarak akıllarından ne geçirdiklerini dahi öğrenebildiği iddia edildi.</p>

  <p class="normal">Eski KGB Generali Boris Ratkinov, Rus Rossikaya gazetesine yaptığı açıklamada dünya liderlerinin bilinçaltını okuduklarını itiraf etti.</p>

  <p class="normal">“Kendi başkanımızın bilinçaltını da diğer devletlerin ajanlarının saldırısından koruyorduk” dedi. Liderlerin bilinçaltını istedikleri gibi yönlendirdikleri iddialarına karşılık da “Biz sadece korumakla görevliydik. Yönlendirmemiz yasaktı” dedi.</p>

  <p class="normal">Soğuk Savaş öncesi ve sonrasında bilinçaltını okuyabilen 50’ye yakın özel birimler oluşturduklarını söyledi. Eski ajan aynı zamanda bu konuda daha da ilerleme sağlandığını ve pek çok gizli servis tarafından halen kullanıldığını iddia etti. Kendisinin de 1991’den itibaren 6 yıl boyunca başkanın bilinçaltını koruyan bir ekipte görev yaptığını söyledi.</p>

  <p class="normal">Yeltsin’in bilinçaltına hükmeden ajanlar, Japonya gezisini iptal ettirerek muhtemel bir savaşı engelledi. Katıldığı operasyonlara da değinen eski KGB ajanı “Avrupalı ve ABD’li üst düzey bürokratların bilinçaltını okuyorduk. Ancak bu son derece tehlikeli de olabilirdi. Komutu gönderen kişi aniden ölümcül bir hastalığa yakalanabilir” diye açıklama yapmıştı.</p>

  <p class="normal1">FSB: Rusya Federal İç Güvenlik Teşkilatı</p>

  <p class="normal">FSB kurumunun küçük amblemi, Rusya Federasyonu Federal Güvenlik Teşkilatı (FSB) (Federalnaya Sluzhba Bezopasnosti) Rusya Federasyonu’nun önceki ÇEKA, NKVD ve KGB teşkilatlarının yerini alan milli iç güvenlik teşkilatıdır.</p>

  <p class="normal">Rusya İç İstihbarat Teşkilatı (FSB), karşı istihbarat, iç güvenlik ve sınır güvenliği, terörizmle mücadele ve gizli izleme faaliyetlerini yürütür. Ana idari binası Kızıl Meydan’da Moskova’nın merkezinde KGB’nin eski ana idari binası ile aynı yerdir.</p>

  <p class="normal">Kurum önceden Federal Karşı İstihbarat Teşkilatı olarak bilinirdi. Boris Yeltsin tarafından 3 Nisan 1995 tarihinde Rusya parlamentosunun her iki kanadından da geçip yasalaşan FSB’nin yeniden yapılanması ve genişlemesi ile ilgili kanun maddesi yürürlüğe kondu. 9 Mart 2004 tarihindeki başkanlık kararnamesi ile Adalet Bakanlığı’na bağlandı.</p>

  <p class="normal">Casusluk görevlerini Rus Dış İstihbarat Servisi (eski KGB) üzerine aldığı için FSB daha çok iç işler ile ilgilenir. Ancak FSB ayrıca yurtdışında elektronik dinlemeleri yürüten FAPSI diye adlandırılan daireye de sahiptir. FSB, kabul edilen anti-terör yasasına uygun olarak eski Sovyet cumhuriyetleri bölgelerinde serbestçe operasyon yapabilir, dünyanın herhangi bir bölgesinde askerî anti-terör harekâtları yürütebilir. Rusya’daki bütün kanun uygulayıcı daireler ve istihbarat daireleri gerektiğinde FSB’nin kılavuzluğunda çalışır. GRU, Spetsnaz ve Rusya İçişleri Bakanlığı’nın dâhili askerî müfrezeleri Çeçenistan’da FSB ile birlikte çalışırlar.</p>

  <p class="normal">FSB, Rusya devletinin iç güvenliğinden, karşı casusluktan ve organize suçlardan, terörizmle ve uyuşturucu kaçakçılığı ile mücadeleden sorumludur. Ancak, iç muhalefeti bastırmakla uğraşır. Halkın tamamını denetim altına almaya çalışır. Siyasi olayları eskiden KGB’nin yaptığı şekilde etkilemeye çalışır. Bu amaçlarına ulaşabilmek için FSB kitlesel dinleme ve gözetleme yapar. Aralarında yanlış bilgi vermenin, devlet denetimindeki kitlesel medyada propaganda yapmanın, araştırmacı gazetecilerin, aykırı fikirdekilerin ve muhalif siyasetçilerin provoke edilmesinin ve baskı altında tutulmasının da bulunduğu çeşitli aktif tedbirlere başvurduğu söylenir. Terörizmle mücadelede toplumun ilgisini çekmek ve onayını almak için teröristlerce gerçekleştirilen vahşet görüntülerinin kurumun internet sitelerinde yayınlanması da propagandanın örneklerindendir.</p>

  <p class="normal">FSB İç Kuvvetler birliğini, Stepsnaz’ı ve çok geniş bir sivil bilgi toplama ağını kumanda eder. 2006 yılında bütçesinin %40 arttığı rapor edilse de FSB’nin personel sayısı ve bütçesi devlet sırrıdır. 1992 yılında Rusya’da ÇEKA’ların sayısının 500,000 kişi olduğu tahmin edilmekteydi.</p>

  <p class="normal">Eleştirenler FSB’nin diğer ülkelerdeki ayrı yapılanmalar altında faaliyet gösteren bütün iç güvenlik ve istihbarat kuvvetlerinin görevlerini üstlendiğini sadece bir emniyet ve istihbarat teşkilatı değil aynı zamanda eski KGB gibi bir siyasi güç haline geldiğini iddia ederler.<sup class="calibre3"><a href="../Text/istihbarat_split_110.html#footnote-245975-70" id="footnote-245975-70-backlink">[70]</a></sup></p>

  <p class="normal">Rus istihbarat servisi FSB, internet sitesindeki iş ilanında, ajanlara “çifte ajan olup, maaşınızı koruyun” tavsiyesinde bulunur.</p>

  <p class="normal">Rusya Federasyonu’ndaki din özgürlüğü ve dine devlet katında yer verme politikası sonucu Rusya İç İstihbarat Teşkilatı’nın (FSB) merkez kompleksi içerisinde bulunan kilise, Rusya Ortodoks Kilisesi Patriği II. Aleksi tarafından kutsanır.<sup class="calibre3"><a href="../Text/istihbarat_split_111.html#footnote-245975-71" id="footnote-245975-71-backlink">[71]</a></sup></p>

  <p class="normal">FSB kuşkusuz KGB’nin yöntem ve yapılanması esas alınarak yeniden yapılandırılmıştır.</p>

  <p class="normal1">İngiltere İstihbarat Örgütleri</p>

  <p class="normal">İngiltere’nin küresel istihbarat ağı, her ne kadar Birinci Dünya Savaşı’nda kısmen, İkinci Dünya Savaşı sonrası büyük ölçüde etkinlik alanı olarak azalsa da yine küresel örgütlenme devam etmektedir. İngiliz Milletler Topluluğu üyesi olarak bağlı ülkeler ve eski sömürge ülkeleri ile dünyayı sarmalayan istihbarat ağına sahiptir.</p>

  <p class="normal">BSC - British Security Coordination - İngiliz Güvenlik Koordinasyonu.</p>

  <p class="normal">CID- Committee of Imperial Defeance - İngiliz Kraliyet Savunma Komitesi.</p>

  <p class="normal">CIFE- Combined Intelligence Far East - İngiliz Uzak Doğu Birleşik Entelijansı.</p>

  <p class="normal">CIS- Combined Intelligence Service - İngiliz Birleşik Entelijans Servisi.</p>

  <p class="normal">IIC- Industrila Intelligence Center - İngiliz Endüstri Entelijansı Merkezi.</p>

  <p class="normal">ISLD- Inter Services Liasion Department - İngiliz Servisler Arası Liyezon Bölümü.</p>

  <p class="normal">JIC- Joint Intelligence Committee - İngiliz Birleşik Entelijans Komitesi.</p>

  <p class="normal">MEIC- Middle East Intelligence Center- İngiliz Orta Doğu Entelijans Merkezi.</p>

  <p class="normal">MI5- British Security Service - İngiliz Güvenlik Servisi eskiden İngiliz Askeri Haber Alma Teşkilatı’nın 5. Kısmı (Military Intelligence) olduğundan bu isim halen kullanılmaktadır.</p>

  <p class="normal">MI6- Secret Intelligence Service- Gizli İstihbarat Servisi.</p>

  <p class="normal">ISIC- Inter Services Intelligence Committee - İngiliz Servisler Arası Entelijans Komitesi.</p>

  <p class="normal">CIM - Central Intelligence Machinery İngiliz Merkezi İstihbarat Mekanizması.</p>

  <p class="normal">SIS (Secret Intelligence Service) İngiliz Gizli Entelijans Servisi(Ml6)’nın diğer adı Gizli Entelijans Servisi olarak da tanınıyor. Bu sivil kuruluş, Amerikan CIA’ine benzer. Görevi ülke dışından haber toplamak ve stratejik görevleri yerine getirmektir. Analiz ve politik değerlendirme yapar.</p>

  <p class="normal">New Scotland Yard, MI9- Escape and Evasion Service - İngiliz Kaçma ve Kurtulma Servisi.</p>

  <p class="normal">İngiliz gizli servislerinin temeli Kral 8. Henri’nin Adalet Bakanı Thomas Cromwell tarafından 1530’da atılmıştır. Daha sonra gelen Kral 3. George’un Başmüşaviri William Pitt oluşturulan servisi yeniden düzenlemiş ve eksiklerini gidermiştir. Bu krallık geleneğinin devamını Birinci Dünya Savaşı’na kadar getirirsek, 1914 öncesi İngiliz istihbaratının temelini oluşturan gizli servisleri şöyle sıralamak mümkündür.</p>

  <p class="normal">a) Özellikle siyasi istihbarata önem veren Dışişleri Bakanlığı istihbarat servisi( Foreign Office Intelligence Service)</p>

  <p class="normal">b) Askeri istihbarat çalışmalarını yürüten Milli Savunma İstihbarat Servisi (War Office Intelligence Service)</p>

  <p class="normal">c) Sömürgelerin İngiltere’ye karşı tavırlarını, tasavvur ve gayelerini, oralardaki aleyhte gelişmeleri, milliyetçilik hareketlerini ve buralardaki karşı sabotaj hareketlerini organize eden Sömürgeler Bakanlığı İstihbarat Servisi (Colonial Intelligence Service)</p>

  <p class="normal">d) Ekonomik, endüstriyel ve ticari istihbaratı yürüten, devlet organizasyonu içindeki olumsuz akımları saptayan da Ticaret Bakanlığı İstihbarat Servisi’dir: (Board of Trade Intelligence Service).</p>

  <p class="normal">Bu servise bağlı olarak bir de “Heyecanlı Haberler Bürosu” bulunmaktadır o dönemde. Bu büro 1916 yılında Alman ve İngiliz donanmaları arasında Sakarejak’da yapılan savaşı İngilizler kazandığı halde, Amerikalılara savaşı İngilizlerin kaybettiği, Almanların kazandığı şeklinde duyurmuştur. Bunun üzerine İngiliz hisse senetlerinin değeri borsada müthiş bir şekilde düşmüştür. İngiliz ajanları bunun üzerine borsada çok düşük fiyattan İngiliz senetlerini toplamışlar, ertesi gün İngilizlerin savaşı kazandıkları ortaya çıkınca İngiltere bu iki günlük kazancını o dönemin 600 bin liraya kadar çıkartma olanağına kavuşmuştur.</p>

  <p class="normal">Ancak İngiltere’de dışişlerine bağlı gizli servis uzunca bir süre eleştirilmiş ve bunun sonucunda da Dışişleri Siyasi İstihbarat Servisi dağıtılmıştır. Ancak Çek buhranının ardından tekrar oluşturulmuştur. 1938’de İngiltere’nin istihbaratına ayırdığı para 400.000 sterlindir. Bu paranın büyük bir kısmı da ajanlarla mücadeleye ayrılmıştır.</p>

  <p class="normal">1970’lerde yeniden yapılandırılan İngiliz gizli servisleri ise;</p>

  <p class="normal1">Askerî İstihbarat Servisleri</p>

  <p class="normal"><span class="idebold">MI:</span> ( Military Intelligence) Kara Ordusu istihbarat servisidir. MI-1 den MI-12’ye kadar uzanan şubeleri bulunmaktadır. MI-11 gizli siyah propaganda ile görevlidir.</p>

  <p class="normal"><span class="idebold">NI</span>: Deniz Kuvvetlerinin istihbarat servisidir. Amerikalıların ONİ adlı kuruluşunun karşılığıdır. Deniz Kuvvetlerini ilgilendiren alanlarda casusluğa karşı savaşır. Güvenlik tedbirlerini alır ve şifreleri korur.</p>

  <p class="normal"><span class="idebold">AI</span>: Hava Kuvvetlerinin istihbarat servisidir.</p>

  <p class="normal">İngilizlerin en önemli istihbarat oluşumları ise Special Branch ya da Special Intelligence adını verdikleri özel istihbarat birimidir. Bu birim 1829’da Robert Peel’in çıkarttığı bir yasayla kurulmuş olan Scotland Yard adlı Londra polis teşkilatının ilgili birimlerinden oluşturulmuştur. Bu birimler iç güvenlik ile yabancıları kontrol gibi görevlerin yanı sıra bir de Kraliyet Ailesi’ni korurlar. Bu teşkilatın casuslukla ilgili birimleri karşı casusluk ile ilgili denetimleri de yaparlar. 1961 yılında Portland’da faaliyetteki ünlü Rus casus şebekesini ortaya çıkartarak bu alandaki ünlerini pekiştirmişlerdir.</p>

  <p class="normal">İngiliz istihbaratında önemli bir birim de MI-5 adı verilen ve doğrudan doğruya başbakana bağlı olarak çalışan casusluk servisidir. Bu birim casuslukta her alanda etkinlik gösterir ve başbakanın korunmasından sorumludur. British Counterintelligence olarak da adlandırılır. Karşı casusluk alanındaki ünü ile tanınır.</p>

  <p class="normal">İngiliz Dışişleri Bakanlığı binasında çalışmalarını yürüten ve MI-6 olarak adlandırılan istihbarat servisi ise sadece pozitif espiyonaj konusu ile uğraşır.</p>

  <p class="normal">İngilizler ayrıca Supply Ministry Security Service olarak adlandırdıkları ve İaşe Bakanlığı bünyesinde bulundurdukları bir gizli servis ile de atom enerjisi ve füze teknolojileri konusunda casusluğa karşı mücadele verirler. Ayrıca oluşturdukları çok ileri teknolojiyle donattıkları bakteriyolojik ve kimya laboratuarlarını da bir kimyasal savaşa karşı hazırlık için kullanırlar.</p>

  <p class="normal">Birimlerin birbirleriyle ilişkilerini Üçler Konseyi adı verilen ve İkinci Dünya Savaşı sırasında oluşturulan bir koordinasyon ünitesi sağlar. İngilizlerin dünyanın her yerindeki ekonomik, siyasi ve askeri elemanları da ayrı ayrı birer gizli servis elemanı gibi çalışır ve bilgi toplarlar.</p>

  <p class="normal">İngilizler ekonomik casusluk alanında da önemli yollar kat etmişlerdir. 1968 yılı sonunda Edward Boyle adlı muhafazakâr bir mebus İngiliz Avam Kamarası’na endüstriyel casuslukla ilgili bir yasa teklifi vermiştir. Bu nedenle yapılan açıklamalara göre İngiltere’de endüstri alanında casusluğu önleyici bir yasanın mevcut olmaması yüzünden 1970’li yılarda yılda 70 milyon sterlin kayıp verilmiştir. Endüstriyel sırların gizli tutulması için yapılan bu masraflara rağmen yine de casusluk önlenememektedir. Endüstriyel casuslar, telefon dinlemek, gizli seçikler yapmak ve adamlar satın almak, çalmak yollarıyla rakiplerinin geliştirdiği ürünlerin teknolojilerini çalmaktadırlar.</p>

  <p class="normal">BBC’nin dinleme servisi; İngiliz istihbaratında çok önemli bir yer tutmaktadır. Örneğin 1958 Lübnan iç savaşı sonunda Amerikalıların Lübnan’a, İngilizlerin Ürdün’e çıkartma yapmalarına karşı Sovyet lideri Kruşçev’in Batı’ya salladığı tehditlerin blöf olduğunu BBC ortaya çıkarmıştır. BBC yaygın dinleme ve tahlil merkezleri sayesinde Kruşçev’in Sovyetlerdeki konuşmalarının tamamını dinlemiş, bunlarda savaşa dair hiçbir ışık bulunmadığını anlayınca, halkın psikolojik olarak savaşa değil tahıl üretimini arttırmaya davet edildiğini ortaya çıkartarak Batı’yı rahatlatmıştır.</p>

  <p class="normal">İngiliz istihbarat yapılanmasında J.I.C olarak tanımlanan Birleşik İstihbarat Komitesi etkin konumdadır. Teşkilat, kamu kesiminin uyacağı günlük raporları hazırlar. “Kırmızı Kitap” olarak adlandırılan bu raporlar ulusal istihbarat bilgilerinin analiz edilmiş halini oluştur.</p>

  <p class="normal">Bunun dışında İngiltere’de şu servisler de bulunmaktadır:</p>

  <p class="normal">1- İstihbarata Karşı Koyma ve Güvenlik Servisi (MI5): İçişleri bakanına bağlı olarak çalışmakta ve sıkı bir denetim mekanizması işletilmeye çalışılmaktadır.</p>

  <p class="normal">2- Özel İstihbarat Servisi S.I.S (MI6):Askeri istihbarat servisidir. 1985’ten sonra terör için özel eğitimli timleriyle tanınmıştır. Terör ve uyuşturucu kaçakçılığı raporları ünlüdür.</p>

  <p class="normal">3- Hükümet Muhabere Karargâhı ( GCHQ): İstihbarat Komitesi’nin saptadığı ihtiyaçlar doğrultusunda haberleşme istihbaratını yapmakla görevli birimdir. Şifreler ve çözümleri bu birimin en tecrübeli olduğu daldır.</p>

  <p class="normal">4- Savunma İstihbarat Servisi (D.I.S): Bütün askerî yapının istihbaratını üreten bu kuruluş dört temel bölümden oluşmaktadır.</p>

  <p class="normal1">MI5</p>

  <p class="normal">British Security Service - İngiliz Güvenlik Servisi Eskiden İngiliz Askeri Haber Alma Teşkilatı’nın 5. Kısmı (Military Intelligence) olduğundan bu isim halen kullanılmaktadır. Amerikan, FBI Teşkilatı ile ana hatları ile aynı tip bir kuruluş olmakla birlikte yurtdışında kontrentelijans faaliyetleri yürütmez. Esas görevi İngiltere’de İngiliz sırlarının yabancı uluslara karşı korunması, içte düzenlenebilecek sabotajlara karşı koymak, devlet sırlarının çalınmasını ve yıkıcı faaliyetleri önlemektir.</p>

  <p class="normal">İngiltere ‘özgürlükler ülkesi’ olarak bilinmesine karşın, çok kompleks bir gizli istihbarat servisi ağına da sahiptir. İç ve dış tehditlere karşı oluşturulan bu sistem büyük ölçüde denetimden uzaktır ve geniş yetkilere sahiptir. Önemine karşın bu ağ gerektiği gibi incelenmemiştir. Bunda hiç şüphe yok ki en önemli faktör bu kuruluşlar üzerindeki esrarlı gizlilik bulutu ve veri yokluğudur. 1990’lara kadar isimlerinin anılması dahi yasak olan bu örgütler büyük bir gizlilik perdesinin arkasında faaliyetlerini yürütmüşlerdir. Bu gizlilik parlamento görüşmelerinde bile bozulamamıştır. Böylesine bir gizlilik medyatik bir ilgi çektiyse de akademik arenadaki sessizlik birkaç istisna dışında pek bozulamamış ve İngiliz istihbarat servisleri tarihçilerin ve edebiyatçıların ilgilendiği bir konu olarak kalmıştır.</p>

  <p class="normal">İngiliz istihbarat servisleri, Orta Doğu’da önemli bir aktördür.</p>

  <p class="normal1">MI6</p>

  <p class="normal">İngiliz İstihbarat Servisi</p>

  <p class="normal">Bu sivil kuruluş, Amerikan CIA Teşkilatı’na benzer. Görevi ülke dışından haber toplamak ve stratejik görevleri yerine getirmektir.</p>

  <p class="normal">Resmi Adı (Secret Intelligence Service) (Gizli Haber Alma Servisi) MI6 (Military Intelligence Section 6) (Askeri İstihbarat Bölüm 6) olarak bilinir. MI6 adı geçmişte (1. ve 2. Dünya Savaşları) bu servisin askeri istihbaratın bir birimi olarak örgütlenmesinden gelir. Bugün resmi durumu ve hiyerarşik yapısı değişmesine karşın kamuoyunda bu adla anılmayı sürdürür.</p>

  <p class="normal">Bugün Birleşik Krallık Savunma Bakanlığı altındaki Savunma Konseyi’ne bağlı hizmet verir. Ayrıca İçişleri ve Dışişleri bakanlıklarıyla da sürekli irtibat halindedir. Faaliyetleri hakkındaki halka açık yayınları sansür yetkisi bulunur. Teşkilatın genel müdürü dâhil tüm çalışanlarının kimlikleri gizli tutulur.</p>

  <p class="normal">Sir Mansfield Cumming tarafından kurulmuştur. Cumming kendisine gelen belgeleri “c” şeklinde imzalardı. Bu gelenek buğun de sürmektedir. Yani Bond filmlerindeki gibi m değil de c’dir tepedeki adam.</p>

  <p class="normal">MI6’nın İngiltere’de “suç sayılan fiilleri işleme hakkına” sahip olduğu iddia olunur.</p>

  <p class="normal">Tarihte ise İngilizlerin Alman Merkez Bankası’ndaki ajanları deşifre olur. Miloseviç’i iktidardan düşürme çabalarındaki beceriksizlikleriyle tarihe geçerler.</p>

  <p class="normal">MI6 bütçesinin bilinen kısmı yıllık 150 milyon sterlindir. Birleşik Krallık’ın haber alma kuruluşlarından biridir. Görevi dış istihbarat faaliyetleridir. Bu konuda tek istisna Kuzey İrlanda’dır. Stratejik durumu nedeniyle Kuzey İrlanda’da haber alma görevi MI6’ya aittir. Birleşik Krallık Savunma Bakanlığı altındaki Savunma Konseyi’ne bağlı hizmet verir. Ayrıca İçişleri ve Dışişleri bakanlıklarıyla da sürekli irtibat halindedir. Faaliyetleri hakkındaki halka açık yayınları sansür yetkisi bulunur. Teşkilatın genel müdürü dâhil tüm çalışanlarının kimlikleri gizli tutulur.</p>

  <p class="normal">1922 yılında özellikle Türkiye hattında gösterdikleri başarılardan sonra özerkleşmişlerdi. O zamanki adı Secret Intelligence Service (SIS) idi.1940’larda SIS’le birlikte SOE, yani Special Operations Executive bürosu kurulmuştur ama savaş sonunda görevi bittiği için kapatılmıştır.<sup class="calibre3"><a href="../Text/istihbarat_split_112.html#footnote-245975-72" id="footnote-245975-72-backlink">[72]</a></sup></p>

  <p class="normal1">İngiliz İstihbaratında Çalışan Ünlü Yazarlar</p>

  <p class="normal">İngiliz Gizli Servis Ajanı James Bond’u filmlerinden kamuoyu bilir. James Bond karakterini edebiyat ve sinema dünyasına kazandıran yazar Ian Fleming idi.</p>

  <p class="normal">Ian Fleming; II. Dünya Savaşı’nda Britanya Deniz Haber Alma Ajansı’nda görev yaptı. Bu görevi sırasında İngiliz istihbarat örgütünde (MI6) çalışmaya başladı. Bu görevi sırasında yaşadıklarından, gördüklerinden ve anlatılanlardan yola çıkıp, kendi düşsel dünyasını da katarak “James Bond” karakterini yarattı.</p>

  <p class="normal">Yazar Ian Fleming’in her ne kadar istihbaratçı olduğu bilinse de karanlıkta kalmış bazı faaliyetleri hâlâ aydınlatılabilmiş değil.</p>

  <p class="normal">İstanbul’daki 6/7 Eylül olayları sırasında İngiliz ajanı Ian Fleming, İstanbul’daydı. Interpol toplantısı için geldiğini söyledi ama bu toplantıya hiç katılmamıştı. Fleming İstanbul’a ne için gelmişti; neler yapmıştı; hiç öğrenilemedi! İddiaya göre, Atatürk’ün evine bomba atıldığı haberinin çıktığı Selanik üzerinden İstanbul’a gelmişti.</p>

  <p class="normal">Ian Fleming olaylardan iki yıl sonra, hikâyesi Türkiye’de geçen “Rusya’dan Sevgilerle” romanını yazdı; 6/7 Eylül gecesi yaşananları ayrıntılarıyla anlattı.</p>

  <p class="normal">Ian Fleming gibi casusluk romanları yazan İngiliz Eric Ambler de MI6’da çalıştı. İki romanında; “Dimitrios’un Maskesi” ve “Korkuya Yolculuk”ta mekân olarak Türkiye’yi kullandı. “Gün Işığı” adlı eserinden uyarlanan “Topkapı” filmi bir dönemin en önemli sinema klasikleri arasında gösteriliyordu.</p>

  <p class="normal">Ian Fleming, Eric Ambler gibi İngiliz istihbarat birimi MI6’da görev yapan bir başka yazar ise William Somerset Maugham’dı. I. Dünya Savaşı’nda İngiliz istihbarat birimine girdi. 1917 yılında MI6 tarafından Bolşevik devrimini engellemek için Moskova’ya gönderildi.</p>

  <p class="normal">1928’de Fransız Rivierası’ndan bir ev alıp sadece yazıyla ilgileneceğini söyledi. II. Dünya Savaşı günlerini, Hollywood’da hikâyelerini sinemaya aktarmakla geçirdi. Pastalar ve Bira, ünlü ressam Gauguin’in yaşamını anlattığı Ay ve Altı Para, Şeytanın Kurbanları, Renkli Peçe eserleri arasındadır.</p>

  <p class="normal">Ve bir MI6 ajanı yazar daha; John Le Carre. Asıl adı, David John Moore Cornwell idi. Bern’de üniversite öğrenimi sırasında İngiliz istihbarat örgütüne katıldı. İlk romanı “Call For the Dead”i 1961’de yazdı. Romanını MI6’ya okutarak onayını aldı. İtiraz gelmedi ancak takma isimle yazması istendi. O da “John Le Carre” adını buldu. En bilindik eseri “Soğuktan Gelen Casus”tu. Kitapları film yapıldı. İngiliz casusu olduğunu ilk günden beri reddeden yazar, bu gizli mesleğini ilk kez BBC’nin 2000 yapımı “The Secret Center” adlı belgeselde açıkladı.</p>

  <p class="normal">MI6 istihbarat örgütünün bir diğer elemanı ise yazar Graham Greene idi. O da yazdığı; “Üçüncü Adam”, “Güç ve Zafer”, “Sessiz Adam” gibi casusluk romanlarıyla tanındı. Le Carre gibi ağzı pek kapalı bir istihbaratçı değildi; bu nedenle arkadaşları arasındaki adı “şebek”ti! Greene’in de eserleri beyazperdeye aktarıldı.</p>

  <p class="normal">MI6’da görev yapmış ünlü yazarların listesine, yeni yazarlar eklenmektedir.</p>

  <p class="normal">Sadece ülkemizde değil dünyada MI6 başarılı bulunur, hep övülür. Bunun en önemli sebebi, işte bu MI6 mensubu yazarların sinemalara da aktarılmış romanlarıdır...<sup class="calibre3"><a href="../Text/istihbarat_split_113.html#footnote-245975-73" id="footnote-245975-73-backlink">[73]</a></sup></p>

  <p class="normal1">İsrail İstihbarat Örgütleri</p>

  <p class="normal"><span class="idebold">MOSSAD</span>, İbranice’de Ha-MOSSAD le-modi’in u-le-tafkidim meyuhadim- İstihbarat ve Özel Operasyonlar Enstitüsü isimli İsrail gizli servisinin kısa adıdır. 1 Nisan 1951’de kurulmuştur. Merkezi Tel-Aviv’dedir. <sup class="calibre3"><a href="../Text/istihbarat_split_114.html#footnote-245975-74" id="footnote-245975-74-backlink">[74]</a></sup></p>

  <p class="normal">MOSSAD, genel olarak dış istihbarat konularında görev yapar. İç istihbarat alanında Shin-Bet (Şabak) isimli kurum faaliyettedir.</p>

  <p class="normal">MOSSAD’ın asıl gücünü, resmi elemanlarından çok dünyanın dört bir tarafında etkili pozisyonlarda olan Yahudileri kullanabilmesinden aldığı söyleniyor. Diğer teşkilatlara göre üstünlüğü, iyi organize olmuş bulunması ve MOSSAD’a sızmanın mümkün olmamasıdır. Şili İç Güvenlik Servisini, İran’ın Savak Teşkilatını, Kolombiya Emniyet Kuvvetlerini, Arjantin, Batı Almanya, Güney Afrika’yı ve Uganda Diktatörü İdi Amin’in ve Panama eski Diktatörü Manuel Noriega’nın Gizli Polis Örgütü’nü eğitmiştir.</p>

  <p class="normal">Yalan makinesi testinin çok daha etkili biçimde kullanıldığı diğer bir istihbarat örgütüdür. MOSSAD’ın kendi ajanlarına iki haftada bir yalan makinesi testi uyguladığı söyleniyor. Bu durumda, MOSSAD içinde başka ülke hesabına çalışabilmek için başka ülke hesabına çalıştığını dahi bilmemek, yani “köstebek olduğunun farkında olmayan bir köstebek olmak” gerekiyor.</p>

  <p class="normal">MOSSAD, üyelerine “katsa ve sayan” denir. Sayanlar genelde operasyona katılmaz, sadece bulundukları konum itibariyle, istihbarat ve bilgi aktarımında bulunurlar, İsrail için lobi faaliyetleri yaparlar. Katsalar ise, tamamıyla operasyon için eğitilirler, gereğinde tetik çekmek için gösterilen hedef en yakınları bile olsa tereddüt etmezler.</p>

  <p class="normal">MOSSAD; dünya genelinde faaliyet gösteren, en gizli, en bilinmeyen istihbarat örgütüdür. Çoğu kimse İsrail gibi “küçük” bir devletin niçin ve nasıl böyle bir organizasyona sahip olduğunu anlayamaz. ABD’nin CIA’i dışında dünyada bu kadar etkin tek istihbarat örgütünün İsrail’e ait olması aslında oldukça dikkat çekicidir.</p>

  <p class="normal">MOSSAD’ın kurulmasından önce İsrail Devleti’nin istihbaratı SHAI isimli örgüt tarafından sağlanıyordu. MOSSAD’ın kurulmasıyla bambaşka bir yapılanma ve dünyanın en tehlikeli cinayet şebekesi oluşturuldu. Bu cinayet şebekesi pek çok ülkede mafyayı, terör örgütlerini ve kontrgerillayı örgütledi.</p>

  <p class="normal">SHAI, Sherut Yediot baş harflerinden oluşan bir kısaltma. İbranice’de Bilgi (istihbarat) Servisi anlamına geliyor. Haganah’ın istihbarat kolu. İsrail Devleti’nin kurulmasıyla Haganah, İsrail ordusunun içinde eriyor ve SHAI da yerini altı hafta sonra yeni kurulacak İsrail İstihbarat Servisi’ne bırakıyor. SHAI servisinin en son Başkanı Isser Beeri.</p>

  <p class="normal">Isser Beeri SHAI üyeleriyle yaptığı son toplantıda, Ben Gurion’un isteğini açıklıyor: SHAI’nin dağıtılması ve bu üyelerin yeni kurulacak istihbarat servisini şekillendirmesi. Bu sadece SHAI’nin isim değiştirmesi olayı değildi. İsrail’de dört tane yer altı istihbarat grubunun oluşması anlamına geliyordu.<sup class="calibre3"><a href="../Text/istihbarat_split_115.html#footnote-245975-75" id="footnote-245975-75-backlink">[75]</a></sup></p>

  <p class="normal">“MOSSAD’ın ilk Başkanı bir hahamın oğlu olan Reuven Shiloah’dır. Shiloah, başkanlığı çok kısa sürmesine rağmen teşkilatın temel kurallarını belirleyen kişi olmuştur.”<sup class="calibre3"><a href="../Text/istihbarat_split_116.html#footnote-245975-76" id="footnote-245975-76-backlink">[76]</a></sup></p>

  <p class="normal">“Shiloah, II. Dünya Savaşı’ndan sonra Siyonist liderlere yazdığı gizli raporda yabancı istihbaratlarla ilişkiye geçeceklerini özellikle CIA’e bildirmiştir. Shiloah tüm dünyadaki Yahudilerle, Yahudi Devleti arasında kurulacak sağlam ilişkinin öneminin farkına varmıştır.</p>

  <p class="normal1">MOSSAD’ın Bölümleri</p>

  <p class="normal">MOSSAD, çalışmalarını farklı alanlarda uzmanlaşmış dört ayrı bölümle yürütür. Bunlar: Askerî İstihbarat, Yerli Gizli Servis, Yabancı İstihbarat Servisi ve Aliyah Beth.</p>

  <p class="normal">Askerî İstihbarat: “MOSSAD’ın askeri istihbarat bölümü, ‘Aman’ olarak tanınır. İbranice adı ‘Agaf ha-Modi’in’dir. Bunun tercümesi, “istihbarat kanadı”dır. Görevi Müslüman ülkeler hakkında bilgi toplamaktır.”</p>

  <p class="normal">“Aman” çok iyi organize edilmiş bir askerî birliktir. Altı bölümden oluşur. Özellikle iki bölüm tarafından yönetilir: Toplama ve Prodüksiyon. Toplama bölümü, sınır ötesine ajanlar göndermek, radyo kanallarını ele geçirmek, genellikle ülkelerdeki telefon konuşmalarını dinlemekten sorumludur. Prodüksiyon bölümünde, “Aman”lı 7.000 kişinin 3.000’i çalışır. Konuları, dış ülkelerden çalınan belgelerin ve bilgilerin analizidir. Bu analizler politikacıların karar vermesinde yardımcı olur. “Aman” basına verilen bilgileri de kontrol altında tutar.</p>

  <p class="normal">Aman’ın sınır ötesi harekâtlar için oluşturduğu çok gizli komando birliğinin adı Sayeret Matkal’dır.”<sup class="calibre3"><a href="../Text/istihbarat_split_117.html#footnote-245975-77" id="footnote-245975-77-backlink">[77]</a></sup></p>

  <p class="normal">“30 Haziran 1954’te Aman’ın gizli kolu Unit 131 Mısır’da bir operasyon düzenliyor. ‘Operation Susannah’ adlı bir sabotaj. Bombaların hedefi Mısır askeri örgütleri değil; İngiliz ve Amerikan enstitüleri, tiyatrolar ve postaneler. Bundaki amaç Washington ve Londra’nın Mısır aleyhinde bir politika geliştirmelerini sağlamak. Bu iş için Alman Yahudisi Avraham Seidenwerg seçiliyor. Kibbutz’da Avri El-Ad adını alıyor. Daha sonra Mısır’a Paul Frank adında zengin bir Alman iş adamı karakterinde gidiyor.”</p>

  <p class="normal">Aman’a bağlı ‘Gadna’da değişik bir eylem grubu: Gadna yarı askeri bir gençlik grubudur.<sup class="calibre3"><a href="../Text/istihbarat_split_118.html#footnote-245975-78" id="footnote-245975-78-backlink">[78]</a></sup></p>

  <p class="normal">“Yerli Gizli Servis” (Domestic Secret Service): Yeril Gizli Servis’in başına Isser Harel getiriliyor. Bu servis Shin-Beth” adında. Genel Güvenlik Servisi anlamında. İbranicesi Sherut-ha-Bitachon ha-Khali.</p>

  <p class="normal">Shin Beth, destek ve operasyon olmak üzere iki bölüme ayrılmaktadır. Destek bölümünde, sorgulama teknolojileri, koordinasyon ve operasyonlar için lojistik destek vardır. Operasyon bölümü ise üçe ayrılır: 1- Koruma ve güvenlik: İsrail elçiliklerini, başkanı ve İsrail savunma sanayinin korunması, 2- Müslüman ülkelerle ilişkiler, 3- Müslüman olmayan ülkelerle ilişkiler.</p>

  <p class="normal">Üçüncü Bölüm: “Yabancı İstihbarat Servisi”: Bu servisin ilk Başkanı Boris Gurtel’dir.</p>

  <p class="normal">Yabancı istihbarat servisi Varash’ın toplantı saati, yeri hiçbir zaman bilinmez. Dikkatlice saklanır. Varash, halka hiç açıklanmamıştır. Varash’ın görevi, çeşitli gizli servisler arasında bağlantı kurmaktır.</p>

  <p class="normal">Politika Şubesi, adına rağmen, İsrail istihbaratının denizler arası kolunu oluşturur. Bu şubenin ajanları diğer gizli servislerle bağlantı kurarlar. Politika Şubesi ajanları Londra, Roma, Paris, Viyana, Bonn ve Cenevre’de İsrail konsolosluklarında diplomasi kisvesi altında operasyonlarını yapmışlardır. Böylesi daha avantajlıdır, çünkü diplomatların dokunulmazlıkları vardır.</p>

  <p class="normal">Dördüncü Bölüm: “Yer altı Gizli İşleri Servisi”: Aliyah Beth. Bu bölüm yer altı gizli işlerine devam edecekti. Orijinal görevi Yahudilerin Filistin’e kaçmasını sağlamak ve bu işi yasal hak haline getirmekti. 1937’de Haganah tarafından kuruldu. Bu bölümün başında Saul Meyeroff, takma adlı Shiloah, vardı.</p>

  <p class="normal">MOSSAD’ın Yahudileri Göç Ettiren Kolu: “Aliyah Beth”dir.</p>

  <p class="normal">Yahudileri Filistin topraklarına göç ettirme görevini MOSSAD’ın bu özel bölümü üstlenmiştir. Bu iş için kurulmuş olan Aliyah Beth isimli alt örgüt, dünyanın pek çok yerinde düzenlediği provokasyonlarla sahte bir Yahudi aleyhtarı hava estirmiştir.<sup class="calibre3"><a href="../Text/istihbarat_split_119.html#footnote-245975-79" id="footnote-245975-79-backlink">[79]</a></sup></p>

  <p class="normal1">MOSSAD’ın Eylem Metotları<sup class="calibre3"><a href="../Text/istihbarat_split_120.html#footnote-245975-80" id="footnote-245975-80-backlink">[80]</a></sup></p>

  <p class="normal">MOSSAD’ın propaganda mahiyetindeki, fakat fazla stratejik önemi olmayan eylemlerini açık bir güç gösterisi şeklinde yaptığı bilinen bir durumdur. Bu propaganda genellikle MOSSAD kontrolündeki basın aracılığıyla dünya kamuoyuna duyurulur. Entebbe Baskını (ilerleyen sayfalarda detaylı olarak ele alınacaktır) gibi eylemler bu sınıfa dâhildir. Ancak İsrail’in ve Siyonizm’in menfaatlerini doğrudan ilgilendiren ciddi konularda ise son derece gizli ve örtülü bir politika izlenmektedir. Bu durumda kendi eylemlerini başka örgütlere yıkarak, tamamen ilgisiz bir tutum sergilenir. Tüm bunlar dünya çapında bağlı basın organları, gazeteci ve yazarlar, film yönetmenleri, siyasi yorumcular kanalıyla kamuoyuna benimsetilir.</p>

  <p class="normal">MOSSAD’ın bu anlamda propagandasının yapıldığı filmler dünya televizyonlarında sık sık yayınlanmaktadır. Filistinlileri sürekli terörist olarak tasvir eden, ancak İsrail’in suçlarından hiç söz etmeyen “Delta Force”, Münih Olimpiyat Köyü’ndeki olayların İsrail lehinde çarpıtılarak aktarıldığı “Münih’te 21 Saat”, 1976 Entebbe Baskını’nın anlatıldığı çalışmalar, eylemler hakkında pek çok filmler çekilmiş, kitap yazılmış ve MOSSAD dünya kamuoyuna yalnızca MOSSAD İsrail Devleti’ni düşünen, diğer devletlerin iç işlerine karışmayan, kahraman bir örgüt gibi tanıtılmıştır.</p>

  <p class="normal">Nazi savaş suçlusu Adolf Eichmann ve İsrail’in nükleer santralı Dimona ile bilgileri açıklayan hahamın oğlu Vanunu’nun kaçırılmaları gibi eylemler, bir anlamda tüm dünyaya “İsrail’e ihanet edenleri nerede olurlarsa olsunlar buluruz, cezalandırırız” mesajı vermek için düzenlenmiş MOSSAD operasyonlarıdır. Bu gibi eylemler dünya kamuoyu önünde rahatlıkla gerçekleştirilir. Daha sonra basın organları aracılığıyla da sıkça gündeme getirilerek MOSSAD’ın caydırıcı mesajı kitlelere ulaştırılmış olur.</p>

  <p class="normal">Bir başka metot ise kendi ajanlarını bilgi sızdırmış gibi gösterip “Hile Yolu MOSSAD” türü kitaplarla MOSSAD’ı olduğundan da mükemmel bir istihbarat örgütü gibi göstererek, MOSSAD’a karşı kişilerde korku dolu bir hayranlık uyandırmaktır. “Bizim elimizde bu kadar nükleer güç var” mesajının ilgili yerlere gitmesi için, Vanunu tarafından açıklanan Dimona Nükleer Santralı hikâyesi de benzer bir taktikle planlanmıştır.</p>

  <p class="normal">Ayrıca CIA’den sadece istemekle elde edebileceği bilgileri, MOSSAD’ın bir güç gösterisi yapmak amacıyla Ajan Pollard vasıtasıyla CIA’den çalması da metotlardan biridir.</p>

  <p class="normal">Ancak pek çok kaynakta yer alan daha önemli bilgiler ve MOSSAD’ın gerçek yüzünü gösteren eylemler ise örtbas edilmesi gereken kirli işlerdir. MOSSAD’ın dünyadaki uyuşturucu ve silah ticareti üzerindeki denetimi, Olof Palme’nin öldürülmesi, Kennedy suikastı, Maxwell’in sır dolu ölümü, çeşitli ülkelerdeki faili meçhul cinayetler, mafyanın örgütlenmesi, kontrgerilla ve terör örgütlerinin teşkilatlandırılması, tüm dünyadaki kontralara verilen destekler bu tür eylemlerdendir.</p>

  <p class="normal">MOSSAD, Kıbrıs’tan Sibirya’ya uzanan Irak, Suudi Arabistan, Pakistan ve Birleşik Arap Emirlikleri’ne Seylan üzerinden ajan sokan tek örgüt, Afrika ve Latin Amerika’ya ajan ihraç eden belalı şirkettir. Türkiye’de Güneydoğu sorununa ilişkin sıkı önlemler alınırken okun sivri ucunu Irak ve Suriye’ye yöneltmeye çalışan bu arada Türkiye’yle ilişkileri geliştirmeye çalışan bir örgüt şemasıdır MOSSAD.”<sup class="calibre3"><a href="../Text/istihbarat_split_121.html#footnote-245975-81" id="footnote-245975-81-backlink">[81]</a></sup></p>

  <p class="normal">MOSSAD’ın propaganda amacıyla gerçekleştirdiği eylemler çoktur.<sup class="calibre3"><a href="../Text/istihbarat_split_122.html#footnote-245975-82" id="footnote-245975-82-backlink">[82]</a></sup></p>

  <p class="normal">MOSSAD; Kuzey Irak’taki Barzani bağlantısıyla, Orta Asya’daki Türk Devletleri’nde İslam aleyhinde gösterdiği yoğun propaganda faaliyetleri ve bu ülkelerin birçok yeraltı kaynaklarının kullanımını kendi tekeline almasıyla, Orta Doğu’da maaşa bağladığı piyon devlet başkanlarıyla, Bosna-Hersek katliamına yaptığı katkılarla, sürgün ettiği mazlum Filistinlilerle, Latin Amerika’daki uyuşturucu işini organize eden kontralarıyla, insani yardım adıyla Somali’den Kızıldeniz’in anahtarını teslim almasıyla gündemleri meşgul eden bir gizemli istihbarat örgütüdür.</p>

  <p class="normal1">Çin İstihbarat Örgütleri</p>

  <p class="normal">Çin’in teknolojik atılımının öteki tarafı, sanayi casusluğudur.</p>

  <p class="normal">Teknolojide ileri olan Batılı ülkelerin son zamanlardaki en önemli sorunu, yıllar boyu çalışıp geliştirdikleri buluşların, uygulamaların çalınıp başkalarınca kullanılmasıdır. Geçmişte özellikle savunma ve uzay sanayinde Amerikan teknolojik sistemlerini çalanlar Ruslardı. Hatta bir ara iş o boyutlara varmıştı ki, Sovyetler Birliği’nin bazı uçaklarının görüntüsü bile Amerikan platformlarının aynısıydı.</p>

  <p class="normal">Endüstriyel casusluk hemen her iddialı ülke tarafından teknolojik yönden gelişmiş her ülkede gerçekleştiriliyor. Çin; sanayi sıçraması yaşarken her alanda çok ileri teknolojik atılımlar yapıyor. Çin başta Batılı ülkelerin yıllar boyunca endüstrinin her alanında gerçekleştirdikleri teknolojik gelişmeleri kopya edip üretebiliyor.</p>

  <p class="normal">Bir anlamda Çin’in dünyaya egemen olma hedefine ait politikalarının en hızlı aracı ve yöntemi bu. Batılılar da geçmişte Çinlilerin buluşu olan barut, porselen gibi teknolojik yenilikleri almışlardı. Bir anlamda bugün Çinliler geçmişin öcünü onlardan alıyor.</p>

  <p class="normal">Teknolojik atılımda hazıra konmak isteyen Çin, yurt dışındaki öğrenciler, akademisyenler, sanayi tesislerini ziyaret eden teknisyenler, diplomatlar gibi sayıları on binleri bulan Çinlilerin tamamını bilgi toplamada kullanıyor. Hedef ülkeler de başta ABD, Almanya ve Japonya. Çin’in içinde üretim yapan yabancı firmalar da Çin casusluğunun hedeflerinden. Çin’in sanayi casusluğu ile ilgili girişimlerinin büyük bir bölümünü Çin devlet kuruluşları, araştırma enstitüleri veya üretime dönük firmaları tarafından yapılmaktadır. Özellikle ABD’nin Federal Araştırma Bürosu’nun (FBI) açıkladığı üzere olayın temelinde Amerikalıların para kazanma hırsı ile Çinlilerin bol miktardaki parasının buluşması var. Yani Çinliler, parayla da hazır bilgi satacak adamları her yerde ve özellikle ABD’de rahatlıkla buluyorlar.</p>

  <p class="normal">Çin’in sanayi casusluğunun hızlı ve sonuçlarından zerre kadar endişe etmediği, durdurulamaz boyutlarından nasibini alan firmalar artık sonuçlara bazen bilerek de katlanıyorlar. Alman Şansölyesi Angela Merkel’in bürosundaki bilgisayarlara insan eli girmemişse bile Çin’e ait olduğundan şüphelenilen Truva atları sokulmuştu. Stratejik Alman bakanlıklarının bürolarındaki bilgisayarlar da aynı akıbete uğramıştı. Benzer bir Truva atının virüs olarak Amerikan Savunma Bakanı’nın bilgisayarında da bulunduğu açıklandı. Her alanda stratejik bilgilere ulaşma amacındaki Çin’in bizzat humint (insana dayanan istihbarat) yoluyla teknoloji kopyalamasına dair de örnek olaylar anlatılıyor.</p>

  <p class="normal">Geçmişte Çin’e rahatlıkla otobüs satan Alman NEOPLAN firması, şu anda Çin’e araç satamamaktadır. Çünkü Çinliler Neoplan otobüslerinin hemen hemen aynısını Zonda diye üretmeye başlamışlardı.</p>

  <p class="normal">Yine; Alman Siemens ve Thyssen-Krupp firmalarının mühendisleri hâlâ şoktalar. Çünkü 2004 yılında Şanghay’daki bir fuarda gösterilen, manyetik alanda yol alan Alman Transrapid treni bir benzerinin daha Almanya’da tam olarak işletmeye geçmeden CM1-Dolphin adıyla Çin’de çalışmaya başlar.</p>

  <p class="normal">Yine bir Alman teknik heyetinin Çin’de kalacakları otele yerleşmelerinin ertesi günü, Çinli muhatapları ile görüşmeye başladıklarında, yalnız kendilerinin bildikleri özel teknik ayrıntıların karşı tarafça bilindiğini öğrenmeleri de ilginç olaylar arasında sayılmakta. Bu bilgilerin tek kaynağının dizüstü bilgisayarlarında olduğu ve Almanların bir süre otel barında vakit geçirdiklerinde bilgisayarlarını odalarında bırakmış olmaları olayın perde arkasını açıklamadaki varsayım. Çinlilerin özel bilgilere sahip yabancı heyetleri, bizzat gizli işlerini hızlı halledecekleri ve bu amaçla kullandıkları otellere yerleştirdikleri de bilinen bir gerçek.</p>

  <p class="normal">2004 yılında ABD’de FBI tarafından ortaya çıkarılan bir olayın kahramanının da bizzat Pekin’in doğrudan yönlendirmesiyle faaliyette bulunduğu tespit edilmiştir. Buna göre, 1985 yılında Amerikan vatandaşı olan Çinli mühendis, Amerikan Donanması’nın denizaltı geliştirme programında çalışırken yüksek güvenlik soruşturmasından geçmiş olduğu halde, “uçak gemisi elektroniği” ve “denizaltı güç” sistemleri konusundaki gizli bilgileri bilgisayarına aktardıktan sonra yakalanmıştı. Bu mühendisin evinde yapılan araştırmalar, yakın arkadaşı olan bir başka Çinli mühendisin de ona aktardığı özel teknik bilgilerin ele geçmesini sağlamıştı. Boeing’de çalışan bu mühendiste başka uçak ve uzay geliştirme programlarına ait gizlilik dereceli önemli bilgiler ele geçirildi.</p>

  <p class="normal">Yine, San Jose, California’da, yakalanan iki Çinli mühendisin çalıştıkları iletişim teknolojileri üreten firmalardan çaldıkları bilgisayar yongaları ile ilgili gelişmeler de Amerikan basınında yer almıştır. İlginç olan iki mühendisin çaldıkları bilgilerle, kendileri tarafından, Şanghay’ın 100 mil güneybatısında kurdukları fabrikada, yonga üretimine geçmeyi planlamış olmalarıydı. Sorgulamalarındaki ifadeleriyle bu mühendisler sonradan Çin hükümeti ve araştırma çevrelerinden alacakları kredi ile teknolojik açıdan yaşamsal ve hatta Çin’in süper entegre devreler sisteminde atak yapmasını sağlamak adına bu girişimde bulunduklarını itiraf ettiler.</p>

  <p class="normal">2005 yılında da bir Rus Roket teknolojileri firmasının üst yöneticisinin Rus Gizli Servisi (FSB) tarafından tutuklandığı açıklandı. İddialara göre bu yönetici uzayla ilgili gizli teknolojik bilgileri Çin’e satmakla suçlanıyordu. Bu bağlamda Çin’in 2005 yılındaki uzaya ikinci kez insan göndermesindeki başarının Rus uzay teknolojisi ile ilgili olduğu da iddia edilmekte. Yine aynı günlerde bir Rus fizikçisinin Rusya’ya ait teknolojik bilgileri Çin’e satmak suçlamasıyla bir Sibirya mahkemesince 14 yıl hapse mahkûm edildiği de açıklanmıştı.</p>

  <p class="normal">Çinlilerin sanayi casusluğu konusundaki çalışmalarının çok başka ve ileri boyutlarının örneklerinden birini de, 1995 yılında Clinton hükümetinin onayıyla iki Çin firmasının, son derece sofistike manyetik rulman üreten bir konsorsiyuma ortak olmalarında görebiliriz. Özellikle balistik roketlerin yönlendirilmesinde ve denizaltıların sessiz motorlarında kullanılan bu rulmanların Çin Halk Cumhuriyeti’ne ihraçları yasak olmasına karşın, üretim teknolojisinin iki ortak Çin firması tarafından çoktan Çin’e aktarıldığı konusunda ciddi şüpheler var. Bütün bu örnekler Çin’in oyuncaktan silaha, otomobilden bilgisayara kadar her alanda hızlı bir şekilde dünyanın her yerindeki ileri teknolojilere insan eli veya bilgisayarlara virüs sokarak ulaşmadaki yöntem ve hikâyelerinin bir kısmıdır.</p>

  <p class="normal1">Çin’in İstihbarat Ağı</p>

  <p class="normal">Alman istihbarat örgütleri, halen Almanya’da görevli 250 kadar elçilik ve konsolosluk çalışanının yaklaşık yüzde onunun ve Çin medya kuruluşlarına ait 16 haber muhabirinden 5’inin istihbarat ve ağırlıklı olarak sanayi ve savunma sanayi alanlarındaki haber almaya yönelik çalıştıklarını bir brifingde üst kademe politikacılara aktarmıştır.<sup class="calibre3"><a href="../Text/istihbarat_split_123.html#footnote-245975-83" id="footnote-245975-83-backlink">[83]</a></sup></p>

  <p class="normal">Ayrıca, dünya istihbarat çevrelerinin tahminleri de dünyada 800.000 kadar Çinli’nin bir şekilde Çin sanayi istihbaratına hizmet ettiklerine işaret etmekte. Bunlara, yurt dışındaki bütün Çinli öğrenciler, işadamları, üretim tesislerine bilimsel ziyaret veya staj için gelen mühendisler de dâhil ve bunlar bir şekilde Çin Komünist Partisi’nin hizmetindeler.</p>

  <p class="normal">Almanya’daki en büyük yabancı öğrenci grubunu 27 bin öğrenciyle Çinlilerin oluşturuyor olması ve bunların hemen hepsinin parasal ve pasaport gibi bürokratik evrak yönlerinden Çin konsolosluklarına bağımlı ve dolayısıyla istenileni yerine getirme durumunda olmaları da Çin istihbarat sisteminin işini kolaylaştırıyor. Bütün bu kişilerin bilgileri ve konumları, öğrenim durumları, geçmişte ve halen çalıştıkları yerler ve kapasiteleri Çin’in istihbarat örgütlerince veri bankalarına depolanmış. Bu amaçla da çalışan ve öteki işlevlerinin yanı sıra bilimsel ve sanayi casusluğunu da yürüten Çin istihbarat örgütleri; Devlet Güvenlik Bakanlığı (dış ve iç istihbarat ile görevli), Askerî Gizli Servis (askerî iç ve dış istihbarat ile görevli), Elektronik Dinleme Dairesi (haberleşme ve elektronik istihbarat ile görevli) şeklindedirler.</p>

  <p class="normal">Bu örgütler, özellikle yurt dışında öğrenim gören Çinli öğrencileri bütün bilimsel araştırma ve geliştirme çalışmalarında bilgi toplama amacıyla kullanmaktadır. Bunların çalışmasının temeli; “hiçbir bilgi önemsiz değildir” şeklindeki ana fikirle bütünleşir. Bunlar için çevrelerindeki bütün görsel veya bilgisayarların içerdiği bilgiler ele geçirilmeye adaydır. Bunu da anında başarıyla elde etme becerisini öğrenmişlerdir. Özellikle Batı ülkelerinde kahve molalarında bilgisayarların genelde kapatılmaması hususu bu amaçlı kişilere önemli ölçüde yardımcı olur. Batılı teknoloji firmalarının çoğu genelde korunması gereken bilgilere sahip olduklarını ifade etseler de bunları koruma konusunda çoğunun güvenilir konsepti olmadığı da bilinmektedir.</p>

  <p class="normal1">Bilgisayar Ortamı ve İstihbarat Faaliyetleri</p>

  <p class="normal">Mayıs 2007 yılında Alman yöneticilerinin gündeminde Çin’in sanayi casusluğu konusu vardı. Ortaya konan bilgiler şok edici nitelikteydi. Çünkü hemen her gün Çin’in Lanzu, Kanton ve Pekin şehirlerinden Alman hükümet makamlarına çeşitli Word ve Power Point dosyaları geliyordu. Bu dosyalar açıldığında ise hasım, bilgisayarınızın içine yerleşiyordu. Hasmın görünmeyen askerleri Truva Atları, görünmez izleme programları şeklinde taarruz noktasında bekliyorlardı. Güney Kore üzerinden yapılan bir yönlendirici değişimi ile gelenin künyesi tam olarak saptanamıyordu.</p>

  <p class="normal">Hükümet sırlarını ele geçirme yanında, ele geçirilen şeyler daha önemliydi. Bunlar Alman halkının malı olarak kabul edilmesi gereken teknolojik birikim ve buluşlar (know-how) idi. Yani Almanya’nın uluslararası rekabette sahip olduğu tek doğal kaynaklardı.</p>

  <p class="normal">Çin, teknolojik üstünlüğü olan ülkelerin yıllar, nesiller boyunca geliştirdikleri buluşlara, her yoldan saldırıya geçerek bir nesilde erişme çabasındaydı ve bunda da hemen her alanda başarı sağlıyordu. Almanlar ülkelerindeki endüstriyel casusluğun yaklaşık yüzde 60’ının Çinliler tarafından gerçekleştirildiğini açıklamak durumunda kalmışlardır. Yine Alman yetkililerin ifadesine göre geçmişte Sovyetler özellikle savunma sanayinde çok yoğun bir şekilde casusluk yaparken, Çinliler özellikle ekonomik ve bilimsel alanlarda casusluğa ağırlık vermektedirler. Halen Almanya’da büyük kurumlar artık bilgisayarlara yönelik saldırılar konusunda güvenlik sistemleri perdeleri geliştirirken, bu yolda yapılan çalışmalarla, özellikle dışişleri ve şansölyelik makamlarındaki bilgisayarlarda ciddi miktarda casus programlarının bulunup imha edilmiş olması bütün önlemlerin yeterliliği konusunda şüpheler uyandırıyor.</p>

  <p class="normal">Bilgisayara karşı savaş başlatılmıştır ve bunda da belki göreceli başarılar sağlanacaktır. Ancak insan unsuruna dayanan istihbarat konusunda Almanların eli kolu bağlıdır. Ülkede mevcut 27 bin kadar Çinli öğrenci ile çok miktardaki bilim adamının hangisi ile uğraşacağı konusu Alman güvenlik güçlerinin daha uzun süre başını ağrıtacağa benzemektedir.</p>

  <p class="normal">Bilgisayar ortamında yapılan casusluk Almanya ile sınırlı değil. 2005 yılında FBI tarafından yayınlanan bir rapora göre Çin, ABD için en büyük casusluk tehlikesi yaratan ülke olarak ilan edilmiştir. Yine benzer bir rapor, bizzat Amerikan Temsilciler Meclisi’nin bilgisayarlarına bile kısa bir süre içinde 16 kez girildiğini dile getirmiştir. Fransa’da da önemli bir Fransız otomobil parçaları imalatçısı firmanın örnek çalışan ilan ettiği bir Çinli teknisyenin, bir süre sonra firmanın çok gizli bilgisayar dosyalarına girerek hemen bütün otomobil tasarımlarının bilgilerine sahip olduğu da ortaya çıkarılmıştır.<sup class="calibre3"><a href="../Text/istihbarat_split_124.html#footnote-245975-84" id="footnote-245975-84-backlink">[84]</a></sup></p>

  <p class="normal1">Fransa İstihbarat Örgütleri</p>

  <p class="normal">Dünyada etkin bir istihbarat servisi de Fransızlara aittir. Fransızların istihbarat servisinin kurucusu XII. Louis’in başmüşaviri Kardinal Richelieu’dur. Richelieu’nun attığı temeller XIV. Louis zamanında Kardinal Mazarin tarafından tamamlanıp geliştirilmiştir. Bunların ardından askerî casuslukta büyük başarı sağlayan ve Fransız gizli servisini sağlamlaştıran kişi Napolyon olmuştur. Ancak bu dönemlerin ardından İkinci Dünya Savaşı’na kadar Fransız gizli servisinin çok büyük başarılarının olduğunu söylemek mümkün değildir. Fransızların istihbarat çalışmalarını genelkurmay yürütmektedir.</p>

  <p class="normal">Bu istihbarat anlayışında dört servis çalışmalarını sürdürmektedir. İkinci Dünya Savaşı öncesinde Fransız istihbaratı dağınık, tembel ve değerlendirmelerden yoksun çalışmıştır. Ancak İkinci Dünya Savaşı sonrasında bu durum değişmiştir. Fransızlar bütün istihbarat alanlarında ilgili birimler oluşturmuşlar ayrıca bir Milli Emniyet (Surete Nationale) adlı genel istihbarat örgütü kurmuşlardır.</p>

  <p class="normal">İçişleri Bakanlığı’na bağlı olan bu kuruluş, ayrı birimler yerine tek merkezden yönetim esasına göre oluşturulmuştur. Kuruluş beş kısımdan oluşmuştur. Bunlar;</p>

  <p class="normal">1- Adli polis, 1970’lerde 17 bölgede iki bine yakın kadrosuyla hizmet vermiştir.</p>

  <p class="normal">2- Kır polisi, bu kadrolar taşrada görev yapmışlardır ve jandarma ile birlikte çalışmışlardır.</p>

  <p class="normal">3- Ulusal Gözleme Müdürlüğü DST (Direction de la Surveillance du Territoire) bir karşı casusluk servisidir. 1942 yılında işgal zamanı lağvedilmiş, fakat 1945’te yeniden faaliyete geçirilmiştir. 1970’lerde 1200 memur çalıştıran DST sert, etkili bir servistir. DST’nin 1947-1961 yılları arasında 473 kişiyi mahkemeye sevk ettiği, 1300 kişiyi sınır dışı ettiği, 75 diplomatın Fransa’dan geri çağrılmasına yol açtığı, şüpheli 2700 yabancının Fransa’ya girmesine mani olduğu, 30 Fransız’ı vatandaşlıktan attırdığı,120 gazete ve dergiyi kapattırdığı, 140 cemiyetin kapısını mühürlettiği açıklanmıştır. Bu rakamlar servisin çalışmaları hakkında bir fikir verse gerektir.</p>

  <p class="normal">4- Genel İstihbarat (RG- Renseignements Generaux) teşkilatı ise politik ve ekonomik haberler başta olmak üzere bütün istihbarat değerleri ilgi alınana girer ve ülkedeki yabancıları kontrol eder. Fransa’da faal durumdaki ajanların saptanmasına çalışır. RG arşivlerinde 1970’li yılların başında 400 binden fazla kişi hakkında arşiv bilgisi bulunduğu bilinmektedir. Aynı yıllar içinde Fransız polisinin arşivlerindeki fiş sayısı da 10 milyonun üzerindedir. Fransız gizli polisi sendikacılardan işadamlarına, yabancı gazetecilerden devlet ve bilim adamlarına kadar herkesin fişini tutmaktadır.</p>

  <p class="normal">5- CRS olarak adlandırılan (Compagnies Republicanies de Securite) seyyar polis teşkilatı da olaylara müdahale için hazır güç olarak çalışır.</p>

  <p class="normal">Teknik açıdan çok üstün olmamakla birlikte merkezî sistemi ve kullandığı yöntemler açısından Fransız servisi, dünya istihbarat servisleri arasında ön sıralarda yer alır.</p>

  <p class="normal">Fransız istihbarat sisteminde en önemli şey muhbir veya haber kaynağı için getirilen olanaklardır. Fransızlar bu iki unsuru teminat altına alan ve koruyan bir sistem kullanmaktadırlar. Onların suçlarını affeder ve korurlar. Oysa diğer ülkelerde bu durum genellikle az bir ceza veya en hafif yoluyla göz hapsi olarak uygulanmaktadır.</p>

  <p class="normal">Fransa’da bugün iki ana istihbarat yapılanması vardır. Bunlardan biri Dış Güvenlik Genel Müdürlüğü olarak adlandırılan DGSE’dir. 2 Nisan 1982 tarih ve 82/306 sayılı kararname ile kurulan birim Savunma bakanlığı çatısı altında örgütlenmiştir. Bilgilerini Milli Savunma Sekreteryası (SGDN), Cumhurbaşkanı Özel Genel Kurmayı ve Başbakan ile direkt bağlı olarak, bütün istihbari birimlerle koordineli çalışmak zorunluluğundadır. DGSE’de 5 bine yakın eleman görev yapmaktadır. Casus avcılığı bu birimin görevleri arasındadır. DGSE bir genel müdür ve ona bağlı istihbarat, teknik, strateji, operasyon ve idari işler birimleri tarafından çalıştırılmaktadır.</p>

  <p class="normal">Fransız istihbarat yapısının temel ikinci yapılanması ise 22 Aralık 1982 yılında 82/1100 sayılı kararname ile yeniden düzenlenen DST’dir. Bu köklerini çok eskilere götürebileceğimiz istihbarat yapılanması, Fransa içinde her türlü operasyonda en etkin kurumdur. Ekonomik istihbarata karşı koyma ve teknolojik casusluk konusunda da uzmanlaşmıştır.</p>

  <p class="normal"><span class="idebold">DGSE</span> - Direction Generale de Securite Exterieur-Fransız Dış Güvenlik Genel Müdürlüğü(Dış İstihbarat Örgütü)</p>

  <p class="normal">Fransa Savunma Bakanlığı’na bağlı gizli istihbarat ve karşı istihbarat örgütüdür. Bir bölümü Napolyon döneminden, bir bölümü de İkinci Dünya Savaşı’nın Özgür Fransa Hareketi’nden kalma çeşitli örgütlerin tek yönetim altında birleştirilmesiyle 1947 yılında kurulmuştur.</p>

  <p class="normal">Savunma Bakanlığına bağlanmıştır.<sup class="calibre3"><a href="../Text/istihbarat_split_125.html#footnote-245975-85" id="footnote-245975-85-backlink">[85]</a></sup></p>

  <p class="normal">Genel istihbarat servisi (RG) ile karşı casusluk örgütünün (DST) birleştirilerek Merkezi İç İstihbarat Haberalma Örgütü kurulmuştur. Bu yeni örgüt ABD’deki Federal Soruşturma Bürosu (FBI) gibi çalışmaktadır.</p>

  <p class="normal1">Fransız İstihbaratı ve Eylem Coğrafyası</p>

  <p class="normal">SDECE’nin ortaya çıktığı savaş sonrası dönemde, Fransa dünya çapında bir servise sahip değildi. Fakat kolonyal imparatorluk için çalışan bir servisi vardı. SDECE’nin temel amaçları, birinci olarak Almanya, ikinci olarak Hindoçin, daha sonra da Afrika ve bazı alanlarda ise Orta Doğu idi. Birkaç on yıl geçince, birbirini takip eden Hindoçin ve Cezayir dramlarından sonra, hedef büyük ölçüde Afrika olmuştur.</p>

  <p class="normal">Fransa; Afrika’da güçlüdür. Özellikle eski sömürgelerin Batı’ya açılan ilk penceresi Fransa’dır. Kendi aralarında bir sorun olduğunda bunun çözümü için Fransa’ya başvururlar. Bu etkileme gücünün arkasındaki en önemli etken ise istihbari faaliyetlerdir.</p>

  <p class="normal1">Fransız Gücü ve İstihbaratı Arasındaki Denge</p>

  <p class="normal">Fransa bu role uygun bir gizli faaliyet enstrümanına veya bir istihbarat aracına sahip midir?</p>

  <p class="normal">Fransa’nın bugünkü durumu nedir? Ekonomik, askeri, politik menfaatleri ve ulusal bağımsızlık ile iradeci geleneksel bakış açısından Fransa, orta ölçekli dünya gücüdür.</p>

  <p class="normal">Dünyada global anlamda askeri güce sahip olmanın en önemli göstergesi nükleer güç ve uçak gemileridir. Bir devletin global güç unsuru olduğunu iddia edebilmesi için en az iki savaş gemisine sahip olması gerekmektedir. Böylece mobil olarak dünyanın her yerine müdahale edebilme olanağı olacaktır. Dünyada bu niteliklere sahip 5 devlet vardır. Bunlar ABD, Rusya, Çin, İngiltere ve Fransa’dır. Bir istihbarat servisinin gücü politik gücün kendisine verdiği önem ve devletin uluslararası arenadaki gücüyle doğru orantılıdır. Güçlü olmayan bir ülkenin, çok güçlü bir istihbarat servisine sahip olması gerekmez.</p>

  <p class="normal">Çok güçlü bir istihbarat servisine sahip olabilirsiniz. Fakat istihbarat faaliyetlerini karar destek unsuru olarak tanımladığınızda, bu istihbarat üzerine inşa edeceğiniz kararları hayata geçirecek kadar hem ekonomik hem de askeri güce sahip olmanız gerekmektedir.</p>

  <p class="normal">Fransa’nın sahip olduğu en modern Uçak Gemisi Charles De Gaulle’dur. Ancak 13 adet uçak gemisi olan ABD’nin uçak gemileriyle karşılaştırdığınızda çok ufak kalır. Üstelik savunma alanında ABD’nin ayırdığı bütçe ile Fransa’nınkini karşılaştıramazsınız. Dünya bütününde savunma alanında yapılan tüm harcamaların % 40’i ABD tarafından yapılmaktadır.</p>

  <p class="normal">Paris, her seferinde Fransa’nın bölgesel ve global düzeyde bir güç olduğunu söylemeye devam eden “Büyüklük” tutumu içindeki De Gaulle taraftarlarına bağlı kalmaktadır. Fransa’nın büyük bir güç olduğu yönündeki varsayımlarla, Fransa’nın zayıflıkları arasındaki uçurum DGSE’nün marjinalleşmesine katkıda bulunmaktadır. İki dünya savaşı öncesi haleflerinde olduğu gibi, yarının Fransız yöneticileri de ülkenin kapasitesini aşan politikalar yaparken, istihbarat tarafından oluşturulan realist değerlendirmelerin demoralize eden hatta ümitsizliğe götüren etkilerinden hiç şüphesiz kaçınmaya çalışmaktadırlar.</p>

  <p class="normal">Yani ikinci sınıf bir biletle, birinci sınıf bir mevkide yolculuk etmek isteyen Fransızlar, istihbarat örgütlenmelerini kendi reel güçlerinin üstündeki bir anlayışa göre yapılandırmak istemişlerdir. Bir devletin istihbarat örgütlenmesi, o devletin gücüyle orantılı olmalıdır. Aksi takdirde başarısızlık kaçınılmaz olur...</p>

  <p class="normal1">İran İstihbarat Örgütleri</p>

  <p class="normal"><span class="idebold">Savak:</span> Batı’nın desteğini alarak 1953’te İran tahtına geçen Şehinşah Muhammed Rıza Pehlevi, Batılı istihbarat servislerinin, İran petrollerini devletleştirmeyi planlayan Başbakan Dr. Muhammed Musaddık’ın sol eğilimli hükümetine karşı darbe düzenlemelerinden sonra, iktidarına yönelik faaliyetleri tespit ve karşı tedbirleri alabilmek ve Komünist Tudeh Partisi’nin faaliyetlerini izlemek maksadıyla, yine Batılı istihbarat servislerinin desteği ile 1957 yılında Savak adlı istihbarat teşkilâtını kurdu.</p>

  <p class="normal">Savak; 1963-79 yılları arasında, Şah Yönetimi’nin bozuk ve gaddar düzeninin bir sembolü haline geldi. ABD’nin Şah Rejimi’nin hamiliğini üslenmesi ve Savak ile yakın işbirliğine gitmesi, daha sonra Humeyni İhtilali öncesinde Amerikan aleyhtarlığının tohumlarının yeşermesine neden oldu.</p>

  <p class="normal">Şah döneminde kapalı bir kutu olan Savak ile ilgili olarak en fazla bilgi, İran İslam Devrimi sonrasında Molla Rejimi tarafından yayınlanan belgelerle ortaya çıkmıştır.</p>

  <p class="normal">Bu bilgilere göre Savak 15 bin kadrolu ve binlerce geçici personeli ile tam teşekküllü bir haberalma örgütü idi. Başbakanlığa bağlı olup, yöneticisi aynı zamanda Güvenlik İşleri’nden Sorumlu Başbakan Yardımcısı unvanı taşıyordu. Resmen sivil bir örgüt olmasına rağmen, bünyesinde birçok muvazzaf subayı da barındırmakta idi.</p>

  <p class="normal">Başlangıçta yasadışı Tudeh Partisi üyelerini yakalamayı amaçlayan örgüt, faaliyetlerini haber toplama ve rejim aleyhtarı kişileri etkisiz hale getirmeyi de içerisine alacak şekilde genişletti ve siyasi yaşamın her yönünü izleyebilecek bir sistem kuruldu. Faaliyetlerini yurtdışında da sürdüren Savak, Pehlevi Ailesi’ne karşı faaliyette bulunan İranlıları takip ediyordu.</p>

  <p class="normal">Savak, yabancı firmalara milyonlarca dolar ödeyerek, büyük bir iletişim izleme şebekesi kurdu. Şah bu şekilde üst düzey sivil ve askerî kişilerin yanı sıra rejim muhaliflerinin de haberleşmelerini takip etme imkânına sahip idi.</p>

  <p class="normal">Zaman içerisinde Savak kendi başına buyruk bir örgüt haline gelmeye başladı.</p>

  <p class="normal">Öyle ki, zanlı kişileri yakalayıp süresiz tutuklayabiliyordu. Hapishanelerin kontrolünü eline alarak, buralarda her türlü işkenceyi uyguluyordu.</p>

  <p class="normal">Savak’ın kadrolu ajan çalıştırma yetkisine sahip 13 bölüm sorumlusu vardı. Bu şekilde ABD’de eğitim gören İranlı öğrenciyi kontrol edebilen bir sistem oluşturmuştu.</p>

  <p class="normal">ABD’deki Savak ajanlarının başı, İran Elçiliği’nde ataşe kisvesi altında çalışıyordu. Bu faaliyetlerden FBI, CIA ve ABD Dışişleri Bakanlığı yetkilileri haberdardı.</p>

  <p class="normal">Şaha karşı derinleşen muhalefet 1978’de geniş çaplı kitlesel eylemler ile etkinliğini arttırmaya başlayınca, Savak ve ordu bunlara şiddetle cevap verdi.</p>

  <p class="normal">Buna rağmen etkisinin azaldığını gören şah, 16 Ocak 1979’da tahttan feragat ederek ülkeyi terk etti. Başta CIA olmak üzere birçok Batılı istihbarat örgütü ile işbirliği yapan Savak’ın yıllarca sürdürdüğü muhalefeti izleme faaliyetine rağmen, şaha karşı yükselen halkın muhalefeti ve bunun sonucunda şahın ülkeyi terk etmesi, Batılı ülkelere sürpriz olmuştu.</p>

  <p class="normal">Başa geçen Humeyni, ilk iş olarak Savak Örgütü’nü lağvetti. Örgütün ileri gelenleri yargılanarak idam edildi. Yüksek rütbeli Savak ajanları 1979-81 yılları arasında yok edildi.</p>

  <p class="normal"><span class="idebold">Savama:</span> Savak lağvedildikten sonra yerine kurulan birimdir.<sup class="calibre3"><a href="../Text/istihbarat_split_126.html#footnote-245975-86" id="footnote-245975-86-backlink">[86]</a></sup> “ İslâm Devrimi’ni İhraç “ politikası doğrultusunda terörist eylemleri yönlendirmekten ve rejim muhaliflerinin tasfiyesini sağlamaktan sorumludur.</p>

  <p class="normal">Örgüt Filistinli örgütlere ve Hizbullah’a destek vermenin yanı sıra, Batılı ülkelere yönelik terörist faaliyetleri yönlendirmekte, Müslüman ülkelerde de radikal İslami örgütlerin faaliyetlerini de desteklemektedir.</p>

  <p class="normal">Teşkilatın Lübnan, Sudan ve Almanya’da ana faaliyet merkezleri bulunmaktadır. Örgütün Bosna ve Yunanistan’da da etkin olarak faaliyet gösterdiği Batılı istihbarat kaynakları tarafından da bilinmektedir.</p>

  <p class="normal">Savama’nın ilk yöneticisi Tümgeneral Ferdsut’un 1985 yılında “Sovyet Casusu” iddiasıyla tutuklandığı bilinmektedir. 1984 yılında Muhammed Reyşehri’nin başkanlığında ülkedeki güvenlik ve istihbarat birimleri örgütlenerek Vezaret-i Ettela’at Ve Amniyet-i Kisvar-Vevak (İstihbarat ve Güvenlik Bakanlığı) oluşturuldu.</p>

  <p class="normal">Bu bakanlık, kuruluşundan itibaren Savama’nın rolünü üstlendi. Yurtiçi muhalefeti ortadan kaldırmak için bazı eski istihbarat subayları ile alt rütbedeki Savak ve eski ordu istihbaratçıları da Vevak’ta görevlendirildiler.</p>

  <p class="normal"><span class="idebold">Vevak:</span> Vezaret-i Ettela’at ve Amniyet-i Kisvar- İstihbarat ve Güvenlik Bakanlığı</p>

  <p class="normal">Büyük bütçesi ve geniş örgütlenmesi ile Vevak, İran yönetimindeki en güçlü bakanlıklardan birisidir. Bakanlık geleneksel olarak Ali Hamaney’in Velayet-i Fakih Örgütü’nün rehberliğinde faaliyet göstermektedir. Personeli ya İran elçilik ve konsolosluklarında çalışan diplomatlar ya da rehberlik ve propaganda temsilcileridir.</p>

  <p class="normal">Gayrıresmi olarak çalışanları arasında Iran Air, İranlı öğrenciler, işadamları ve bazı muhalefet mensupları da bulunmaktadır.</p>

  <p class="normal">Vevak; devlet kontrolündeki bankaların dış ülkelerdeki şubelerini de ajanlar yerleştirmek ve terörist faaliyetlerini finanse etmek için sık sık kullanmaktadır. Almanya’da bulunan Milli Bank (Bank Mellat)’ın şubeleri aynı zamanda istihbarat merkezleridir.</p>

  <p class="normal">Vevak, terörist faaliyetleri destekleyecek bilgileri toplamaktan, desteklenen terörist gruplar ve Radikal İslami Hareket Örgütleri ile irtibat sağlamaktan sorumludur.</p>

  <p class="normal">İran güdümündeki terörist faaliyetlerin iki önemli hedefi olmuştur: Rejim Muhaliflerini cezalandırmak ve İslam Devrimi’ni ihraç etmek.</p>

  <p class="normal">Teşkilat, İslam Devrimini İhraç politikası doğrultusunda terörist eylemleri yönlendirmekten ve rejim muhaliflerinin tasfiyesini sağlamaktan sorumludur. Örgüt Filistinli örgütleri ve Hizbullah’ı destek vermenin yanı sıra, Batılı ülkelere yönelik terörist faaliyetleri yönlendirmekte, Müslüman ülkelerde de radikal İslâmi örgütlerin faaliyetlerini de desteklemektedir.</p>

  <p class="normal">Teşkilâtın Lübnan, Sudan ve Almanya’da ana faaliyet merkezleri bulunmaktadır.</p>

  <p class="normal1">Devrim Muhafızları (Pasdaran)</p>

  <p class="normal">İran; toprak bütünlüğünün korunmasını ve siyasi bağımsızlığının korunmasını silahlı kuvvetlerine emanet ederken, İran İslam Devrimi’nin korunmasını Devrim Muhafızlarına emanet etmektedir. 5 Mayıs 1979’da Humeyni tarafından kurulan Pasdaran, iktidardaki mollaların, İslami kural ve ahlaki uygulamalarına yardımcı olmak amacıyla teşkil edilmişti.</p>

  <p class="normal">Pasdaran’ın 100 bin kişilik kara, 20 bin kişilik deniz ve hava unsuru bulunmaktadır. İçeride rejim muhaliflerini takip etmek ve tutuklayıp yargılamak için bir istihbarat ünitesine de sahiptir. “Basij” adı verilen gönüllüler de Pasdaran’ın kontrolü altındadır. Gönüllüler, İslami kurallara uymayan kişilerin tespiti ve yakalanmasında yardımcı olmaktadırlar.</p>

  <p class="normal">Ordu ve Pasdaran’ın halk ile karşı karşıya gelmesini önlemek amacıyla kurulan AsuraTugayları da bu çerçevede faaliyet göstermektedir. Bu Tugaylar, Pasdaran ve “Basij”ler içinden oluşan gönüllülerden teşkil edilmişlerdir.</p>

  <p class="normal1">Pasdaran’ın Dış Faaliyetleri</p>

  <p class="normal">Hizbullah ve İslami Cihad’ı da içeren Pasadaran’ın dış faaliyetleri genellikle Savama tarafından yürütülmektedir. Pasadaran personeli ise ticari firmaların işçi ve temsilcileri, bankalar ve kültür merkezleri bünyelerinde veya “Baskı Görenler ve Mahrum Edilmişler Vakfı” ve “Şehitler Vakfı” temsilcileri olarak eylem ve faaliyetlere iştirak etmektedirler.</p>

  <p class="normal">Pasadaran’a bağlı “Kudüs Kuvveti” terörist eylemler dâhil ülke dışı harekâtlardan sorumludur. Bu kuruluşun karargâhı Tahran’da olup Tahran’ın kuzeyindeki “Ahmet Ali Kampı”nda ve Lübnan’daki Hizbullah denetimindeki kamplarda Hizbullah ve Filistinli teröristlere eğitim verilmektedir. Kudüs Kuvveti ayrıca; Afganistan, Bosna, Irak ve Sudan’da da eğitim faaliyetlerini sürdürmektedir. Bu kuvvetin faaliyetlerinin yoğunlaştığı ana faaliyet Radikal İslamcı terörist grupların eğitimidir. Kudüs Kuvveti, aynı zamanda hedef seçme ve saldırı planlarının gerektirdiği bilgileri toplamaktan da sorumludur. Bu faaliyetlerin Kuveyt, Bahreyn ve Birleşik Arap Emirlikleri’ndeki etkisi belirgin bir şekilde önemli olmuştur.</p>

  <p class="normal">Dış faaliyetlerinin en büyük kısmı; İran’da ve Afgan Savaşı sırasında Afganistan’da eğitim görmüş 12 bin kadar Arapça konuşan İranlı, Afgan, Iraklı, Lübnanlı Şii ve Kuzey Afrikalılardan oluşmaktadır.</p>

  <p class="normal">Ayrıca Lübnan, Kuzey Irak, Ürdün ve Filistin’deki Hizbullah kolları ile Mısır, Türkiye ve Kafkasya’daki Müslüman ülkelerde İslami Cihad ile ilgili faaliyetler desteklenmektedir.</p>

  <p class="normal">Kurtuluş Hareketleri Dairesi, Pasdaran’ın Körfez Bölümü tarafından, Kudüs Kuvveti’nin bir parçası olarak Körfez Taburu olarak kurulmuştur.</p>

  <p class="normal">Nisan 1995’te; Japon Kızıl Ordusu, ASALA, PKK, Irak Dava Partisi ve Bahreyn’in Kurtuluşu İçin İslâmi Cephe, Hizbullah gibi uluslararası terör örgütleri ile bir toplantı düzenleyen Kurtuluş Hareketleri Dairesi, bu örgütlere askeri, malî ve lojistik destek vermeyi taahhüt etmiştir.</p>

  <p class="normal1">Silahlı Kuvvetler - J2 (İstihbarat ve Güvenlik)</p>

  <p class="normal">Çeşitli kuvvetlerden, Pasdaran, Milli Polis ve Jandarma’dan atanan subaylardan oluşan Silahlı Kuvvetler Genel Kurmay Başkanlığı bütün askerî faaliyetlerden sorumludur.</p>

  <p class="normal">İran Genel Kurmay Başkanlığı, ABD sistemine göre teşkil edilmiştir. Karargâhında İstihbarat ve Güvenlik İşleri’nden J2 olarak adlandırılan 2’nci kısım sorumludur.</p>

  <p class="normal">Bu Kısım;</p>

  <p class="normal">* İstihbarat Planlaması ve Faaliyetleri,</p>

  <p class="normal">* İstihbarat Eğitimi,</p>

  <p class="normal">* İstihbarata Karşı Koyma Faaliyetleri,</p>

  <p class="normal">* Silahlı kuvvetlerin her türlü güvenlik faaliyetleri gibi hususları kontrol ederken, Devrimci Komiteler ile her türlü irtibat faaliyetini yürütmektedir.</p>

  <p class="normal1">Almanya İstihbarat Örgütleri</p>

  <p class="normal"><span class="idebold">BND:</span> Bundes Nachrichten Dienst (Federal İstihbarat Servisi)</p>

  <p class="normal">Doğrudan başbakanlığa bağlıdır ve Almanya dışı espiyonaj, kontr-espiyonaj faaliyetlerini yürütmekle yükümlüdür.</p>

  <p class="normal">BND, dış ülkelerdeki güç ve imajı ile doğru orantılı kadroya, ekipmana ve bütçeye sahip prestijli, disiplinli bir istihbarat servisidir. Çok iyi yetişmiş 7.500 civarı kadrolu personele ve mükemmel teknolojik olanaklara sahip bulunmaktadır. BND’nin Almanya dışında 2.000 civarında kadrolu personeli mevcuttur. Örgütün, halen toplam kadrolu personelinin yaklaşık 1/10’unu askerî istihbaratçılar oluşturmaktadır. BND’nin merkezi Münih - Pullach’tadır.</p>

  <p class="normal">BND, ayrıca, Belçika sınırındaki Hoefen’de çok iyi kamufle edilmiş bir telekomünikasyon istasyonu çalıştırmaktadır. Ayrıca, telekomünikasyon istatistikleri için özel bir birim oluşturmuştur. BND’nin toplanan tüm verileri kaydettiği yüksek kapasiteli ve çok gelişmiş bir bilgisayar sistemi bulunmaktadır.</p>

  <p class="normal">BND, müttefiki olmasına rağmen, ABD’yi ve tüm Atlantik ötesini izleyen güçlü bir istasyonu, Schleswig-Holstein’in batı kıyısında tesis ile işletmektedir. Bu tesis, ABD’nin tüm dünyadaki telefon, faks, e-mail dâhil elektronik haberleşmeyi ve elektronik arşiv belgelerini, hem de gizli belgelerin şifrelerini çözerek izleyen ve bu doğrultuda sürekli kendini geliştiren “Echelon Ağı”nı kullanan Ulusal Güvenlik Ajansı’na (NSA) muadil olarak inşa edilmiştir.</p>

  <p class="normal">II. Dünya Savaşı sonrasında CIA tarafından yeniden yapılandırılan BND, özellikle Sovyetler Birliği (KGB) ve Doğu Almanya’ya (STASI) karşı faaliyet gösterdiği “Soğuk Savaş” döneminde, 7.600 personele sahip, anti-komünist karakterde ancak Almanya’nın kısmen müttefik işgali altında bulunması nedeniyle bağımlı bir statüye sahiptir. ABD tarafından Sovyetler Birliği ve Varşova Paktı üyelerine yönelik espiyonaj - ajitasyon - propaganda amacıyla Alman topraklarında konuşlandırılan “Hür Avrupa Radyosu”, “Özgürlük Radyosu”, “Sovyetler Birliği’ni Öğrenme Enstitüsü” gibi kuruluşlar, BND için deneyim kazanılan “staj yeri” olarak önem taşımıştır.</p>

  <p class="normal">Bugün, çok iyi yetişmiş kadrolu personele ve mükemmel ötesi teknolojik olanaklara sahip bulunmaktadır. BND’nin toplam kadrolu personelinin yaklaşık 1/10’unu, askeri haber alma, izleme, ANBW-AFMBW ve MAD ile koordinasyonu sağlamak üzere askeri istihbaratçılar oluşturmaktadır. Toplam kadrolu personelinin yarısına yakın sözleşmeli personel de çalıştıran BND’nin merkezi Münih - Pullach’tadır. Federal Hükümetin tüm organları ile Berlin’e taşınmasına karşılık, BND’nin kısa vadede taşınması pek olanaklı görünmemektedir. Münih-Pullach’daki bina kompleksi içinde yer alan Bilgi Merkezi’nin (LIZ) yapımına çok büyük paralar harcandığı dikkate alınarak, bu nakil işleminin uzunca bir süre daha gerçekleşemeyeceği tahmin edilmektedir.</p>

  <p class="normal">Batılı istihbarat servislerinin yanı sıra ve onlardan farklı olarak, İran, Irak, Libya ve Çin Halk Cumhuriyeti istihbarat servisleri ile de ikili istihbarat antlaşmalarına (eğitim ve bilgi değişimi dâhil) taraf olarak büyük güç ve etkinlik kazanan August Hanning yönetimindeki BND, dünyanın hemen her tarafındaki istasyonlarından online olarak gelen durum raporlarını, değerlendirme ile birlikte, günde iki kez Başbakanlık, Dışişleri, İçişleri ve diğer ilgili departmanlara iletmekle yükümlüdür.</p>

  <p class="normal">BND, Sovyetler Birliği dağılıncaya kadar, gerek bu ülkede KGB’ye ve gerekse Doğu Almanya’da Stasi’ye karşı operasyonel çalışmalarda bulunup, Romanya’da, Yugoslavya’da, Polonya’da, Türkiye’de ağırlıklı espiyonaj faaliyetleri gösterirken; Sovyetler Birliği’nin dağılmasından sonra faaliyetlerini globalleştirmiştir. Ancak, bölgesel faaliyetlere de özel bir önem verilmiştir.</p>

  <p class="normal">Doğu Almanya’nın koparılması ve iki Almanya’nın birleştirilmesi; Slovenya’nın ve Hırvatistan’ın bağımsızlığını ilân etmesi; Arnavutluk, Bosna ve Kosova’daki gelişmeler, BND’nin rüştünü ispat ettiği bölgesel faaliyetler kapsamındadır.</p>

  <p class="normal">BND, ayrıca, Belçika sınırındaki Hoefen’de çok iyi kamufle edilmiş bir telekomünikasyon istasyonu çalıştırmaktadır. Ayrıca, telekomünikasyon istatistikleri için özel bir birim oluşturmuştur. BND’nin toplanan tüm verileri kaydettiği yüksek kapasiteli ve çok gelişmiş bir bilgisayar sistemi bulunmaktadır.</p>

  <p class="normal">İngiltere’nin AB ülkesi olmasına rağmen NSA’ya lojistik destek vermesinden rahatsız olan Almanya, benzeri bir istasyonun Fransa’da da kurulması için bu ülkeye telkinin yanı sıra, teknik yardımda da bulunmaktadır. Yine Schleswig-Holstein’deki Husom’da bir bilgi toplama merkezi ve arşivi yer almaktadır.</p>

  <p class="normal">Aynı şekilde, Alman diplomatların yanı sıra, yurtdışına görevlendirilen görevlilerin tümü, BND “Hizmetiçi Akademisi”nde gidecekleri ülke ile ilgili eğitime tabi tutulmaktadır. Ayrıca, Almanya’nın yurtdışındaki sefaretlerinde görev yapan genellikle 2. 3. ve 4. sekreterlerin, ataşelerin ve müsteşarların tamamının, hedef ülkelerde ise büyükelçilerin de BND’nin kadrolu elemanları arasından atanmasına dikkat edilmektedir.</p>

  <p class="normal">1970’li yıllardan bu yana Türkiye’de görev yapan Alman büyükelçilerinin tamamının kadrolu BND elemanı oldukları; Türkiye’de görev yapan Alman gazetecilerin ise sözleşmeli BND elemanı oldukları bilinmektedir.</p>

  <p class="normal">Prusya’yı, Avrupa’nın büyük devletleri arasına sokan Kral Büyük Frederik (1712-1786) bir devletin iç ve dış güvenliğinin istihbarat olmadan olmayacağını o zamanlardan anlamış ve önlemler almıştır. Özellikle de askerî istihbarata çok önem vermiştir. Dönemin kusursuz örgütleri arasında sayılan istihbarat servisini özenle oluşturmuştur. Alman Birliği’nin kurucusu ve Avrupa’nın şekillenmesinin mimarlarından Bismark da (1815-1898) Frederik’in yolundan yürümüş, ayrıca siyasi istihbarat açığını da bu alana verdiği büyük önem sayesinde kapatmayı bilmiştir. Yani Hitler’in iktidara gelişine kadar Almanya’da güçlü ve kusursuz çalışan iki büyük istihbarat oluşumu gerçekleştirilmiştir. İlki Genelkurmay İstihbaratı (Abwehr), diğeri siyasi istihbaratı yönlendiren Alman Dışişleri Bakanlığı İstihbarat Servisi’dir. Bu iki kuruluş organize halde ve beraberce çalışmışlardır.</p>

  <p class="normal">Hitler’de istihbarata son derece önem vermiştir. Abwehr onun döneminde 5 şube olarak şöyle organize olmuştur:</p>

  <p class="normal">1- Geheimer Meldedienst adı verilen organizasyon: Bu şube espiyonaj ve kontrespiyonaj (casusluk ve karşı casusluk) ile görevliydiler. Bu şubenin emrinde kara, hava ve deniz birlikleri ve olanakları vardır. Ayrıca bu alanlarda uzmanlaşmış çok sayıda personele sahiptiler.</p>

  <p class="normal">2- Sabotaj işleri: Bu şubece yerine getirilmiştir. Bu alanda uzman bombacılar, özellikle elde tutulur bunların rahat kullanabilecekleri ve değerlendirecekleri bomba türleri geliştirmişlerdir. Özelikle bomba patlatma ve yerleştirme konusunda bu şube uzmandırlar. 1960’dan sonra Almanların bu konudaki uzmanlıklarından Türk asker ve sivil istihbaratçıları da eğitimler yoluyla yararlandırılmışlardır.</p>

  <p class="normal">3- Güvenlik olarak adlandırılan üçüncü şube Almanlara karşı girişilecek sabotaj ve diğer casusluk faaliyetlerinin eylemlerine karşı organize olmuştur.</p>

  <p class="normal">4- Dış ülkelerdeki faaliyetlerle dördüncü şube ilgilidir. Bunlar adam kaçırma, elde etme ve organizasyonları sağlamakla görevlidirler.</p>

  <p class="normal">5- Beşinci şubenin görevi ise merkez koordinasyonunu sağlamak ve eşgüdüm içinde sorunsuz çalışılmasını gerçekleştirmektir.</p>

  <p class="normal">Almanlar istihbaratı hep çok önemsemiştirler. 1939 yılında yalnız Berlin’de Abwehr’de ünlü casus şefi Canaris’in emrinde çalışan ajan sayısı (Bunlara V= Vertrauen= mutemet denirdi)10 binin üzerindeydi. Bunlara hizmet veren teknik uzman kadrosunun sayısı ise 18 bini aşıyordu. Ajan V’ler ünlü Majino hattı planlarını ele geçirmişlerdir. Canaris’in emrindeki bu kadro ayrıca 1937-1939 yılları arasında İngiliz, kara, deniz ve hava kuvvetlerine ait çok önemli planları, bilgileri, savaş düzenlerini öğrenip bu güçlerin hareket ve idari yapılarına kadar bütün bilinmeyenleri çözmüşlerdir.</p>

  <p class="normal">Hitler Abwehr’e ilaveten 1933 yılında saldığı dehşetiyle ünlü olan Gestapo (Geheime Staatspolizei) adlı devlet gizli polis teşkilatını kurmuş ve 1939’da bütün polis servislerini merkezileştirme yoluna giderek bu yapıyı dev bir organizasyon haline getirmiştir. Buna da RSHA (Reichsicherheitshauptamt) adı verilmiştir. Ancak Abwehr de çalışmalarına devam etmiştir. Alman Güvenlik Yüksek Dairesi olarak adlandırılabilecek olan RSHA veya Alman casusluk ve mukabil casusluk teşkilatı başlıca 7 daireden oluşmuştur.</p>

  <p class="normal">Hitler ordularının İkinci Dünya Savaşı’nda yenilmelerinin ardından Almanya’nın ikiye bölünmesi üzerine zafer kazanan devletler öncelikle RSHA’yı dağıtmışlardır. Ortadan kalkan RSHA’nın yerine ikiye bölünen Almanya’da Doğu ve Federal Alman istihbarat teşkilatları yeniden örgütlenmiştir. İki Alman istihbaratı artık iki düşmandır.</p>

  <p class="normal">Münih’e bağlı Pullach’da, General Von Gehlen’in idaresinde kurulan Federal İstihbarat Servisi’nin emrinde 10 bin uzman ve ajan çalışıyordu ve bütçesi de 40 milyon markın üzerindeydi. General Gehlen’in çok kısa bir süre önce teşkilattan ayrılmasına rağmen Gehlen Teşkilatı adıyla da anılan Federal Almanya İstihbarat Servisi, küçük hücreler şeklinde örgütlenip çalışmıştır. Dost veya düşman ayırt etmeden aynı titizlikle çalışan teşkilat Almanya’nın özel statüsü gereği bu yıllarda CIA ile de dayanışma içinde olmuştur.</p>

  <p class="normal">Almanlar iç istihbarat konusunda ise özel olarak oluşturdukları “Batı Almanya Anayasasını Koruma Ajansı”ndan yararlanmaktadırlar. Bu kuruluş aynı zamanda karşı casusluk örgütü olarak da faaliyet göstermektedir. ABD’deki FBI’a denk olan kuruluşun karargâhı Köln’e bağlı Ehrenfeld’dedir. Kuruluşa; polis teşkilatı ile askerî istihbarat da yardım vermiştir. Alman istihbaratında askerî bölüm çok önemlidir. Çünkü burada oluşturulan ve FOI (Field Operations Intelligence) adı ile anılan grup vurucu güçtür ve eylemleri yapar. Eylemlerinde ünlü ve acımasızlığıyla bilinen bir güçtür.</p>

  <p class="normal">Karargâhı Bonn’da bulunan Bundeskriminilampt’da casuslukla mücadele eder. Bu birimin laboratuar ve teknik olanakları vardır.</p>

  <p class="normal">Almanya’nın savaş sonrası statüsü gereği CIA Frankfurt’ta, Berlin’de, Stuttgart’ta bürolar açmıştır. Frankfurt’taki CIA bürosu DAD (Department of Army Detachment), Münih’teki büro SD (Special Detachment) adını, Stuttgart ve Berlin gibi yerlerdeki büroları ise US Mission (ABD Misyonu) adını alırlar. Bunların ana amaçları komünizme karşı mücadele etmektir. Bu kapsamda Narodno Turudoyoz Soyuz adlı antikomünist Rus mülteci teşkilatına öğretmen verirler. Bu dönemde Almanlar ile CIA’in işbirliği sonucu 1949’da Hür Hukukçular Birliği kurulur. Bu birlik Batı’ya ilticaları teşvik eden bir istihbarat yan kuruluşudur.</p>

  <p class="normal">Alman makamları 1968 yılında yaptıkları bir açıklamada ülkelerinde 15-16 bin kadar casusun Doğu Bloku lehine çalıştığını sandıklarını, 1967 yılında bunlardan 167, 1968’de de 350 kişinin yakalanarak mahkemeye sevk edildiğini belirtmişlerdir.</p>

  <p class="normal">BND’nin kuruluş yasası bulunmamaktadır. 12 Temmuz 1955 tarihli Bakanlar Kurulu Kararı’na dayanılarak kurulmuştur. BND içinde yaklaşık 7 bin personel görev yapmaktadır. 1995’te BND’nin başkanlık koltuğunu Başbakan Kohl, muhalefet partisinden bir milletvekiline vermiştir. BND değerlendirmelerinde Almanya’yı bir süper güç olarak yorumlayıp ona göre analizler ve eylemler planlamaktadır.</p>

  <p class="normal">BND; askerî istihbarat, siyasi istihbarat, teknolojik ve bilimsel istihbarat, dış istihbarat, terörizm, uluslararası kaçakçılık, illegal geçişler ve Almanya’ya sığınmalar konusunda istihbarat çalışmaları yapmaktadır. İnsan, teknoloji, değerlendirme, idari işler, güvenlik, merkezî faaliyetler olarak yapılanan BND güçlü bir istihbarat örgütüdür.</p>

  <p class="normal">Almanya’da önemli bir kuruluşta Federal Anayasayı Koruma Teşkilatı (BFV)’dır. 3 bini aşkın personeli ile çalışan kurum, 27 Eylül 1950’de kurulmuştur. Teşkilatın iç yapılanmasında her ana ünite, toplama ve kıymetlendirme olarak iki bölümde konumlanmıştır. Toplama bölümleri operasyonları yürütmektedir. Eyaletlerin teşkilatları ile işbirliği bu bölümlerde esastır.</p>

  <p class="normal">16 eyalette örgütlenmiş durumda bulunan BFV demokratik yapının korunmasından da sorumludur. Eyaletlerde örgütlü bulunan LFV adındaki servisler ise bağımsız hareket etmekle birlikte, aralarındaki koordinasyonu BFV gerçekleştirmektedir.</p>

  <p class="normal1">İtalya İstihbarat Örgütleri</p>

  <p class="normal">Dünya gizli servislerinin atak yılı II. Dünya Savaşı olmuştur. Gizli servisler kuşkularından uyanmış ve hiperaktif hâle gelmişlerdir. Bu gelişmelerden etkilenen İtalyan gizli servisi de küçük ataklara başlar. I. Dünya Savaşı sonunda İtalyanların ana istihbaratları diplomatik kanallardır. 30 kişiyi geçmeyen Deniz Kuvvetleri 2. Bürosu istihbarata bakmaktadır. İstanbul, Madrid ve Şanghay’da öncü bürolar, ardından da Amerika, Portekiz ve diğer ülkelerde genişleme büroları oluşturulur.</p>

  <p class="normal">Bu ikinci şubenin 4 ana birimi vardır:</p>

  <p class="normal">1. Dinleme ve kripto ile görevli olan birim. Diğer adı karanlık odadır.</p>

  <p class="normal">2. İstihbarat ile görevli birimdir.</p>

  <p class="normal">3. Koordinasyon, tahlil ve değerlendirme birimidir.</p>

  <p class="normal">4. İstihbarata ve casusluğa karşı koymayla görevli birimdir.</p>

  <p class="normal">1960’ta yapılan bir tahmine göre Berlin’den sonra en çok casus barındıran kent Roma olmuştur. Roma da tam 39 gizli servisin faaliyet gösterdiği ve 15.000 civarında casusun bulunduğu sanılmaktadır. Buna karşı İtalyanlar bir gizli servis reorganizasyonu gerçekleştirmişler ve bu alanda başarılı olmuşlardır.</p>

  <p class="normal">İtalyan gizli servisi askerî unsurlarla birlikte çalışmıştır. SIFAR adlı birim İtalyan gizli servisini, CS adlı birim İtalyan güvenlik birimi Garabinieri içinde oluşturulmuş ve karşı casusluk alanında örgütlenmiştir. Bu birim 1961 yılının Ocak ayında Puglia’daki NATO üssünün planlarını Arnavut diplomatı Koko’ya veren İtalyan Yüzbaşı Spada’yı suçüstü yakalamıştır. Ayrıca Centro Cina Ajansı’nın binasında aramaları sonucu 6 Çinli casusu yakalayıp sınır dışı etmeyi başarmışlardır. Ayrıca 1964 yılında Mordehay Luki veya Josef Dahan adlı İsrail casusunu ele geçirerek bir sandık içinde Mısır uçağı ile Roma’dan kaçırmak isteyen Mısırlı diplomat casus Salim Osman El Sayid ile Mohammed Moneim El Neklavi’nin planlarını alt üst etmişlerdir.</p>

  <p class="normal">1967 yılında adını SID olarak değiştiren SIFAR, daha sonra 1977 yılında politize olduğu için yeniden yapılandırılıp adı da SISMI (Servizio Informazioni e Sicurezze Militare) olarak yenilemiştir. Daha sonra 9 Mayıs 1978’de bugün faaliyette olan SISDE adlı Demokratik İstihbarat ve Güvenlik Servisi kurulmuştur. Bunun ardından da CESIS adlı Güvenlik ve İstihbarat Servisleri İcra Komitesi, SISMI ve SISDE arasında koordinasyonu sağlamak amacıyla oluşturulup faaliyete geçirilmiştir.</p>

  <p class="normal">İtalya istihbarat örgütü dünyanın önemli gizli servisleri arasında sayılmaktadırlar.</p>
</body>
</html>
