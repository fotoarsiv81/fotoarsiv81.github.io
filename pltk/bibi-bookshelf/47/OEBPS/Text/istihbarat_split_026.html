<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>istihbarat</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik" id="calibre_toc_25"><span class="idebold">III- İSTİHBARAT VE TEKNOLOJİ</span></h2>

  <p class="normal">Teknolojik olarak ne kadar gelişmiş araçlara sahip olsanız da sonuçta bilgiyi üreten, sentezleyip, çıkarımlar yapan kaynak insan unsurudur. İnsan teknolojik araçları kullanabilir ve kontrol edebilir. Ancak araçlar insanı kontrol edip kullanamaz. Bilgiyi kullanan insandır, bu kullanım esnasında insanın fizyolojik, psikolojik yaklaşım ve özellikleri de devreye girer. Bu kadar hayatî bir unsuru tüm parçaları ve öğeleriyle birlikte elde edemediğinizde yanlış değerlendirmeler, analizler ve yönlendirmeler yapabilecek de insandır. Tutkuları, zaafları, kıskançlıkları, zayıflıkları, alınganlıkları, kırgınlıkları, üstünlükleri ve gururları ile böyle önemli bir materyali yalnız kendi menfaatleri doğrultusunda kullanabilecek olan da insandır.</p>

  <p class="normal">İşte bu noktada bilginin mevkisini belirlemek, bilgi yığınlarından örtülü bilgiyi çıkarmak, doğru bilgilere hızla erişmek, bunların kullanılma güzergâhlarını ve kullanıcılarını tespit etmek gibi bir mesleksel sorun da yine bilgi ve belge yönetimi sistemini kurmak ile aşılabilir.</p>

  <p class="normal">“Araştırmacıların her konuda bilgi sahibi olamayacakları ortadadır. Bunca geniş kapsamlı bilgi dallarının hepsini öğrenmeye ömür yetmez. Ancak araştırmacı, başka araştırmacıların topladığı bilgileri gerektiği şekilde kullanmayı bilmelidir. Kendi katkısı ise ikiye katlanmıştır: Birincisi, henüz bilinmeyen ya da belki kendinden önce aynı çalışmayı yapan araştırmacının kullandığı hatalı bilgileri araştırarak vardığı sonuçlardır; ikincisi ise, dağınık durumdaki bilgileri anlaşılır kılmak için izlediği düzenleme ilkeleri, anlatma yeteneği ile sonuçlar ya da açıklamalardır.”<sup class="calibre3"><a href="../Text/istihbarat_split_153.html#footnote-245975-113" id="footnote-245975-113-backlink">[113]</a></sup></p>

  <p class="normal">Resmileştirilmemiş, kayda geçirilmemiş insanlardaki bilginin etkin bir şekilde paylaşılması ve kullanıma açılması yoğun teması, güven vermeyi gerektirir. Bilginin insanda varlığı iki şekilde tezahür edebilir:</p>

  <p class="normal">1- İnsan sahip olduğu bilginin farkında değildir. Bunu kullanmayı ya bilemez, beceremez veya kullanmaya cesaret edemez. Bu bilgileri kayıt altına almak için bilgi kültürünün geliştirilmesi, insanlara güven verilmesi önemli hâle gelebilir.</p>

  <p class="normal">2- Kendi alanında uzman olduğunu düşünen bir kısım insan da kendilerini değerli kılan şeyin sahip oldukları bilgi olduğunu düşünürler, kişisel olarak zor elde ettikleri bu bilgileri paylaşmak, ortak kullanıma açmak istemezler.</p>

  <p class="normal">Bilgi yönetim sisteminin en önemli çalışmalarından ve faydalarından bir tanesi de beyinlerde saklanan, unutulacak veya zamanla kaybolacak bilgi birikimini harekete geçirecek ortamın oluşturularak, bilginin kişisel kalmasının engellenmesidir. İnsanlardaki örtülü bilginin ortaya çıkartılması yeni ufuklara yelken açmanın yegâne anahtarıdır. İnsanlardaki bu gizli-saklı bilgi bir kurum için ve de ülke için gizli kalmış sermayedir. Ayrıca bir kurumdaki çalışan kişi tarafından yalnızca onun tarafından bilinen unsur olan “Entelektüel Sermaye” diye de adlandırılabilecek bilgi birikimi mevcuttur. Ortaya çıkartıldığı, kayıt altına alındığı zaman yarışılan alanda rakiplerinize karşı üstünlük sağlar.</p>

  <p class="normal">Entelektüel sermaye, doğru bilgi yönetim sistemiyle birlikte büyük bir değere dönüşebilir. Entelektüel sermaye elle tutulamayan, madden kıymetlendirilemeyen değerleri, varlıkları kapsar. Bu sermayenin matematiksel bir ölçümünü yapmak mümkün değildir. Aktif bir unsur gibi görülmeyen bu sermaye gerçek anlamda değerlendirildiğinde, maddi ve manevi kazandırdıklarının hesabı yapılamaz. Yerinde kullanıldığında kullanıldığı alana dinamizm katar. Bu soyut sermaye birikimi desteklenir ve yönetilirse soyut unsurların somut eylem ve kazançlara dönüşmesinde katalizör görevi görür.</p>

  <p class="normal">İstihbarat teşkilatları her alanda örtülü bilgiden ve entelektüel sermayeden faydalanır. Örneğin birçok insan bilgisayar kullanabilir. Ancak kullanıcıların milyonlarcası içerisinden ancak birkaç tanesi çok iyi hacker olabilir. Bu hackerlerden, zararlı sitelerin engellenmesi, hedef ülkelerin, örgütlerin sistemlerine, ağlarına girilip bilgi kaçırılması, kopyalanması, gerekirse sistemin çökertilmesinde faydalanılabilir. Veya birçok psikolog insanların yönlendirilmesi, duygu ve düşüncelerinin anlaşılması noktasında tıbbî çalışma veya tedavi yapar, ancak bir psikolog kendi geliştirdiği bir sistemle veya geliştirdiği kişisel becerilerle diğer doktorlardan daha fazla insanları yönlendirip, duygu ve düşüncelerini açmalarını sağlayabilir. Bu onun örtülü bilgisidir. Birçok çilingir bulabilirsiniz ama bir tanesi vardır ki bir başkasının 15 dakikada açtığı kapı veya kasayı beş dakikada açar. Bu da onun örtülü bilgisidir.</p>

  <p class="normal">Kurumların iş ve işlemlerinin yürütülmesinde de birçok personelin örtülü bilgisi gizli kalır. Bunların açığa çıkartılması kurumsal veya ulusal çapta yeni değerlerin ortaya konulmasına vesile olur. İstihbarat örgütleri artık örtülü bilgiden ve entelektüel sermaye unsurlarından sistemli bir şekilde istifade etmelidir.</p>

  <p class="normal">Kurum çalışanlarının veya ülke insanlarının entelektüel sermayesinin açığa çıkartılması, değerlendirilmesi, bu sermayenin arttırılması, gelen ve giden bilgi akışınızı iyi şekilde yönetmenize bağlıdır. Bireysel beceriler, deneyimler, bireysel bilgiler, meselelere vakıf olma ve meseleleri değerlendirme yeteneği entelektüel sermayenin unsurlarındandır. Ancak, entelektüel sermaye ve örtülü bilginin mülkiyet hakları da gözetilmelidir.</p>

  <p class="normal">Kurumlar kişilerin haklarını gözeterek, maddi manevi ödüllendirmeleri yapmalı, istihbarat kurumlarınca da aynı şekilde kişisel ödüllendirmeler yapılmalı, ancak özellikle karşılıklı güven ve işe yarama duygusu desteklenmelidir. Entelektüel sermayeyi, örtülü bilgiyi ortaya çıkarmak, kayıt altına almak geçici, popüler bir faaliyet olarak algılanmamalı, bilgi odaklı küresel mücadelede başarılı olabilmek için somut değerler ve dinamizm doğurmanın değişmez unsurları olarak görülmelidir.</p>

  <p class="normal1">Endüstriyel İstihbarat</p>

  <p class="normal">Endüstriyel casusluk, sanayi devrimi sonrası bir firmanın özel üretim teknolojisinin, ürününün veya önemli bir bilgisinin, rakip firmalara satılmasıdır. Günümüzde sanayi casusluğu “fuar uzmanlığı” adı altında fotografik hafıza ve çizim yeteneği çok yüksek olan insanlar tarafından da yapılmaktadır.<sup class="calibre3"><a href="../Text/istihbarat_split_154.html#footnote-245975-114" id="footnote-245975-114-backlink">[114]</a></sup></p>

  <p class="normal">Endüstriyel casusluk, bilgilerin belirli milletler veya çıkar grupları için çalışan casuslar aracılığıyla ele geçirilmesinin hedeflenmesidir.</p>

  <p class="normal">Burada, hem dost hem de karşı gruplar sürecin içine dâhil olmuşlardır. Sık kullanılan endüstriyel casusluk teknikleri, USB hafıza kartları gibi sökülebilir saklama ortamlarındaki açık ve güvensiz USB portları aracılığıyla verilerin izinsiz kopyalanması, belgelerin, üretim tesislerinin, üretim tekniklerinin veya prototiplerin bugünkü yüksek çözünürlüklü kameralı cep telefonları aracılığıyla resmedilmesi, mektup ve e-postaların ele geçirilmesi, telefonların ve internet bağlantılarının izlenmesidir.</p>

  <p class="normal">Amaç, bilgilerin önceden ele geçirilmesi ile çıkar sağlamak veya önceden tedbirler almaktır. Endüstriyel casusluğa karşı alınacak önlemlerden biri, USB bağlantılarını seçici olarak bloke eden yazılımların kullanılmasıdır.</p>

  <p class="normal">Günümüzde Avrupa’da, ABD’nin Echelon adlı casusluk sistemi ile Amerikan şirketlerinin yararına sistematik endüstriyel casusluk yürütmesinden korkuluyor.</p>

  <p class="normal">Sanayi casusluğu son derece önemli sonuçları olan ve şirketlerin ağır ekonomik kayıplara uğramasına neden olan bir olgudur. Sınai araştırmalar uzun zaman ve geniş maddi kaynaklara ihtiyaç duymaktadır. Sınai haklar bu nedenle koruma altına alınmıştır. Eğer sınai haklar üzerinde var olan koruma söz konusu olmasa idi şirketlerin uzun ve pahalı Ar-ge faaliyetlerine girişmek için bir motiveleri olmazdı. Oysa sınai mülkiyet hakları şirketlere araştırmalarının sonuçlarını paraya tahvil etme imkânı tanımaktadır ve bu nedenle şirketler Ar-ge faaliyetlerini bir yatırım olarak görmektedirler. Teknolojik gelişmenin sağlanması ortaya koyulan yeniliklerin, buluşların ve ürünlerin etkin korunması ve sahiplerine özel ayrıcalıklar tanınmasına bağlıdır. Doğal olarak kimi yapılanmalarda başta ekonomik nedenler -ve de askeri ve stratejik nedenler- dolayısıyla “sanayi casusluğu” adı verilen faaliyete yönelmekte ve haksız kazanç peşine düşmektedirler. Sanayi casusluğu şirketlerin ağır ekonomik sonuçlarla karşı karşıya kalmasına sebep olmaktadır. Özellikle genetik, tohum ve yeni bitki türleri geliştirme çalışmaları ve askerî projelere ilişkin faaliyetler (faaliyeti yürüten özel sektör dahi olsa) ulusal düzeyde stratejik önem kazanabilmektedir. Ceza kanunumuzun bu faaliyeti tanımlaması ve yaptırma bağlaması önemli ve yerinde bir gelişmedir. Ayrıca üçüncü bentte düzenlenen zorlama unsurunun üzerinde de durmak gerekmektedir.<sup class="calibre3"><a href="../Text/istihbarat_split_155.html#footnote-245975-115" id="footnote-245975-115-backlink">[115]</a></sup></p>

  <p class="normal">Dünyanın en büyük temizlik malzemeleri ve kozmetik devi Procter &amp; Gamble, rakibi Unilever’in ‘endüstriyel casusluk’ suçlamalarından dolayı yasal yollara başvurma girişimini engelledi. Financial Times gazetesinde yer alan bir habere göre, kural dışı yollara başvurarak Unilever’in ürünleriyle ilgili bilgi toplayan Procter &amp; Gamble, Unilever’e 10 milyon dolar ödeyerek davayı engellemeyi kabul etti. Rekabete dayalı bir “istihbarat hareketi” olarak adlandırılan olayda, Procter &amp; Gamble dedektifler aracılığıyla, Unilever’in saç bakım birimi ile ilgili planlarının bulunduğu 80’den fazla dokümanı ele geçirmişti.<sup class="calibre3"><a href="../Text/istihbarat_split_156.html#footnote-245975-116" id="footnote-245975-116-backlink">[116]</a></sup></p>

  <p class="normal1">Bilginin Çalınması</p>

  <p class="normal">Sanayi casusluğu çok büyük önem taşıyan, kuruluşun içinde büyük sıkıntılara ve kuruluşlar arasında ciddi yasal sorunlara neden olan bir olguydu. Bugün sanayi casusluğu yerini bilgi casusluğuna bıraktı. Artık şirketlerin bilgi birikimleri (know-how) büyük tehdit altında. Özellikle şirket içi ve şirketler arası ağların dışında, bir kurumun bilgilerinin internet vasıtasıyla tüm dünyaya açık hale gelmesi, bilgi casusluğunun sanayi casusluğundan çok daha geniş kapsamlı, tehditkâr ve kolay yapılır olmasına neden olmakta.<sup class="calibre3"><a href="../Text/istihbarat_split_157.html#footnote-245975-117" id="footnote-245975-117-backlink">[117]</a></sup></p>

  <p class="normal">Örnek vaka: ABD, bugüne kadar gerçekleşen en büyük mali bilgi hırsızlığını konuşuyor. Bankalar ve şirketler için hesap nakli yapan Arizona merkezli “Card Systems Solutions” adlı şirketin güvenlik sistemini virüs yardımıyla delen hırsız veya hırsızlar, 40 milyon kişiye ait kredi kartı bilgilerini ele geçirdi. Durum, MasterCard International’ın güvenlik biriminin uyarısı üzerine anlaşıldı. Kredi kartlarıyla yapılan dolandırıcılıkları belirleyen uzmanların uyarısı üzerine başlatılan araştırmada 40 milyon kredi kartının risk altında olduğu, bu kartlardan 13,9 milyonunun MasterCard müşterilerine ait olduğu ortaya çıkarıldı.<sup class="calibre3"><a href="../Text/istihbarat_split_158.html#footnote-245975-118" id="footnote-245975-118-backlink">[118]</a></sup></p>

  <p class="normal1">Teknoloji Hırsızlığı</p>

  <p class="normal">Teknoloji hırsızlığı, bir birey veya tüzel kişi tarafından geliştirilen, gizli veya korumalı bilgi, taslak, model veya prototip gibi teknolojik bilgilerin kendi kullanımı veya satışı için illegal yoldan elde edilmesidir. Teknoloji hırsızlığı askerî alanda ve özellikle bugün sivil alanda ortaya çıkmaktadır.</p>

  <p class="normal">Teknoloji hırsızlığı ve endüstriyel casusluk arasındaki fark, teknoloji hırsızlığının yabancı teknolojilerin kullanımını kapsaması ama bunun endüstriyel casuslukta zorunlu olmamasıdır. Bu durumda endüstriyel casusluk rakip teknolojinin geliştirme durumu ve teknik imkânlarıyla ilgilenmiş oluyor. Yine teknolojik hırsızlık da casuslukla bağlantılı olmak zorunda değildir. Böyle düşünülürse, korunan bir teknolojinin kopyalanması ve satılması da teknolojik hırsızlık anlamına gelmektedir. Buna günümüzde daha çok korsancılık denir. Teknolojik hırsızlıktan korunmanın en önemli yolu, bilgilerin gizli tutulmasıdır.<sup class="calibre3"><a href="../Text/istihbarat_split_159.html#footnote-245975-119" id="footnote-245975-119-backlink">[119]</a></sup></p>

  <p class="normal1">Tasarım Hırsızlığı</p>

  <p class="normal">Tasarım hırsızlığı kavramı ile kendisine ait olmayan ya da harc-ı alem tasarımları kendisininmiş gibi göstererek Türk Patent Enstitüsünden (TPE) endüstriyel tasarım belgesi almayı kastediyoruz. TPE tarafından tasarımlar tescil edilirken şekli inceleme yapılır. Yani TPE, tasarım başvurularını sadece ücretin yatırılıp yatırılmadığı, gerekli evrakın verilip verilmediği gibi şekle ilişkin hususlara bakar ve bunlarda bir eksiklik yoksa başvuruyu Resmi Endüstriyel Tasarım Bülteni’nde yayımlar. Yayın tarihinden itibaren 6 aylık askı süresinde başvuruya herkes itiraz edebilir. İtiraz gelirse TPE bu kez, konuyu esas, yani yenilik ve ayırt edici nitelik açısından da inceler. Böylece özgün olmayan tasarımlara belge vermez. İtiraz edilmezse başvuru sahibine Endüstriyel Tasarım Belgesi verilir. Uygulamada bültenler çok sınırlı bir kesim tarafından takip edildiği için, birçok tasarım başvurusuna haksız yere belge verilmektedir…</p>

  <p class="normal">Resmi Endüstriyel Tasarım Bülteni incelendiğinde yayımlanan (belge ile ödüllendirilen) başvurulara konu tasarımların, çok büyük bir kısmı özgün değildir… Zira eski Mısır’dan kalma ürün tasarımları için dahi tasarım belgesi alınmaktadır. Oysa kanun koyucunun amacı, yeni ve ayırt edici nitelikte olan, yani özgün tasarımları hukuken koruma altına almaktır. Ayrıca bu kişilere karşı maddi ve manevi tazminat davaları da açılabilir.<sup class="calibre3"><a href="../Text/istihbarat_split_160.html#footnote-245975-120" id="footnote-245975-120-backlink">[120]</a></sup></p>

  <p class="normal1">Veri Hırsızlığı</p>

  <p class="normal">Veri hırsızlığı, siber dolandırıcılar tarafından gönderilen, tanınmış firmalardan (bankalar gibi) gönderilmiş gibi görünen, kredi kartı numarası veya şifre gibi gizli bilgileri elde etmeyi amaçlayan e-postalar aracılığıyla yapılır. Bu hileli mesajlar, kullanıcıdan kurumun web sayfasına giderek kişisel bilgilerini güncellemesini ister. Ancak gidilen sayfa sahtekârların yarattığı resmi web sayfasını taklididir.<sup class="calibre3"><a href="../Text/istihbarat_split_161.html#footnote-245975-121" id="footnote-245975-121-backlink">[121]</a></sup></p>

  <p class="normal">Örnek vaka: 28,000 denizcinin ve aile üyelerinin kişisel bilgilerinin bulunduğu 5 adet spreadsheet dosyası bir web sitesinde görüldü. Kişisel bilgiler isim, doğum tarihi ve sosyal güvenlik numaralarını içeriyor.</p>

  <p class="normal">Deniz Kuvvetleri 22 Haziran’da olaydan haberdar olduklarını ve etkilenenleri durumdan haberdar ettiklerini duyurdu: “Verilerin kanunsuz yollar için kullanıldığı hakkında henüz bir delil yok. Fakat bireyler banka hesaplarını ve kredi kartı verilerini dikkatli olarak monitör etmeli.”</p>

  <p class="normal">Bu durumdan etkilenenlerin kimlik hırsızlığı konusunda bilgilendirilmeleri için gerekenin yapılacağı da söylendi ve NPC (Navy Personnel Command) web sitesine şüpheli durumları nasıl gözlemleyeceklerini anlatan bilgiler eklendi.</p>

  <p class="normal">Yakın Zamanda Amerikan Ziraat Bakanlığı 26,000 çalışanının kişisel bilgilerinin çalındığını duyurmuştu. Mayıs ayında ise çalınan dizüstü bilgisayarda 26,5 milyon Amerikan ordu görevlisinin verileri olduğu duyurulmuştu.<sup class="calibre3"><a href="../Text/istihbarat_split_162.html#footnote-245975-122" id="footnote-245975-122-backlink">[122]</a></sup></p>

  <p class="normal1">ABD’nin Biyolojik Silahlı Böcekleri</p>

  <p class="normal">Pencerenizin önünden geçen sineğin uzaktan kumandalı bir casus olduğunu hayal edin. Daha da korkutucu olanı, bu tür uçan canlıların silahlandırılmış olması ihtimali artıyor.</p>

  <p class="normal">Pentagon; bu çalışmayı sadece insansız hava araçları kurmak amacıyla yürüttüğünü ileri sürmektedir. Ancak böylesine bir projenin masum olduğuna inanmakta zorlananların sayısı hayli fazladır. Kontrol sistemleri sadece bir başlangıç olabilir. The Times yazarlarından Jonathan Richards da robot böceklerin silahlandırılmasının çok uzak bir gelecekte olmadığını bildirmişti. Richards, The Times’taki haberinde, Massachusetts Institute of Technology’nin yapay zekâ laboratuarı uzmanlarından Rodney Brooks’un görüşlerine yer vermişti. Brooks şöyle diyordu: Pentagon önümüzdeki yıllarda, insansız hava araçlarını çok büyük ölçüde genişletmek ve robot böcekler üretmek gayreti içindedir. Hiç kuşku yok ki bu ürettikleri, silahlandırılmış olacaktır.</p>

  <p class="normal">Peki, robot böcekler nasıl silahlandırılabilir? Robert Michelson: Biyolojik silahlarla yeni bir tür robot böcek üretilmemesi durumunda etik sorun da yaşanmayacağını düşünüyor. “Etik ve hukuki savaşın yaşanacağı alan genetik mühendisliği, sibernetik değil” diyor. Ama şunu unutmamak gerek, bu tür cihazları geliştirenler her zaman, ‘bunları yasal ve barışçıl amaçlarla ürettiklerini’ söyleyeceklerdir. Bu tür gelişmelerin suiistimal edilmesi de onların hatası olmayacaktır.</p>

  <p class="normal">Yani Pentagon her ne kadar projenin geleceğine ilişkin keskin yorumlar yapmasa da kafalarda silahlı böcekler üretmeye çalıştığına ilişkin güçle bir şüphe var. ABD’de bugün pek çok kişi elektronik postalarının ve cep telefonu görüşmelerinin Washington tarafından izlenmesinden korkuyor. Pentagon’un üzerinde çalıştığı bu projeyle paranoya daha da artacak gibi görünüyor.</p>

  <p class="normal1">Sanayi Casusluğuna Örnek Olaylar</p>

  <p class="normal">Sudan’da hükümet güçleriyle savaşan Sudan Kurtuluş Hareketi örgütü mensubu militanlar casus uçak düşürdüler.</p>

  <p class="normal">Sudan Kurtuluş Hareketi/Ordusu sözcüsünün Londra’daki AFP muhabirine verdiği bilgiye göre militanlar -Çin yapımına benzeyen- bir pilotsuz uçağı Doğu Darfur eyaletindeki Jebel Marra’nın batısında vurarak düşürdüklerini söyledi.</p>

  <p class="normal">Magub Hüseyin, “Hareketimiz Sudan hükümetini hareketimizi hedefleyen her türlü casusluk ve askeri faaliyeti durdurması konusunda uyarmaktadır” dedi.</p>

  <p class="normal">Harum’daki AFP muhaberinie konuşan askeri sözcü, “Uçağın vurulup vurulmadığı hakkında elimize ulaşmış bir bilgi yok” dedi.</p>

  <p class="normal">Olay korsanların Sudanlı yolcuları taşıyan bir uçağı Darfur’dan kaçırıp Paris’e götürmek istediği kaçırma olayından iki gün sonra gerçekleşti.</p>

  <p class="normal">Paris’te sürgünde olan Abdulvahid Muhammed Nur’un yönetimindeki Sudan Kurtuluş Ordusu mensubu olduklarını ifade eden korsanlar Çarşamba günü Libyalı yetkililere teslim olmuştu.</p>

  <p class="normal">Beş yıldan fazla bir zamandır Darfur’da savaşan grubun farklı saha komutanlarının farklı gruplara ayrılmasıyla örgüt birden fazla kola ayrılmıştı.</p>

  <p class="normal">Birleşmiş Milletler etnik azınlık militanların Arap egemen Hartum rejimi ve desteklediği Arap militanlarla arasındaki çatışmaların patlak verdiği Şubat 2003’ten beri 300,000’den fazla insanın öldüğü ve 2,2 milyon kişinin ise evlerinden olduğunu ifade ediyor.</p>

  <p class="normal1">İsrail’in Son Casus Uydusu</p>

  <p class="normal">Tecsar adlı yeni keşif uydusu, öncekilerden farklı, daha gelişmiş özellikler taşıyor...</p>

  <p class="normal">İsrail Havacılık ve Uzay Sanayi tarafından geliştirilen Tecsar’ın radar da kullanarak, gece ve gündüz, çok yoğun bulutlu hava durumu dâhil, olumsuz hava koşullarında bile hedefleri tespit etme kabiliyetine sahip olduğu ifade ediliyor.</p>

  <p class="normal">Bu özelliğiyle uydu, İsrail’in Ofek adlı, kameralarla donanmış diğer keşif uydularından farklılık gösteriyor. Yeni uydu, 10 santim büyüklüğündeki cisimleri bile tespit etme yeteneğine sahip.</p>

  <p class="normal">Uydu, Hindistan’daki Sriharikota uydu fırlatma merkezinden bir Hindistan roketi aracılığıyla yörüngesine fırlatılmıştı.</p>

  <p class="normal">İsrail’in uzayda Ofek 5 ve Ofek 7 dâhil, keşif uyduları bulunuyor. İsrail’in ayrıca, AMOS ve EROS serisi ticari uyduları da var. Yörüngede toplam 11 uydusu bulunan İsrail’in bu uydularından bir kısmı çalışmalarını sürdürüyor.</p>

  <p class="normal1">El Kaide İhaleleri, Nükleer Kaçakçılık, Türk Casuslar</p>

  <p class="normal">11 Eylül saldırılarından sonra küresel düzeyde yürütülen olağanüstü soruşturma kapsamında tercüman olarak FBI’a alınan, gizli telefon kayıtlarını deşifre etmekle yükümlü Sibel Edmons, iddiaları yüzünden işinden olur. O zamandan beri, belli aralıklarla çarpıcı iddialarda bulunur ve hep gündemde kalır. Karmaşık bir geçmişi olan Edmons çok şey biliyor olabilir. Ama bildiklerinden daha çok bu kadar konuşabiliyor olması dikkat çekiyor. Onun iddialarını okurken “konuşana değil konuşturana bak” söyleyişi akla geliyor.</p>

  <p class="normal">En son iddiası, “ABD’nin nükleer sırlarını, Türk istihbaratçıların pazarladığı” yönünde olur. “ABD yönetimindeki bazı unsurlarla 11 Eylül saldırılarını yapmakla suçlanan örgütler arasındaki ilişkiye, küresel ölçekli uyuşturucu kaçakçılığına, bütün bunların içinde istihbarat teşkilatlarının rolüne” ilişkin imalarıyla dikkat çeken Edmons, şimdi de Türk ve İsrail istihbaratının nükleer casusluk piyasasındaki işbirliğine dikkat çekiyor.</p>

  <p class="normal">“Türkler ve İsrailliler, nükleer teknoloji ile ilgili askeri ve akademik kuruluşlara ‘köstebek’ soktular. Bunların içinde Los Alamos nükleer laboratuarı da bulunuyor. Yardımları karşılığında söz konusu yetkiliye yüklü miktarda para veriliyor. Teslimat noktası olarak da Türk Amerikan Konseyi gibi mekânlar kullanılıyor” diyen Edmons, Türkiye, İsrail ve Pakistan istihbaratının ABD nükleer teknolojisine yönelik ortaklığından söz ediyor.</p>

  <p class="normal">Bunlar, istihbarat dünyasına yönelik en derin ve karanlık sırlar. Edmons, bütün bunları “Binlerce saatlik telefon konuşmalarından mı öğrendi sadece?” Belki Benazir Butto’nun öldürülmesi bu konuları tekrar gündeme getirdi. Madem açıldı, benim de söyleyeceğim şeyler var: Türk istihbaratının El Kaide gibi bir örgüte pek inanmadığını, olayın ABD’nin örtülü operasyonu olduğu kanaatini taşıdığını biliyoruz. Yakalanan bazı El Kaide mensupları CIA tarafından sorgulanıp “işbirliği” karşılığı yüklü ödemelerle birlikte serbest bırakıldı.</p>

  <p class="normal">Bir Avrupa ülkesinden Türkiye’ye gelen, Pakistan Devlet Başkanı Perviz Müşerref’in eski danışmanının da bulunduğu uçak, nükleer kaçakçılık iddiasıyla Trabzon’dan havalandıktan hemen sonra düşürüldü.</p>

  <p class="normal">Yine İstanbul’un ortasından CIA ve MOSSAD ajanları tarafından kaçırılan İranlı komutan Ali Riza Asgeri, Türk istihbaratının katkısının henüz netleşmediği bir olay olarak kaldı.</p>

  <p class="normal">Afganistan’dan ABD’ye uzanan dev uyuşturucu trafiğinde birçok ülke istihbarat örgütleri işbirliği yapıyor ve PKK gibi terör örgütleri da kullanılıyor.</p>

  <p class="normal">ABD Savunma Bakanlığı’nda patlak veren casusluk skandalında Douglas Feith gibi aşırı sağcı bir Musevi’nin yönetimi altında çalışan Larry Franklin adlı Pentagon çalışanının, ABD’nin Irak ve İran’a ilişkin gizli dosyalarını Amerikan-İsrail İlişkileri Komitesi’ne (AIPAC) aktarması, oradan da bu dosyaların İsrail’e ulaşmasıyla ilgili skandal yaşanır. Skandalla Türk-İsrail ekseni arasındaki bağlantı gözlerden kaçırılır. Peki, ama neden?</p>

  <p class="normal">Türk-İsrail ilişkilerinin merkezinde yer alan, Türkiye’nin lobiciliğine soyunan, bu ülkenin milyonlarca dolarını cebe indiren, Türkiye’nin siyasi hayatında belirgin yeri olan, bugün Orta Doğu’da yaşanan kaosun mimarları olan kişi ve çevreler, skandalın tam merkezinde. Ancak bunlar “Türk dostu” olarak tanınıyor.”</p>

  <p class="normal">14 Şubat 2005 tarihli “The American Turkish Council: US Association Helps Create New World Order” adlı yazıda, Türk-Amerikan Konseyi’nin adından başka “Türk”ü olmayan bir kuruluş olduğu, ABD’nin 21. yüzyıla dönük projeleri için kurulduğu, dünya genelinde ekonomik, siyasi ve askerî hegemonyası için çalıştığı belirtiliyor. ATC’nin Bush Ailesi tarafından yönetildiğine, Lockeed Martin’den Coca Cola’ya, ExxonMobil’den Pfizer’a, Shell’den General Dynamics’e kadar büyük şirketlerin kuruluşun üyeleri olduğuna işaret ediliyor. ATC üyeleri arasında CSIS, Eisenhower, Brookings ve neoconların tapınağı AEI gibi yüzlerce kuruluşun bulunduğu, kuruluşun ABD’nin yeni Avrasya projesinin merkezi olduğu ifade ediliyor. Irak’ın on milyarlarca doları da bu şebeke tarafından paylaşılıyor.</p>

  <p class="normal">ABD nükleer sırlarının İsrail’e aktarılması skandalını sorgularken, Musevi lobi kuruluşlarının merkezi rolünde, Türkiye ile bağlantılarında, Türk-İsrail ekseninde, istihbarat örgütleri yer almaktadır. Türk şahin-neocon ittifakı ile İsrail ABD’deki bazı Türkleri casus olarak kullanıyor.</p>

  <p class="normal">Nükleer casusluk yanında, daha birçok alanda çok daha şaşırtıcı alanlarda işbirliği söz konusudur. Ancak bunlar, Türkiye’den çok ABD ve İsrail’in çıkarlarına odaklı sürdürülmektedir. El Kaide ihaleleri, örtülü operasyonlar, esir ticareti, terör merkezleri, rejim değişiklikleri tartışmaları ise olan bitenleri kamufle ediyor.</p>

  <p class="normal1">Almanya’da Sanayi Casusluğu</p>

  <p class="normal">Sanayi casusluğunun Alman ekonomisine rekor düzeyde zarar verebileceği öne sürülüyor. Saarbrücker Zeitung Gazetesi’nde yer alan haberde, Alman Sanayi Casusluğuyla Mücadele Birliği’nin, Alman şirketlerine endüstri casusluğunun bu yıl 30 milyar euroya mal olacağı uyarısında bulunduğunu yazıyor.</p>

  <p class="normal">Birliğin açıkladığı verilere göre, sanayi casusluğunun ekonomiye verdiği zarar 20 milyar euro civarında olmuş. Alman Sanayi Casusluğuyla Mücadele Birliği’nden yapılan açıklamada hırsızlığın en çok makine, otomobil, kimya ve çevre teknolojileri alanlarında yapıldığını ayrıca sanayi casusluğu yapan ülkelerin başında da Çin ve Rusya’nın yer aldığı belirtildi.</p>

  <p class="normal">Alman BSI Kurumu raporunda ‘Blackberry güvensiz olduğu için kamu kurumlarında kullanılmamalıdır.’ dedi. Blackberry’nin sahibi RIM şirketi Almanları bilgisizlikle suçladı.</p>

  <p class="normal">Alman Federal Güvenlik ve Bilgi Teknikleri Kurumu’nun (BSI) Eylül ayında yayımladığı bir rapor ise ortalığı karıştırır. BSI, Kanadalı RIM (Research In Motion) şirketinin cepten elektronik postalara (e-posta) erişme imkânı sağlayan hizmeti Blackberry’nin önemli güvenlik açıklarının olduğunu ileri sürerek hizmetin devlet binaları ve sanayi casusluğuna hedef olabilecek büyük şirketlerde kullanılmaması gerektiği uyarısında bulunuyor. Raporu hazırlayan BSI görevlilerinden Michael Dickopf açıklamasında, ‘Teorik olarak üçüncü şahıslar Blackberry tarafından gönderilen elektronik posta içeriklerine ulaşma imkânına sahip’ derken, RIM yöneticilerinden Charmaine Eggberry ise Alman kuruluşu bilgisizlikle suçlayarak ‘Raporun vardığı sonuç varsayımlardan yola çıktığı için gerçekleri yansıtmamaktadır’ diyor.</p>

  <p class="normal">Rapora göre rahatsızlığın nedeni Blackberry sisteminin teknik altyapısından kaynaklanıyor. Sistem kişisel bilgisayarlara gelen e-postaları dünya üzerinde bulunan üç sunucu (ana bilgisayar) yardımıyla kullanıcıların el cihazlarına yönlendiriyor. Bu sunucular Kanada, Avrupa ve Asya’da bulunuyor. Blackberry’nin Avrupa trafiği ise Londra’da bulunan sunucu üzerinden gerçekleşiyor. İşte raporun eleştirileri bu noktada başlıyor. Almanlar, ana bilgisayarın bulunduğu Londra’da İngiliz kanunları geçerli olduğu için İngiliz yetkililerin ‘RIP Act 2000’ gibi kamu yararını öne süren yasalar yardımıyla bu bilgisayara girerek gizli bilgilere ulaşabileceğini söylüyor. Yani sanayi casusluğu yapılabilir.</p>

  <p class="normal1">Fransa’da Casus Şoku</p>

  <p class="normal">Cihazlar genellikle şirketlerin üst düzey yöneticileri tarafından kullanılıyor. Onların elektronik postalarını okumak çok önemli bilgilere ulaşmak anlamına geliyor. Raporun yayımlanması Fransızları da harekete geçiriyor. Fransız şirketler ABD ile Irak Savaşı nedeniyle bozulan ilişkileri yüzünden özellikle bu ülkenin sanayi casuslarının hedefi olmaktan korkuyor. Fransızlar bu tür hizmetleri çok sıkı denetliyor.</p>

  <p class="normal">Fransız otomobil üreticisi Renault’nun “sanayi casusluğuyla” suçladığı gazeteci hakkında dava açılıyor. Mahkeme kaynaklarından alınan bilgiye göre, haftalık Auto Plus dergisinde yazan Bruno Thomas, markanın gizli tuttuğu yeni modellerinin fotoğraflarını yayıyor...</p>

  <p class="normal">Mahkeme kaynaklarından alınan bilgiye göre, haftalık Auto Plus dergisinde yazan Bruno Thomas, markanın gizli tuttuğu yeni modellerinin fotoğraflarını yayınlayınca şirket tarafından casuslukla suçlandı.</p>

  <p class="normal">Gözaltına alınan gazeteci, “güveni kötüye kullanmak ve fabrika sırlarını ifşa etmekle” itham ediliyor. Emniyet kuvvetleri, dergide yaptıkları aramada bazı bilgisayarlara, hard disklere ve fotoğraflara el koyuyor.</p>

  <p class="normal">Aynı olayla ilgili olarak, Renault’da çalışan bir kişi de “muhbir” olmakla suçlanıyor. Kültür Bakanı Christine Albanel, gazetecinin gözaltına alınmasından rahatsızlık duyduğunu belirtiyor. Kadın bakan, haber kaynaklarının korunmasına ilişkin yasa tasarısının senatoda ivedilikle ele alınması gerektiğinin bu örnekle ortaya çıktığını söylüyor.</p>

  <p class="normal">Sendikalar da gazetecinin gözaltına alınması ve işyerinde arama yapılmasını protesto ediyor.<sup class="calibre3"><a href="../Text/istihbarat_split_163.html#footnote-245975-123" id="footnote-245975-123-backlink">[123]</a></sup></p>

  <p class="normal1">“İsrail istihbaratı TruvaAtı ile</p>

  <p class="normal1">Esma Esad’ın e-mailine girmiş”</p>

  <p class="normal">İsrailli bir çiftin, geliştirdikleri Truva atı adlı bilgisayar programını, ülkenin tanınmış şirketlerine sanayi casusluğu için sattığı ortaya çıkar. Bu programı kullanarak rakiplerinin bilgisayarlarına giren ve neler yaptığını öğrenen çok sayıda patron da tutuklanır. Sıradan bir iş dünyası skandalı gibi duran olayın altından bir “siyasi casusluk” çıkar. İsrail istihbaratının, bu programı kullanarak Suriye Devlet Başkanı Başar Esad’la ilgili bilgi toplamak için eşi Esma’nın bilgisayarına girdiği anlaşılır.</p>

  <p class="normal">İngiltere`de yayımlanan Sunday Times gazetesinin haberine göre istihbaratçılar, kendilerine en uygun hedef olarak, Esma Esad’ı seçer. Çünkü bilgisayar mühendisliği mezunu genç First Leydi’nin, ailesi ve arkadaşlarıyla haberleşmek için bilgisayarının başında uzun saatler geçirdiği biliniyordu. Başkan Esad’ın ise bilgisayar oyunlarına çok düşkün olması da “hedefi” kolaylaştırır.</p>

  <p class="normal">İsrail gazetelerine de konuşan istihbaratçılar; “Liderlerin eşleri kolay hedeflerdir. Çünkü liderlerin bilgisayarları çok iyi korunur” dedi. Esma Esad’ın kocasıyla e-mail yazışmalarını, birçok dosyayı incelediklerini söyleyen istihbaratçı “İsrail elbette kocasıyla ilgileniyor. Onunla değil. Esma Esad’ın bilgisayarındaki bilgiler çok da değerli değildi. Ancak Esad’ın düşüncelerini öğrenmek için ideal bir yöntemdi” dedi. Haberlere göre Suriye lideri, eşinin bilgisayarına sızıldığını fark eder. Birçok Avrupalı lidere durumu aktararak şikâyette bulunur. İstihbaratçıların kullandığı “Truva atı” programı, aslında sanayi casusluğu için şirketlerin satın aldığı bir sistem. Hedef bilgisayara casus yazılım gönderiyor, ardından bütün e-postave dosyaları kopyalayıp bunları, İngiltere’nin başkenti Londra’da kayıtlı bir başka veri merkezine gönderiyor.</p>

  <p class="normal1">“Brezilya petrol şirketi Petrobras’ın</p>

  <p class="normal1">gizli dosyaları çalındı”</p>

  <p class="normal">Türkiye`den TPAO ile de ortak projeleri olan Brezilyalı Petrobras’ın başı derde girer. Petrobras’ın kısa bir süre önce keşfettiği dev bir doğalgaz yatağı ile ilgili çok gizli bilgiler çalınır. Şirket ise derin deniz uzmanı olarak biliniyor.</p>

  <p class="normal">Brezilya polisinin yaptığı açıklamaya göre şirkete ait 4 laptop ve 2 hard diskin çalınması olayın bir sanayi casusluğu olduğu şüphesini kuvvetlendiriyor. Brezilya Devlet Başkanı Luiz Inacio Lula da Silva’nın çalınan materyalin çok gizli devlet sırrı statüsünde olduğunu söylediği belirtiliyor.</p>

  <p class="normal">Bununla birlikte, şimdiye kadar olayla bağlantısından şüphelenilen 17 kişinin ifadesine başvuran polis olayın adi hırsızlık statüsünde olma ihtimalini de araştırıyor. Brezilya’da Rio de Jenerio yakınlarında büyük bir doğalgaz yatağı keşfedilmişti. Bu yatağın ülkenin tüm doğalgaz ihtiyacını karşılayabilecek büyüklükte olduğu belirtiliyordu. Petrobras, 17 ülkede faaliyet gösteriyor.<sup class="calibre3"><a href="../Text/istihbarat_split_164.html#footnote-245975-124" id="footnote-245975-124-backlink">[124]</a></sup></p>

  <p class="normal1">Rusya ile İngiltere Arasında Casusluk Krizi</p>

  <p class="normal">Rus istihbarat teşkilatı FSB, İngiliz - Rus ortaklığındaki bir enerji şirketinin üst düzey bir yöneticisini, sanayi casusluğu yapmak suçundan gözaltına aldığını açıklar.</p>

  <p class="normal">FSB, hem Rus hem de Amerikan vatandaşlığı bulunan İlya Zaslavski’nin, ülkedeki en büyük Batılı enerji şirketi olan TNK- BP’de çalıştığını ve Batılı şirketler adına gizli bilgiler toplamakta olduğunu bildirir.</p>

  <p class="normal">Haber, FSB’nin şirkete düzenlediği baskınların ardından gelir. İstihbarat teşkilatı, yaptığı açıklamada, baskınlarda yabancı askerî istihbarat kurumları ve CIA’den kişilere ait kartvizitler bulunduğunu bildirir.</p>

  <p class="normal">Bu adım, yorumcular tarafından, Rus devletinin, şirketin en büyük malvarlığı olan Sibirya’daki geniş doğalgaz yataklarında denetimi ele geçirme çabası olarak değerlendirilir.</p>

  <p class="normal">Devlete ait doğalgaz devi Gazprom, TNK-BP’nin geniş Kovykta havzasının hisse senetlerinin büyük bölümünü almıştı, Gazprom’un, ortak girişimin kendisini satın almayı istediği yorumları da yapılıyor.</p>

  <p class="normal">Zaslavski’nin kardeşi İngiliz Kültür Konseyi-British Council’in Moskova Mezunları kulübünün yöneticisi olan Aleksander’a da benzer suçlamalarda bulunulur.</p>

  <p class="normal">British Council’in Moskova’daki faaliyetlerine, geçen yıl Rus ajan Aleksander Litvinenko’nun Londra’da zehirlenerek öldürülmesi sonrasında patlak veren gerginlikler sırasında sınırlamalar getirilmişti.<sup class="calibre3"><a href="../Text/istihbarat_split_165.html#footnote-245975-125" id="footnote-245975-125-backlink">[125]</a></sup></p>

  <p class="normal1">Rusya’da ABD Vatandaşına Casusluk Suçlaması</p>

  <p class="normal">Hem Amerikan hem de Rus vatandaşı iki kardeş, casusluk iddiasıyla Rusya’da tutuklanır. İngiliz British Petroleum şirketinin Rus bürosunda çalışan kardeşler sanayi casusluğu yapmakla suçlanıyor. Moskova hükümeti, tutuklamaların, Rusya ile İngiltere arasındaki gerginlikle ilgilisi olmadığını ileri sürer. Eski bir Rus ajanı geçen yıl Londra`da zehirlenerek öldürülmüş ve İngiltere’nin cinayetle ilgili olarak bazı Rus vatandaşlarını sorguya çekmek istemesi Kremlin’in tepkisine yol açmıştı.<sup class="calibre3"><a href="../Text/istihbarat_split_166.html#footnote-245975-126" id="footnote-245975-126-backlink">[126]</a></sup></p>

  <p class="normal1">Çinli Casus Stajyer...</p>

  <p class="normal">Fransa’nın en büyük otomobil sistem ve teçhizat üreticilerinden Valeo’da inanılmaz bir sanayi casusluğu skandalı yaşanır… Firmada çalışan Çinli bir stajyer, casusluk yaptığı iddiasıyla tutuklanır. Dünyanın en büyük otomobil üreticilerine donanım üreten ve sistem geliştiren Valeo’daki casusluk krizi, Çin tekstiline karşı korunma yöntemleri tartışılan Fransa’da gündeme oturur. 22 yaşındaki Li li Whuang’ın evinde bulunan 6 bilgisayar ve iki hard diskte Valeo’nun yeni marka bazı otomobiller için geliştirdiği ticari sırlar, yeni modellerin bilgileri ele geçirilir. Paris’te bulunan Çin Ekonomi Bakanı Bo Xilai, matematik mezunu, beş dil bilen Çinli kızın sanayi casusluğuna giriştiği iddiası hakkında “öyle bir şey duymadığını” söyler. Fransız yetkililer ise sadece şirketin üst düzey yetkililerinde bulunan bilgilerle yakalanan Çinli kadın hakkında ‘Çin’deki taklit ürünler ve yönetimin bundaki sorumluluğuna’ dikkat çeker. Valeo’nun Genel Müdürü Thierry Morin, şirket sırlarının taşınabilir kişisel bilgisayara aktarılmasının yasak olduğunu ve güvenliği arttıracaklarını açıklar. Fransa Uluslarası İlişkiler ve Strateji Enstitüsü yetkilileri de “sorumlu Çinli bir şirket olsa dahi, hükümetin haberdar olmasının muhtemel olduğunu” öne sürer.</p>

  <p class="normal1">Voice of America ABD’de İlk Sanayi Casusluğu Cezası</p>

  <p class="normal">ABD’de ilk sanayi casusluğu cezası veriliyor. ABD ordusunun pilot eğitimiyle ilgili bilgisayar programını Çin donanmasına satmaya çalışan Çin asıllı Kanadalı mühendis, 24 ay hapis cezasına çarptırılır. Xiaodong Sheldon Meng (44), 1996’da yürürlüğe giren Ekonomik Casusluk Yasası’na göre, ekonomik casusluk suçundan ceza alan ilk kişi oldu. Çin asıllı Kanada vatandaşı olan Meng, ABD’nin Kaliforniya eyaletinde yaşıyor. Meng, açılan davada, askerî pilotların eğitim programı yazılımını Çin’e satmaya çalıştığını itiraf etmişti. <span class="idebold"><sup class="calibre3"><a href="../Text/istihbarat_split_167.html#footnote-245975-127" id="footnote-245975-127-backlink">[127]</a></sup></span></p>

  <p class="normal">Çin yararına endüstriyel casusluk yapmakla suçlanan Boeing şirketinin eski mühendisi 15 yıl hapis cezasına çarptırılıyor.</p>

  <p class="normal">California’da Orange Country’de oturan 73 yaşındaki Dongfan “Greg” Chung; “yabancı bir güç yararına endüstriyel casusluk yapmak, Çin’in ajanı gibi davranmak ve Amerikan Federal Soruşturma Bürosu’na (FBI) yalan söylemekle suçlanmış.</p>

  <p class="normal">Santa Ana’daki mahkemede Federal Hakim Cormac Carney; Çin asıllı Amerikan vatandaşı Dongfan Chung’un “ulusal güvenliğe bedel biçemeyeceğine” ve 15 yıl hapse mahkum edilmesine karar veriyor.</p>

  <p class="normal">Hakim Carney’nin, bu kadar ağır ceza vermekteki amacı, Çin hükümetine “ABD’ye casus göndermekten vazgeçin” mesajı göndermek. İddia makamına göre, Chung önce savunma grubu Rockwell, sonra da uçak şirketi Boeing’de çalıştığı yıllar boyunca Çin’e çok gizli bilgileri aktarmış.</p>

  <p class="normal1">Bilgi Korsanları</p>

  <p class="normal">İsrail’de bilgisayar korsanları daha önce yapılmayanı yaptı. “Truva atı” adı verilen virüs programıyla, gizli ticari bilgiler rakip firmalara aktarıldı. İsrail’de son yılların en büyük sanayi casusluğu ortaya çıkarıldı. Önde gelen bazı sanayi şirketlerinin bilgisayarlarına, “Truva atı” adı verilen yazılım programı (virüs) yerleştirilerek, gizli ticari bilgilerin rakip firmalara aktarıldığı bildirildi.</p>

  <p class="normal">İş dünyasını sarsan olayda, aralarında bazı önemli firmaların üst düzey yöneticileri ile özel dedektiflerin de bulunduğu 18 kişinin gözaltına alındığı belirtiliyor.</p>

  <p class="normal">İsrail basınında yer alan haberlere göre, sanayi casusluğu ile suçlanan şirketler arasında, adı bilinen cep telefonu şirketleri Cellcom ve Pelephone, uydu TV şirketi YES, Honda ve Volvo araçlarının ithalatçısı MEIR Araç İthalatı ve su şirketi Tami-4 bulunuyor.</p>

  <p class="normal">Bilgi casusluğu olayının kurbanları arasında ise kablo TV şirketi HOT, gıda şirketi Strauss-Elite, İsrail’in en büyük cep telefonu şirketlerinden ORANGE, iş dünyası gazetelerinden GlOBES, su şirketi Mey Eden, Şekem Elektrik, halkla ilişkiler şirketi Rani Rahav, Wolkswagen ithalatçısı Champion Motors ile reklam firmaları Salmor-Amnan Amihai ve Reuveni Pridan yer alıyor.</p>

  <p class="normal">2004 Kasım ayından bu yana yapılan ve kod adı “At Yarışı” olarak belirlenen soruşturma sonucu ortaya çıkarılan sanayi casusluğunun; İsrailli bir romancının -üzerinde çalıştığı romanın, izni olmadan internette yer alması üzerine- polise yaptığı şikâyetle başlatılıyor.</p>

  <p class="normal1">Türkiye’de Sanayi Casusları</p>

  <p class="normal">Türkiye’nin ihracatında ilk sırada yaralan ve dünya çapında üretimiyle dikkat çeken Bursa, İzmit ve Sakarya’daki otomobil fabrikaları ziyaretçi kılığındaki casusların tehdidi altında.</p>

  <p class="normal">Otomotiv, Türkiye’nin ihracatında ilk sırada yer alıyor. Kocaeli, Adapazarı ve Bursa, birçok markanın üretim üssüdür. Firmalar, rakiplerinin teknoloji ve model bilgisinin peşine düşer. Fabrika müdürleri, “Otomotiv casusları kol gezmeye başladı” diyorlar.</p>

  <p class="normal">Taklit ve model casusluğunun en fazla yaşandığı alanlardan diğeri de hazır giyim sektörüdür. Birleşmiş Markalar Derneği Başkanı’nın verdiği bilgiye göre Türkiye’de üretim yapılan markalar daha çok İran, Suriye ve Doğu Bloku ülkelerinde taklit ediliyor. İstanbul Tekstil ve Hammaddeleri İhracatçı Birlikleri Başkanı da tekstil ve hazır giyimde aslını aratmayacak kadar güzel taklitlerin yapıldığını belirterek, “Hep elinizdekinden daha yenisini bulmak ve üretmek zorundasınız. Bu şirketler için ateşleyici bir unsur” değerlendirmesinde bulunuyor.</p>

  <p class="normal1">Gizli Kamera Sanayi Casusluğunda Kullanılıyor</p>

  <p class="normal">Gittikçe küçülen gizli kameralar artık sanayi casusluğu için de kullanılıyor. Özellikle kravat ve ceket gibi aksesuarlara gizlenen mini kameralar, şirketlerin gözdesi oldu. Ürün kopyalamak isteyen firmalar, yurtdışındaki fuarlara katılarak satılan gizli kameralarla gizlice sergilenen ürünlerin görüntüsünü çekiyor. Daha sonra bu görüntülere bakarak taklit ürünler geliştiriyor. Sanayi casusluğunda kullanılan kameralar ise gittikçe önem kazanmıştır.</p>

  <p class="normal">Ayakkabıcısından trikocusuna kadar birçok kişi profesyonel olarak satılan kravat kamerası ile yurtdışına gidip fuarlarda görüntü alıyor. Görüntüden kopyalama yapmak daha ucuza geliyor. Kameralar 1/3 inç mikro objektif büyüklüğünde ve bir milimetreden küçük bir delikten dışarıya çıkartılabildiğinden, kameranın varlığı belli olmamaktadır.</p>

  <p class="normal">Mikro kameranın aldığı kaliteli görüntünün ve mevcut sesin bir kablo ile pantolon kemerine takılı sigara paketi boyutlarındaki dijital kameraya kaydedilebiliyor. Çekim TV yayın kalitesinde. Söz konusu mini kamera, bir saat kayıt yapabiliyor. Sanayi casusluğu kameraları duyuldukça satın alınması da o oranda artıyor.</p>

  <p class="normal1">Film Korsanlarına Teknolojik Darbe...</p>

  <p class="normal">Georgia Institute of Technology Üniversitesi’nde yapılan çalışmalarda geliştirilen cihaz, sinema salonu veya başka bir yerde çalışan dijital video kamerası ile sabit çekim yapan kamerayı tespit ederek beyaz ışıkla etkisiz hale getiriyor. Dijital kameralardaki “charge-coupled device (CCD)” olarak bilinen görüntü sensörlerini tespit eden sistem, bu sensörlerin ışığı dağıtmak yerine doğrudan kaynağına yansıtması ilkesinden faydalanıyor. Kamerayı tespit eden sistem, CCD’ye doğrudan gözle görünür ince bir ışın göndererek, kamerayı engelliyor ve kaydedilen görüntüleri kullanılmaz hale getiriyor.</p>

  <p class="normal">Çalışmayı yürüten Doçent Gregory Abowd, kamerayı etkisiz hale getiren bu teknolojinin, özellikle sanayi casusluğunun ve korsan film çekimi ile paparazzilerin önlenmesi alanlarında ticari hale getirilebileceğini belirtti. Araştırmacılar, sistemin ileride kameraları bulmak için CCD’leri aramak yerine, kızılötesi lazerleri ve foto bulucu transistörleri kullanabileceğini belirtiyor.</p>

  <p class="normal">Korsan film üretiminin yaygın olduğu Asya’da sadece Çin’de üretilen korsan CD ve DVD’ler, 2005 yılında Amerikan film endüstrisini 2,7 milyar dolar zarara sokmuş. Hollywood’un büyük film şirketlerinin, film korsanlığı yüzünden geçen yılki gelir kaybı 6,1 milyar dolara ulaşmış. ABD’nin önde gelen film şirketlerini şemsiyesi altında toplayan “Motion Picture Association”ın (MPA) dünya çapında yaptığı araştırma, Çin’de satılan filmlerin yüzde 93’ünün korsan olduğunu ortaya koymuştu.<sup class="calibre3"><a href="../Text/istihbarat_split_168.html#footnote-245975-128" id="footnote-245975-128-backlink">[128]</a></sup></p>

  <p class="normal1">Siber Soğuk Savaş Tehdidi</p>

  <p class="normal">Dünyada güvenliğe ilişkin en büyük tehditlerden birini, gelecek on yılda bilgisayar sistemleri üzerinde bir “siber soğuk savaş” oluşturacaktır.</p>

  <p class="normal">İnternet güvenlik şirketi “McAfee”nin yıllık raporunda, yaklaşık 120 ülkenin, mali piyasalar, resmi bilgisayarlar sistemleri ve kamu hizmetleri alanında interneti kullanmak için yollar geliştirdiği açıklanmıştır.</p>

  <p class="normal">Rapora göre, istihbarat örgütleri halen, zayıf noktalarını bulmak için diğer devletlerin bilgisayar ağlarını sürekli sınıyor ve tekniklerini her yıl daha da geliştiriyor. Raporda, hükümetlerin de acilen sanayi casusluğuna ve alt yapılarına yönelik saldırılara karşı korumalarını güçlendirmeleri gerektiği ifade ediliyor.</p>

  <p class="normal">Siber suçların küresel bir sorun haline geldiği ve önemli ölçüde geliştiği” kaydedilerek, bu tür suçların artık sadece sanayi kuruluşları ve bireyleri tehdit etmediği, giderek artan biçimde ulusal güvenliğe yönelik de tehdit oluşturduğu açıklanıyor.</p>

  <p class="normal">Çin’in siber savaşın ön saflarında olduğu yorumu yapılan raporda, Washington’daki İstihbarat ve Araştırma Merkezi’nin Müdürü James Mulvenon’un “Siyasi ve askerî amaçlarla siber saldırıyı ilk kullanacakların Çinliler olduğu” yönündeki ifadesine yer verildi.</p>

  <p class="normal">İngiltere’nin Ağır Organize Suçlar Kurumu, Amerikan Federal Soruşturma Bürosu (FBI) ve NATO’nun verilerinden yararlanıldığı kaydedilen raporda, Estonya’da Nisan ve Mayıs aylarında özel ve resmî internet sitelerine yönelik düzenlenen saldırıların “sadece buzdağının görünen kısmı” olduğu dile getirildi.</p>

  <p class="normal">Raporda ayrıca, adı açıklanmayan NATO kaynaklarına dayanılarak, Estonya’daki siber saldırılarla ilgili, “değişik teknikler kullanılarak dikkatli bir zamanlamayla belirgin hedeflere bir dizi saldırı düzenlendiği” kaydedildi.<sup class="calibre3"><a href="../Text/istihbarat_split_169.html#footnote-245975-129" id="footnote-245975-129-backlink">[129]</a></sup></p>

  <p class="normal1">Sanayi Casuslarının Yeni Silahı</p>

  <p class="normal">Spyware! 100 pc’nin 67’sinde var. Sanayi casusluğunun yeni silahı ‘casus’ yazılımlar! IDC, son raporunu Tayvan’daki Computex’de açıkladı. Rapora göre, spyware adı verilen casus yazılımlar bilgi teknolojileri sektörü için en büyük risklerden biri haline geldi. Spyware’ler, sanayi casusluğunun da yeni silahı oldu.</p>

  <p class="normal">Bilgi teknolojileri sektörünün önde gelen araştırma şirketi IDC, son raporunu Tayvan’daki Computex’de açıkladı.</p>

  <p class="normal">Bu casus yazılımlar, kullanıcılardan habersiz bilgisayar sistemlerindeki her türlü bilgiyi istenen yere gönderiyor.</p>

  <p class="normal">Buna göre, spyware bilgisayar sistemleri için virüsler, insan hataları ve internet solucanlarından sonra dördüncü büyük tehlike haline geldi. IDC baş analistlerinden Alan Tsao, casus yazılımların internete bağlanan herkes ve her boyuttaki şirket için giderek güçlenen bir risk olduğunu söyledi.</p>

  <p class="normal">IDC’nin araştırmasına göre, her 100 bilgisayardan 67’sinde spyware adı verilen bu casus yazılımlar bulunuyor. Spyware’ler genelikle internetten indirilen bedava programlarla birlikte veya e-postalar ile bilgisayarlara yerleşiyor. Ve bilgisayarlara yerleştikten sonra, kendisini programlayanın istediği her şeyi yapabiliyor. Eğer bilgisayarınıza bir spyware yerleşmiş ise, internette yaptığınız tüm bankacılık işlemlerinin şifreleri, en gizli belgeleriniz, e-posta yazışmalarınız başkalarının eline geçebiliyor.</p>

  <p class="normal">IDC’nin yaptığı araştırmaya göre, casus yazılımlarla mücadele etmek için 2004 yılında dünyada 26 milyon dolarlık harcama yapıldı. Bu rakamın 2008’de hızla büyüyerek 305 milyon dolar seviyesine çıkacağı tahmin ediliyor. Casus yazılımlarla mücadele etmek için piyasada sayısız ücretli ve ücretsiz program bulunuyor. Ad-Aware, bu yazılımlar arasında en tanınanı. Bu programın kişisel kullanılan versiyonu ücretsiz olarak dağıtılırken, şirketlerde kullanım versiyonu için düşük bir ücret ödemek gerekiyor.</p>

  <p class="normal">Casus yazılımlar, şirketler arasındaki sanayi casusluğunun da önemli silahlarından biri haline geldi. Rakip firmalarda çalışan insanların birbirlerine gönderdikleri e-postalara yerleştirilen casus programlar, şirketlerin en gizli bilgilerinin, personel yazışmalarının rakip firmaların eline geçmesine neden olabiliyor.</p>

  <p class="normal1">Milli Yazılım</p>

  <p class="normal">Kaynak kod (source code), bir yazılımın içine girebilmek için gerekli olan şifredir. Yazılımın içine girebilen programcı, o yazılımda istediği değişikliği yapabilir. Böylece yazılımı geliştirebileceği gibi, çalışmaz hale getirebilir veya yanlış şekilde çalışmasını sağlayabilir. Örneğin Windows işletim sistemi de nihayetinde bir yazılımdır ve bunun da kaynak kodu vardır. Bu kod kullanılarak programa nüfuz edip; programın ismi “Pencereler” olarak değiştirilebilir (Windows kodları, bazı hacker sitelerinde yayımlanmaktadır). Linux işletim sisteminin kodu ise, herkese açıktır ve her kullanıcıya sistemi istediği yönde geliştirme imkânı sunulmaktadır.</p>

  <p class="normal">Bir yazılımı açmanın bir başka yolu, tersine derleyici programlar kullanmaktır. Bu tip programlar, (exe) uzantılı olarak paketlenmiş halde bulunan yazılımı açmakta ve hangi programlama dilinde yazılmışsa önümüze sermektedirler. Ancak bu yöntem her zaman için tatminkâr sonuçlar vermemektedir. Bu yöntemin etkinliği, tersine derleyici olarak kullanılan programın etkinliği ile doğru orantılıdır.</p>

  <p class="normal">Günümüzde elektronik sistemleri kullanmayan savunma sanayi ürünü yok gibidir. Bilgisayarlar ve dolayısıyla yazılımlar silah teknolojilerine bütünleşmiş durumdadır. Örneğin; uçakları, bilgisayar sistemleri uçurmakta, füzeleri hedefe bilgisayarlar yönlendirmekte, atış kontrol bilgisayarları atışları tanzim etmekte ve füzesavar füzelerin uçuş yolunu dahi bilgisayar belirlemektedir. Bilgisayarların hangi işlemi nasıl yapacağı; yazılımlarıyla programlanmaktadır. Örneğin yazılımı doğru olarak çalışmayan bir radar sistemi düşman uçaklarını göstermeyecek veya yanlış yerde gösterecektir.</p>

  <p class="normal">Elektronik Harp kavramı 20. yy savaş alanına damgasını vurmuştur. Özellikle Körfez Savaşı ve son Kosova Operasyonu’nda, körletilen radarlar, hedefini bulamayan uçaksavar füzeleri TV ekranlarından günlük yaşamımıza dalmıştır.</p>

  <p class="normal">Konumuza güzel bir örnek teşkil etmesi bakımından biraz daha eskiye gideceğiz. 1982 ilkbaharında Arjantin ve İngiltere, Falkland Adaları için savaştılar. 1832’de İngilizlerin sahiplendiği bu adalar üzerinde Arjantin hak iddia ediyordu ve hatta 1961 yılında Birleşmiş Milletler’e dahi başvurmuştu. Ancak İngiltere’nin tavizsiz tutumu karşısında herhangi bir sonuç elde edemedi.</p>

  <p class="normal">19 Mart 1982’de Güney Georgia adasına çıkan Arjantin kuvvetleri adayı işgal etti. İngiltere derhal harp filosunu bölgeye yolladı ve böylece Falkland Savaşı olarak tarihe geçen savaş başladı. İngilizlerin Arjantin denizaltısı Santa Fe’yi batırmaları üzerine, Arjantin misilleme olarak uçaklarıyla Fransız yapımı Exocet füzelerini kullanarak İngilizlerin Sheffield destroyerini batırdı. İngilizlerin kaybı bununla da bitmedi, birkaç gün içinde 4 gemi; 2 füze-atar fırkateyn (Ardent ve Antilope), 1 yük gemisi (Atlantic Conveyer) ve 1 destroyer (Conventry) kaybettiler. Sonra ne olduysa oldu ve İngilizler üstünlüğü ele geçirip, Arjantin ordusunu yenilgiye uğrattı ve Arjantin teslim oldu. Savaşın galibi İngiltere, Falkland Adaları üzerindeki egemenliğini korudu.</p>

  <p class="normal">Şimdi savaşın başında İngiltere’nin 5 gemisini Exocet füzelerinin tahribatı sonucu kaybetmişken, nasıl olup da üstün duruma geçti? Gemi kayıplarının böyle sürüp gitmesi durumunda savaşın kaybedileceğini anlayan İngiliz yetkililerinin öngörüsüyle, İngiliz dış istihbarat servisi MI6, Fransız muadili DGSE’yle irtibat kurdu. Sağlanan anlaşma sonucunda Fransızlar büyük para karşılığında Exocet füzelerinin kaynak kodlarını İngilizlere sattılar. Kaynak kodunu ele geçiren İngilizler, füzenin güdüm yazılımını çözdüler ve böylece Arjantin Exocet’leri İngiliz gemilerini vuracak yerde bir bir okyanusun sularına gömüldüler. İşte savaşın başında İngiliz gemilerini çok büyük bir başarı ile savaş dışı bırakabilen Arjantin Hava Kuvvetleri’nin, savaşın ilerleyen günlerindeki başarısızlığının sebebi buydu. Fransızların, Exocet füzelerinin kaynak kodlarını İngilizlere satmasının Arjantin’in Falkland Savaşı’nı kaybetmesine sebep olduğunu çok rahat söyleyebiliriz. Zira İngiltere, savaş bölgesine çok uzaktı ve gemi kayıplarını II. Dünya Savaşı’nda olduğu kadar çabuk karşılayabilecek durumda değildi.</p>

  <p class="normal">Ülke savunmasında kullanılan hangi silah olursa olsun milli yazılım şarttır. Aksi durumda o silah sisteminin güvenirliliği hep tartışılacaktır. Milli yazılıma sahip bir sistemin dahi güvenirliliği %100 olamaz; zira her kod kırılabilir. Ancak bu harcanacak zaman ve kullanılan teknolojiye bağlı olduğundan, göreceli olarak milli yazılıma sahip sistemler daha güvenlidir.</p>

  <p class="normal">Bir Türk Yunan Savaşı ihtimalinde Amerika istemezse ne Türk ne de Yunan Harpoon’ları hedefe varabilir. Amerika, Harpoon füzelerini üreten ülke olması sebebiyle, kaynak kodlara da sahiptir. Bu düşüncemiz dünya silah firmaları arasındaki rekabet şartlarında ve her ülkenin daha fazla silah sistemi satma gayreti içinde olduğu dünyamızda fazla afakî gelebilir. Ama teorik olarak doğruluğu, akılda tutulmasını gerektirir.</p>

  <p class="normal">Tek silaha bağlanmanın riski büyüktür. Şöyle ki; bizim deniz kuvvetlerimizdeki vurucu unsurlarımızın (gerek fırkateyn, hücumbot gerekse denizaltılarımızın) gemi-savar füzesi Harpoon’dur. Oysa Yunanistan Deniz Kuvvetleri; Harpoon yanında, Exocet ve Penguen füzelerini de kullanmaktadır. Böylece savaş gücünü tek ülkenin tutumuna bağlı olmaktan kurtarmaktadır.</p>

  <p class="normal">Silah sistemi kadar, onda kullanılan yazılımın önemi de büyüktür. Yazılımın anahtarı niteliğindeki, kaynak kodudur. Satın alınan silah sistemleri ile birlikte, o sistemin yazılımın kaynak kodunu da almak başta çok pahalı bir yöntem gibi görülebilir. Ayrıca sistemi satan firma/ülkenin de iknası belirli güçlükler içerebilir (çünkü kaynak kodu alan, yazılımı dolayısı ile silah sistemini kendi imkânları ile geliştirebilecek ve belki de daha üstün yeteneklere ulaştırabilecektir; bu da satan firma/ülkeye modernizasyon aşamasında ihtiyaç duyulmamasını sonuçlar). Ancak o silah sisteminin teknolojik olarak özümsenebilmesi, geliştirilebilmesi güvenlik açısından şarttır, gereklidir.</p>

  <p class="normal">Hemen hemen tüm silah sistemlerinde milli yazılımlarını kullanan İsrail’dir. Bu ülkenin sahip olduğu üstün güdüm, radar, aviyonik, haberleşme ve elektronik harp gibi teknolojilerinin arkasında, gelişmiş yazılım teknolojisi vardır. Böylece İsrail, tüm ülkelere karşı silahlarını yüksek güvenle kullanabilme imkânına sahiptir. İsrail’ in bu teknolojilere sahip olma sürecindeki arge faaliyetlerine manevi etkiyi, büyük petrol krizi sırasında ve sonrasında kendisine uygulanan silah ambargoları sağlamıştır.</p>

  <p class="normal">21. yüzyılda savaşlar, teknoloji yoğunluklu gerçekleşecektir. Bilgisayarlar silah sistemlerinin ayrılmaz parçası, yazılımlar ise işlev ve etkinliğin belirleyicisidir. Kaynak kodlar ise yazılımların altın anahtarlarıdır.</p>

  <p class="normal1">“Kıyaslama (Benchmarking),</p>

  <p class="normal1">sanayi casusluğu değildir”</p>

  <p class="normal">Benchmarking, başka firmalarla süreçleri kıyaslayarak gelişim sağlayan bir yöntem olduğu için bazen şirketler tarafından yanlış değerlendirilmektedir. Oysa bu firmaların algılandığının aksine Benchmarking; Sanayi casusluğu değildir.</p>

  <p class="normal1">“Ekonomik istihbarat faaliyetleri</p>

  <p class="normal1">küresel bir olgu olarak yürütülmektedir”</p>

  <p class="normal">Yabancı gizli servislerin aynı yöntemle dünya finansal sisteminin saçayağı Uluslararası Para Fonu (IMF) ve Dünya Bankası’nı da “casus” gibi kullandıkları 1992 yılındaki “Promis Skandalıyla” ortaya çıkar. Bu iki durum satın aldıkları “Promis” isimli özel bir yazılım programına yerleştirilen “Arka Kapıları” fark edemez ve kendilerine emanet edilen en mahrem finansal bilgilerin CIA ve MOSSAD’ın eline geçmesine neden olur. Bu şekilde bilgileri el değiştiren ülkeler arasında Türkiye de vardır. Skandalın ortaya çıkmasından sonra IMF ve Dünya Bankası yetkilileri programı kullandıklarını kabul eder ve kamuoyundan özür diler. Ama bu, giden bilgileri geri getirmeyecektir.</p>

  <p class="normal">Bu olayın dışında kamuoyunda çok fazla yansımayan bir diğer casusluk faaliyetini ise Emniyet İstihbaratı deşifre eder. İşçi Kredi Bankası’nın 1982 yılında Irak gizli servisi El Muhaberat tarafından satın alınması son anda engellenir. 10 şubeli ve 150 çalışanlı bu küçük bankanın kasasında topu topu 15 milyon dolar bulunmasına karşın neden Irak gizli servisinin hedefi olduğu ise bugün bile esrarını korumaktadır.</p>

  <p class="normal">Alphabank’ın satışı ve bankanın satışına onay verilmesi sürecinde yaşananlar, banka satışında istihbarat örgütünün oynadığı hayati rolün, gizli servislerin ekonomik istihbarat faaliyetine verdikleri önemin ve örtülü operasyonlarda bankaların nasıl kullanıldığına ilişkin birçok örnek olay vardır.</p>
</body>
</html>
