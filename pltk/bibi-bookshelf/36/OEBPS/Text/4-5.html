<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>4-5.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x4-5.html" xml:lang="tr-TR">
    <div class="Basic-Text-Frame">
      <p class="anabaslik para-style-override-13" id="toc_marker-6" xml:lang="en-GB"><span class="char-style-override-9">5. BÖLÜM</span></p>

      <p class="anabaslik-copy" xml:lang="en-GB">SOLDAKİ LİBERALİZM LEKESİ</p>

      <p class="arabaslik-sol" id="toc_marker-6-1">5.1- Liberal palavranın sonu!</p>

      <p class="paragraf para-style-override-11"><span>Türkiye sosyalist hareketinin liderlerinden, Devrimci Yol hareketinin siyasal önderi Oğuzhan Müftüoğlu, 5 Ocak 2012 tarihli</span> <span class="char-style-override-4">Birgün</span> <span>gazetesinde yayımlanan önemli söyleşisinde, AKP iktidarına destek veren, ancak bugün kimi rahatsızlıklarını dile getiren Ahmet İnsel gibi sol liberallerin artık “emekli” olmaları gerektiğini belirtiyordu. Müftüoğlu, “Çünkü onların istediği ileri ve sivil demokrasi artık gerçekleşmiş sayılır, yani arkadaşların misyonları tamamlandı” diyordu.</span></p>

      <p class="paragraf para-style-override-11"><span>İnanılmaz bir ideolojik, siyasal ve ahlaki baştan çıkmışlıkla, “militarizm tasfiye olsun, ülke sivilleşsin” gibi gerekçeler ileri sürerek AKP-Cemaat iktidarına destek veren, böylece halkın aldatılmasına katkıda bulunan Ahmet İnsel gibi sol liberaller “emekli” olmayı kabul eder mi bilemeyiz ama, Müftüoğlu’nun tespiti ve önerisi çok yerindedir. Çünkü söz konusu liberaller ve sol liberaller, bugün ülke ölçeğinde yaşanan gerici-faşizan polis terörünün gerçekleşmesinde ve aydınlanmanın bütün demokratik kazanımlarını tasfiye etmeye başlayan “ılımlı İslam” rejiminin kurulmasında “yapı harcı” işlevi gördüler.</span></p>

      <p class="paragraf para-style-override-11"><span>Bugün ürkek ve utangaç şekilde AKP iktidarının kimi uygulamalarını eleştirmeye başlayan sağlı sollu kimi liberaller, deyim uygunsa işledikleri suçu örtbas etme ya da “hafifletici nedenler” bulma telaşında. Oğuzhan Müftüoğlu bu durumu şöyle değerlendiriyor:</span></p>

      <p class="paragraf para-style-override-11"><span>“AKP iktidarının daha açık ve daha yoğun baskı politikalarına yönelmesinde bu çevrelerin de önemli bir sorumluluğu ve katkısı var. Referanduma sunulan anayasa değişikliklerinin yargıyı bütünüyle kontrol altına almayı amaçladığı sadece sosyalist ve devrimci çevrelerce değil, bütün aklı başında insanlar tarafından açıkça ortaya konulmuşken, onlar, ‘hükümetin elini güçlendirelim, darbecilerden daha iyi hesap sorsun, ülke sivilleşsin’ türünden safdil gerekçelerle iktidara destek oldular. Sadece iktidara destek olmakla da yetinmediler, bütün devrimci muhalefet güçlerini ‘darbeci ulusalcı’ diye yaftalamaktan da çekinmediler... Şimdi ortalıkta bunca rezillik yaşanıyorken onların bu durumdan şikâyetçi olmaya hiç hakları yok.”</span><span class="Character-Style-1 char-style-override-10"><a class="footnote-link" href="#footnote-225-31" id="footnote-225-31-backlink">31</a></span></p>

      <p class="paragraf para-style-override-11"><span>Liberal-muhafazakâr hegemonya önce ideolojik alanda kuruldu. Bu kitabın 2. bölümünde de üzerinde durduğumuz gibi, yapılan ilk iş şuydu: Kurulu düzene yönelik tarihsel bakımdan ilerici, kategorik olarak devrimci itiraz ile rejimin gerici eleştirisi bilinçli bir tutumla birbirine karıştırıldı. Bu liberal ideolojik hile, rejime yönelik her eleştirinin, gerici de olsa, demokratik bir itiraz gibi anlaşılmasına yol açtı. Örneğin, kadınların örtünmesine yönelik giderek siyasallaşan ve toplumsallaşan baskı ve kuşatma, liberallerin paha biçilmez katkısıyla, vesayet rejimine karşı “özgürlükçü” bir talep gibi sunuldu. Böylece kadını aşağılayan bu antidemokratik dinci dayatmaya yönelik eleştirilerin büyük ölçüde geriye çekilmesi sağlandı.</span></p>

      <p class="paragraf para-style-override-11"><span>Oysa AKP, İslamcı genetiği ve tarihi kodları nedeniyle liberallerin varsayımları ve yükledikleri anlamın çok dışında bir “demokrasi” anlayışına sahipti. Kaba bir genelleme yaparsak eğer, AKP’nin demokrasi anlayışının eksenini din-siyaset ilişkisinin yeniden tanımlanması ve düzenlenmesi oluşturuyordu. Bu nedenle din-siyaset ilişkisi, din merkezli talepler bağlamında değerlendiriliyor, dini ifade ve örgütlenme özgürlüğünün savunulması da siyasal öncelikler arasında yer alıyordu. Onlar için özgürlüğün de demokrasinin de anlamı buydu. Bu yaklaşım, esas olarak aydınlanma ve modernitenin kazanımlarına, insan aklının özgürleşmesi ve bilimin yol göstericiliğine karşı olmak gibi, geleneksel İslamcı tavırla buluşuyordu.</span></p>

      <p class="paragraf para-style-override-11"><span>Çünkü, AKP-Cemaat iktidarının demokrasi ve hukuk devleti anlayışı, ılımlı da olsa İslami hükümlerle uyumlu bir anayasal düzenden başka bir şey değildi. Bu model, ABD’nin “Büyük Ortadoğu”yu düzenlemek ve Washington’un küresel egemenlik siyasetine dünyanın kalbi olan bu bölgeden (merkezi Avrasya ve geniş Ortadoğu’dan) yerel bir onay üretmek için geliştirdiği “ılımlı İslam” projesiyle hemen hemen aynı şeydi. İşte bu zemin, bizim “muhafazakâr demokratlar” ile Amerikan yeni muhafazakârlığının da buluşma alanıydı.</span></p>

      <p class="paragraf para-style-override-11"><span>Öte yandan Türkiye’nin ılımlı İslamcılarına göre, ekonomik bir programı bulunmayan dinler tek başına toplumu yönetmeye yetmez. Bu yaklaşımdan hareket eden AKP de, kuruluşundan beri, “Müslüman toplumların liberal ekonomi esaslarına göre de yönetilebileceği” tezini savunuyor. Böylece, ılımlı İslamcı AKP, yeni liberalizmin ve yağmacı piyasa ekonomisinin kapısından içeri girmiş oluyor. Hem de İslami referanslarla.</span></p>

      <p class="paragraf para-style-override-11"><span>Durum böyle olunca karşımıza şöyle bir tablo çıkıyor: ekonomide sınırsız bir serbest piyasacılık, siyasal alanda otoriter/faşizan bir yapılanma, toplumsal yaşamda dinselleşme, ideolojik planda ise her türlü eşitlikçiliğe karşı çıkış ve antikomünizm...</span></p>

      <p class="paragraf para-style-override-11"><span>AKP’nin “muhafazakâr demokrasi” kavramıyla ifade ettiği ideolojik-politik çizgisi, Avrupalı muhafazakâr partilerden çok, ABD’deki yeni muhafazakâr (Neo-Conservative) hareketle paralellik taşıyor. AKP çizgisi, ağırlık merkezini İslamcılığın oluşturduğu, Amerikan yeni muhafazakârlığına yakın bir siyasal hareket oluyor. AKP’nin kurduğu ilişkiler, izlediği ekonomik ve toplumsal siyaset, küresel çatışmalardaki konumlanışı bize bu konuda yeterince kanıt sunuyor.</span></p>

      <p class="paragraf para-style-override-11"><span>Tayyip Erdoğan’ın siyasi başdanışmanı ve milletvekili Dr. Yalçın Akdoğan, AKP yayını olarak çıkan</span> <span class="char-style-override-4">Muhafazakâr Demokrasi</span> <span>isimli kitabında dünyadaki muhafazakârlık türlerine değinirken, AKP’nin siyaset felsefesi ve ideolojik çizgisinin Avrupa muhafazakârlığından çok Amerikan muhafazakârlığına daha yakın olduğunu belirtiyor. Akdoğan, Tayyip Erdoğan’ın da önsöz yazdığı kitabında Amerikan yani muhafazakârlığı (Neo-Con) ile neo-liberalizm arasındaki ilişkiye de özel bir vurgu yaparak şunları yazıyor:</span></p>

      <p class="paragraf para-style-override-11"><span>“Amerikan muhafazakârlık geleneği liberaldir, bunun sonucu olarak muhafazakâr adını alan bu geleneğe sadık kişiler, gerçekte liberal kişilerdir. Burke ve Maistre’in yaptıkları gibi, modern toplumun kurucu ilkelerini reddetmek şöyle dursun, Amerikan muhafazakârları anayasal demokrasiye ve piyasa ekonomisine bağlılıklarını ifade ederler. M. Irving Kristol’e göre Amerikan muhafazakârlığı, muhafazakâr liberalizmdir.”</span><span class="Character-Style-1 char-style-override-10"><a class="footnote-link" href="#footnote-225-32" id="footnote-225-32-backlink">32</a></span></p>

      <p class="paragraf para-style-override-11"><span>Bu yaklaşım, hiçbir yoruma yer bırakmayacak açıklıkla şu anlama gelmektedir: AKP liderliği, kendi politik çizgisini “evrensel” bir bağlama oturtmaya ve liberal ekonomi politikaları “kültürel gelenek” diye kodladığı yerel ideolojiyle (dinle) uyumlu hale getirmeye çalışan bir anlayışa sahiptir. Emperyalizmin yeni yönelimlerine ve küresel mali sermayenin ihtiyaçlarına uygun olarak neo-liberal ekonomik politikaların kararlı bir savunucusudur. Bu özellikleriyle AKP, yukarıda da vurgulandığı gibi, Amerikan yeni muhafazakârlığına daha yakın bir siyasal harekettir.</span></p>

      <p class="paragraf para-style-override-11"><span>AKP-Cemaat iktidarına çok demokratik gerekçelerle destek veren liberal ve sol liberaller, umarız Amerikan yeni muhafazakârlarının (Neo-Cons) geçtiği yolu izleyip kısa sürede neo-liberal ekonomik politikaların acımasız birer savunucusu ve ahlaksız birer antikomünist haline gelmezler. Halil Berktay gibi hızla “Neo-Con”laşan sol liberalleri görünce insana böyle bir “yakın tehlike” var gibi geliyor.</span></p>

      <p class="paragraf para-style-override-11"></p>

      <p class="arabaslik-sol" id="toc_marker-6-2">5.2- Liberal vicdan ve medya ahlakı</p>

      <p class="paragraf para-style-override-11"><span>Ergenekon yargılamaları sırasında yaşanan en önemli olaylardan biri hiç kuşkusuz Milli İstihbarat Teşkilatı’nın (MİT) üst düzey yöneticilerinden Kâşif Kozinoğlu’nun kuşkulu ölümü ve</span> <span class="char-style-override-4">Aydınlık</span> <span>gazetesine gönderdiği mektupta yaptığı çarpıcı açıklamalardı. Bu olay iktidar sahiplerinin siyasal ve hukuksal sorumlulukları bakımından olduğu kadar, ülkemizde giderek hoyratlaşan liberal vicdanı ve medya ahlakını sorgulamak için de çarpıcı bir örnek oluşturuyor.</span></p>

      <p class="paragraf para-style-override-11"><span>Geçirdiği kalp krizi nedeniyle tutuklu bulunduğu Silivri Cezaevi’nden hastaneye götürülmek istenirken 12 Kasım 2013 tarihinde kuşkulu bir şekilde ölen Kozinoğlu’nun yaptığı açıklamalar, normal bir demokratik ülkede deprem etkisi yapması gerekirken, AKP diktatörlüğünün hüküm sürdüğü Türkiye’de örtbas edilmeye çalışıldı. Bu ülkenin iktidar sahipleri, muhafazakârları, İslamcıları ve bu iktidara çok demokratik gerekçelerle destek veren sağlı sollu liberaller derin bir sessizlik içine gömüldü.</span></p>

      <p class="paragraf para-style-override-11"><span>Türkiye basını, sanılanın ötesinde bir teslimiyet, korku ve siniklik içinde olduğunu gösterdi. Medya, AKP-Cemaat iktidarının kayıtsız şartsız bir hâkimiyete/diktaya dönüşmesine katkıda bulunmak için elinden geleni yaptı. Örneğin CHP’yi ve hatta Mustafa Kemal’i suçlamak için bir tarih tartışmasında ortalığı ayağa kaldırmaktan kaçınmayan medya, son yılların bu en önemli haberini görmezden geldi.</span></p>

      <p class="paragraf para-style-override-11"><span>MİT’in Dış Operasyonlar ve Asya Dairesi’nin başkanvekili olan Kâşif Kozinoğlu, Türkiye’nin asker kökenli önde gelen istihbaratçılarından biriydi. Kozinoğlu, daha önce yaptığı görev alanları, adının geçtiği olaylar ve hazırladığı raporlar nedeniyle MİT’in “çok şey bilen adamı” olarak tanınıyordu.</span></p>

      <p class="paragraf para-style-override-11"><span>Potansiyel MİT müsteşarlarından biri olarak zaman zaman adı geçen Kozinoğlu, bir skandala dönüşen Ergenekon soruşturması (komplosu) kapsamında açılan Odatv davasından tutuklanmıştı. Gerekçe basitti, devlete ait gizli belgeleri bu internet sitesine sızdırmakla suçlanıyordu. Ancak, iddianame açıklandığında Kozinoğlu’nun hangi belgeleri sızdırdığına, bu belgelerin söz konusu sitede ne zaman ve nasıl yayımlandığına dair en küçük bir bilgi bile yer almıyordu.</span></p>

      <p class="paragraf para-style-override-11"><span>Kozinoğlu gibi, daha önce basında tek bir fotoğrafı bile çıkmamış kıdemli bir istihbaratçı, önce teşhir edildi, sonra itibarsızlaştırılmaya çalışıldı, sonunda da cezaevinde kuşkulu bir şekilde öldü.</span></p>

      <p class="paragraf para-style-override-11"><span>Normal şartlar altında böyle bir ölümün ülkenin siyasal hayatında ve hukuk düzeninde depreme yol açması gerekirken, deyim uygunsa “çıt” çıkmadı. Bu ölüm, yapılan resmi açıklamada belirtildiği gibi “aşırı spor yapmaktan kaynaklanan kalp krizi” sonucu gerçekleşse bile, böyle önemli bir olay mutlaka araştırılmalıydı. Ama yapılmadı.</span></p>

      <p class="paragraf para-style-override-11"><span>Ancak kamuoyunu bir sürpriz bekliyordu; öldürüleceğinden kuşkulanan ve bunu yazan Kozinoğlu, arkasında bazı bilgi notları ve belgeler bırakmıştı. Bunlardan biri kendi el yazısıyla hazırladığı 40 sayfalık savunması ve bunun 1.000 sayfaya ulaştığı belirtilen ek dokümanları, diğeri de</span> <span class="char-style-override-4">Aydınlık</span> <span>gazetesine gönderdiği yaklaşık 10 sayfalık uzun mektuptu. MİT yöneticileriyle pazarlık yaptığı da sanılan Kozinoğlu’nun susturulma ihtimaline karşı bir tedbir aldığı anlaşılıyordu.</span></p>

      <p class="paragraf para-style-override-11"><span>Ancak Silivri Cezaevi savcısı, görev ve yetki alanında olmamasına karşın Kozinoğlu’nun koğuşuna görevliler eşliğinde baskın yaparak hazırladığı savunma metinlerine ve eklerine el koydu. Dahası, gizlilik kararı alınarak bu savunma avukatlarına bile verilmedi. Bu arada avukatların mahkemeye verdiği ve Kozinoğlu’nun savunmasını destekleyecek belgelerden oluşan 1.000 sayfalık ekin da dosyadan kaybolduğu ortaya çıktı.</span></p>

      <p class="paragraf para-style-override-11"><span>Mektup önemliydi.</span> <span class="char-style-override-4">Aydınlık</span> <span>gazetesi bu mektubu, orijinal kupürler eşliğinde yayımlamaya başlayınca dördüncü gününden sonra yayın yasağı konuldu. Ancak gazete, mektubu özetleyerek yayımlama yöntemiyle yasağı bir ölçüde deldi ve yayını sürdürdü. Böylece Kozinoğlu’nun Türkiye’nin çok yakın siyasi tarihini altüst edecek, AKP-Cemaat iktidarını sarsarak “suçüstü” yakalanmalarını sağlayacak açıklamalar yaptığı görüldü.</span></p>

      <p class="paragraf para-style-override-11"><span>Kozinoğlu özetle şunları söylüyordu:</span></p>

      <p class="paragraf para-style-override-11"><span>1- Ergenekon soruşturmalarının, ABD ve CIA’nın da desteğiyle, AKP-Cemaat iktidarının polis istihbaratı ve Özel Görevli Mahkemeler (ÖGM) marifetiyle hazırladığı bir komplo olduğunu ileri sürüyordu. Bu bilgi, MİT ve Genelkurmay’da da bulunuyordu.</span></p>

      <p class="paragraf para-style-override-11"><span>2- Cemaat’in devlet içinde sahip olduğu toplumu kuşatıcı nitelikteki gizli örgütlenmesinin, polis ve adliyeden sonra MİT’i ve Dışişleri Bakanlığı’nı da ele geçirmek üzere olduğunu belirtiyordu. Başta Türki cumhuriyetler olmak üzere, Türkiye’nin Asya’daki büyükelçiliklerinin ve THY bürolarının önemli bölümünün Cemaat’in karargâhına dönüştüğünü yazıyordu.</span></p>

      <p class="paragraf para-style-override-11"><span>3- Cemaat’in bu ülkelerdeki okullarının CIA’nın istasyonları gibi çalıştığını, Rusya ve Özbekistan’ın bu nedenle okulları kapattığını, Fethullah Gülen’in Amerikan istihbarat örgütleriyle doğrudan irtibatlı olduğunu açıklıyordu.</span></p>

      <p class="paragraf para-style-override-11"><span>4- Faili meçhul cinayetler soruşturmasında 25 Kasım 2011’de gözaltına alınıp bırakılan MİT’in eski Kontrterör Daire Başkanı Mehmet Eymür’ün, hükümet tarafından Ergenekon komplosunu hazırlamak için ABD’den Türkiye’ye getirtildiğini belirtiyordu. CIA bağlantısı bilinen Eymür’ün iktidar tarafından özel olarak korunduğunu ve Cemaat’ten ayda 50.000 dolar gibi çok yüksek ücret aldığını da yazan Kozinoğlu, Eymür’ün Ergenekon savcılarıyla soruşturma aşamasında her hafta görüştüğünü, bu görüşmelerin MİT’in kayıtlarında bulunduğunu açıklıyordu.</span></p>

      <p class="paragraf para-style-override-11"><span>5- Kozinoğlu’nun, en önemli iddiası ise Başbakan Recep Tayyip Erdoğan hakkındaydı. Bu çarpıcı açıklamada Kozinoğlu, Erdoğan ve yakınlarının İsviçre bankalarında 8 ayrı gizli hesabının olduğunu ve bu hesaplarda yaklaşık 800 milyon dolar para bulunduğunu ileri sürüyordu. Bu bilginin CIA ile Alman istihbarat örgütünün elinde de olduğunu ve bir baskı aracı olarak kullanıldığını bildiriyordu.</span></p>

      <p class="paragraf para-style-override-11"><span>6- Erdoğan’ın gizli hesap bilgilerinin kendisi dışında iki MİT yöneticisinde daha olduğunu da söyleyen Kozinoğlu, diğer iki yöneticinin hükümetle pazarlık yaparak anlaştıklarını ve yerlerini koruduklarını da belirtiyordu.</span><span class="Character-Style-1 char-style-override-10"><a class="footnote-link" href="#footnote-225-33" id="footnote-225-33-backlink">33</a></span></p>

      <p class="paragraf para-style-override-11"><span>Mektupta yer alan bilgi ve ortaya atılan iddiaların esasını sıraladığımız bu konular oluşturuyordu.</span></p>

      <p class="paragraf para-style-override-11"><span>İşte medya, yukarıda görüldüğü gibi “ifşaat” niteliğindeki bu çarpıcı iddiaları görmezden geldi. Böyle bir mektup yokmuş gibi davrandı. Oysa, asgari hukuk kurallarının işlediği dünyanın başka herhangi bir ülkesinde böyle bir açıklama/ifşaat yapılsa ve yayımlansaydı o ülkenin gazeteleri günlerce manşetlerinden okuyucularına bu olayı duyurur, politikacılar ve kamuoyu bu konuyu tartışır, belki de yaygın protesto eylemleri düzenlenirdi. Böyle bir olay ancak ilgili devlet yöneticilerinin istifa etmesi ve yargılanmasıyla sonuçlanırdı.</span></p>

      <p class="paragraf para-style-override-11"><span>İslamcı, muhafazakâr ve yandaş basın bir yana bırakılırsa eğer, büyük bir utanmazlık, korku, kıskançlık, beceriksizlik ve siyasal öngörüden yoksunluk içindeki medya ve onun liberal-muhafazakâr yazıcıları bu büyük olayı örtbas ettiler.</span></p>

      <p class="arabaslik-sol" id="toc_marker-6-3">5.2.A- Muhafazakârlara ve liberallere sorular</p>

      <p class="paragraf para-style-override-11"><span>Şimdi “Kozinoğlu olayı”nın gündeme getirdiği soruları iktidar sahiplerine, muhafazakârlara ve liberallere soralım:</span></p>

      <p class="paragraf para-style-override-11"><span>1- Dışişleri Bakanlığı ve “hariciye” bürokrasisi devletin en sağlam geleneklere sahip kurumlarından biri olarak değerlendirilir. Kurumsal olarak devletin sacayaklarından biri olduğu konusunda neredeyse fikir birliği vardır. Diplomatik görevler de üstlenen bir üst düzey istihbarat yöneticisi bu bakanlığın gizli bir cemaat örgütlenmesi tarafından ele geçirilmek üzere olduğunu söylüyor. Neden bu iddiayı soruşturmadınız ve yazmadınız?</span></p>

      <p class="paragraf para-style-override-11"><span>2- Polis, adliye ve MİT’in siyasal olarak iktidar partisinin bir organına dönüştüğü ve gizli bir cemaat tarafından ele geçirildiği iddiaları, sizce sıradan bilgi ve gündelik polemik malzemesi midir?</span></p>

      <p class="paragraf para-style-override-11"><span>3- CIA bağlantılı Mehmet Eymür’ün Ergenekon soruşturmasını kurgulayan isimlerden biri olduğu ileri sürüldü. Dahası bu kişinin Cemaat’ten her ay 50.000 dolar maaş aldığı belirtildi. Neden bu konunun üzerine gitmediniz? Mehmet Eymür’ün ülkeyi demokratikleştirme operasyonunun bir parçası olduğunu mu düşünüyordunuz?</span></p>

      <p class="paragraf para-style-override-11"><span>4- Bütün veriler, ortada illegal bir örgütlenme olduğunu, bunun başta CIA olmak üzere Batılı istihbarat örgütleriyle iç içe çalıştığını, Türkiye’de bu yapılanmaya dayalı ve iktidar eliyle örtülü bir darbenin gerçekleştirildiğini gösterdiği halde, hile, tertip, örtülü operasyon, gizli banka hesapları, istihbarat örgütleri ve polis eliyle Türkiye’nin demokratikleştiğini mi düşünüyordunuz?</span></p>

      <p class="paragraf para-style-override-11"><span>5- Negatif ya da pozitif bir anlam yüklemeden ve bir durum tespiti yaparak belirtmek gerekirse eğer, Cumhuriyet’in başlangıç ilkelerinde kırılmaya yol açacak her tartışmaya büyük bir iştahla atlayan liberal yazıcılar ve ünlü “merkez” medya kalemşorları, sizler, başbakanın –bütün diktatörler gibi– İsviçre’de gizli hesaplarının olmasını normal karşılıyor ve bu durumu “demokratikleşmenin” bir bedeli olarak mı değerlendiriyordunuz?</span></p>

      <p class="paragraf para-style-override-11"><span>6- Tutuklama ve gözaltına alınmaların oranı neredeyse açık bir askeri darbe dönemi düzeyine ulaşmış durumda. Bir ülke herkesin gözleri önünde diri diri gömülüyor. Bir cinayet işleniyor. Herkesin bildiği ve failini gördüğü bir cinayet... Akıl tutulmasına uğrayan bir toplumun kişiliği öldürülüyor. Siz bu cinayeti örtbas etmeye hiç utanmadınız mı?</span></p>

      <p class="paragraf para-style-override-11"></p>

      <p class="arabaslik-sol" id="toc_marker-6-4">5.3- Odatv davası ve liberal şaşkınlık</p>

      <p class="paragraf para-style-override-11"><span>Bir gözlemim, son yıllarda olup bitenler ve Ergenekon davalar silsilesi içinde beni çok etkiledi. Çağlayan’da, mezun olduğum, hayatımın çok güzel yıllarının geçtiği, kişiliğimin ve dünya görüşümün şekillendiği lisenin (Çağlayan Lisesi) yerine yapılan (2010’da hizmete girdi) İstanbul Adalet Sarayı isimli dev adliye binasında, 22 Kasım 2011 günü Odatv davasını izlemeye gitmiştim. Bina adliyeden çok bir AVM’ye (alışveriş merkezi) benziyordu. Hiçbir duruşma salonunun penceresi yoktu. Salonlar çok küçük ve kamuoyunun ilgi göstereceği davaları yurttaşların izleyebilmesi fiziki olarak neredeyse imkânsızdı. Buna karşılık, adliye binasındaki kantin ve lokantalar çok büyük ve gün ışığını alacak şekilde konumlandırılmıştı.</span></p>

      <p class="paragraf para-style-override-11"><span>Oysa evrensel hukuk normlarına ve Türkiye Anayasası’na göre davalar aleni, yani bütün yurttaşların izlemesine açık olmak durumundaydı. Dolayısıyla mahkeme salonları bu ilke gözetilerek hazırlanmalıydı. Gelgelelim, AKP hükümetinin “Avrupa’nın en büyük ve en modern adliye binası” diye övündüğü Çağlayan’daki “Adalet Sarayı” bu hukuk ilkesinin hayata geçirilmesi için gerekli mimari özelliklere sahip değildi. Üstelik bu fiziki sınırlara bir de kolluk güçlerinin zor kullanarak yaptığı engelleme eşlik ediyordu. Silivri’de benim de yargılandığım Özel Mahkeme salonunun, “dağ başına” kurulmuş olması bir yana bırakılırsa eğer, fiziki olanakları bakımından evrensel standartlara daha uygun olduğu bile söylenebilirdi.</span></p>

      <p class="paragraf para-style-override-11"><span>Ortada tam anlamıyla bir hukuk skandalı vardı. Mülkün (devletin) temelini oluşturduğu ileri sürülen adaletin uygulandığı bir adliyenin güvenliği özel bir şirket tarafından sağlanıyordu. Bu şirketin elemanları, davayı izlemeye gelen ve aralarında tutuklu yakınları, gazeteciler, hukukçular, aydınlar ile ÖDP, TKP, SDP gibi sosyalist partilerin genel başkanlarının da bulunduğu grubu engellemek için mahkeme salonunun bulunduğu koridora üç sıra halinde barikat kurmuştu. Gerekçe basitti: salon küçük!</span></p>

      <p class="paragraf para-style-override-11"><span>Ben uzun tartışmalardan sonra sarı basın kartım sayesinde o gün duruşma salonuna girdim. Tıkış tıkıştı, çoğu kişi gibi duruşmayı ayakta izledim. Burada duruşmanın ayrıntılarına girmeyeceğim. Ancak, Yalçın Küçük’ün duruşma sırasında yaptığı kısa konuşma önemlidir. Küçük, özetle, “Bu dava Nedim Şener ve Ahmet Şık davası değildir. Bu bizi rencide ediyor. Sanıyorum durumdan Nedim ve Ahmet de rahatsız” dedi. Çok haklıydı.</span></p>

      <p class="paragraf para-style-override-11"><span>Arkadaşlarımız Nedim Şener ve Ahmet Şık’ın da farklı düşünmediğini onlar tahliye olduktan sonra öğrendim. Mutlu oldum, onlara da bu yakışırdı. Çünkü bu adlandırma medyadaki liberallerin marifetiydi. Bugün büyük bir şaşkınlık içinde olup bitenleri izleyen kimi liberal gazeteci ve aydınlar, başından itibaren Nedim Şener ve Ahmet Şık’ın tutuklanmasını bir “kaza” gibi yorumlama eğilimine girdiler. Bu bir yanlışlıktı onlara göre. Türkiye’yi demokratikleştiren ve vesayet rejimine son veren AKP-Cemaat iktidarı bu hatasından dönecekti. Çünkü bu zihniyete göre, zaman zaman amaçtan bazı sapmalar yaşansa ve “kurunun yanında yaş da yansa” iktidarın bu konuda izlediği politikanın esası doğruydu.</span></p>

      <p class="paragraf para-style-override-11"><span>Bu nedenle de Nedim Şener ve Ahmet Şık’ın tutuklanmasını bir kaza olarak değerlendiriyor ve ısrarla onları diğer sanıklardan ayırıyorlardı. Oysa basit bir mantık yürütme, küçük bir zihinsel çaba bile onları farklı sonuçlara ulaştıracaktı. Olaylara eleştirel akıl ve bilimsel kuşkuculukla bakabilselerdi gerçeği görmeleri zor olmayacaktı. Çünkü, bir davada eğer bir kişi hakkında bile hatalı ya da kasıtlı işlem yapılabiliyorsa, o davada yargılanan herkes hakkında da aynı işlem yapılabilir demektir.</span></p>

      <p class="paragraf para-style-override-11"><span>Bilindiği gibi, Türkiye’de 2008 yılından itibaren dalgalar halinde tutuklanan gazeteciler, aydınlar, akademisyenler Şener ve Şık’tan ibaret değildi.</span></p>

      <p class="paragraf para-style-override-11"><span>Entelektüel bir bozgun yaşadıkları halde liberaller gerçeği görmemekte ısrar ediyordu. Çünkü yanıldıklarını kabul ederlerse bütün kurguları çökecekti.</span></p>

      <p class="paragraf para-style-override-11"><span>Oysa bir anlamda liberallerin ve yeni muhafazakârların –ki bunların bir bölümü eski solcudur– bu tutumu yüzünden gazeteciler ve aydınlar tutukluydu. Soyut bir statüko eleştirisi üzerinden somut ve gerici bir sermaye iktidarına destek verdiler. AKP-Cemaat iktidarı bu desteğin kendilerine sağladığı meşruiyete dayanarak bütün antidemokratik ve gerici hamlelerini zamana yayarak başarıyla sonuçlandırdı.</span></p>

      <p class="paragraf para-style-override-11"><span>Çünkü büyük bölümü modern yaşam tarzına sahip, bir bölümü geçmişinde solcu olan liberallerin bu tutumu, toplumdaki direniş refleksini kırmıştı.</span></p>

      <p class="paragraf para-style-override-11"><span>Sanırım biraz da bu nedenle Çağlayan’daki “Adliye Sarayı”nın koridorlarında bekleyen liberal ve sol liberal arkadaşların yüzlerinde acı bir şaşkınlık vardı. AKP-Cemaat iktidarına pek demokratik ve özgürlükçü gerekçelerle verdikleri desteğin, arkadaşlarının tutuklanmasıyla sonuçlanan gerici ve faşizan bir polis devletine yol açtığını görmek nasıl şaşkınlık yaratmasın ki?</span></p>

      <p class="paragraf para-style-override-11"><span>Çünkü özellikle sol liberal arkadaşlar, birdenbire kimsenin hukuksal bir güvencesinin kalmadığını, özgürlüklerin büyük bir tehdit altında olduğunu gördüler. Duvarlara “Uyuşturucuya hayır!” diye yazan Dev-Lis üyesi bir liseli gencin bile 7 aydır tutuklu olduğunu fark ettiler. Ürktüler! Günahları büyüktü.</span></p>

      <p class="paragraf para-style-override-11"></p>

      <p class="arabaslik-sol" id="toc_marker-6-5">5.3.A- Entelektüel sefalet</p>

      <p class="paragraf para-style-override-11"><span>Yeni muhafazakârlığın ve liberalizmin kirlettiği zihin dünyası içinde devinen insanlar artık parçalı düşünmeye başlar. Örneğin, Ergenekon soruşturmaları kapsamında tutuklanan Nedim Şener ve Ahmet Şık diğer sanıklardan ve soruşturmaya uğrayanlardan ayrılır. Kendilerini solcu/sosyalist sayan “demokrat” gazeteciler sınav yolsuzluğuna ve soruların çalınmasına isyan eden liseliler kadar bile Cemaat’i eleştirme cesareti gösteremez. Sanki ayıptır. Göremezler, korkarlar...</span></p>

      <p class="paragraf para-style-override-11"><span>AKP’nin saldırdıklarına onlar da çok demokratik gerekçelerle saldırırlar. Perihan Mağden gibi “demokratik enkazlar” polis istihbaratının bülteni gibi çıkan</span> <span class="char-style-override-4">Taraf</span> <span>gazetesindeki köşelerinden “durumdan vazife çıkararak” hemen Nuray Mert’i linç etmeye kalkarlar.</span></p>

      <p class="paragraf para-style-override-11"><span>Böylelerini, utangaç da olsa zaman zaman muhalefet çizgisine taşıyan şey “bu kadar da olmaz” şaşkınlığıdır. Gerçekte “bu kadar da olmaz” demek, bugüne kadar olanlar için “olabilir” demektir. Farkına varılmadan, parçalı düşünmenin bir sonucu olarak daha önceki tutuklamalar onaylanır. Şener ve Şık bir komplonun kurbanı ise diğerleri için de böyle bir tertibin düzenlenmiş olabileceği akıllara gelmez. Bu apaçık gerçek görülmez.</span></p>

      <p class="paragraf para-style-override-11"><span>Oysa Nedim Şener ve Ahmet Şık’ın tutuklanmaları daha önce evleri basılarak gözaltına alınan, hakları ve hukukları çiğnenen kişilere sahip çıkılmamasının bir bedelidir. Eğer bu gerçek görülmez ve asıl “Gladio” yerli yerinde dururken Yalçın Küçük, Doğu Perinçek, Türkân Saylan, Soner Yalçın, Mustafa Balbay, Fatih Hilmioğlu gibi kişilerden “darbeci” ve kontrgerilla mensubu yaratma saçmalığına alet olunursa, gerçek Gladio’nun aklanmasına paha biçilmez bir katkı sunulmaya devam edilecektir.</span></p>

      <p class="paragraf para-style-override-11"><span>Oysa o Yalçın Küçük, 1987’de henüz kimse kafasını bile çıkarmazken, Ertuğrul Mavioğlu ve arkadaşlarının bir Devrimci Sol (Dev-Sol) operasyonunda tutuklanmasını protesto etti. Eylem yaptı. Yargısız infazlara bir aydın olarak karşı koyuyordu. Babıâli’nin (Cağaloğlu) ortasında çıktı konuştu. O eylemde ben de vardım, Ertuğrul Mavioğlu’nu tanımıyordum, bizden hemen sonraki kuşaktandı. Hoca çağırdı, gittim ve eyleme destek verdim. O dönemde çalıştığım</span> <span class="char-style-override-4">Sabah</span> <span>gazetesinde haber de yaptım. Gazeteci Halil Nebiler tanıktır, o da oradaydı.</span></p>

      <p class="paragraf para-style-override-11"><span>Ancak sonradan gazeteci olan Ertuğrul Mavioğlu, Yalçın Küçük’ün darbeci ve kontrgerilla yöneticisi olduğuna inanıyor olacak ki, hocanın tutuklanmasına ve yargılanmasına yıllardır hiç sesini çıkarmıyor. Ertuğrul Mavioğlu, daha da feci bir şey yapıyor; Ahmet Şık’la birlikte</span> <span class="char-style-override-4">Ergenekon’u Anlama Kılavuzu</span> <span>başlığıyla hazırladıkları kitapta, Yalçın Küçük ve ben (Merdan Yanardağ) dahil, davada yargılanan sosyalist sanıkları hiç ayırmadan, küçük bir özen bile göstermeden ve nasıl bir güven duyuyorsa savcılık iddianamesinden aynen aldığı metinlerle mahkûm etmeye kalkıyordu. Liberalizmle insanın zihni ve vicdanının kirlenmesi böyle bir şey olmalı.</span></p>

      <p class="paragraf para-style-override-11"><span>Tablo tam anlamıyla bir entelektüel sefalete işaret ediyor.</span></p>

      <p class="paragraf para-style-override-11"></p>

      <p class="arabaslik-sol" id="toc_marker-6-6">5.4- Hrant’ın “dostları” ve katilleri</p>

      <p class="paragraf para-style-override-11"><span>Ermeni asıllı yurttaşımız, sosyalist aydın ve gazeteci dostumuz Hrant Dink’in dinci-faşist bir cinayet sonucu katledilmesi hakkında açılan dava sonuçlanınca, bütün ülkeyi bir şaşkınlık dalgası kapladı. En çok şaşıranlar da AKP-Cemaat iktidarına destek veren liberaller oldu. Oysa ortada bir sürpriz yoktu. Bu cinayeti doğru analiz edenler ve arkasındaki asıl gücü saptayanlar için her şey beklendiği gibi gelişmişti.</span></p>

      <p class="paragraf para-style-override-11"><span>Kararın ardından 19 Ocak 2012 günü İstanbul’da bir protesto eylemi düzenlendi. On binlerce gösterici Taksim’den</span> <span class="char-style-override-4">Agos</span> <span>gazetesinin merkezinin bulunduğu Şişli-Osmanbey’deki binanın önüne yürüdü.</span></p>

      <p class="paragraf para-style-override-11"><span>Yürüyüşçülerin bileşimine, özellikle en önde olanlara, gazetelere, televizyon kanallarına konuya ilişkin görüş bildirenlere bakıldığında ilginç bir tablo gözleniyordu. Belli ki kafalar hâlâ çok karışıktı. Devlet karşıtı sloganlar yoğunlukla atılıyor, ama AKP iktidarına karşı belirgin, protesto eylemine karakterini veren bir hava gözlenmiyordu. En yoğun atılan slogan “Hrant’ın katili Ergenekon devleti” şeklinde olanıydı, Elbette AKP karşıtı, iktidarı hedefleyen bazı sloganlar da atıldı, ama o sloganlar protestoya rengini verecek yoğunlukta değildi.</span></p>

      <p class="paragraf para-style-override-11"><span>Öyle tuhaf bir akıl tutulması yaşanıyordu ki, bugüne kadar cinayeti protesto amacıyla yapılan bütün eylemlerde “katillerin dostları” ile kendilerine “Hrant’ın dostları” diyen liberal çevreler aynı kortejde, aynı tarafta, aynı sırada yan yana geliyorlardı. Gazetelere birlikte fotoğraf veriyorlar, televizyon ekranlarına birlikte çıkıyorlardı.</span></p>

      <p class="paragraf para-style-override-11"><span>Ancak yine de gösteriye katılanlar arasında bir şaşkınlık gözleniyordu. Nasıl olmasın ki, ülkeyi demokratikleştirmesi, darbecilerden hesap sorması ve derin devleti tasfiye etmesi beklenen AKP-Cemaat iktidarı, kaşla göz arasında cinayeti örtbas edivermişti. Anımsanacağı gibi mahkeme kararında cinayetin arkasında bir örgütün bulunmadığı net şekilde vurgulanmış, suçun bireysel olduğu belirtilmiş ve Emniyet’teki Fethullahçı ekibin muhbiri, cinayeti azmettirmekten yargılanan Erhan Tuncel ise beraat ettirilmişti.</span></p>

      <p class="paragraf para-style-override-11"><span>Mikrofonlara konuşan kimi liberal ve sol liberal aydınlar ile bazı yandaş gazeteciler, davanın Ergenekon’la ilişkilendirilmediğini belirtiyor ve mahkeme kararını eleştiriyorlardı. Onlar bu davadan açık bir Ergenekon mahkûmiyeti çıkmasını bekliyorlardı. Oysa bu karambolda, asıl katiller, cinayetin arkasındaki güç ve o gücün örgütlü ifadesi olan, “yeni Gladio” paçayı kurtarmıştı. Amaç da buydu. Dink davasını Ergenekon davalarıyla birleştirmek tehlikeli olabilirdi.</span></p>

      <p class="paragraf para-style-override-11"><span>Çünkü soruşturma ve konuya ilişkin savunma araştırmaları büyüyeceği için bu dava denetimden çıkabilir, cinayetin arkasındaki güç deşifre olabilirdi. Ancak bu cinayet, Ergenekon soruşturmalarının açılabilmesi için, uygun bir toplumsal ve psikolojik iklim yaratmak amacıyla işlenmişti. Hem hukuken hem de mantıken iki davanın birleştirilmesi gerekiyordu.</span></p>

      <p class="paragraf para-style-override-11"><span>Yukarıda da belirttiğim gibi, sözünü ettiğim protesto eyleminde sık sık, “Hrant’ın katili Ergenekon devleti” sloganı atıldı. Oysa eldeki bütün kanıtların ve diğer verilerin ortaya koyduğu gerçek şuydu: Hrant Dink, tam da bu algıyı toplumda oluşturmak, böyle bir sloganın atılmasını sağlamak için, yani “Hrant’ın katili Ergenekon örgütüdür” düşüncesini yerleştirmek isteyen güçler tarafından öldürtülmüştü. Hrant Dink’in katili, AKP-Cemaat iktidarının oluşturduğu yeni derin yapıydı. Bu yapının merkezinde, MİT ve Emniyet İstihbarat Dairesi, polisteki “F tipi örgütlenme” vardı.</span></p>

      <p class="paragraf para-style-override-11"><span>Dolayısıyla, Hrant Dink davasında gizlenen Ergenekon değil, cinayetin arkasındaki Cemaat örgütlenmesi ve AKP iktidarıydı. Daha açık ifade edersek eğer, kurtarılanlar Fethullahçı polis şefleri ve AKP iktidarının sorumluluğuydu. Dink cinayetinde adı geçen polis şefleri, kadere bakın ki, aynı zamanda Ergenekon soruşturmasını yürüten ekibi oluşturuyordu. İşte gazeteci Nedim Şener ve bu kitabın yazarı (Merdan Yanardağ) hakkında, Hrant Dink’in gerçek katillerini işaret ettikleri için dava açılmış, Ergenekon tertibine dahil edilmelerinin nedenlerinden birini de bu tutumları oluşturmuştu. Hanefi Avcı, Hrant’ı katleden yapılanmayı bildiği ve onu ortaya çıkarabilecek bilgi, belge ve olanaklara sahip olduğu için cezalandırıldı.</span><span class="Character-Style-1 char-style-override-10"><a class="footnote-link" href="#footnote-225-34" id="footnote-225-34-backlink">34</a></span></p>

      <p class="paragraf para-style-override-11"><span>Sonuç olarak, “yeni Gladio”, Hrant Dink cinayeti davasında AKP-Cemaat iktidarının yarattığı adli düzen tarafından aklanmış, bu suçun vebali zımnen varlığı kanıtlanamamış, daha net bir ifadeyle bulunmayan bir örgütün, Ergenekon’un üzerine düşürülmüştü.</span></p>

      <p class="paragraf para-style-override-11"><span>Söz konusu protesto eyleminde Hrant’ın katillerinin dostları ile liberal dostları aynı kortejdeydi. Katılanların ezici çoğunluğunu solcuların oluşturduğu bu eyleme, AKP ve Cemaat’in kamuoyu yapıcıları, gazetecileri, yazarları da büyük bir ikiyüzlülükle gelmişlerdi. Şirretlikleri de üzerlerindeydi. Uzatılan her mikrofona ısrarla “Ergenekon” diyorlardı. Ancak onların gelmesini ve dolayısıyla büyük yalanın devam etmesini sağlayan şey, Hrant’ın liberal dostlarının tutumuydu. Çünkü onlar, katillerin arkadaşlarının düşüncesine katılıyor ve Hrant’ın katilinin “Ergenekon terör örgütü” olduğuna inanıyorlardı.</span></p>

      <p class="paragraf para-style-override-11"><span>Ne demeli; bu toplumun ve solun aklıyla alay ettiler ki, insan içine sindiremiyor.</span></p>

      <p class="paragraf para-style-override-11"><span>Bu nedenle, Hrant’ın katillerinden gerçek anlamda hesap sormak için öncelikle bu cinayetin işlenmesinde sorumluluğu olan, katillere yol veren AKP ve Cemaat mensuplarıyla, “katillerin dostlarıyla” yolların ayrılması gerekiyor. Belki de bu ayrışmaya, gerçeği görmemekte ısrar eden liberaller ve sol liberallerden başlamak gerekiyor.</span></p>

      <p class="paragraf para-style-override-11"><span>Çünkü, “liberal akıl” Hrant Dink cinayetinin suç ortağıdır.</span></p>

      <p class="paragraf para-style-override-11"></p>

      <p class="arabaslik-sol" id="toc_marker-6-7">5.5- Sol liberalizmin bozgunu</p>

      <p class="paragraf para-style-override-11"><span>Bu bölümü, Türkiye’nin ve solun içinden geçtiği bu tarihsel dönemde önemli bulduğum iki yazarın üç yazısına dikkat çekerek ve bu yazılar üzerinden bir değerlendirme ve çözümleme yaparak tamamlamayı deneyeceğim. Yazılardan biri aslında sosyalist hareketin önde gelen kuramcılarından, TKP Merkez Komitesi üyesi ve</span> <span class="char-style-override-4">Sol</span> <span>gazetesi yazarı Metin Çulhaoğlu’yla yapılan bir söyleşi. Diğer ikisi ise yine Türkiye solunun önde gelen Marksist iktisatçılarından ve fikir adamlarından,</span> <span class="char-style-override-4">Cumhuriyet</span> <span>gazetesi yazarı, akademisyen Ergin Yıldızoğlu’na ait.</span></p>

      <p class="paragraf para-style-override-11"><span>İlkinden başlayalım. Metin Çulhaoğlu,</span> <span class="char-style-override-4">Radikal</span> <span>gazetesinin hazırladığı “Sosyalist Solda Derin Yarılma” başlıklı yazı dizisi için kendisiyle yapılan görüşmede şunları söylüyor:</span></p>

      <p class="paragraf para-style-override-11"><span>“Eğer bir taraf, siz ne derseniz, neyi savunursanız savunun ‘Ergenekonculuk’, ‘darbecilik’ ve ‘askercilik’ stigmatizasyonuna başvuruyorsa, bu ‘ben tartışmayacağım, damgalayacağım’ deklarasyonudur. Dikkat edilirse ‘stigmatizasyon’ kavramını kullandım, bilerek kullandım: Bir kişiyi veya kesimi aşağılayıcı ve lanetleyici biçimde etiketlemek, işaretlemek demektir. ‘AKP yandaşlığı’ doğru-yanlış, siyasal bir eleştiridir ve delilleri vardır; ‘faşistlik’, ‘çetecilik’, ‘derin devletçilik’, ‘darbecilik’ vb. ise, karinesi de olmadığından düpedüz stigmatizasyondur.”</span><span class="Character-Style-1 char-style-override-10"><a class="footnote-link" href="#footnote-225-35" id="footnote-225-35-backlink">35</a></span></p>

      <p class="paragraf para-style-override-11"><span>Çulhaoğlu’nun yukarıdaki alıntıyla sınırlı olmayan ve söyleşinin tamamına yayılan gözlemleri ve saptamaları iki bakımdan çok önemli. Birincisi; sosyalist solda kökleri 1990’ların başına kadar giden, AKP’nin Birinci Cumhuriyet’i tasfiye ve ılımlı da olsa İslami referanslara dayalı yeni bir rejim kurma sürecinde derinleşerek netleşen ayrışmayı çarpıcı şekilde ortaya koyuyor. İkincisi; sol liberallerin devrimci sosyalistlerle girdikleri tartışmayı felsefi ve teorik düzlemde sürdürmedikleri için, küfür ve hakarete varan bir üslupla düşmanca saldırdıklarını ortaya koyuyor.</span></p>

      <p class="paragraf para-style-override-11"><span>AKP iktidarına, yeni emperyalizme ve siyasal gericiliğe pek demokratik ve özgürlükçü gerekçelerle toplumsal değeri çok yüksek bir destek veren, böylece rejimin İslami referanslara dayalı şekilde yeniden inşa edilmesine yaşamsal düzeyde katkıda bulunan liberaller ve sol liberaller, öncelikle entelektüel ortamı terörize ettiler. Emperyalizme ve gericiliğe direnen, piyasacılığı reddeden, kapitalizme karşı mücadeleden vazgeçmeyen, insanlığın ilerici birikimini savunan sosyalistlere ciddi ve bilimsel hiçbir temeli olmayan suçlamalarla saldırdılar.</span></p>

      <p class="paragraf para-style-override-11"><span>Bunu yaparken, içinden geçilen kritik dönüşüm sürecinde de AKP iktidarının solun onayına duyduğu ihtiyacı da karşıladılar. Böylece gericiliğin tarihsel meşruiyet üretmesine örneği görülmemiş bir katkı sundular. İnsanların hayat serüvenlerine, siyasal sicillerine, eylemlerine, felsefi duruşlarına, entelektüel ürünlerine (yazdıklarına) vb. bakmadan onları suçlayıp tecrit etmeye, solun dışına itmeye kalktılar. Esaslı bir siyasal, felsefi ve kuramsal tartışmaya girmediler. Bunun yerine, Metin Çulhaoğlu’nun deyimiyle damgalamaya çalıştılar. Teşhir ve tecrit etmeye yönelik suçlamalarını sürekli tekrarlayarak bunu genel bir kabule dönüştürmek istediler.</span></p>

      <p class="paragraf para-style-override-11"><span>Siyasal ve ideolojik planda sosyalistlerin kapsadığı alanı işgal etmeye ve kurulmakta olan yeni düzenin solunu bu arazi üzerinde kurmaya çalıştılar. Bu çaba öyle bir hal aldı ki, soldan yeterli miktarda ve yetkinlikte insan devşirmedikleri, dahası şiddetli bir direnişle karşılaştıkları için sağcı, liberal ve gerici bazı yazarlar bile Türkiye’de nasıl bir sol olması gerektiğini anlatmaya başladılar.</span> <span class="char-style-override-4">Zaman</span> <span>gazetesinin genel yayın yönetmeni Ekrem Dumanlı bile, solun durumuna üzülmeye başladı.</span></p>

      <p class="paragraf para-style-override-11"><span>Fethullahçı (kökenli) olduğu belirtilen</span> <span class="char-style-override-4">Radikal</span><span>’in genel yayın yönetmeni Eyüp Can Sağlık, sağcı, liberal yazarlar ve fotoğrafı dengeleme kaygısının ürünü olan bazı solcu isimlerle yeniden yapılandırdığı gazetesine “özgürlükçü sol”un yayını olmak misyonunu biçiyor. Sağcılar ve liberaller, Fethullahçı bir yayın yönetmeninin kaptanlığında sol için gazete çıkarıyorlar, iyi mi? Gazetedeki sınırlı sayıdaki solcu ise turizm afişlerinin fonlarındaki martı gibi duruyorlar. Gözü alan ve fakat işlevsiz bir aksesuvar gibiler.</span></p>

      <p class="paragraf para-style-override-11"><span>Diğer taraftan bu durum şunu gösteriyor: Sol toplumun, insanlığın ve tarihin vicdanı olmayı sürdürüyor. Sosyalist solun siyasette olmasa bile entelektüel yaşam, sanat, bilim ve kültür alanlarındaki ideolojik hâkimiyeti, kimi kırılmalara ve savrulmalara uğrasa da devam ediyor. Solun bu topraklardan sökülüp atılamayacak kadar kökleştiği, tarihsel temellere sahip olduğu ve bir gelenek yarattığı anlaşılıyor. Dahası devrimci sosyalistlerin her şeye karşın hem ahlaken hem siyaseten hem de entelektüel bakımdan temiz kaldığı bir kez daha anlaşlıyor.</span></p>

      <p class="paragraf para-style-override-11"><span>Bu nedenle yeni rejim, meşruiyet üretmek için solun onayına, kabulüne ihtiyaç duyuyor. Bu nedenle solu terbiye etmek ve deyim uygunsa yeni rejimin solunu yaratmak için İslamcı, muhafazakâr ve liberal koalisyon elinden geleni yapıyor.</span></p>

      <p class="paragraf para-style-override-11"><span>Bu bakımdan</span> <span class="char-style-override-4">Birikim</span> <span>dergisi çevresini, bu derginin genel yayın yönetmeni ve liberal solun teorisyenlerinden Ömer Laçiner’i de sert şekilde eleştiren Metin Çulhaoğlu, aynı söyleşide şöyle devam ediyor:</span></p>

      <p class="paragraf para-style-override-11"><span>“Karşılıklı suçlamalar ve tartışmaların ‘sertliği’ nedeniyle tarafların birbirlerine eşit ölçüde haksızlık ettikleri gibi bir düşüncede değilim. Salim kafayla bakan herkes şunu kabul edecektir: Taraflardan biri, yaşanan süreci ve AKP’nin çizgisini, ülkeyi demokratikleştirecek, hatta ‘burjuva demokratik devrimi tamamlatacak’, geleneksel bürokrasi egemenliğini kıracak adımlar olarak tanımlamıştır (</span><span class="char-style-override-4">Birikim</span> <span>dergisi çevresini kastediyor -m.y.) ve bunu açık açık söylemiştir. Peki, karşı taraf, yani ‘hayır’ cephesi (Anayasa değişikliği için 12 Eylül 2010’da yapılan referandumda ‘hayır’ bloku kuran sosyalist örgüt ve çevreler -m.y.), daha somut söylenirse ÖDP, EMEP, halkevleri ve TKP, ‘asker yandaşlığı’ olarak nitelenebilecek ne yapmıştır? Bunu gösteren, ima eden veya bunun çıkarsanabileceği tek bir örnek gösterilebilir mi? O zaman ‘karşılıklı suçlamalarda’ bu açıdan bir bakışımsızlık olduğu söylenmelidir.”</span><span class="Character-Style-1 char-style-override-10"><a class="footnote-link" href="#footnote-225-36" id="footnote-225-36-backlink">36</a></span></p>

      <p class="paragraf para-style-override-11"><span>Bu tartışmada liberal solun “suçlamalarda” bir “bakışımsızlık” olduğu gerçek. Bunu biliyor ve görüyoruz. Tartışmayı entelektüel ve siyasal düzlemde, büyük medya desteğine karşın, taşıyamayan sol liberallerin giderek saldırganlaşmaları da yenilmeye başladıklarını gösteriyor.</span></p>

      <p class="paragraf para-style-override-11"><span>Değerlendireceğim son iki yazı da Ergin Yıldızoğlu’a ait. Yıldızoğlu’nun Sol</span> <span class="char-style-override-4">Portal</span><span>’da biri 16 Aralık 2010’da yayımlanan “Özgürlükler ve Yumurtalar”, diğeri ise 30 Aralık 2010’da yine aynı sitede yayımlanan “Liberal Sol ve Aklın İstikrarsızlığı” başlıklı yazılar.</span></p>

      <p class="paragraf para-style-override-11"><span>Yıldızoğlu “Özgürlükler ve Yumurtalar” başlıklı yazısında, bireysel özgürlükçülük ile toplumsal kurtuluş ve sosyalizm mücadelesi arasındaki farkı ortaya koyuyor. Bireysel özgürlükçülük çizgisinde geliştirilecek demokratik hak ve özgürlükler mücadelesinin, paradoksal olarak toplumsal bir esaretin kapılarını da aralayabileceğini, dahası gözümüzün önünde kurulan totaliter rejime karşı mücadele etmeyi imkânsız hale getirebileceğini ikna edici bir teorik zenginlikle gösteriyor.</span></p>

      <p class="paragraf para-style-override-11"><span>Ergin Yıldızoğlu, “Liberal Sol ve Aklın İstikrarsızlığı” başlıklı yazısında ise, kendilerini sosyalist hatta devrimci olarak niteleyen bazı çevre ve kişileri de içeren bir grup entelektüelin, AKP iktidarına muhalefet eden hemen tüm sosyalistleri, medyanın da desteğiyle “ulusalcı” olmakla suçladıklarını vurguluyor. Yıldızoğlu şunları söylüyor:</span></p>

      <p class="paragraf para-style-override-11"><span>“Geçenlerde Feroz Ahmad hocamızın çok açık bir biçimde dikkat çektiği gibi, 1950’lerden bu yana ABD’nin Ortadoğu’daki en büyük korkusu, komünizm değil de ulusalcılık değil mi? Bugün, dünyanın çeşitli yerlerinde, ‘ulusalcılıktan’ en çok ABD ve AB yakınmıyor mu? Bu ulusalcılık yakınmasına bakınca da, liberal tiplerin, faşizme benzetmeye çalıştığı şeyi değil, ‘serbest piyasa emperyalizmine’ direnişi, yaşam alanlarını emperyalizmin yıkımında korumayı amaçlayan, bir ‘yurtseverliği’ görmüyor muyuz? Yine Feroz Ahmad da, yurtseverliğin milliyetçilikten çok farklı bir şey olduğunu, etnisite, din, dil ayrımı yapmadan birlikte direnmeyi ve savunmayı içerdiğini vurguluyor.”</span><span class="Character-Style-1 char-style-override-10"><a class="footnote-link" href="#footnote-225-37" id="footnote-225-37-backlink">37</a></span></p>

      <p class="paragraf para-style-override-11"><span>Ergin Yıldızoğlu aynı yazısında yerinde bir analizle, liberal solcuları, “Bir sistemi terk etmiş, bir başkasına geçmek, yeni bir sadakat edinmek cesaretini kendinde bulamamış bir aklın, yaşadığı bir istikrasızlığın patolojik ürünü (semptomu) olarak (...)” değerlendiriyor.</span></p>

      <p class="paragraf para-style-override-11"><span>Liberal aklın yaşadığı istikrarsızlığın 2013 Türkiyesi’nde, özellikle yeni biçimler alarak devam eden Taksim Haziran Direnişi’nden (Gezi Parkı eylemlerinden) sonra daha da derinleştiğini söyleyebiliriz.</span></p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-31-backlink" id="footnote-225-31">31</a>. <span>Oğuzhan Müftüoğlu,</span> <span class="char-style-override-4">Birgün</span> <span>gazetesi, 5 Ocak 2012.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-32-backlink" id="footnote-225-32">32</a>. <span>Dr. Yalçın Akdoğan,</span> <span class="char-style-override-4">Muhafazakâr Demokrasi</span><span>, AK Parti Yayınları, Ankara, 2003, s. 19.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-33-backlink" id="footnote-225-33">33</a>. <span>Kâşif Kozinoğlu,</span> <span class="char-style-override-4">Aydınlık</span> <span>gazetesi, 16-21 Kasım 2011. Ayrıca bkz.</span> <span class="char-style-override-4">Kozinoğlu’nun Mezara Götürmediği Sırlar / El Yazıları</span><span>, tıpkıbasım, hazırlayan Ergün Gedek, Aydınlık Yayınları, İstanbul, 2012.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-34-backlink" id="footnote-225-34">34</a>. <span>Nedim Şener,</span> <span class="char-style-override-4">Dink Cinayeti ve İstihbarat Yalanları</span><span>, Güncel Yayıncılık, İstanbul, 2009. Bkz. Merdan Yanardağ,</span> <span class="char-style-override-4">I. Cumhuriyet’in Sonbaharı / Bir ABD, AKP ve Cemaat Projesi; Ergenekon Darbesi</span><span>, Destek Yayınları, İstanbul, Ocak 2011.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-35-backlink" id="footnote-225-35">35</a>. <span>Metin Çulhaoğlu,</span> <span class="char-style-override-4">Radikal</span> <span>gazetesi, 29 Aralık 2010.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-36-backlink" id="footnote-225-36">36</a>. <span class="char-style-override-4">Radikal</span> <span>gazetesi, aynı söyleşi.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-37-backlink" id="footnote-225-37">37</a>. <span>(Ergin Yıldızoğlu, “Liberal Sol ve Aklın İstikrarsızlığı”,</span> <span class="char-style-override-4">Sol Portal</span><span>, 30 Aralık 2010)</span></p>
        </div>
      </div>
    </div>
  </div>
</body>
</html>
