<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>4-3.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x4-3.html" xml:lang="tr-TR">
    <div class="Basic-Text-Frame">
      <p class="anabaslik" id="toc_marker-4" xml:lang="en-GB"><span class="char-style-override-9">3. BÖLÜM</span></p>

      <p class="anabaslik-copy" xml:lang="en-GB">DARBE TARTIŞMALARI VE LİBERAL İDEOLOJİK HEGEMONYA</p>

      <p class="arabaslik-sol" id="toc_marker-4-1">3.1- Devrimler, darbeler, 1908, DP ve 27 Mayıs</p>

      <p class="paragraf para-style-override-11"><span>Bu toprakların tarihinde iyi, güzel, ilerici ve devrimci olan ne varsa 2000’ler Türkiyesi’nde onlara saldırılıyor. İkiye bölünen toplumda, kültür ortamında, medyada, siyaset alanında yoğun bir tartışma ve çatışma yaşanıyor. Üstelik bu tartışma son yüz yılın siyasal, ideolojik ve ahlaki bir hesaplaşması şeklinde gelişiyor. Örneğin kontrgerilla tartışmalarında bile –ki artık kontrgerilla kavramı yerine, büyük bir aymazlıkla Ergenekon kullanılıyor– bu örgütün tarihi, İttihat ve Terakki’ye kadar götürülüyor.</span></p>

      <p class="paragraf para-style-override-11"><span>O halde buyrun hesaplaşalım!</span></p>

      <p class="paragraf para-style-override-11"><span>Jöntürkler hareketi ve İttihat ve Terakki’yle başlayabiliriz. İttihat ve Terakki Fırkası, bu topraklardaki –burjuva anlamda– ilk modern ve tarihsel bakımdan çok etkili olan devrimci örgütlenmedir. Türkiye’de modernleşme ve demokratikleşmenin öncüsüdür. Sosyalist olmadığı açıktır, olması da gerekmiyordu, ama tarihsel bakımdan solda ve ilerici olduğu tartışmasızdır.</span></p>

      <p class="paragraf para-style-override-11"><span>Gerçekte tarihsel bakımdan liberallerin sahip çıkması gereken bir hareket olmasına karşın, İttihat ve Terakki’ye yönelik son yıllarda akıldışı bir düşmanlık geliştirilmeye başlandı. Gericilikten beslenen ve esas olarak tezlerini siyasal İslamcılıktan alan bir düşmanlık bu. Liberal solun da katkı verdiği, ama devrimci ve sosyalist solla ilgisi olmayan bir ideolojik-politik saldırı.</span></p>

      <p class="paragraf para-style-override-11"></p>

      <p class="arabaslik-sol" id="toc_marker-4-2">3.1.A- İttihatçılar ve 1908 Devrimi</p>

      <p class="paragraf para-style-override-11"><span>İttihat ve Terakki Fırkası 1908’de bu topraklardaki ilk büyük devrimi ve tarihsel atılımı gerçekleştirmişti. Bu devrimin öncülü, 1876’da Kanunuesasi’nin (Anayasa) kabul edilerek Osmanlı Devleti’nde ilk Meclis’in kurulduğu Birinci Meşrutiyet, kalıcı ve başarılı olamamıştı. Marx ve Engels, Birinci Meşrutiyet’i Osmanlı toplumunda “devrimci demokratik” bir girişim olarak değerlendiriyordu. Marx, hareketin önderi yenilikçi Mithat Paşa’yı destekliyor, hatta onun Osmanlı-Rus Savaşı’nda takındığı pasif tutumu eleştiriyordu. Marx, Mithat Paşa’nın tutumu için, “Bir krizin zirvesinde devrimci bir tavır almasını bilmeyen bir halk kaybolmuş demektir” diyordu.</span><span class="Character-Style-1 char-style-override-10"><a class="footnote-link" href="#footnote-225-17" id="footnote-225-17-backlink">17</a></span></p>

      <p class="paragraf para-style-override-11"><span>Nitekim Mithat Paşa’nın bu pasif tutumu, onun ve Birinci Meşrutiyet’in sonunu hazırlayacaktı. Yetkileri sınırlandırılmayan Abdülhamit, ilk fırsatta (bir yıl sonra) Meclis-i Mebusan’ı ikinci bir emre kadar kapatarak dağıtacak, Mithat Paşa’yı Taif’e sürgüne göndererek orada boğduracak ve Osmanlı toplumu da 30 yıl sürecek karanlık bir istibdat (baskı ve diktatörlük) dönemine girecekti. Marx ve Engels 1854’te, Osmanlı Devleti’nin meşruti bir monarşi altında Batılılaşması ve modernleşmesini (uluslaşma sürecine girmesini) ayakta kalmasının, birliğini korumasının, Avrupa’da tutunmasının tek yolu olarak görüyorlardı.</span></p>

      <p class="paragraf para-style-override-11"><span>Taner Timur, Marx’ın yaklaşımını şöyle özetliyor:</span></p>

      <p class="paragraf para-style-override-11"><span>“Marx’a göre Osmanlı teokrasisinde demokratik devrim ancak iki yolla olabilirdi. Birinci yol, Hıristiyan reayanın İslamiyet’e bağımlılıktan kurtulmasıydı. Bu kurtuluş onların Kilise’ye ve kendi ruhban sınıflarına karşı da özgürleşmesi demekti. Ancak o günkü koşullarda böyle bir yol, Hıristiyan toplumların Rusya’nın egemenliğine girmesine yol açabilirdi. İkinci yol ise, devlet aygıtının reformu ve şeriat yerine seküler bir Medeni Kanun’un (Code Civil) kabul edilmesiydi.”</span></p>

      <p class="paragraf para-style-override-11"><span>Marx şöyle diyordu:</span></p>

      <p class="paragraf para-style-override-11"><span>“Eğer şeriatın yerine laik bir Medeni Kanun (Code Civil) koyarsanız tüm Bizans toplumunu (Osmanlı toplumu kastediliyor) Batılılaştırmış olursunuz.”</span><span class="Character-Style-1 char-style-override-10"><a class="footnote-link" href="#footnote-225-18" id="footnote-225-18-backlink">18</a></span></p>

      <p class="paragraf para-style-override-11"><span>İşte İttihatçılar, Marx ve Engels’in önerdiği bu devrimi 54 yıl gecikerek gerçekleştirmişler, ancak hemen arkasından patlayan Balkan ve Birinci Dünya savaşları nedeniyle hedeflerine ulaşamamışlardı. Bu devrim ancak 72 yıl sonra, bu kez daha da gecikmiş olarak Mustafa Kemal’in önderliğindeki 1923 Cumhuriyeti’yle gerçekleştirilecekti.</span></p>

      <p class="paragraf para-style-override-11"><span>Siyasal İslamcılar, muhafazakârlar ve sağlı sollu liberallerin oluşturduğu yeni gerici blok, işte bu devrime saldırıyor. AKP-Cemaat koalisyonunun iktidarda olduğu son 11 yılda yoğunlaşan bu saldırı, 2008’den itibaren bir karşıdevrim karakteri kazanmış durumda. Toplumun ilerici ve gerici güçleri arasındaki çatışma (2013 yılı eylül ayı itibariyle) sertleşerek devam ediyor.</span></p>

      <p class="paragraf para-style-override-11"><span>Görüldüğü gibi, Marx ve Engels’in tarihe ve toplumsal gelişmelere bakışı metodolojik olarak “ideolojik” ve Aristotelesçi değil, diyalektik materyalist bir esasa dayanıyordu. Siyasal olaylara “darbe mi, saray komplosu mu” diye bakmıyor, onların nitelikleri, tarihsel anlamları ve yarattıkları toplumsal sonuçlarla ilgileniyorlardı. Yöntemleri, ahlakçı önyargılardan uzak ve bilimseldi. Önemli de olsa, gerisi, işin bir anlamda “magazini” sayılıyordu. Günümüzün sol liberal tarih anlayışı ve siyaset bakışından ayrıldıkları yan da bu yöntem oluyordu.</span></p>

      <p class="paragraf para-style-override-11"><span>Devam edelim: İkinci Meşrutiyet’in ilan edildiği 24 Temmuz 1908 tarihi, tam anlamıyla demokratik bir devrime işaret ediyordu. Bazı Kemalist ve sağcı tarihçilerin “devrim/inkılap” yerine “İkinci Meşrutiyet” diyerek önemini küçültmek istedikleri 1908, kimi yönleri itibariyle 1923’ten daha ileriydi. Tartışmasız şekilde, Cumhuriyet Devrimi’ni hazırlamıştı.</span></p>

      <p class="paragraf para-style-override-11"><span>Padişahlık kurumu (teokratik mutlakıyet rejimi) sınırlanarak sembolik düzeye çekilmiş ve Batı’da olduğu gibi bir meşruti monarşi rejimi kurulmuştu. Gerçek anlamda ilk halk meclisi (Meclis-i Mebusan) açılmış, çok partili düzene geçilmiş, serbest seçimler yapılmıştı. Dolayısıyla 1908, Türk demokrasisinin kuruluş yılı, İttihat ve Terakki Fırkası da bu demokrasinin kurucusu sayılabilirdi. Dahası, 1908 Hürriyet Devrimi’nden (adı böyle konulmuştu) sonra laik eğitim kurumları yaygınlaştırılmış, ülke tarihinde ilk kez 1 Mayıs resmen “İşçi Bayramı” olarak kabul edilmiş, sendika kurulmasının önü açılmış, işçilere grev hakkı tanınmış ve kültürel çoğulculuk benimsenmiştir.</span></p>

      <p class="paragraf para-style-override-11"><span>Daha da önemlisi Osmanlı’nın yarı sömürge konumuna son vermek için çok önemli adımlar atılmıştı. Kapitülasyonların kaldırılması ve “milli iktisat” politikaları bu dönemde geliştirilmişti. Kimi tarihçiler ve siyaset bilimciler bu nedenle İttihatçıları, İngiliz emperyalizminin amansız düşmanları olarak nitelendiriyor. Haksız sayılmazlar. 1908 Hürriyet Devrimi, 1789 Büyük Fransız Devrimi’nin Doğu’daki (özellikle Müslüman dünyadaki) ilk gerçek yorumuydu.</span></p>

      <p class="paragraf para-style-override-11"><span>Sovyet Devrimi’nin liderleri Lenin ve Troçki de 1908’i böyle değerlendirmişler ve onu bir burjuva demokratik devrim olarak nitelendirmişlerdi. Lenin ve Troçki, 1908’in ilerici karakterini övüyor ve devrimci Jöntürkleri destekliyordu. Troçki, gazetecilik yaptığı dönemde, 1908 Devrimi’nin ardından yazdığı “Yeni Türkiye” başlıklı makalesinde şunları söylüyordu:</span></p>

      <p class="paragraf para-style-override-11"><span>“Türk devrimi, tamamlamak zorunda olduğu görevler nedeniyle (ekonomik bağımsızlık, devletin ve ulusun bütünlüğü, politik özgürlükler) burjuva ulusun kendi kaderini belirlemesine denk düştü ve bu anlamda 1789-1848 devrimlerinin geleneğini canlandırdı. Ama devrim subaylarının yönettiği ordu, ulusun yürütme organı gibi görev yaptı ve bu da, olayların askeri manevralarla planlandığı izlenimini yarattı. Yine de Türkiye’deki son Temmuz olaylarında yalnızca basit bir pronunciamiento (deklarasyon) görmek ve bu olayları Sırbistan’daki herhangi bir militer-hanedancı darbeyle eş tutmak son derece aptalca olacaktı (ve pek çok insan bu günahı işledi). Türk subaylarının gücü ve başarılarının gizi, kusursuzca hazırlanmış bir planda ya da şeytanca bir ustalıkta ve suikast yeteneklerinde değil, toplumun en ileri sınıflarının kendilerine duyduğu sempatide yatıyor.”</span><span class="Character-Style-1 char-style-override-10"><a class="footnote-link" href="#footnote-225-19" id="footnote-225-19-backlink">19</a></span></p>

      <p class="paragraf para-style-override-11"><span>Troçki’nin 1789-1848 devrimleriyle aynı soydan saydığı 1908 Devrimi’nin sloganları, “Hürriyet, müsavat, uhuvvet” (Özgürlük, eşitlik, kardeşlik) olarak belirlenmişti. Bu ilkeler, Fransız Devrimi’nin sloganlarıyla aynıdır. Hatta “adalet” ilkesi bu üçlüye ayrıca eklenmişti. Nitekim İttihatçılar, Birinci Dünya Savaşı’nın hemen öncesinde Balkanlar’da daha önce kaybedilen vatan topraklarını gerilla mücadelesiyle kurtarıp üzerinde kurdukları, “Batı Trakya Türk Cumhuriyeti”yle nasıl bir düzen oluşturmak istediklerinin de prototipini yaratmışlardı. Balkan Savaşı’nda (1912) kaybedilen Rumeli topraklarında Türk ve Müslüman nüfusun yoğun olduğu bölgelerin fiilen geri alınmasıyla 1913’te kurulan ve kısa süre yaşayan bu devlet, 1923 Türkiye Cumhuriyeti’nin de bir modeliydi. (Birinci Dünya Savaşı başlayınca, Bulgaristan’ın müttefik olması üzerine Almanların isteğiyle İttihatçıların kurduğu Teşkilat-ı Mahsusa bu topraklardan çekilmiş ve seküler Batı Trakya Türk Cumhuriyeti tasfiye edilmişti.)</span></p>

      <p class="paragraf para-style-override-11"><span>1908 Devrimi’nden hemen sonra İttihatçılar, Osmanlı İmparatorluğu’nda ilk genel seçimleri (1909) gerçekleştirerek ve ezici bir çoğunlukla (yüzde 70 oy aldılar) Meclis-i Mebusan’a girdiler. Ancak doğrudan ve tek başlarına iktidar olabilecekken bunu yapmadılar ve bir koalisyon hükümetinde görev aldılar. Kurulan hükümette sadrazam (başbakan) da İttihatçı değildi. İlk hükümette Mahmut Şevket Paşa, ikincisinde ise Sait Halim Paşa sadrazam olmuştu. Bu hükümetler eski rejimin güçleriyle bir uzlaşma anlamına geliyordu. Ancak İttihat ve Terakki Fırkası Merkez-i Umumi reisi (genel başkanı) ve siyasi lideri Talat Paşa’nın sadrazamlığı döneminde hükümet tümüyle İttihatçılardan oluşmuştu.</span></p>

      <p class="paragraf para-style-override-11"><span>Bu hatanın bedeli, ordunun modernizasyonu geciktiği için, Balkan Savaşı’nda ödendi. Ancak bütün bu olup bitenler, kimi liberal ve İslamcıların iddia ettiği gibi 1908 Devrimi’nin İttihatçı subayların darbesi olmadığını fazlasıyla kanıtlıyor. Tam tersine bu devrim, 5 milyon kilometre karelik büyük Osmanlı ülkesinde yüksek bir coşkuyla karşılanmış, haftalarca kutlanmıştı. Devrimin arkasında, çeşitli milliyetlerden milyonlarca Osmanlı’nın, toplumun en ileri kesimlerinin gerçek bir desteği vardı.</span></p>

      <p class="paragraf para-style-override-11"><span>İmparatorluğu oluşturan her millet kendi kimlikleriyle Meclis’te temsil ediliyordu. Örneğin milletvekillerini oluşturan Rumlar “Rum”, Ermeniler “Ermeni”, Araplar “Arap”, Bulgarlar “Bulgar” olarak Meclis-i Mebusan’da bulunuyorlardı. Ancak siyasal ve felsefi eğilimlerine uygun olan partiler aracılığıyla... Doğrusu da buydu. Sadece Türkler “Türk” olarak değil, Müslüman olarak temsil ediliyordu. Sorun da buydu, Osmanlı Devleti’nin kurucu unsuru olarak Türklerin modernleşme anlamında bu kadar geç uluslaşması, Medeni Kanun (Code Civil) oluşturamaması imparatorluğun çöküşündeki başlıca nedenler arasındaydı.</span></p>

      <p class="paragraf para-style-override-11"><span>Darbeci olanlar, İttihatçılar değil, tam tersine 1908 Devrimi’ne direnen şeriatçılar ve liberallerden oluşan gerici ittifaktı. Tıpkı günümüzde olduğu gibi, önceki yüzyılın başında da İslamcılar ile “adem-i merkeziyetçi” adı verilen liberaller arasında gerici bir ittifak oluşmuştu. İslamcı Derviş Vahdeti’nin</span> <span class="char-style-override-4">Volkan</span> <span>gazetesi etrafında toplanan siyasallaşmış dinciler ile liberal/sağ Hürriyet ve İtilaf Fırkası’nın işbirliği ve kışkırtması sonucu 31 Mart (13 Nisan) 1909’da alaylı askerler (eğitimsiz, okullu olmayan, ordudan yetişen subaylar) askeri darbe yaparak Osmanlı Devleti’nin başkentine el koydular. Tarihe “31 Mart Vakası” diye geçen bu darbe sonucu gericiler ilk iş olarak Meclis’i kapatarak, şeriat ilan etti. Başta Harbiye olmak üzere seküler (laik) eğitim veren okulların öğrencilerini linç etmeye başladılar. Yakaladıkları mektepli (Harbiyeli) subayları kurşuna dizdiler. Kadınların çarşafsız sokağa çıkmasını yasakladılar. Laik yasaları iptal ettiler.</span></p>

      <p class="paragraf para-style-override-11"><span>Bu gerici ayaklanma ve darbe, Selanik’te toplanan ve İstanbul’a yürüyen Mahmut Şevket Paşa’nın komutasındaki Hareket Ordusu tarafından bastırıldı. Gerici ayaklanmanın merkezlerinden biri olan Taksim Topçu Kışlası çatışmalar sırasında harabeye döndü. Abdülhamit tahtan indirildi, Meclis yeniden açıldı, iptal edilen yasalar yürürlüğe konuldu. Hareket Ordusu’nda, daha sonradan ülke kaderinde rol oynayacak bütün devrimci genç subaylar görev yaptı. Kurmay heyetinde Enver Bey, Mustafa Kemal Bey, İsmet Bey gibi subaylar vardı.</span></p>

      <p class="paragraf para-style-override-11"><span>Jöntürk hareketi ve 1908 Hürriyet Devrimi, bu toprakların çağı yakalama, “kötü kaderini” yenme yolundaki ilk ve en önemli demokratik atılımı olmasına karşın, muhafazakârlar ile İslamcılar tarafından yıllardır din düşmanlığı ve Osmanlı’nın yıkılmasına yol açan darbe olarak nitelendirildi. Son yıllarda bu koroya liberaller de katıldı ve “din düşmanlığı” argümanı biraz geriye çekilerek, ikna edici olmasa da Türkiye’nin ilk darbesi diye sunulmaya çalışıldı. Ama tam yüz yıl sonra, 2008’de İslamcılar ile liberaller arasında yeni bir gerici blok oluştu.</span></p>

      <p class="paragraf para-style-override-11"></p>

      <p class="arabaslik-sol" id="toc_marker-4-3">3.1.B- Liberaller ve muhafazakârlar devrim fikrine saldırıyor</p>

      <p class="paragraf para-style-override-11"><span>Liberaller ve İslamcılara göre, Cumhuriyet Devrimi de bir dizi yanlış öğeyi içinde taşıyordu. Örneğin; laiklik yukarıdan aşağıya halka zorla dayatılmış, hilafet halka sorulmadan kaldırılmış, bir günde alfabe değiştirilerek okuryazarlık sıfırlanmış, Medeni Kanun nesnel şartlar oluşmadan yenilenmiş ve bütün reformlar sadece üstyapı kurumlarını hedef alan bir karakterde olmuştu. Yani bütün reformlar, tepeden inmeci ve despotik bir anlayışla ve jakoben yöntemlerle gerçekleştirilmişti. Ayrıca sanıldığı gibi emperyalizme karşı büyük bir bağımsızlık savaşı da verilmemiş, savaş Türk-Yunan çatışmasının sınırlarını aşmamıştı.</span></p>

      <p class="paragraf para-style-override-11"><span>Toplumların gelişim yasaları ve tarihin işleyiş kurallarından habersiz olanların ileri sürebileceği tezlerdi bunlar. Çünkü tarihte hangi devrim “tepeden inme” değil ki? Bizatihi “devrim” kavramı ve eyleminin özünde bu yöntem var. Devrimleri “demokratik” yapan şey, onların yönteminden çok tarihsel anlamı ve özüdür. Yarattığı toplumsal, ekonomik ve kültürel sonuçlardır. Belirleyici olan biçimleri değil, toplumsal ve siyasal içerikleridir.</span></p>

      <p class="paragraf para-style-override-11"><span>Değilse Amerikan Devrimi de, Fransız Devrimi de, Paris Komünü de, 1917 Ekim Devrimi de, 1923 Cumhuriyet Devrimi de, Küba Devrimi de, İran Devrimi ve diğerleri de “darbe” diye nitelendirilebilir. Çünkü hiçbiri halka sorularak, örneğin referandum yapılarak gerçekleştirilmemiştir. Örneğin, 1924’te hilafetin kaldırılması referandumla halka sorulsaydı, derin bir cehalet içinde olan, okuma yazma oranının yüzde 10’un altında bulunduğu, dini taassup altındaki bir toplumda, Allah’ın yeryüzündeki temsilcisine kim “hayır” diyebilirdi? Aynı şekilde 1934’te kadınlara seçme ve seçilme hakkını veren yasa aynı şekilde referanduma sunulsaydı, kadınların yüzde 80’i bile “günah” ve “erkek işi” diye “hayır” oyu kullanırdı.</span></p>

      <p class="paragraf para-style-override-11"><span>Oysa bu düzenlemelerin kendisi, özü ve sağladığı haklar bakımından, getirilme yönteminden milyonlarca kez daha demokratikti. Zamanı çoktan gelmiş, hatta gecikmiş düzenlemelerdi. Tarihin akışına da ruhuna da uygundu. Zaten bu nedenle halkın geniş kesimleri karşı çıkmadı. Zaten bütün devrimler böyleydi.</span></p>

      <p class="paragraf para-style-override-11"><span>Dolayısıyla, gerçekte saldırılan şey İttihatçılık ya da Kemalizm değil, devrimcilik fikridir.</span></p>

      <p class="paragraf para-style-override-11"></p>

      <p class="arabaslik-sol" id="toc_marker-4-4">3.1.C- DP iktidarı; muhafazakâr restorasyon ve karşı devrim!</p>

      <p class="paragraf para-style-override-11"><span>Şimdi ortaya bazı tezler atacağım. Açacağım tartışma hem Türkiye’nin yakın siyasal tarihi bakımından hem de siyaset felsefesi açısından önemli. Konu, başlıkta da belirtildiği gibi DP iktidarı, darbeler ve Kemalizm’in tasfiyesi... Tehlikeli bir tartışma, liberal bir linçle karşılaşmak ve darbeci ilan edilmek mümkün. Ancak bu gerici şirretliğe artık pabuç bırakmamak gerekiyor.</span></p>

      <p class="paragraf para-style-override-11"><span>Önce 1950’de iktidara gelen Demokrat Parti’yi (DP) kısaca değerlendirmek gerekli. DP, Osmanlı-Türk uluslaşma ve modernleşme sürecinde tutucu kanadı temsil eden ve İslamcılıkla iç içe olan muhafazakâr geleneğin bir parçasıdır. Bu yanıyla Hürriyet ve İtilaf Fırkası ile Terakkiperver Cumhuriyet Fırkası’nın devamı olduğu söylenebilir. Cumhuriyet Devrimi’ne, aydınlanma ve modernleşmeye karşı direnen, komprador burjuvaziyi ve feodal sınıfları temsil eden bir parti. DP, geri kalmışlık kaderini parçalamaya ve çağını yakalamaya çalışan Türkiye’yi yeniden yarı sömürge bir ülke olarak Batı’ya bağlanmaya çalışan emperyalizmle işbirliği içindeki kadro tarafından kurulan bir örgüttü.</span></p>

      <p class="paragraf para-style-override-11"><span>DP’nin 1950’de iktidara gelişi başlı başına değerlendirilmesi gereken bir konudur. Burada hızlı bir özet ve değerlendirme yapılarak çok önemli bazı noktalar üzerinde durulabilir. İkinci Dünya Savaşı’ndan çıkmış bir dünyada, doğrudan savaşa katılmasa da Türkiye ekonomisi de perişan durumdaydı. Halk yoksulluk içindeydi ve geniş köylü yığınları ağır vergiler altında eziliyordu. Kendisini “milli şef” ilan eden İsmet İnönü ve liderliğindeki CHP hükümetlerinin tutarsız ve faydacı politikaları Türkiye’yi dünyada yalnız bırakmıştı.</span></p>

      <p class="paragraf para-style-override-11"><span>Savaşta tarafsız kalan Türkiye, bu siyaseti tutarlı bir şekilde yürütemedi. Savaş sırasında önce, kazanacağını düşündüğü Almanya’yla örtülü işbirliğine gitti. Bu nedenle ülke içindeki solu ve sosyalistleri hoyratça ezmeye yöneldi. Almanya’nın yenileceği anlaşılınca bu kez aralarında Nihal Atsız, Reha Oğuz Türkkan ve Alparslan Türkeş gibi isimlerinde bulunduğu ülkedeki Nazi yanlısı ırkçılar ve faşistler tutuklanarak 1944’te “Irkçılık-Turancılık davası” açıldı.</span></p>

      <p class="paragraf para-style-override-11"><span>Ancak Nazi Almanyası’yla yaşanan bu yakınlaşma, 1922 yılında Türkiye ile Sovyetler Birliği arasında imzalanan Dostluk Antlaşması’nın ihlal edilmesi anlamına geliyordu. Nitekim savaştan dev bir güç olarak çıkan Sovyetler Birliği de durumu böyle yorumladı.</span></p>

      <p class="paragraf para-style-override-11"><span>Savaş sonrasında paniğe kapılan Türkiye, kendisini antiemperyalist bir kurtuluş savaşı verdiği Batı’nın kapısında buldu. Başta ABD ve İngiltere olmak üzere emperyalist ülkelerin bütün isteklerine ve operasyonlarına açık hale geldi. Türkiye’nin NATO üyeliğine giden yol böylece açılmış oldu. Açılan bu yol, 1950’de başlayan karşıdevrim sürecinin 2010 yılında büyük ölçüde tamamlanmasıyla sonuçlandı.</span></p>

      <p class="paragraf para-style-override-11"><span>Komprodor (işbirlikçi, acentacı) burjuvazinin ve toprak ağlarının partisi olarak kurulan, Cumhuriyet’le birlikte tasfiye edilen Osmanlı egemen sınıflarının kalıntıları ve dinci gericilikle işbirliğine giden DP, bu koşullarda iktidara geldi. Önce bağımsız sanayileşme yolunda büyük bir atılım yapan Türkiye’de bu girişimi durdurdu. Emperyalist ülkelerin isteğiyle, onların “manavı ve kasabı” olmayı kabullendi. “Cumhuriyet Devrimleri”ni “tutan inkılaplar, tutmayan inkılaplar” diye bölerek önemli bir bölümünü tasfiye etti. Toprak reformu yasasını (1937 ve 1945’te iki kez çıkarılmıştı) rafa kaldırarak iptal etti. Feodalitenin tasfiyesini durdurdu. Cumhuriyet aydınlanmasının iki önemli kurumunu, köy enstitülerini ve halkevlerini kapattı. Daha önce sınırlı sayıda açılan imam-hatip kurslarını, okul düzeyine çıkararak, yaygın şekilde “imam-hatip liseleri/okulları” kurdu.</span></p>

      <p class="paragraf para-style-override-11"><span>Türkiye’nin taraf olmadığı bir savaşa emperyalistlerin yanında girdi ve Kore’ye asker gönderdi. Böylece bağlılığını kanıtlayan DP iktidarı, emperyalizmle sınırsız bir işbirliğine yönelerek Türkiye’nin NATO’ya üye olmasını sağladı. Nâzım Hikmet’i vatandaşlıktan çıkardı. Sol muhalefete karşı acımasız bir baskı uyguladı, 1954’te komuta merkezi Pentagon’da olan, dünyadaki genel/resmi adının “Süper NATO” olduğu belirtilen, NATO’ya bağlı gizli bir örgütlenme olarak kontrgerillayı (Seferberlik Tetkik Kurulu adıyla) kurdu. Bir Sovyet işgali karşısında, işgalcilere karşı gerilla mücadelesi (kontrgerilla savaşı) vermek üzere kurulan bu örgüt, esas olarak, yukarıda değindiğimiz, “Dolaylı Saldırı Doktrini” nedeniyle ülke içinde muhalifleri ve solu ezmek için kullanıldı. Cinayetler ve katliamlar gerçekleştirildi.</span></p>

      <p class="paragraf para-style-override-11"><span>DP dönemindeki en büyük kontrgerilla operasyonu İstanbul’da azınlıklara yönelik olarak yapılan, göç eden köylülerin kışkırtılmasıyla 6-7 Eylül 1955 tarihinde gerçekleştirilen vahşi yağma tertibiydi. Atatürk’ün Selanik’teki doğduğu evin bombalandığı yönünde yayımlanan yalan haberler üzerine, kışkırtıcıların yönlendirilmesiyle, İstanbul’da Rum yurttaşların ev ve işyerleri iki gün boyunca yağmalandı. DP’li Mithat Perin’in sahibi olduğu</span> <span class="char-style-override-4">İstanbul Ekspres</span> <span>gazetesi 20.000 tirajı olmasına karşı o gün, “Ata’nın evini bombaladılar” manşetiyle çıkmış, 290.000 basılarak bedava dağıtılmıştı. Olaylar İzmir ve Ankara’ya sıçradı.</span></p>

      <p class="paragraf para-style-override-11"><span>Organize gruplar başta Rumlar olmak üzere gayrimüslimlerin işyeri ve ev adreslerini dağıtıyor, 30 kişilik gruplar halinde kalabalıkları yönlendiriyordu. “Kıbrıs Türk’tür Cemiyeti” gibi gerici ve faşist örgütler kitleleri kışkırtıyordu. DP’nin başlangıçta azınlıklara karşı izlediği liberal politika, ülke ekonomik krize girince, başta Rumlar olmak üzere gayrimüslim azınlıkların varlıklarının yağmasına dönüşmüştü. Tam anlamıyla ırkçı-faşizan bir saldırı ve cahil kalabalıkların kışkırtıldığı ilkel bir talan eylemiydi. Kendisine “devlet” diyen bir örgütlenmenin sorumluluğunu alamayacağı kadar vahşi ve çağdışıydı.</span></p>

      <p class="paragraf para-style-override-11"><span>Olaylar sırasında yaklaşık 5.300 işyeri ve ev yağmalandı. İş makineleri, mallar, kumaş topları, üretim aletleri yollara saçıldı, parçalandı. Görülmemiş bir yıkım yaşandı, 73 kilise, 1 sinagog, 26 azınlık okulu yakıldı. Saldırılar sırasında 15 ila 30 kişinin öldüğü bildirildi, 300 kişi de yaralandı. Ölü sayısının az olmasının, “ölüm olmasın” diye emir verilmesinden kaynaklandığı ortaya çıktı. Yaklaşık 400 kadına tecavüz edildiği bildirildi. Ölü sayısındaki farklılık, Türk ve Yunan basınında çıkan farklı haberlerden kaynaklanıyordu.</span></p>

      <p class="paragraf para-style-override-11"><span>Atatürk’ün Selanik’teki evine gerçekten de tahrip gücü düşük bir bomba atılmıştı. Bombayı atan kişi Selanik’te eğitim gören Oktay Engin isimli bir Türk’tü. Hakkında Türkiye’de göstermelik bir soruşturma açıldı ve olay kapatıldı. Oysa, Oktay Engin, daha sonra kendisinin MİT mensubu olduğunu, verilen görev üzerine Atatürk’ün evine bomba attığını açıklayacak, yani itiraf edecekti. Oktay Engin, Türkiye’de bürokraside yükselerek, 1992-1993 yıllarında Nevşehir valiliği yapacaktı.</span></p>

      <p class="paragraf para-style-override-11"><span>Bu olay sonrasında on binlerce İstanbullu ve Türkiye’nin başka illerindeki Rum yurttaşımız Türkiye’yi terk etti. İstanbul’un taşralaşması böyle başladı. Olayların çığırından çıkması ve DP hükümetinin öngördüğü sınırları aşması üzerine İstanbul, İzmir ve Ankara’da sıkıyönetim ilan edildi. DP hükümeti, uluslararası baskının da etkisiyle bir kısım Rum yurttaşa tazminat ödemek zorunda kaldı. Ama asıl komedi soruşturma sırasında yaşandı; DP hükümeti olayları komünistlerin kışkırttığı iddiasıyla aralarında Aziz Nesin, Kemal Tahir, Asım Bezirci ve Hasan İzzettin Dinamo gibi yazarların da bulunduğu solcu aydınları tutuklattı. Tarihte böyle bir alçaklık görülmüş değildi.</span></p>

      <p class="paragraf para-style-override-11"><span>Muhalefetteki CHP lideri İsmet İnönü, hükümeti ağır bir dille eleştiren ve gerçek suçluları yakalamak yerine suçsuz vatandaşların tutuklandığını ve işkence gördüğünü belirten suçlayıcı bir konuşma yaptı. Bu sert çıkışın da etkisiyle tutukluların çoğu Aralık 1955’te serbest bırakıldı. Dava beraatla sonuçlandı. Kısa süre sonra, bir “derin devlet” yapılanması olduğu anlaşılan “Kıbrıs Türk’tür Cemiyeti” de kapatıldı.</span></p>

      <p class="paragraf para-style-override-11"><span>Gazeteci Fatih Güllapoğlu’nun belgesel değeri taşıyan,</span> <span class="char-style-override-4">Tanksız Topsuz Harekât</span> <span>kitabı için röportaj yaptığı, Özel Harp Dairesi’nin (kontrgerillanın son resmi adı) eski başkanlarından, 1988-1990 yılları arasında MGK genel sekreterliği de yapan Emekli Orgeneral Sabri Yirmibeşoğlu, 6-7 Eylül olayları hakkındaki gerçeği, yıllar sonra bütün açıklığıyla anlattı. Yirmibeşoğlu bu söyleşide, 6-7 Eylül olayları sırasında Seferberlik Tetkik Kurulu’nda (kontrgerillanın ilk resmi adı) görevli olduğunu belirterek aynen şunları söylüyordu:</span></p>

      <p class="paragraf para-style-override-11"><span>“6-7 Eylül de bir Özel Harp (kontrgerilla -m.y.) işidir. Muhteşem bir örgütlenmeydi. Amacına da ulaştı.”</span><span class="Character-Style-1 char-style-override-10"><a class="footnote-link" href="#footnote-225-20" id="footnote-225-20-backlink">20</a></span></p>

      <p class="paragraf para-style-override-11"><span>İşte “demokrasi mimarları” olduğu ileri sürülen ve “kahraman” ilan edilen Celal Bayar ve Adnan Menderes’in DP iktidarının en büyük eseri ve eylemi buydu. Başta Menderes ve Bayar olmak üzere DP hükümeti üyeleri, 27 Mayıs 1960 müdahalesinden sonra Yassıada Mahkemesi’nde 6-7 Eylül yıkımı nedeniyle de yargılandı ve suçlu bulunarak cezalandırıldılar.</span></p>

      <p class="paragraf para-style-override-11"><span>DP, bu ortamda girdiği 1957 seçimlerini zor kazandı. Seçimlerde hile yapıldığı yönünde güçlü iddialar ortaya atıldı. DP yüzde 47, CHP ise yüzde 41 oy almış, diğer oylar küçük partiler arasında paylaşılmıştı. Bu seçimlerden sonra DP iktidarı muhalifler üzerindeki baskıları artırdı. Ekonomi kötüye gidiyordu, dışarıdan alınan borçlar, üretim alanlarına yatırılmamış, sanayileşme çizgisini sürdüremeyen Türkiye yeniden bir ekonomik darboğaz içine girmişti. Üniversiteler, sokaklar hareketliydi. Büyük öğrenci gösterileri yapılıyor, muhalefet büyüyordu. Tutuklamalar yaygınlaştı, devlet terörü ve işkence sıradan olaylar haline geldi. Basına sansür uygulanmaya başladı, bazı gazetelerin kimi sütunları beyaz (boş) yayımlanıyordu. Gazeteciler ve aydınlar cezaevlerine atıldı.</span></p>

      <p class="paragraf para-style-override-11"><span>Meclis’te kurulan ve DP’li milletvekillerinden oluşan “Tahkikat (Soruşturma) Komisyonu” mahkeme yetkisiyle çalışmaya başladı. Böylece yargı ve yasama yürütmenin denetimine alındı. Bu komisyona ifadeye çağrılan, tutuklanarak çıkıyordu. CHP mitinglerine ve İnönü’ye fiili saldırılar arttı. Sonunda DP, CHP’yi kapatma yönünde hazırlık yapmaya ve 1961 seçimlerini ertelemenin yollarını aramaya başladı. Siyasal ortam gerilmişti, krizden demokratik çıkış yolları iktidar tarafından kapatılıyordu. Hükümet üniversitelere saldırıyor, polis terörü sınır tanımıyor, muhalif hocalar yerlerde sürükleniyor, Turan Emeksiz gibi protestocu gençler Beyazıt Meydanı’nda kurşunlanarak öldürülüyordu.</span></p>

      <p class="paragraf para-style-override-11"><span>Neredeyse bir efsane haline getirilmeye çalışılan Adnan Menderes’in kişiliği üzerinde de biraz durmakta yarar var. Menderes elinde güç ve para olan tipik bir taşra zamparası gibiydi. Hamile kalan sevgilisinin arkasında duracak kadar cesur ve uygar değildi. Muhafazakâr sağcıların “Bebek Davası” diye küçümsedikleri, bu yolla DP’liler ve onların üst düzey asker-sivil bürokratlarının yargılandığı Yassıada Mahkemeleri’ni itibarsızlaştırmaya çalıştıkları durum, gerçekte Menderes’in kişiliğini ele veren trajik bir olaydı. Doç. Dr. Nuray Mert’in bu konuda yazdığı yazı, terörize edilen bir medya ortamında, adeta dokunulmaz ve kutsal kişi haline getirilen Menderes hakkında son dönemde yayımlanan en önemli yazılardan biridir. Nuray Mert şunları yazıyor:</span></p>

      <p class="paragraf para-style-override-11"><span>“</span><span class="char-style-override-4">Haber Türk</span> <span>gazetesinin pazar ekinde, ‘Menderes Gönülçelen’ başlıklı bir güzellemeyle karşılaşınca, artık yazmaya karar verdim. Yazı içinde Ayhan Aydan bölümünün başlığı ‘Herkesin saygı duyduğu aşkı’ diye takdim edilmiş. Hemen söylemek isterim, ‘herkesin saygı duyduğu’ değil! Ben kendi adıma, Menderes’in ne bu, ne de diğer aşklarını hiç de saygın falan bulmuyorum. İnsanların zaaflarını kurcalamamak başka şey, onları ‘efsanevi aşk’ diye yutturmaya çalışmak başka.</span></p>

      <p class="paragraf para-style-override-11"><span>Kimmiş, ‘gönülçelen’? Etrafındaki evli, çocuklu kadınlarla ilişkiye girmekte engel tanımayan, bu yolda siyasi kudretini devreye sokmakta tereddüt etmeyen bir adam. Geçelim onu, en önemlisi (ölümü üzerine tartışmalar bir yana) kendi çocuğuna, bir bebeğe, paçavra muamelesi yaparak, apar topar, yerin dibine, kimsesizler mezarına gömen ve arkasına bakmadan ucuz çapkınlık hayatına kesintisiz devam eden bir adam. Benim gözümde Menderes de, büyük âşık falan değil, pahalı bir dekor içinde ucuz bir çapkındır, o kadar.”</span><span class="Character-Style-1 char-style-override-10"><a class="footnote-link" href="#footnote-225-21" id="footnote-225-21-backlink">21</a></span></p>

      <p class="paragraf para-style-override-11"><span>Nuray Mert’in yazısında söz konusu bebeğe ilişkin olarak, “ölümü üzerine tartışmalar bir yana” diye parantez içinde ima ettiği olay aslında vahimdi. İstenmeyen bir hamilelik sonucu doğduğu anlaşılan bebeğin, Menderes ve sevgilisi tarafından öldürüldüğü, yani bir cinayete kurban gittiği de iddia ediliyordu. Bu nedenle gizlice kimsesizler mezarlığına gömüldüğü belirtiliyordu.</span></p>

      <p class="paragraf para-style-override-11"><span>DP’nin ikinci genel başkanı (ilki Celal Bayar’dı) ve Başvekil Adnan Menderes işte böyle bir insandı.</span></p>

      <p class="paragraf para-style-override-11"><span>Celal Bayar, Adnan Menderes ve diğer DP yöneticilerinin Türkiye’ye, halka, hatta insanlığa karşı suç işledikleri kesin. Bu bakımdan, adil bir yargılama koşuluyla, cezalandırılmaları da normaldi. Ancak Başbakan Adnan Menderes ve iki bakanının idam edilmeleri, siyasal ve hukuksal bakımdan çok büyük bir hata oldu. Bu infazlar 27 Mayıs atılımını lekeledi. Çünkü idamın kendisi, insanlık dışı bir cezalandırma yöntemiydi. DP iktidarının devrilmesinde ve yöneticilerinin yargılanmasında bir yanlışlık varsa, o da bu idamlardır, başka şey değil.</span></p>

      <p class="paragraf para-style-override-11"></p>

      <p class="arabaslik-sol" id="toc_marker-4-5">3.1.D- Darbe tartışmaları ve liberal mantık</p>

      <p class="paragraf para-style-override-11"><span>Türkiye solu ve genel olarak entelijansiya, 1980 ve esas olarak 1990 sonrasında ağır şekilde liberalizmin etkisi altına girdi. Sol tarihe, topluma, sisteme, olaylara ve olgulara bakışta ve yorumlayışta diyalektik yöntemi yitirmeye başladı. Bir analiz yöntemi olarak düz mantık entelektüel-siyasal alana sessiz sedasız egemen oldu.</span></p>

      <p class="paragraf para-style-override-11"><span>Durum böyle olunca 27 Mayıs 1960 müdahalesi ile 12 Mart 1971 ve 12 Eylül 1980 darbeleri eşitlendi. Çünkü liberallere ve muhafazakârlara göre tümü darbeydi. Bu nedenle özlerinin, siyasal içeriklerinin, yarattıkları tarihsel ve toplumsal sonuçların bir önemi yoktu. Bu yaklaşımın geçmişte sol tarafından yapılan çözümlemelerden tamamen farklı olduğu ortadaydı. Ancak, özellikle 1990 sonrasında solun önemli bir bölümü de, demokratizm savrulmasının etkisiyle bu görüşün çekim alanına girdi. Bu bakış, 2000’ler Türkiyesi’nde neredeyse bütün siyasete ve entelektüel alana egemen oldu.</span></p>

      <p class="paragraf para-style-override-11"><span>Basitçe ifade edersek şöyle bir mantık ve analiz yöntemi izleniyordu: 12 Eylül bir darbedir ve kötüdür, o halde 27 Mayıs da darbe olduğuna göre o da kötü, hatta faşisttir. Böylece bir olayın özü, esası, niteliği dikkate alınmadan; amaç, program, siyasal sonuç vb. olgulara bakılmadan sadece biçime bakılarak bütün darbeleri eşitleyen bir yaklaşım benimsendi.</span></p>

      <p class="paragraf para-style-override-11"><span>Bu analizde kaba, yüzeysel, aklı ve bilimi kullanmayan bir yöntem egemendi. Esasa değil biçime bakılıyordu. Ülkede öyle bir ortam oluşmuştu ki, entelektüel ve siyasal alanda bu konuyu dürüst ve açık şekilde tartışmak bile neredeyse imkânsız hale gelmişti.</span></p>

      <p class="paragraf para-style-override-11"><span>Oysa 27 Mayıs, daha sonraki darbelerden farklı olarak özgürlükleri kısıtlamamış, tam tersine bütün bir modernleşme tarihi boyunca (burjuva anlamda da olsa) en özgür ve demokratik siyasal ortamı yaratmıştı. Solun önünü açmış, yasakları kaldırmış, grevli toplusözleşmeli sendikal hakları getirmiş, dahası polisler bile dahil olmak üzere bütün memurlara sendika kurmanın önünü açmıştı.</span></p>

      <p class="paragraf para-style-override-11"></p>

      <p class="arabaslik-sol" id="toc_marker-4-6">3.1.E- Bütün darbeler kötü,gerici ya da faşist mi?</p>

      <p class="paragraf para-style-override-11"><span>Öncelikle şu tespiti yapmak gerekir: 27 Mayıs klasik bir darbe olmaktan çok uzaktı. Önemli bir sivil toplumsal muhalefet hareketi; aydınlar ve devrimci gençlikle birleşen bir genç subaylar hareketiydi. Yaptığı demokratik anayasa bu hareketin niteliği hakkında kesin bir kanıt sunuyordu. Kendi genelkurmay başkanını tutuklamış, birkaç istisna dışında bütün generalleri (270) ordudan ihraç etmişti. Hareketin sağ kanadını da tasfiye ederek, çoğu polis şefini de tutuklamıştı. Bütün muhalif siyasi mahkûm ve tutukluları ise serbest bırakmıştı.</span></p>

      <p class="paragraf para-style-override-11"><span>Türkiye İşçi Partisi (TİP), Devrimci İşçi Sendikaları Konfederasyonu (DİSK), Türkiye Öğretmenler Sendikası (TÖS), Fikir Kulüpleri Federasyonu (FKF) ve Devrimci Gençlik Dernekleri Federasyonu (Dev-Genç) gibi sosyalist hareketin efsane örgütleri bu ortamda kurulmuş,</span> <span class="char-style-override-4">Yön</span> <span>başta olmak üzere çok sayıda sol ve sosyalist dergi bu dönemde çıkmış, sosyalist edebiyat üzerindeki yasaklar kalkmış, sansürsüz kitaplar yayımlanmaya başlamış, Marksist eserler Türkçe’ye kazandırılmıştı. Dönemin 1965 sonrasındaki DP’nin devamı olan Adalet Partisi (AP) iktidarlarının bütün baskısına karşın, 1961 Anayasası’nın sağladığı özgürlük ortamı bu olanakları sağlıyordu.</span></p>

      <p class="paragraf para-style-override-11"><span>Bütün bunlar ortadayken, 27 Mayıs’ı, 12 Mart ve 12 Eylül faşist darbeleriyle aynı kefeye koymak tam anlamıyla bir saçmalık. Bu değerlendirme bilimsel temellerden yoksun, tarihsel olgularla çelişen, siyasal kanıtlara dayanmayan, keyfi ve ideolojik bir anlayışı ifade ediyor. Yüzeysel ve kaba, tarihi gerçekler ve olgularla çelişiyor.</span></p>

      <p class="paragraf para-style-override-11"><span>Toplumbilimsel açıdan bütün darbeleri aynı kefeye koymak, aralarındaki farklılıkları dikkate almadan toptancı bir değerlendirme yapmak doğru değil. Çünkü örnekleri az da olsa ne dünyadaki ne de Türkiye’deki bütün darbeler daha ilk çözümlemede “kötü” diye nitelendirilemez. Tıpkı seçimle gelen bütün iktidarların iyi olmadığı gibi... Biz bütün darbelere değil, halk düşmanı, gerici, dinci, ırkçı ve faşist darbelere karşı olmalıyız.</span></p>

      <p class="paragraf para-style-override-11"><span>Dünyadan verilecek örnek, tahmin edilebileceği gibi 1974 Portekiz “Karanfil Devrimi</span><span class="Character-Style-1 char-style-override-10"><a class="footnote-link" href="#footnote-225-22" id="footnote-225-22-backlink">22</a></span><span>” olacak. Formel (biçimsel) bir bakışla değerlendirildiğinde “1974 Karanfil Devrimi” de bir askeri darbedir. Ancak, genç subayların ve “üniforma giymiş halk çocukları” olan askerlerin öncülük ettiği, işçi sınıfının ve halkın büyük çoğunluğunun desteklediği bir darbe... Bu darbeyle, Antonio de Oliveira Salazar’ın (1889-1970) kurduğu 40 yıllık faşist diktatörlük yıkılmış, bütün Portekiz sömürgeleri özgürleştirilmiş, siyasi af çıkarılmış, işkenceciler ile generallerin büyük bir bölümü tutuklanmış ve parlamenter demokratik bir rejim kurulmuştu.</span></p>

      <p class="paragraf para-style-override-11"><span>Darbenin ardından illegaliteden kurtulan ve yasal parti kuran komünistler, büyük bir örgütsel güç olarak siyaset sahnesine çıkmıştı. Portekiz Komünist Partisi, 1974 Karanfil Devrimi’nden sonraki koalisyon hükümetlerinde de görev aldı. Özetle, Portekiz’in bugünkü demokrasisi, liberallerin “darbe” dediği 1974 Karanfil Devrimi sayesinde kuruldu. Bizim liberaller dışında, Avrupa dahil, dünyada aklı başında hiçbir entelektüel, siyasetçi (sağ demokratlar dahil) ve toplumbilimci Portekiz’de faşist diktatörlüğün devrilmesini “darbe” diye nitelendirmiyor.</span></p>

      <p class="paragraf para-style-override-11"><span>Portekiz Karanfil Devrimi’ni, sırf aralarında askerler var, hatta devrimci genç subaylar öncülük yaptı diye, Şili’de General Augusto Pinochet (1915-2006) cuntasının 1973’te ABD desteğiyle gerçekleştirdiği, on binlerce demokrat ve solcu muhalifin ölümüyle sonuçlanan faşist darbeyle aynı kefeye konulabilir mi? Bunu yapmak, tam anlamıyla siyasal bir körlüktür.</span></p>

      <p class="paragraf para-style-override-11"><span>Bu yaklaşım, devrimlere de “darbe” demeye kadar gidecek liberal ve gerici bir savrulmadan başka şey değil. Hitler ve Naziler sırf seçimle iktidara geldiler diye nasıl iyi, meşru ve demokratik bir iktidar sayılamaz ise, bütün sömürgelerinin bağımsızlığını tanıyan 1974 “Portekiz Darbesi” de özüne, yarattığı siyasal ve tarihsel sonuçlara bakılmaksızın gayrimeşru ve antidemokratik ilan edilemez.</span></p>

      <p class="paragraf para-style-override-11"><span>Bugün ihtiyacımız olan şey, “liberal demokrat” olmak değil, sisteme yönelik (bütün tarihsel uğraklarını da içine alacak şekilde) devrimci bir eleştiri geliştirmektir. Çünkü ne Cumhuriyet’e ne de 27 Mayıs’a soldan bir eleştiri kurulmuyor. Var olan eleştiri ise ne yazık ki, gerici ve liberal yığınaktan besleniyor.</span></p>

      <p class="arabaslik-sol" id="toc_marker-4-7">3.1.F- Cumhuriyet Devrimi’ni tamamlama hamlesi</p>

      <p class="paragraf para-style-override-11"><span>Biçimi ne olursa olsun, gerçekte 27 Mayıs 1960, yarım kalan Türk burjuva devrimini tamamlama eylemidir. Cumhuriyet Devrimi’ni bütün mantıksal, siyasal ve tarihsel sonuçlarına ulaştırma girişimidir. Kemalist Devrim’in eksik kalan, “demokratik” boyutunu tamamlama hamlesidir. Cumhuriyet’i demokrasiyle buluşturma projesidir. En azından yarattığı nesnel sonuçlar böyledir.</span></p>

      <p class="paragraf para-style-override-11"><span>Diğer taraftan 27 Mayıs müdahalesi, 1950’de başlayan karşıdevrim girişiminin bastırılmasıdır. Kendi devriminin (1923’ün) yarattığı sonuçlardan ve yeni insandan korkan, bu devrimi ve aydınlanma hareketini tarihsel ve siyasal sonuçlarına ulaştırmaktan kaçınan, dahası kendi devrimine ihanet etmeye başlayan burjuvaziye, son bir gayretle yapılan jakoben itirazdır. Bu yanıyla 27 Mayıs Kemalistlerin son zaferi sayılabilir. Çünkü 27 Mayıs’tan sonra onlar için 50 yıldır süren bir tasfiye ve yenilgi süreci başladı.</span></p>

      <p class="paragraf para-style-override-11"><span>Sonuç olarak, 27 Mayıs müdahalesi ne darbeydi ne de –bu kavramı kullanmakta büyük bir sakınca bulunmasa bile– tam olarak bir devrim. Kendisini “Anayasa ve Hürriyet Devrimi” olarak adlandıran/tanımlayan 27 Mayıs, Cumhuriyet’i başlangıç ilkeleri temelinde restore etme ve 1923 Devrimi’ne demokratik boyut kazandırarak tamamlama hamlesidir. İlk çıkarmaya çalıştıkları yasalardan birinin “Toprak Reformu Yasası” olması da bu nedenle rastlantı değildir.</span></p>

      <p class="paragraf para-style-override-11"><span>Türkiye’deki sağcı iktidarlar, gerici partiler, örgütler ve çevreler 27 Mayıs Anayasası’na karşı sert şekilde muhalefet yürüttü. 1961 Anayasası’nın kazanımlarının ortadan kaldırılması için, NATO’nun denetimine giren TSK ve kontrgerilla dahil, bir dizi CIA’cı örgüt ve parti sistematik şekilde çalıştı.</span></p>

      <p class="paragraf para-style-override-11"><span>ABD, Türkiye’yi kaybetme riskini kalıcı olarak yok edecek bir dizi önlem almaya başladı ve 12 Mart 1971 askeri darbesiyle 27 Mayıs Anayasası’nın büyük bölümü değiştirildi. Güçsüzlüğü nedeniyle kendi devriminden ürken Türk burjuvazisi, soğuk savaş ortamının yarattığı olanaklardan da yararlanarak önce kendi içinde temizlik yapmaya başladı ve 12 Mart darbesiyle sol Kemalistleri tasfiye etmeye yöneldi.</span></p>

      <p class="paragraf para-style-override-11"><span>Tasfiye öncelikle askeri ve sivil bürokraside başlatılmıştı; 12 Mart 1971’de Cemal Madanoğlu ve Doğan Avcıoğlu (</span><span class="char-style-override-4">Yön</span><span>) davalarının anlamı buydu. Aralarında sosyalistlerin ve devrimcilerin de olduğu yaklaşık 5.000 subay ve askeri öğrenci ordudan ihraç edildi. Mahir Çayan’ın liderliğindeki THKP-C davasında yargılanan subay sayısı bile 300’ü aşıyordu. Başta Süleyman Demirel’in Adalet Partisi olmak üzere MHP, Erbakancı İslamcılar ve her soydan sağcı aydın bu darbeyi hararetle destekledi.</span></p>

      <p class="paragraf para-style-override-11"><span>Sol Kemalistlerin tasfiyesi 12 Eylül 1980 darbesiyle birlikte büyük ölçüde tamamlanmıştı. 12 Eylül darbesi esas olarak solu, sosyalist hareketi ezmek ve tasfiye etmek amacıyla gerçekleştirilse de, bir başka hedefi de ordu ve bürokrasideki tasfiyelerin tamamlanmasıydı. Bu tasfiye sağcı Kemalistlerin işbirliği ve onayıyla gerçekleştirildi.</span></p>

      <p class="paragraf para-style-override-11"><span>Gecikmiş bir burjuva devriminin ve yetersiz sermaye birikiminin yarattığı sorunların yükü altındaki Cumhuriyet eziliyordu. Dev bir sosyalist blokun bulunduğu, bağlantısızlar hareketinin güçlü olduğu, “kapitalist olmayan yol” tezinin ve devrimci siyasetlerinin yükseldiği bir dünya-tarihsel durumda, Cumhuriyet Devrimi’ni mantıksal ve tarihsel sonuçlarına taşımak burjuvazi için tehlikeli görünmüştü.</span></p>

      <p class="paragraf para-style-override-11"><span>Sonuçta 12 Eylül darbesiyle birlikte devlette zaten sayıları ve etkileri çok azalan solcu Kemalist bırakılmadı. Böylece Batıcı burjuvazi kendi devriminin kimi kazanımlarını koruyacak ve saldırıları dengeleyecek gücünü bile büyük ölçüde yitirdi.</span></p>

      <p class="paragraf para-style-override-11"><span>Amerikancı bir sivil darbeyle iktidara gelen AKP-Cemaat koalisyonunun yürüttüğü Ergenekon soruşturmasıyla ise Türkiye’de sağcı Kemalistler ordudan, bürokrasiden ve geleneksel iktidar blokundan tasfiye edildi. Böylece 60 yıla yayılan karşıdevrim başarıya ulaştı. Emperyalizmin desteğini alan Türkiye gericiliği yakaladığı tarihsel fırsatı kaçırmamıştı. Tayyip Erdoğan’ın siyaset danışmanı ve AKP milletvekili Doç. Dr. Yalçın Akdoğan’ın belirttiği gibi, daha İslami bir rejimin kurulması için “tarihte ilk kez iç ve dış dinamikler birbiriyle örtüşmüş durumdaydı”.</span></p>

      <p class="paragraf para-style-override-11"><span>Kendi solunu tasfiye eden sağ Kemalist kadro, Cumhuriyet’i içi boşalmış bir kabuğa çevirmişti. Cumhuriyet burjuvazisi sol düşmanlığı ve muhafazakârlaşma politikalarının sonucunda kendi devrimini gericiliğe teslim etti.</span></p>

      <p class="paragraf para-style-override-11"></p>

      <p class="arabaslik-sol" id="toc_marker-4-8">3.2- Darbeler ve 28 Şubat’ın niteliği</p>

      <p class="paragraf para-style-override-11"><span>Türkiye’de gericilikle mücadele etmek artık yasak. AKP-Cemaat iktidarının adım adım kurduğu dinci-faşizan diktatörlük bunu yasaklamış bulunuyor.</span></p>

      <p class="paragraf para-style-override-11"><span>Bilindiği gibi, 28 Şubat 1997 tarihli MGK toplantısında alınan kararlardan hareketle siyaset terminolojisine bir “28 Şubat süreci” kavramı girmiş, bunun üzerinden yürütülen tartışmalarla yeni muhafazakâr bir “edebiyat” oluşmuştu.</span></p>

      <p class="paragraf para-style-override-11"><span>Bu edebiyatın siyasal bir uzanımı olarak 12 Nisan 2012 tarihinde gerçekleştirilen ve küçük dalgalar halinde bir süre devam eden operasyon 28 Şubat döneminde görev yapan emekli askerlerin tutuklanmasıyla sonuçlandı. Bu konuda açılan dava yeni rejimin bütün kurumlarıyla kendisini tahkim etme hamlelerinden biriydi.</span></p>

      <p class="paragraf para-style-override-11"><span>Bu dava, zaten yarım kalarak başarısızlıkla sonuçlanan bir süreci (28 Şubat’ı) tam anlamıyla bitiren rövanşist bir siyasal eylemdi. Siyasal İslamcı hareket intikam alıyordu. Cumhuriyet’in başlangıç ilkelerine dönüş girişimini, artık bir anlamı kalmasa ve aradan yıllar geçse de bir “ibret-i âlem” örneği yaratmak için eziyordu.</span></p>

      <p class="paragraf para-style-override-11"><span>Türk burjuvazisi ve TSK bir kez daha kendi devrimine ihanet etmenin bedelini ödüyordu. Bu çalışmada çeşitli bağlamlarda sürekli vurguladığım gibi, solun önünü kesmek için ılımlısından radikaline kadar bütün eğilimleriyle desteklenen İslamcı hareket, kendilerini büyüten gücü tasfiye ediyordu.</span></p>

      <p class="paragraf para-style-override-11"><span>Afganistan’da Taliban’ı yaratanlar, ortaçağ artığı Suudi Arabistan rejimini ve Körfez Emirlikleri’ni ayakta tutanlar, Pakistan’da aydınlanma sürecini kesintiye uğratarak bu ülkeyi siyasal İslam’a teslim edenler, Türkiye’yi de soğuk savaştan sonra “ılımlı İslam” projesi için harcamışlardı. Bu cinayetin faili, ABD başta olmak üzere emperyalist güçler ve onların savaş aygıtı olan NATO’dan başkası değildi.</span></p>

      <p class="paragraf para-style-override-11"><span>Bilindiği gibi, uzun süredir İslamcı ve muhafazakâr çevreler ile kendi hayatlarına ihanet eden kimi liberaller, 28 Şubat süreci denilen siyasal olay üzerinden bir mağduriyet edebiyatı oluşturmaya çalışıyorlardı.</span></p>

      <p class="paragraf para-style-override-11"><span>Ilımlı bir İslam rejim olarak İkinci Cumhuriyet’in tarihsel gerekçesini oluşturmak, onun ideolojik ve ahlaki arka planını kurmak için böyle bir mağduriyet söylemine ihtiyaçları vardı. Çünkü bu konuda düzgün bir sicilleri yoktu. Bu nedenle bir bakıma bu kötü sicillerini de temizlemek istiyorlardı.</span></p>

      <p class="paragraf para-style-override-11"><span>Öyle ya, hem 12 Mart 1971 hem de 12 Eylül 1980 askeri faşist darbelerini destekleyen, soğuk savaş döneminde bütün kirli kontrgerilla operasyonlarında rol alan İslamcıların sicili utanç vericiydi.</span></p>

      <p class="paragraf para-style-override-11"><span>Üstelik İslamcılar soğuk savaş döneminde ABD’nin hizmetine girdiklerini de itiraf etmişti. Sadece kör inanç böyle bir sicile haklı gerekçeler bulabilirdi. Ancak sinsi, ikiyüzlü, ahlaksız, ilkesiz ve hileye dayalı mücadele yöntemlerini “kutsal gerekçeler”le meşru göstermeye çalışanlar kendi ülkesine, halkına, hatta inançlarına (Hıristiyan Batı’yla, işbirliği gibi) ihanet edebilirdi.</span></p>

      <p class="paragraf para-style-override-11"><span>Tablo böyle olunca söz konusu çevrelerin topluma bir “mazlum” profili vermeleri, kendi taleplerini bütün halkın talebi gibi yeniden kurmaları gerekiyordu. İşte 28 Şubat onlara bu olanağı sundu. Geliştirilen sahte mağduriyet edebiyatıyla bu ihtiyaç karşılanmaya çalışıldı.</span></p>

      <p class="paragraf para-style-override-11"><span>Oysa ortada gerçek anlamda ne bir darbe ne de mağduriyet vardı. Darbe görmesek 28 Şubat 1997 tarihli Milli Güvenlik Kurulu (MGK) kararlarının darbe olduğuna neredeyse biz de inanacaktık. Dönemin başbakanı Necmettin Erbakan ile Refah Partili (RP) kurul üyesi bütün bakanların imzaladığı ve oybirliğiyle alınan 28 Şubat MGK kararları ne darbeydi ne de muhtıra. Bir durum olarak 28 Şubat’ın gerekçesi de tarihsel anlamı da başka yerdeydi. Ona geleceğiz.</span></p>

      <p class="paragraf para-style-override-11"></p>

      <p class="arabaslik-sol" id="toc_marker-4-9">3.2.A- Soğuk savaşı bitirme girişimi</p>

      <p class="paragraf para-style-override-11"><span>Esas olarak 28 Şubat, Türkiye’de soğuk savaş döneminin bitirilmesi girişimidir. Sosyalist blokun dağılması ve soğuk savaşın bitimiyle birlikte diğer NATO ülkelerinden 6-7 yıllık bir sapmayla “ulusal tehdit” değerlendirmesi ve algısını değiştirme çabasıdır.</span></p>

      <p class="paragraf para-style-override-11"><span>Bu nedenle, Susurluk olayının aynı döneme denk gelmesi, bu konuda sınırlı da olsa bir temizliğin yapılması ve faili meçhul cinayetlerin sorumlusu olan polis özel harekât birliklerinin yine bu dönemde dağıtılması tesadüf değildir.</span></p>

      <p class="paragraf para-style-override-11"><span>Bir dönem için Türkiye’nin paralel anayasası diyebileceğimiz Milli Güvenlik Siyaset Belgesi’nden komünizmin baş tehdit olmaktan çıkarılıp, irticanın “bölücülükle” birlikte öncelikli baş tehdit olarak değerlendirilmesinin anlamı da budur. Öyle ki, 28 Şubat döneminde yeniden düzenlenen Siyaset Belgesi’nde, “ırkçı milliyetçilik” ve “ülkücülük” de ilk kez tehdit değerlendirmesi içine alınarak, soğuk savaş dönemindeki “yasak ilişki” sonlandırılmak istenmiştir. Çünkü hem siyasal İslam hem de muhafazakâr milliyetçilik –ki buna dinci milliyetçilik bile denilebilir– esas olarak birer soğuk savaş ürünüdür, emperyalizmin çocuklarıdır.</span></p>

      <p class="paragraf para-style-override-11"><span>O güne kadar emperyalistlerin ve devletin (işbirlikçi iktidarların) kanatları altında serpilen, korunup kollanan, büyütülen ve sola karşı kullanılan İslamcıların 28 Şubat dönemindeki feryatlarının nedeni, işte bu ilişkinin koparılması, dolayısıyla sunulan olanakların yitirilme korkusudur. Bu duruma tasfiye edilme korkusunu da eklemek gerekir. Kendilerini cami avlusuna bırakılmış gibi hissettiler ve buna tepki gösterdiler. Bu tepki hiç dinmedi. Çünkü artık cami avlusuna sığmayacak kadar büyümüşlerdi.</span></p>

      <p class="paragraf para-style-override-11"><span>TSK’nin 28 Şubat döneminde sistematik bir baskı uyguladığı gerçektir. Fakat bu baskı, bırakın darbeyi, bir muhtıra düzeyine bile ulaşmamıştır. Ayırt edici özelliği şudur: Söz konusu dönemde her siyasal eylem ve işlem formel hukuk içinde kalmış, yasal çerçevenin dışına çıkılmamıştır. Mevcut yasal çerçeve sonuna kadar zorlanarak, soğuk savaş döneminde rotasından çıkan Cumhuriyet, kuruluş ilkeleri temelinde restore edilmek istenmiş ve fakat başarılı olunamamıştır.</span></p>

      <p class="paragraf para-style-override-11"><span>Örneğin Meclis açıktı. Hiçbir özel tutuklama gerçekleşmedi. Bir darbenin tipik özellikleri olan siyasal davalar açılmadı, hapishaneler doldurulmadı, işkence tezgâhları kurulmadı, gazeteler yasaklanmadı, dernekler ve vakıflar kapatılmadı. Sadece bürokraside “irticai faaliyetler” hakkında idari soruşturmalar (dikkat adli değil idari) açıldı. Bu soruşturmalar da zaten “restorasyon” hedefinin gereğiydi.</span></p>

      <p class="paragraf para-style-override-11"><span>RP’nin Anayasa Mahkemesi tarafından kapatılması bile bu çerçevede değerlendirilebilirdi. Yapılan şey sadece 8 yıllık kesintisiz ve zorunlu ilköğretim düzenlemesiydi. Onu da AKP iktidarı yıktı ve eğitimi neredeyse tümüyle dinselleştirdi. Oysa bu uygulama (kesintisiz 8 yıllık eğitim), 1960’lı yıllardan itibaren bütün eğitim şûralarında tartışılıp hakkında defalarca karar alınan bir konuydu. Üstelik bu kararlar 8 yıllık değil, birçok Batılı ülkede olduğu gibi 12 yıllık kesintisiz eğitimi öngörüyordu.</span></p>

      <p class="paragraf para-style-override-11"><span>Dolayısıyla 28 Şubat, Cumhuriyet’in başlangıç ilkelerine ve kuruluş varsayımlarına dönme girişiminden başka şey değildi.</span></p>

      <p class="paragraf para-style-override-11"></p>

      <p class="arabaslik-sol" id="toc_marker-4-10">3.2.B- Erbakan nasıl istifa etti?</p>

      <p class="paragraf para-style-override-11"><span>Necmettin Erbakan’ın liderliğindeki Refah Partisi (RP) ile Tansu Çiller başkanlığındaki Doğru Yol Partisi (DYP) koalisyon hükümeti, 28 Şubat 1997 tarihli MGK toplantısında alınan “irticayla mücadele kararları”ndan yaklaşık 4 ay sonra, 18 Haziran 1997 tarihinde istifa etmişti.</span></p>

      <p class="paragraf para-style-override-11"><span>Üstelik Erbakan, başbakanlığı koalisyon ortağı Tansu Çiller’e devretmek istemiş ve bu şartla istifa etmişti. Erbakan’ın bu konudaki sözleri de ünlüdür; RP lideri, “Biz havada ikmal yapacağız” demişti. Yani başbakanlığı Çiller’e devrederek hükümeti sürdürmeyi planlamışlardı.</span></p>

      <p class="paragraf para-style-override-11"><span>Olan şudur: Dönemin cumhurbaşkanı Süleyman Demirel, Erbakan’ın istifası üzerine yeni hükümeti kurma görevini Çiller’e vermedi, böylece hükümet de düşmüş oldu. Hükümetin düşmesi olayında ortada bir darbe değil, Demirel manevrası vardı. Eğer bir darbe olacaksa bile, bu önlenmişti. Nitekim dönemin genelkurmay başkanı İsmail Hakkı Karadayı, “Nizamiye kapısından döndük” derken bunu kastetmişti.</span></p>

      <p class="paragraf para-style-override-11"><span>Siz hiç kendisine yönelik darbe yapılan bir hükümetin 5 ay daha görevde kaldığını gördünüz mü? Ortada, geniş bir sivil kesimi de yanına alarak baskı uygulayan bir TSK ve deyim uygunsa onun “lobi” çalışmalarını aşmayan bir eylemi vardı. Daha ötesi değil. Ortada bir “darbe” fiili yoktu.</span></p>

      <p class="paragraf para-style-override-11"><span>Diğer taraftan 28 Şubat esas olarak AKP’nin ve başta Fethullah Gülen hareketi olmak üzere “ılımlı İslamcı” diye düşünülen güçlerin önünü açtı. AKP, bir bakıma 28 Şubat sürecinin çocuğudur. Öyle ki, 28 Şubat döneminde RP parçalanmış ve kendilerine “yenilikçi” diyen ekip desteklenerek önleri açılmıştı.</span></p>

      <p class="paragraf para-style-override-11"><span>AKP, yukarıda da değindiğimiz gibi, iktidar olmak için Batı ve ABD’yle çatışmak yerine onlarla uzlaşmak gerekliliğini düşünen ve anlaşmayı gerçekleştirmek için utanç verici bir işbirliğine “evet” diyenlerin partisi olarak kuruldu.</span></p>

      <p class="paragraf para-style-override-11"><span>AKP’nin kuruluşu 28 Şubat döneminde hem askerler hem merkez medya hem de ABD ve Batı tarafından büyük bir hararetle desteklendi. AKP, Büyük Ortadoğu Projesi’nin bir parçası ve ılımlı İslam siyasetinin taşıyıcı örgütü olarak tasarlandı. Olay bundan ibaretti.</span></p>

      <p class="paragraf para-style-override-11"></p>

      <p class="arabaslik-sol" id="toc_marker-4-11">3.3- Mısır; halk isyanı, darbe ve yeni gerici hegemonya</p>

      <p class="paragraf para-style-override-11"><span>Askeri darbeleri, 27 Mayıs 1960 ve 28 Şubat 1997 bağlamında tartıştığımız bu bölümü, Türkiye’yi de yakından ilgilendiren, Mısır’daki gelişmeleri değerlendirerek tamamlayalım. Çünkü, AKP iktidarının bölgedeki en önemli müttefiki, Mısır’daki Müslüman Kardeşler yönetimiydi. AKP’nin deneyiminin Mısır üzerinden bütün bölgede yaşama getirildiği gösterilmeye ve Türkiye modelinin bölgesel karakteristiğine vurgu yapılmak isteniyordu. Böylece AKP yönetimindeki “ılımlı İslam ülkesi” Türkiye’nin Müslüman dünyadaki liderliği de tescil edilmiş olacaktı.</span></p>

      <p class="paragraf para-style-override-11"><span>Diğer taraftan 3 Temmuz 2013 tarihinde Muhammet Mursi’nin devrilmesi, Türkiye’de bölgesel bir gelişme gibi değil, bir iç politik sorun gibi tartışıldı. Başbakan Tayyip Erdoğan, Batı’nın Mursi’nin devrilmesine yüksek yoğunluklu bir tepki göstermemesi ve olayı “darbe” diye nitelememesi nedeniyle, durumu kendisi için de bir tehdit olarak algıladı ve paniğe kapıldı. Bu nedenle, AKP ve Başbakan Erdoğan her türlü diplomatik kuralı, devletlerin sürekliliği ilkesini ve Türkiye’nin bölgesel çıkarlarını bir kenara bırakarak, hemen hemen dünyada sert ve ısrarlı tepki gösteren tek iktidar oldu.</span></p>

      <p class="paragraf para-style-override-11"><span>Dolayısıyla Mısır’ı tartışmak, bir anlamda Türkiye’deki dinci-liberal ideolojik hegemonyanın tezlerini tartışmak demek. Mısır’da olup bitenleri yorumlamak, siyasal İslam’ın geleceğini değerlendirmek anlamına gelecek. O halde tartışmaya şu ideolojik-siyasal hegemonya sorunundan başlayalım.</span></p>

      <p class="paragraf para-style-override-11"><span>Mısır’da olan biteni yalnız Türkiye’nin muhafazakârları ve liberalleri “darbe” diye değerlendirmiyor. Entelektüel ve siyasal ortamın liberalizmle lekelendiği bu dönemde, sanki genel bir doğruyu tekrarlar gibi, solun bir kesiminin de içinde bulunduğu önemli bir çevre “demokratik” bazı gerekçelerle aynı tutumu alıyor. Bu çevrelere göre, haftalardır (2013 Mayıs ve Haziran ayları boyunca) sokaklara çıkan, başta Tahrir olmak üzere ülkenin meydanlarını dolduran milyonlarca Mısırlı’nın olan bitenle ilgisi ve sonuca hiçbir katkısı yok.</span></p>

      <p class="paragraf para-style-override-11"><span>Bu anlayışa göre, 25 Ocak 2011’de Hüsnü Mübarek’in devrilmesine katkıda bulunan ordu nedense o zamanlar “darbeci” değildi! Ama siyasal İslamcı Muhammet Mursi 3 Temmuz 2013 tarihinde, halkın büyük baskısı ve eylemi sonucu benzer bir yöntemle görevden alınınca aynı ordu birdenbire “darbeci” oluverdi. Ortada tam bir siyasal ve ahlaki ikiyüzlülük var.</span></p>

      <p class="paragraf para-style-override-11"><span>Tahrir Meydanı isyanına damgasını vuran kitleler her şeye karşın Mursi yönetimine bir şans vermişti, hem de büyük bir şans! Ancak Müslüman Kardeşler hareketinin Mısır lideri Mursi bu şansı kendi dar “ideolojik” programını topluma dayatarak kullanmaya kalkıştı. Mursi yüzde 19’luk bir toplumsal destekle dinci dikta rejimi kurmak için kendisine verilen krediyi harcadı. Bu olgu görülmeden Mısır’da olanları anlamak mümkün değildir.</span></p>

      <p class="paragraf para-style-override-11"><span>Türkiye’de AKP iktidarının liberallerin desteğiyle kurduğu dinci-muhafazakâr ideolojik hegemonya nedeniyle, Mursi’nin devrilmesini “darbe” diye nitelendirenler, olması gerektiğinden hayli fazla. Ülkede öyle bir hava oluştu ki, dinci rejimlere karşı olan bazı gazeteci, aydın ve politikacılar bile Mursi’nin devrilmesine “darbe” demez ve iktidarın yeniden Müslüman Kardeşler’e devredilmesi görüşünü savunmazsa, kendilerine “darbeci, asker yanlısı” denilmesinden fena halde korkuyor.</span></p>

      <p class="paragraf para-style-override-11"><span>Bu nedenle olacak AKP, CHP, MHP ve BDP Meclis’te ilk kez ortak bir bildiri yayımlayarak, Mısır’da bir “askeri darbe” yapıldığını belirtip, Mursi’nin görevden alınmasını kınadılar. Dahası, bu dört parti, iktidarın yeniden Mursi’ye iade edilmesini istedi. Böyle bir bildirinin dünyada başka bir örneği bulunmuyor.</span></p>

      <p class="paragraf para-style-override-11"><span>Bir siyasal eylemin nedenlerine, niteliğine, içeriğine, hedeflerine ve yarattığı sonuçlara bakmadan sadece biçimsel özelliklerinden dolayı değerlendirilmesi hem bilimdışı hem de akıldışı bir tutumdur. En ilkel akıl yürütme yöntemidir. Düz mantıktır.</span></p>

      <p class="paragraf para-style-override-11"><span>Gelin isterseniz çok uç bir örnek üzerinden soruna bakalım: Hitler ve Naziler seçimle iktidara geldiler ve katıldıkları her seçimde de oylarını yükselttiler. Başka bir anlatımla “milli iradeyi temsil” eden Naziler, çok demokratik yollardan faşist bir diktatörlük kurup, soykırım yaptılar. İkinci Dünya Savaşı’nda yaklaşık 60 milyon insanın öldürülmesine, dünyanın büyük bölümünde örneği görülmemiş bir yıkıma neden oldular.</span></p>

      <p class="paragraf para-style-override-11"><span>Peki, eğer bir grup asker çıkıp Hitler’i devirseydi, pek demokrat ve liberal arkadaşlarımız bunu “darbe” diye kınayacak ve iktidarın yeniden Nazilere devredilmesini mi savunacaklardı? Üstelik bu arkadaşlar, “Biz Hitler’in görüşlerine hiç katılmıyoruz ama seçimle gelen meşru bir iktidardır” diye ahlakçı bir söylev de çekecek miydi?</span></p>

      <p class="paragraf para-style-override-11"><span>Nitekim, 1944’te Hitler’e karşı suikast ve Nazi iktidarına karşı bir darbe girişimi gerçekleşti. Olay tertip değildi, 20 Temmuz 1944’te Almanya’yı felaketten kurtarmak, savaşı durdurmak ve barış yapmak amacıyla Albay Stauffenberg’in liderliğindeki subaylar darbe girişiminde bulundu. Girişim başarısızlığa uğradı ve bu hareket içinde yer alan bütün subaylar ve emirlerindeki askerler, “demokratik şekilde” kurşuna dizildi.</span></p>

      <p class="paragraf para-style-override-11"><span>Şimdi, dinci-muhafazakâr bir ideolojik hegemonya altındaki liberaller ve zihinleri liberalizmle ağır şekilde lekelenen bazı solcu arkadaşlar kalkıp, “Subayların kurşuna dizilmeleri yanlıştı, ama darbe yapmaya kalkışmaları da doğru değildi” mi diyecekler? Öyle ya, Hitler ve Naziler, 1923’ten 1938’e kadar girdikleri her seçimde oylarını artırmışlar ve 1933’ten itibaren girdikleri bütün seçimleri kazanarak “kutsal sandık” yoluyla iktidara gelmişlerdi.</span></p>

      <p class="paragraf para-style-override-11"><span>Kritik soru şu: Demokratik gerekçeler ve salt biçimsel özellikleri nedeniyle Albay Stauffenberg’in “darbe” denilebilecek bu girişiminin başarısızlığa uğramasını ve bastırılmasını doğru bulacak mıyız? Yoksa niteliğine, özüne, yaratacağı sonuçlara bakıp buna göre mi değerlendireceğiz? Artık demokrat olmak ile siyasal aptallık arasına kalın bir çizgi çekmenin zamanı gelmedi mi?</span></p>

      <p class="paragraf para-style-override-11"><span>Ne denmeli; tartışmak bile akıldışı bir durum. Çünkü, insanlık için nitelik bakımından “haklı, iyi ve doğru” olan, aynı zamanda biçimsel hiçbir ölçüye vurulamayacak kadar demokratiktir de...</span></p>

      <p class="paragraf para-style-override-11"></p>

      <p class="arabaslik-sol" id="toc_marker-4-12">3.3.A- Cengiz Çandar nasıl “darbeci” oldu?</p>

      <p class="paragraf para-style-override-11"><span>Türkiye’nin önde gelen Amerikancı ve liberal kamuoyu yapıcılarından biri olan gazeteci Cengiz Çandar, bir yazısında Müslüman Kardeşler’in Mısır serüveninden hareketle siyasal İslamcıların demokrasi deneyiminin başarısızlıkla sonuçlandığını belirtince, yoğun bir saldırıya uğradı. Çandar’a bile “darbeci” dediler. Müslüman Kardeşler’in Mısır’ı yönetmeyi beceremediğini belirten Çandar, makalesinde şunları söylüyordu:</span></p>

      <p class="paragraf para-style-override-11"><span>“Soru, 30 Haziran 2011’de ‘sandıktan çıktığı’ halde, Müslüman Kardeşler lideri Muhammet Mursi’nin nasıl olup da tam bir yıl sonra, kendisinin çekilmesini isteyen tarihin büyük kitle gösterilerinin hedefi haline gelmiş olmasıdır. (...)</span></p>

      <p class="paragraf para-style-override-11"><span>30 Haziran 2013 gününde, Kahire, dünya tarihinin en büyük kitle gösterisine sahne oldu. O muazzam kalabalığın, o insan selinin içinde, Hüsnü Mübarek rejimini yıkan Ocak-Şubat 2011’in Tahrir kalabalıkları vardı; yetmemiş gibi ikiye katlanmıştı. Dolayısıyla ‘askeri darbe’ ya da ‘eski rejim yandaşları’ndan, ‘karşıdevrimciler’den söz etmenin münasebeti yok.</span></p>

      <p class="paragraf para-style-override-11"><span>Evet... Seçimle gelen seçimle gitmeli. Bununla birlikte, tarihin büyük altüst oluşları, çok kez kitabi doğrulara riayet etmiyor. Seçilmesinden bir yıl sonra halk Mursi’ye ve Müslüman Kardeşler iktidarına başkaldırmışsa, bu başlı başına bir tarihi olaydır. Askeri darbeye şiddetle karşı olmanız, Mısır 2013’ün sunduğu ve etkisini uzun yıllara yayacak olan ‘siyaset dersi’ni ortadan kaldırmıyor: Mısır’da Müslüman Kardeşler tecrübesi, başarısızlıkla sonuçlanmıştır!”</span><span class="Character-Style-1 char-style-override-10"><a class="footnote-link" href="#footnote-225-23" id="footnote-225-23-backlink">23</a></span></p>

      <p class="paragraf para-style-override-11"><span>Çandar haklıdır! Büyük toplumsal olaylar her zaman kitapların çerçevesini çizdiği şekilde gelişmezler. Tarih kimi kez büyük ve prestijli kuramların öngördüğü gibi ilerlemez. Örneğin, Rusya’da Bolşevikler V. İ. Lenin’in önderliğinde devrim yaptığı zaman, en kıdemli ve prestijli Rus Marksisti Plehanov, “Ama bu devrim kitaba uygun değil” demişti. Gerçekten de öyleydi. Marx ve Engels, devrimlerin gelişmiş kapitalist ülkelerde olacağını öngörüyorlardı. Yani mevcut üretim ilişkilerinin üretici güçlerin gelişiminin önünde gerici bir engel oluşturmaya başladığı ülkelerde... Oysa Rusya’da ekonomik gelişmenin yönü kapitalistleşme olmakla birlikte genç burjuvazinin sağlayacağı toplumsal ilerlemenin bırakın sonuna gelmeyi, kapitalizmin ülkeye verecekleri, biraz abartarak söylersek eğer, henüz tam olarak başlamamıştı bile. Öyle ki, devrim yıllarında nüfusun yüzde 85’i kırlarda yaşıyordu.</span></p>

      <p class="paragraf para-style-override-11"><span>Diğer taraftan Cengiz Çandar’ın bu yazısı sadece dünyada ve bölgede değil, Türkiye’de de bir dönemin kapanmaya başladığına, siyasal İslam’ın yükselişinin sonuna gelindiğine işaret ediyordu.</span></p>

      <p class="paragraf para-style-override-11"></p>

      <p class="arabaslik-sol" id="toc_marker-4-13">3.3.B- Avrupa solu “darbe” demiyor</p>

      <p class="paragraf para-style-override-11"><span>Dünyada, Avrupa solu dahil Mursi’nin devrilmesini “darbe” diye niteleyen ve kategorik olarak karşı çıkanlara pek rastlanmıyor. Mursi’ye ve Müslüman Kardeşler yönetimine “demokratik” gerekçelerle destek verenler ise hayli küçük bir çevre oluşturuyor.</span></p>

      <p class="paragraf para-style-override-11"><span>ÖDP’nin eski genel başkanlarından iktisatçı, Prof. Dr. Hayri Kozanoğlu,</span> <span class="char-style-override-4">Birgün</span> <span>gazetesinde, Mısır’da gelişen büyük halk hareketi ve Muhammet Mursi’nin devrilmesine ilişkin Avrupa solunun yaklaşımını ortaya koyan çok önemli bir yazı yayımladı. Kozanoğlu yazısında, Avrupa Sol Partisi’nin (ASP) 6-7 Temmuz 2013 tarihlerinde Portekiz’in Porto kentinde yapılan toplantısına katıldığını belirterek, izlenimlerini aktarıyordu. Toplantının Gezi Direnişi dahil “küresel bir ufuk turu şeklinde” geçtiğini belirten Kozanoğlu, iki günlük yoğun çalışmanın ardından Mısır’daki gelişmelere ilişkin ortak bir sonuç bildirisi yayımlandığını duyurdu.</span></p>

      <p class="paragraf para-style-override-11"><span>Türkiye’den ÖDP’nin üye olduğu ASP’de Fransız Komünist Partisi, Alman Sol Partisi, Yunanistan Syriza koalisyonu gibi kitle partileri bulunuyor. Diğer bir ifadeyle ASP, Avrupa’da sosyal demokrasinin solundaki kitle partilerinin bir araya geldiği bir çatı örgütü niteliğinde. Kozanoğlu’nun da belirttiği gibi ASP’nin “devletten de sermayeden de emperyalizmden de bağımsız olan, sicili temiz partileri” arasında askeri darbelere sıcak bakan tek bir örgüt bulmak olanaksız.</span></p>

      <p class="paragraf para-style-override-11"><span>İşte bu Avrupa Sol Partisi Mısır’da Mursi yönetiminin devrilmesine ilişkin yayımladığı bildiride şunları söylüyor:</span></p>

      <p class="paragraf para-style-override-11"><span>“Devrimin amaçlarına ters düşen Başkan Mursi’nin tepkici kararlarına karşı, son haftalarda müthiş bir halk hareketi gerçekleşti. Bu güçlü halk hareketi, silahlı kuvvetleri, ilerici güçlerin son haftalarda kampanya yürüttüğü yol haritasını benimsemeye zorladı. Onlar yeni bir kurucu meclis ve yenilenecek seçimleri talep ediyorlar. Bu durumda önemli olan halk hareketinin sürmesi, devrimci ve demokratik süreci güçlendirmesidir. Bu, devrimde yeni bir sayfa açabilir. Biz Mısırlı ilerici insanları ve güçleri cesaretleri ve kararlılıkları için kutluyor ve onlara demokratik süreçlerin devamı yolunda başarılar diliyoruz.”</span><span class="Character-Style-1 char-style-override-10"><a class="footnote-link" href="#footnote-225-24" id="footnote-225-24-backlink">24</a></span></p>

      <p class="paragraf para-style-override-11"><span>Kozanoğlu’nun aktardığı, benim ilgili bölümünü yukarıya aldığım bu önemli bildiri, önyargısız bir yaklaşımla Mısır’da yaşanan süreci değerlendiriyor. Bırakın kınamayı, “Mısırlı ilerici insanları” eylemleri nedeniyle kutluyor. Mursi’nin devrilmesindeki ana dinamiğin halkın büyük başkaldırısı ve devrimine sahip çıkma bilinci olduğunu açık bir biçimde ortaya koyuyor. Genellikle kendilerini “özgürlükçü sol” çizgideki partiler olarak tanımlayan ASP üyesi örgütlerin bu tutumu dünya solu bakımından çok anlamlı. Küresel ölçekteki liberal ideolojik kirlenmenin aşılmaya başladığını gösteriyor.</span></p>

      <p class="paragraf para-style-override-11"><span>Çünkü, Mısır’daki büyük halk isyanını görmezden gelmeyen ASP, “Bu güçlü halk hareketi silahlı kuvvetleri, ilerici güçlerin yol haritasını benimsemeye zorladı” diye altını çizdiği bir tespit ve değerlendirme yaparak, konuya ilişkin gerici ve liberal yaklaşımlara prim vermediğini ortaya koyuyor. Daha da önemlisi, milyonlarca Mısırlı’nın eylemini yok sayarak, muhafazakâr-liberal bir ezberle Mursi’nin devrilmesini kestirmeden “darbe” diye mahkûm etme tuzağına da düşmüyor.</span></p>

      <p class="paragraf para-style-override-11"></p>

      <p class="arabaslik-sol" id="toc_marker-4-14">3.3.C- Mısırlı direnişçiler ne diyor?</p>

      <p class="paragraf para-style-override-11"><span>Mısır’da Mursi’nin devrilmesiyle sonuçlanan başkaldırı eylemini başlatan Tamarrud (İsyan) hareketinin 28 yaşındaki lideri Mahmut Badr’la</span> <span class="char-style-override-4">Birgün</span> <span>gazetesinden Doğu Eroğlu’nun yaptığı söyleşi, bu ülke direnişçilerinin olan bitene nasıl baktığını anlamamız bakımından zengin veriler sunuyor.</span></p>

      <p class="paragraf para-style-override-11"><span>Tamarrud hareketi, Mursi’nin istifa etmesi için hazırladıkları bildiriye tam 22 milyon imza topluyor. Tamarrud’un lideri Mahmut Badr, Eroğlu’nun sorularına yaşamın içinden gelen gerçek ve sıcak yanıtlar veriyor. Biraz uzun da olsa bu söyleşinin özünü oluşturacak bir bölümü, büyük önemi nedeniyle buraya almakta yarar görüyorum. Mahmut Badr şunları söylüyor:</span></p>

      <p class="paragraf para-style-override-11"><span>“Müslüman Kardeşler, İslam’ı kullanarak toplumu ikiye böldüler. Ne Müslüman Kardeşler’in, ne de Mursi’nin ülkeyi yönetebilme yetisinde olmadığı anlaşıldı. Özellikle Mursi her alanda başarısız oldu. Mursi, FJP (Müslüman Kardeşler) dışındaki tüm siyasi partileri etkisizleştirdi; partilerin meşru siyaset yapma yollarını teker teker kapattı. Kendisini, Mısır’da binlerce yıldır beklenen, toplumu ve İslam’ı dönüştürecek kişi olarak görmeye ve böyle tanıtmaya başladı.</span></p>

      <p class="paragraf para-style-override-11"><span>Bizi 30 Haziran’a götüren süreçte en çok birleştiren, Mısır halkının demokrasi talebi oldu. Mursi seçimle işbaşına gelmiş olmanın, kendisine her şeyi yapabilecek bir meşruiyet sağladığını düşünüyordu. Ancak bu yanılgısı ona pahalıya mal oldu; demokratik bir siyasi yaşam umuduyla oy veren kitleler karşılarında gücünü seçim sandığından alan yeni bir tiran bulunca tekrar sokaklara indiler. İmza kampanyasının bu denli desteklenmesinin sebebi buydu.</span></p>

      <p class="paragraf para-style-override-11"><span>Asker, meşru demokratik aktörleri deviren bir darbe gerçekleştirmedi. Bu anlamda halk hareketinin meşruiyeti de azalmış olmadı. (...) Seçimle işbaşına gelmiş olmaları durumu değiştirmez. Asker yalnızca halkın isteğini yerine getirmiş oldu. Mursi’nin indirildiği gün bir telefon aldık ve askeri yönetimin toplantısına davet edildik. Toplantıda Abdülfettah El-Sisi, Mursi’nin görevde kalıp kalmamasına ilişkin bir referandum yapılabileceğini teklif etti, ama bu öneriyi doğru bulmadığımı kendisine söyledim. Kendisine, ‘Siz Mısır Ordusu’nun komutanı olabilirsiniz ama Mısır halkı sizin üzerinizdedir ve size kendi yanlarında olmanızı ve taleplerini dikkate alarak erken başkanlık seçimlerine gidilmesini emrediyor’ dedim.”</span><span class="Character-Style-1 char-style-override-10"><a class="footnote-link" href="#footnote-225-25" id="footnote-225-25-backlink">25</a></span></p>

      <p class="paragraf para-style-override-11"><span>Bu söyleşi, Mısır’ı Türkiye’deki ideolojik hegemonyanın koordinatları üzerinden okumaya ve tartışmaya çalışan, dolayısıyla bu nedenle AKP iktidarının yedeğine düşen kimi aydınların, solcuların, gazetecilerin ve politikacıların yeniden düşünmelerine yol açar mı bilinmez, ama bazı ezberleri bozacağı açık. Çünkü, Türkiye’ye en özgürlükçü ve demokratik anayasayı kazandıran 27 Mayıs 1960 “Anayasa ve Hürriyet Devrimi” ve Portekiz’de faşist diktatörlüğü yıkan 1974 “Karanfil Devrimi” gibi, Mısır’da olup bitenin de başka bir gözle irdelenmesi gerekiyor.</span></p>

      <p class="paragraf para-style-override-11"><span>Mısır’da kurulu düzenin temel taşlarından biri ve geleneksel iktidar blokunun çok önemli bir bileşeni olan Amerikancı ordunun, kendi imtiyazlarını korumak ve halk hareketinin gerçek bir toplumsal devrime dönüşmesini önlemek için isyancıların taleplerini benimsemiş olması, bu durumu (gerçeği) değiştirmiyor.</span></p>

      <p class="paragraf para-style-override-11"></p>

      <p class="arabaslik-sol" id="toc_marker-4-15">3.4- Başkanın öldürüldüğü gün!</p>

      <p class="paragraf para-style-override-11"><span>Mısırlı büyük yazar Necip Mahfuz’un</span> <span class="char-style-override-4">Başkanın Öldürüldüğü Gün</span> <span>adlı kısa, ama büyük romanı bu acılı ülkenin yakın tarihinde yaşananları anlamak, insanlarını tanımak ve kadim uygarlıklara ev sahipliği yapan o toprakların ruhunu yakalamak bakımından eşsiz bir edebiyat metnidir. Mısır tarihinin çarpıcı bir kesitini olağanüstü bir dille anlatan Nobelli yazar Mahfuz, bize sadece yüksek edebiyatın seçkin bir örneğini sunmaz, aynı zamanda sosyolojik ve tarihsel analiz de yapar.</span><span class="Character-Style-1 char-style-override-10"><a class="footnote-link" href="#footnote-225-26" id="footnote-225-26-backlink">26</a></span></p>

      <p class="paragraf para-style-override-11"><span>Mısır’ın efsanevi lideri ve Arap dünyasını derinden etkilemiş bir ulusal kahraman olan Cemal Abdün Nâsır’ın 1970 yılında ölümünden sonra Enver Sedat, devlet başkanı olmuştu. Sedat, 1973 yılındaki Arap-İsrail Savaşı’nda Sina Yarımadası’nı geri alarak gösterdiği başarının ardından, “infitah” denilen liberal ve serbest piyasacı “açık kapı” siyasetini uygulamaya başladı. Bu tutum, Nâsır’ın izlediği halkıçı/kamucu siyasetin ve dünyada iki kutup arasındaki çatışmada sosyalist bloktan yana yaptığı temel tercihin tam tersiydi. Sedat, Sovyetler Birliği ile Mısır arasında yapılan ikili antlaşmaları askıya alarak bu ülkeden gelen bütün danışman ve uzmanları sınır dışı etti. Başta ABD olmak üzere NATO ülkeleriyle geniş kapsamlı bir işbirliğine yönelerek, ülkeyi karma ekonomik düzenden serbest piyasa ekonomisine geçirmeye başladı. Devlet işletmeleri özelleştirildi, Mısır ekonomisi Batı’ya açıldı.</span></p>

      <p class="paragraf para-style-override-11"><span>Ancak bu durum sosyal devlet kurumlarını çökerterek, işsizliği artırdı ve toplumda büyük bir yoksullaşmaya yol açtı. Halktaki hoşnutsuzluk büyüdü.</span></p>

      <p class="paragraf para-style-override-11"><span>Sina zaferinin yıldönümünde, 1981 yılında, Kahire’de kutlamaların yapıldığı gün, askeri birliklerin geçit töreni sırasında binbaşı rütbesindeki bir subay ve emrindeki askerler Enver Sedat’ın bulunduğu şeref tribününü silahla taradı. Radikal İslamcı olduğu anlaşılan bu subay ve suikast timi emri Müslüman Kardeşler hareketinin önde gelen şeyhlerinden “Kör İmam” lakaplı Ömer Abdurrahman’dan almıştı. Saldırıda, daha sonra devlet başkanı olacak Sedat’ın yardımcısı Hüsnü Mübarek de yaralandı.</span></p>

      <p class="paragraf para-style-override-11"><span>İşte Necip Mahfuz romanında, Sedat’ın öldürüldüğü o günü anlatıyor. Nobel Ödülü’nü almak için bile Kahire’den ayrılmayan Mahfuz, Mısır’ın yakın tarihindeki kırılma noktalarını, “infitah” politikaları sonucu yoksullaşan orta sınıf mensubu iki ailenin yaşamı üzerinden veriyor. Renda ile Elvan’ın çaresiz aşk hikâyesinin oluşturduğu fonda, büyük bir ülkenin iç çekişini duyuyorsunuz. Mahfuz’un</span> <span class="char-style-override-4">Başkanın Öldürüldüğü Gün</span> <span>romanını okurken, Kahire’nin ruhunu adeta ellerinizle tutuyorsunuz.</span></p>

      <p class="paragraf para-style-override-11"><span>Mahfuz’un romanlarında, tarihsel kökleri derinlere inen aydınlanma ve modernleşme hamlelerinin yozlaşmış bir siyaset sınıfı ve bürokrasi elinde nasıl harcandığını, serbest pazar ekonomisiyle ülkenin Batılı tekellere açılmasının toplumu nasıl derin bir çaresizlik içine ittiğini anlıyorsunuz. Daha da önemlisi, siyasal İslam’ı yükselten koşulların adım adım nasıl oluştuğunu görüyorsunuz.</span></p>

      <p class="paragraf para-style-override-11"><span>“Başkanın öldürüldüğü gün”, aslında Mısır’ın adım adım dinciliğin pençesine düşeceği o uzun yürüyüşün başladığı gün oluyor. Öyle anlaşılıyor ki, 3 Temmuz 2013’te “başkanın devrildiği gün” de belki Mısır’ın siyasal İslam çıkmazından kurtulmaya başladığı gün olacak.</span></p>

      <p class="paragraf para-style-override-11"><span>Enver Sedat’ın öldürülmesi Batıcı ve serbest piyasacı politikalara karşı duyulan öfkenin siyasallaşmış İslam üzerinden gelişen bir patlamasıysa eğer, Muhammet Mursi’nin devrilmesi de kesintiye uğrayan aydınlanma, modernleşme, sekülerizm ve demokrasinin yeniden kazanılmasının önünü açabilir.</span></p>

      <p class="paragraf para-style-override-11"><span>Bu nedenle Mısır’da olup bitenler kısır bir “darbe-demokrasi” ikilemi içinde tartışılarak anlaşılamaz. Tartışmayı bu ikileme hapsetmek, çöken muhafazakâr-liberal blokun ömrünü biraz daha uzatma çabasından başka şey değildir.</span></p>

      <p class="paragraf para-style-override-11"></p>

      <p class="arabaslik-sol" id="toc_marker-4-16">3.4.A- Samir Amin:“Darbe değil, halkın zaferi!”</p>

      <p class="paragraf para-style-override-11"><span>Ortadoğu’yu ve Arap dünyasını dünyada en yi tanıyan uzmanlardan olan Suriye kökenli (Türkiye vatandaşı) gazeteci Hüsnü Mahalli’nin</span> <span class="char-style-override-4">Yurt</span> <span>gazetesinde yayımlanan 6 Temmuz 2013 tarihli yazısında çarpıcı şekilde ortaya koyduğu gibi, Müslüman Kardeşler ve Mursi, diğer bütün siyasal grupların boykot ettiği, halkın ancak yüzde 42’sinin katıldığı bir seçimle iktidara geldi. Muhammet Mursi, mutlak azınlığı temsil ettiği halde (gerçek oy oranı yüzde 24,78) kendi dar dinci programını bütün topluma dayatmaya kalkıştı, olmadı. Müslüman Kardeşler yönetimi, katılma oranının yüzde 38 olduğu referandumda sadece yüzde 19 oy almalarına karşın, yeni dinci anayasayı zorla uygulamaya çalıştı.</span></p>

      <p class="paragraf para-style-override-11"><span>Mursi, büyük bir aceleyle toplumu dinselleştirmek için şartları ve toplumu zorladı. Mursi’ye AKP ve Tayyip Erdoğan danışmanlık yapıyordu. Belli ki, çok kötü ve başarısızlıkla sonuçlanan bir danışmanlık hizmetiydi. Çünkü Mısır’da yaşananlar, Ortadoğu’da oluşturulmaya çalışılan, işbirlikçi “Sünni siyasal İslam ekseni”nin de çöküşü anlamına geliyordu.</span></p>

      <p class="paragraf para-style-override-11"><span>Diğer taraftan akla gelen soru şu: Müslüman Kardeşler’i daha önce destekleyen ordu neden bir yıl sonra “İhvan” karşıtı oldu? Nedeni açık; Mısır ekonomisinin önemli bölümünü de kontrol eden Mısır ordusunun, kitle hareketinin yıkıcı gücü karşısında imtiyazlarını kaybetmemek, iktidardan aldığı payı korumak ve halk hareketinin gerçek bir toplumsal devrime dönüşmesini önlemek için bu tutumu aldığını saptamak yanlış olmayacaktır.</span></p>

      <p class="paragraf para-style-override-11"><span>Mısırlı ünlü Marksist iktisatçı, Prof. Dr. Samir Amin’in, Mursi’nin devrilmesine ilişkin yaptığı ve ısrarla tekrarladığı değerlendirmeler de büyük önem taşıyor. Kimse Sorbonlu Amin’in Marksistliğinden kuşku duymayacağına ve “darbeci” olduğunu iddia edemeyeceğine göre, yaptığı değerlendirmeye bakmakta büyük yarar var. Samir Amin, “Ne devrim ne de darbe” diye nitelendirdiği Mursi’nin devrilmesi olayını şöyle değerlendiriyor:</span></p>

      <p class="paragraf para-style-override-11"><span>“Mısır’da yaşananları anlamak aslında son derece kolay, gerçekler olduğu gibi ortada. Halkın çok büyük bir kısmı bir yıl gibi kısa bir süre içinde İslamcı Müslüman Kardeşler’den ve Mursi’den bezdi. Bildiğiniz üzere, iktidar bir yıldır Mübarek döneminin siyasi ve ekonomik icraatlarını sürdürerek ülkeyi felakete sürüklüyordu. Hatta halkın geniş kesimleri için bu yönetim eskisinden bile daha kötü sonuçlar doğurdu.</span></p>

      <p class="paragraf para-style-override-11"><span>Halk bu duruma isyan etti. Bunun en önemli göstergesi Tamarrud’un başlattığı, Mursi’nin istifasını talep eden kampanyaya yirmi iki milyondan fazla kişinin imza atmasıdır. Bu noktaya kadar yaşananlar su götürmez. Öte yandan ordunun yönetime el koyması, öncekilerden farklı olarak bu sefer, darbe olarak adlandırılamaz; çünkü ordu sadece halkın isteğini yerine getirdi. Amaç sadece Mursi’yi devre dışı bırakmaktır. Elbette mesele bununla bitmiyor. Ordunun eskiden olduğu gibi iktidarı eline alma ve önceki icraatlarını sürdürme riski var. Fakat ordu şimdiye kadar Tamarrud kampanyasının söylemlerinin dışına çıkmadı, kendi reyiyle hareket etmedi.”</span><span class="Character-Style-1 char-style-override-10"><a class="footnote-link" href="#footnote-225-27" id="footnote-225-27-backlink">27</a></span></p>

      <p class="paragraf para-style-override-11"><span>Samir Amin, Müslüman Kardeşler’in yaptığı yolsuzluklar ve dinci kadrolaşmaya ilişkin örnekler verdikten sonra şöyle devam ediyor:</span></p>

      <p class="paragraf para-style-override-11"><span>“Bugün yönetim kademesinin sadece askerlerden oluşmadığının bilincine varmak gerekiyor. Pek çok başka kesimden insan yönetim kademelerinde bulunuyor. İktidarın ve yozlaşmanın sadece orduya ait bir kavrammış gibi sunulması doğru değil. (...) Mursi ülkeyi büyük bir siyasi-toplumsal felakete sürüklüyordu. Bunlar tamamen Batı ülkelerinin, İsrail’in ve ABD’nin çıkarları doğrultusunda hareket ediyordu. Bu gerçeği unutmamak gerekiyor. (...) Halkın tutumunu yok sayamayız, onları dikkate almak zorundayız.” (Aynı yerde)</span></p>

      <p class="paragraf para-style-override-11"><span>Prof. Amin, Mursi’nin “seçilmiş bir devlet başkanı” olduğu yolundaki yargının da bir “efsane” olduğunu belirtiyor. Amin, Mısır’da Mursi’yi iktidara getiren seçimler hakkında, Fransız Komünist Partisi yanlısı</span> <span class="char-style-override-4">I’Humanite</span> <span>gazetesinde “Mursi’nin düşüşü halkın zaferi sayılmalıdır” başlığıyla yayımlanan söyleşide şu değerlendirmeyi yapıyor:</span></p>

      <p class="paragraf para-style-override-11"><span>“Mursi’yi iktidara taşıyan seçimler hileliydi. Müslüman Kardeşler lehine muazzam bir hile devreye sokulmuştu. Seçim sandığına getirebilmek için yoksul insanlara gıda paketleri dağıttılar. Tabii Mısırlılar o seçimleri ciddiye almadı. Seçim bürolarında görevli yargıçlar çekildiler, zira bürolar Müslüman Kardeşler tarafından askeri olarak işgal edilmişti. Yazık ki, Uluslararası Gözlemciler Komisyonu bu hileyi görmezlikten geldi. Zaten rejimin hiçbir meşruiyeti yoktu.”</span><span class="Character-Style-1 char-style-override-10"><a class="footnote-link" href="#footnote-225-28" id="footnote-225-28-backlink">28</a></span></p>

      <p class="paragraf para-style-override-11"><span>Sonuç olarak, Mısır’da Mursi’nin devrilmesi, “ılımlı İslam” rejimleri için ilk ve en başarılı model ülke diye sunulan Türkiye’yi de yakından etkileyecek. Bu gelişme öncelikle AKP ve Tayyip Erdoğan iktidarını temellerinden sarsacak. Başbakan Erdoğan’ın Gezi Parkı eylemlerinden böyle korkmasının gerçek nedeni budur.</span></p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-17-backlink" id="footnote-225-17">17</a>. <span>(Akt. Taner Timur,</span> <span class="char-style-override-4">Marx-Engels ve Osmanlı Toplumu</span><span>, Yordam Kitap, İstanbul, 2012, s. 11)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-18-backlink" id="footnote-225-18">18</a>. <span>(“Doğu Sorunu”, Marx’ın 15 Nisan 1854 tarihli makalesi, akt. Taner Timur, a.g.e., s. 26. Ayrıca bkz. Marx-Engels,</span> <span class="char-style-override-4">Doğu Sorunu-Türkiye</span><span>, çeviren Yurdakul Fincancı, Sol Yayınları, Ankara, 2008)</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-19-backlink" id="footnote-225-19">19</a>. Leon Troçki, “Yeni Türkiye”, Kievskaya Mysl, sayı 3, Ocak 1909, çeviren Şule Ünsaldı, bkz. www.sendika.org/2008/08/yeni-turkiye-1908-devriminin-ardindan-leon-trocki/</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-20-backlink" id="footnote-225-20">20</a>. <span>Fatih Güllapoğlu,</span> <span class="char-style-override-4">Tanksız Topsuz Harekât</span><span>, Tekin Yayınevi, İstanbul, 1991, s. 23.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-21-backlink" id="footnote-225-21">21</a>. <span>Nuray Mert,</span> <span class="char-style-override-4">Radikal</span> <span>gazetesi, 17 Mart 2009</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-22-backlink" id="footnote-225-22">22</a>. <span>Joelle Kuntz, Portekiz Dün Bugün, Payel Yayınları, İstanbul-</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-23-backlink" id="footnote-225-23">23</a>. <span>Cengiz Çandar,</span> <span class="char-style-override-4">Radikal</span> <span>gazetesi, 4 Temmuz 2013.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-24-backlink" id="footnote-225-24">24</a>. <span>“Avrupa Sol Partisi, Porto Toplantısı Sonuç Bildirisi”,</span> <span class="char-style-override-4">Birgün</span> <span>gazetesi, 11 Temmuz 2013.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-25-backlink" id="footnote-225-25">25</a>. <span>Mahmut Badr,</span> <span class="char-style-override-4">Birgün</span> <span>gazetesi, söyleşi Doğu Eroğlu, 11 Temmuz 2013</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-26-backlink" id="footnote-225-26">26</a>. <span>Necip Mahfuz,</span> <span class="char-style-override-4">Başkanın Öldürüldüğü Gün</span><span>, çeviren İlknur Özdemir, Kırmızı Kedi Yayınları, İstanbul, Ekim 2010.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-27-backlink" id="footnote-225-27">27</a>. <span>Samir Amin,</span> <span class="char-style-override-4">Birgün</span> <span>gazetesi, söyleşi Feride Tekeli, 14 Temmuz 2013</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-28-backlink" id="footnote-225-28">28</a>. <span>Samir Amin,</span> <span class="char-style-override-4">l’Humanité</span> <span>gazetesi, söyleşi Damien Roustel. Akt.</span> <span class="char-style-override-4">Birgün</span> <span>gazetesi, çeviren Prof. Fikret Başkaya, 11 Temmuz 2013.</span></p>
        </div>
      </div>
    </div>
  </div>
</body>
</html>
