<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>4-1.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x4-1.html" xml:lang="tr-TR">
    <div class="Basic-Text-Frame">
      <p class="anabaslik para-style-override-13" id="toc_marker-2" xml:lang="en-GB"><span class="char-style-override-9">1. BÖLÜM</span></p>

      <p class="anabaslik-copy" xml:lang="en-GB">BİN YILLIK KAVGA</p>

      <p class="arabaslik-sol" id="toc_marker-2-1">1.1. İslam’ın uzayan ortaçağı;Gazali ve İbni Rüşt kavgasının anlamı</p>

      <p class="paragraf para-style-override-11"><span>Türkiye’nin nasıl feda edildiğini anlamak için bu topraklarda, büyük İslam coğrafyasında bin yıldır devam eden karanlığın, Müslümanların uzayan ortaçağının nasıl başladığını da bilmek gerekiyor. Çünkü günümüzde de bütün ağırlığıyla süren İslam’ın ortaçağını, Cumhuriyet Devrimi ve Türkiye aydınlanması bağlamında irdeleyip çözümlemeden, ülkemizde ve bölgede bugün olup bitenleri tam olarak kavramak mümkün görünmüyor.</span></p>

      <p class="paragraf para-style-override-11"><span>Evet, İslam dünyası uzayan bir ortaçağın içinden geçiyor. Bin yıla yayılan uzun, acılı ve kanlı bir çağ bu. İmam Gazali’nin (1058-1111) Bağdat Nizamiye Medresesi müderrisliğini terk edip, Mekke’de iman tazeledikten sonra İslam’da içtihat kapısını kapatmasıyla başlayan karalık bir bin yıl...</span></p>

      <p class="paragraf para-style-override-11"><span>İmam Gazali’nin ünlü risalesi</span> <span class="char-style-override-4">Tehafüt ül-Felasife</span><span class="Character-Style-1 char-style-override-10"><a class="footnote-link" href="#footnote-225-1" id="footnote-225-1-backlink">1</a></span> <span>yani “Felsefenin Tutarsızlığı” ya da “Filozofların Tutarsızlığı” diye çevirebileceğimiz ünlü eserini yazarak başlattığı tutuculuk çağı...</span></p>

      <p class="paragraf para-style-override-11"><span>Kutsal kitaplar dışında hiçbir eser, insanlık tarihinde bu kadar etkili olmamış ve yüz milyonlarca insanın yaşamını etkileyen trajik sonuçlar yaratmamıştır. İslam dünyasının yükselişini sonlandıran, bilimin ve felsefenin kâfirlik sayıldığı, insan aklının teslim alındığı büyük gericilik dönemi... Aklın değil “naklin” esas alındığı yıllar.</span></p>

      <p class="paragraf para-style-override-11"><span>Her şey ünlü Selçuklu veziriazamı Nizamülmülk’ün (1018-1092), İmam Gazali’yi saraya davet ederek danışman yapmasıyla başlıyor. İmam Gazali, ümmeti soru soran, eleştiren, itiraz eden bir kütle değil, itaat eden ve kutsal metinlerin bilinen yüzeysel anlamına teslim olan bir topluluk olarak tanımlıyor.</span></p>

      <p class="paragraf para-style-override-11"><span>İmam Gazali dönemin önemli kültür merkezlerinden İran’ın Nişapur kentinde dönemin önde gelen âlimlerinin ders verdiği medresede öğrenimini tamamladıktan sonra farklı görüşleri ve etkili söylemi nedeniyle adı ülkede duyulmaya başlar. Nizamülmülk’ün daveti üzerine Bağdat’a gider. O dönemde ortaya çıkan muhalif akımlar, mezhepler ve inançlar (özellikle Batınilik, Şia ve Alevilik) devletin otoritesini sarsmaktadır. İmam Gazali, savunduğu İslam anlayışı nedeniyle halk nezdinde merkezi iktidarın meşruiyetini sağlayacak ve muhaliflere etkili yanıtlar verecek âlim olarak görülür. Önemi de, saraya davet edilmesinin nedeni de onun bu özelliklerinden kaynaklanır.</span></p>

      <p class="paragraf para-style-override-11"></p>

      <p class="arabaslik-sol" id="toc_marker-2-2">1.1.A- Nizamülmülk’ün siyaseti</p>

      <p class="paragraf para-style-override-11"><span>Nizamülmülk, Gazali’yi öne çıkarmakla aslında İslam’ın ortaçağını başlatan çok önemli bir adım atıyor. Bu nedenle Nizamülmülk, sadece Türk tarihi açısından değil, bütün Önasya, Ortadoğu ve İslam tarihi açısından da önemli bir devlet adamı oluyor. Çünkü İmam Gazali’nin İslam dünyasında önemli rol oynaması büyük ölçüde Nizamülmülk’ün izlediği siyaset ve ona sağladığı olanaklar sonucunda gerçekleşiyor. Bu bakımdan Nizamülmülk üzerinde kısaca durmakta yarar var.</span></p>

      <p class="paragraf para-style-override-11"><span>Asıl adı Ebu Ali el-Hasan olan</span> <span>Nizamülmülk, İran’ın Horasan bölgesindeki (Güney Azerbaycan) Tus kentinde doğuyor. Tus İmam Gazali’nin de doğduğu kenttir. O dönemde bölge Gazneliler Devleti’nin yönetimindedir. Nizamülmülk ilk yöneticilik görevini Gazneliler Devleti’nde yapıyor ve 1059’da Horasan valisi oluyor. Ardından 1063’ten itibaren Selçuklu Devleti’nde Sultan Alparslan’ın hizmetine giriyor ve Belh Valiliği’nde çalışıyor.</span></p>

      <p class="paragraf para-style-override-11"><span>Nizamülmülk, Batı’da siyaset felsefesinin kurucu kitabı sayılan Machiavelli’nin (1469-1527) ünlü</span> <span class="char-style-override-4">Hükümdar</span> <span>(ya da</span> <span class="char-style-override-4">Prens</span><span>) adlı eserinden yaklaşık 500 yıl önce</span> <span class="char-style-override-4">Siyasetname</span> <span>(ya da</span> <span class="char-style-override-4">Siyer ül-mülk</span><span class="Character-Style-1 char-style-override-10"><a class="footnote-link" href="#footnote-225-2" id="footnote-225-2-backlink">2</a></span><span>) isimli kitabını yazıyor. Böylece gerçekte dünyanın ilk siyaset bilimi kitabını yaratmış oluyor. Nizamülmülk bu önemli eserinde devlet yönetiminin esaslarını, iyi bir hükümdar ve devlet adamının nasıl hareket etmesi gerektiğini ve devlet-toplum ilişkilerinin esaslarını açıklıyor.</span></p>

      <p class="paragraf para-style-override-11"><span>Nizamülmülk, 1064 yılında Büyük Selçuklu Devleti’ne vezir olarak atanıyor. Melikşah döneminde veziriazam makamına yükseliyor. Selçuklu İmparatorluğu’nun yönetiminde çok etkili oluyor. Neredeyse otuz yıldan fazla bir süre devlet yönetiminin tek yetkilisi konumunda bulunuyor. Devletin idari olarak yeniden örgütlenmesinin gerçek mimarı oluyor. Mülke (devlete) düzen getiren, sistem kuran adam anlamına gelen “Nizamülmülk” ismini de bu dönemde alıyor. (Ona bu ismi Abbasi halifelerinin verdiği belirtilir.)</span></p>

      <p class="paragraf para-style-override-11"><span>Nizamülmülk devletin güçlü, etkili ve toplumsal temelinin de sağlam olması için arkasında bir felsefenin, inancın ya da teolojik öğretinin bulunması gerektiğini düşünüyor. Yalnız dış dünyaya karşı güçlü olmak bakımından değil, içeride farklı kavimlerden imparatorluk halkının yönetimi için de (belki daha çok bu nedenle) devlete ve topluma hâkim olan bir öğretiye ihtiyaç olduğu görüşünden hareket ediyor.</span></p>

      <p class="paragraf para-style-override-11"><span>Çünkü döneminde İslam dünyası Şia ve Sünni teolojisi arasında bölünmüş durumdadır. Türkler (Türkmenler, göçebe Oğuz boyları) arasında ise daha çok Alevilik yaygındır. Alevi İslam, rasyonalist (akılcı) bir yapıya sahip olduğu gibi, biatçı, fetihçi ve hükmedici de değildir.</span></p>

      <p class="paragraf para-style-override-11"><span>Nizamülmülk, Abbasilerin hilafet merkezi Bağdat’ı da ele geçiren ve halifeyi korumasına alan Selçuklu Devleti’nin temel/kurucu unsurları (esas olarak Türkler) arasındaki bu inanç kargaşasını ve bu anlamda devletin tebaasını oluşturan diğer Müslüman kavimlerle arasındaki farklılıkları zayıflatıcı bir durum olarak görür. Devlet yönetimi için en uygun gördüğü Sünni İslam’ı resmi ve egemen bir inanç sistemi olarak kurumsallaştırarak “zayıflık” olarak gördüğü bu durumu aşmak ister.</span></p>

      <p class="paragraf para-style-override-11"><span>Bu amaçla ülkenin belli başlı bütün kentlerinde, Basra’dan Azerbaycan’a, İran’dan Anadolu’ya kadar, devletin resmi ideolojisini oluşturmak ve toplumu bu yönde dönüştürmek amacıyla Nizamiye (düzen) medreselerini kurar. Bu medreseler onun ölümünden sonra da uzun yıllar hizmet verir.</span></p>

      <p class="paragraf para-style-override-11"><span>Bu medreseler İslam dünyasında çok etkili olur. Selçuklulardan sonra Osmanlı Devleti’nin de resmi ideolojisi ve eğitim sisteminin temelini oluşturur. Bu medreselerin etkileri günümüze kadar ulaşır. Nizamülmülk bu medreselerin en büyüğü ve önemlisi olan ve modern üniversitelerin öncü kurumlarından sayılan Bağdat Nizamiye Medresesi’nin müderrisliğine de (bugünkü anlamıyla rektör/müdür) İslam dünyasında fikirleriyle öne çıkmaya başlayan, saray danışmanı İmam Gazali’yi getirir.</span></p>

      <p class="arabaslik-sol" id="toc_marker-2-3">1.1.B- Gazali’nin başlattığı karanlık çağ</p>

      <p class="paragraf para-style-override-11"><span>İmam Gazali, Bağdat Nizamiye Medresesi’nin kütüphanesinde bulunan Grek felsefe klasiklerini okumaya başlayınca bunalıma giriyor, imanı sarsılıyor. Bunun üzerine görevini terk ederek önce Şam’a gidiyor ve iki yıl orada kalıyor. Ardından “iman tazelemek” için Kudüs’e ve Mekke’ye hacca gidiyor. Kendisi bu olayı “manevi buhran dönemim” diye nitelendiriyor. Mekke’den döndükten sonra doğduğu kent Tus’a yerleşerek kendi medresesini kuruyor. İslam’da yorum (içtihat) kapısını kapatan ünlü eseri</span> <span class="char-style-override-4">Tehafüt ül-Felasife</span> <span>kitabını yazıyor. Nizamülmülk onu yeniden saraya alıyor. Gazali yeniden Bağdat Nizamiye Medresesi’nin başına geçiyor.</span></p>

      <p class="paragraf para-style-override-11"><span>İslam dünyasının büyük bölümünü kapsayan ve hilafeti denetimi altında tutan Büyük Selçuklu Devleti’ndeki bütün medreselerde onun öğretisi okutuluyor. Bunun üzerine Alevi Türkmenler, başta Anadolu ve Horasan olmak üzere ülkenin her köşesinde ayaklanmaya başlıyor.</span></p>

      <p class="paragraf para-style-override-11"><span>Nizamülmülk, Batıni Şeyhi ve Alamut Kalesi Sultanı Hasan Sabbah’ın gönderdiği bir fedai tarafından, Melikşah’la birlikte çıktıkları Bağdat seyahati sırasında (Ekim 1092) zehirli bir hançerle öldürülüyor.</span></p>

      <p class="paragraf para-style-override-11"><span>Nizamülmülk’ün suikast sonucu ölümünden 35 gün sonra Melikşah da Bağdat’ta ölüyor. Bu gelişmenin ardından Selçuklu İmparatorluğu’nda kargaşa büyüyor. Alevi-Şii Türkmen ayaklanmalarının yayılmasının da etkisiyle devlet dağılma sürecine giriyor. Bu isyanların nedenini Nizamiye medreseleri aracılığıyla devleti ve toplumu İmam Gazali öğretisi doğrultusunda Sünnileştirme siyasetine duyulan tepki oluşturuyor. Ayaklanmalar öyle büyüyor ki, Melikşah’tan sonra devletin başına geçen Sultan Sencer’i isyancılar iki yıl boyunca esir alıyor. Bu isyanlardan en büyüğü Amasya merkezli Baba İshak ve Baba İlyas ayaklanmaları oluyor. İsyanlar ve kargaşa Selçuklu İmparatorluğu’nun dağılmasına kadar devam ediyor. Osmanlı Devleti’nde Anadolu Türklerinin yüz yıl süren Celali isyanları da bir anlamda bu ayaklanmaların devamı sayılabilir.</span></p>

      <p class="paragraf para-style-override-11"><span>Bu gelişmeler üzerine İmam Gazali bir süre daha Bağdat Nizamiye Medresesi’nin başına geçtikten sonra yeniden Tus kentine dönüyor ve ölümüne kadar burada kalıyor. Risalelerini bu kentte yazıyor ve kendi kurduğu medresede eğitim vermeyi sürdürüyor. Gazali’nin önemli bir kısmı kayıp olan yaklaşık 400 risale (broşür) yazdığı tahmin ediliyor.</span><span class="Character-Style-1 char-style-override-10"><a class="footnote-link" href="#footnote-225-3" id="footnote-225-3-backlink">3</a></span></p>

      <p class="paragraf para-style-override-11"><span>Gazali sadece günümüze kadar gelen egemen Sünni teolojisini kurmuyor, Şia öğretisi üzerinde de etkili oluyor. İçtihat (yorum, yeni kural koyma, kuralları düzenleme) kapısını kapatarak dinin akla ve bilime göre yorumlanmasının ve çağa uyumlu hale getirilmesinin önünü kesiyor. İslam’ı donduruyor ve böylece İslam dinini insanlığın tarihsel yürüyüşünün önünde gerici bir engele dönüştürüyor. Öyle ki, 18. yüzyıla kadar Batı üniversitelerinde okutulan İbni Sina ve Farabi’yi bile kâfirlikle suçluyor. Onların eserlerinin medreselerde okutulmasını yasaklatıyor. İmam Gazali “Akıl değil nakil esastır” diyor. İnsan aklına ve felsefeye yalnız nakledilenin (vahiy) sınırları içinde bir hareket alanı tanıyor. Böylece akılcılığı ve felsefeyi kâfirlik sayarak yasaklıyor, bilimi donduruyor. Filozofların dünyayı açıklayamadığını, Tanrı’nın varlığını ve birliğini kanıtlamakta yetersiz kaldıklarını, ileri sürdükleri görüşlerinin çelişkili ve tutarsız olduğunu belirtiyor.</span></p>

      <p class="paragraf para-style-override-11"><span>İmam Gazali’nin yaklaşımını anlamak için ondan, sıkıcı da olsa uzun bir alıntı yapmakta yarar var, ünlü eserinde şöyle diyor:</span></p>

      <p class="paragraf para-style-override-11"><span>“(İyi) bilinmelidir ki, filozofların ihtilâflarının hikâyesine dalmak çok uzun sürer. Çünkü onların sözleri (körü körüne gidişleri) uzundur, tartışmaları çoktur, görüşleri yaygındır, metotları (birbirinden) uzak ve (birbirine) sırtını dönmüştür. Öyleyse biz onların çelişkisini izhâr etme konusunda önderleri olan ve muallim-i evvel, feylesûf-u mutlak olan (kişinin) görüşündeki çelişkiyi açıklamakla yetinelim. Onların bilimlerini tertib eden ve düzenleyen –iddialarına göre– o olmuştur. Görüşlerindeki çıkıntıları o silmiştir, arzularının esaslarına en yakın olanı o andırmıştır. Bu kişi Aristâtâlis’tir.</span></p>

      <p class="paragraf para-style-override-11"><span>O (Aristoteles) kendisinden önce gelen herkesi, hattâ (filozofların) yanında ilâhî Eflâtun (Eflâtun el-ilâhî) diye lakaplanmış olan üstâdını bile reddetmiştir. (...) Onlar, ilâhî ilimlerinin doğruluğunu hesap ve mantığa dâir bilimlerinin ortaya koyduğu (neticelerle) delîl getirmeye ve böylece aklı zayıf olanları yavaş yavaş yoldan çıkarmaya çalışmaktadırlar. (...)</span></p>

      <p class="paragraf para-style-override-11"><span>İslam felsefecilerinden onları en iyi aktaran, inceleyen Ebu Nasr el-Farabi ve ibn Sina olmuştur. Bunun için biz onların (ikisinin) Sapıklıktaki reislerinin (Aristoteles) mezhebinden (görüşünden) seçip doğru kabul ettikleri husûslan iptalle yetineceğiz. (...) İyi bilinmelidir ki; onların (filozoflar) mezheplerini (görüşlerini) reddeden bu iki adamın (Farabi ve İbn Sina) nakillerine dayanmakla yetiniyoruz. Ta ki görüşlerin yayılmasına göre sözler de yayılmasın.”</span> <span class="Character-Style-1 char-style-override-10"><a class="footnote-link" href="#footnote-225-4" id="footnote-225-4-backlink">4</a></span></p>

      <p class="paragraf para-style-override-11"><span>İmam Gazali, eleştirdiği öğretisiyle, bugünün geri, ortaçağını aşamayan ve Batı’nın kölesi olan İslam dünyasını yaratan anlayışın temellerini atıyor. Mutezile gibi akılcı ve felsefeye değer veren alt mezhep yeri olan, özellikle Anadolu, Horasan, Azerbaycan ve İran’da Alevilik ve Şiilikle çok yakın duran Sünni İslam’ın bugüne kadar uzanan tutucu yorumunun kurucusu oluyor. Dahası, itaatkâr bir toplum isteyen İslam dünyasının egemen ruhban ve siyaset sınıfı aracılığıyla Şia İslam’ı bile etkiliyor. Felsefe hakkındaki görüşlerini,</span> <span class="char-style-override-4">Tehafüt ül-Felasife</span> <span>kitabının yanı sıra, başka risalesinde de ortaya koyan Gazali,</span> <span class="char-style-override-4">El Munkizü Mined Dalal</span><span>’de şunları söylüyor:</span></p>

      <p class="paragraf para-style-override-11"><span>“İşte şimdi filozofların ilimlerinin hikâyesini dinle: Onları birkaç sınıf, ilimlerini de birkaç kısım hâlinde gördüm. Onlara, çokluklarına ve eskileriyle yenileri arasında doğruya yakınlık ve uzaklık farkına rağmen, küfür ve ilhad damgasını vurmak lazımdır. Filozoflar fırkalarının çokluğuna ve çeşitliliğine rağmen, Dehriyyun, Tabiiyyun ve İlahiyyun olmak üzere üç kısma ayrılırlar.</span></p>

      <p class="paragraf para-style-override-11"><span>Dehriyyun sınıfı eski filozoflardan bir zümredir. Yaratıcının varlığını inkâr ederler, bunlar zındıktır. Tabiiyyun; bunlar da ahiretin mevcudiyetini kabul etmediler. Cenneti Cehennemi, kıyameti ve hesabı inkâr ettiler. Bunlar da zındıktır.</span></p>

      <p class="paragraf para-style-override-11"><span>Üçüncü sınıf olan İlahiyyun, daha sonra gelen filozoflardır. Bunlar ilk iki sınıfı reddetmişlerse de kendilerini bid’at ve küfürden kurtaramamışlardır. Üçüncü kısımdan olan bu filozoflar, kendilerinden önce gelenlerin yanlışlarını açık seçik göstermek ve bir yaratıcının olduğunu söylemekle beraber peygamberlere inanmadıkları için küfürde kalmışlardır. Çünkü küfürden kurtulmak için peygamberlere ve onların bildirdiklerine inanmak da şarttır.”</span> <span class="Character-Style-1 char-style-override-10"><a class="footnote-link" href="#footnote-225-5" id="footnote-225-5-backlink">5</a></span></p>

      <p class="paragraf para-style-override-11"><span>Akılcılığı ve felsefeyi reddeden Eşari geleneğine bağlı olan Gazali, Büyük Selçuklu Devleti’nin resmi mezhebi haline getirilen Sünniliğe teokratik gerekçeler üreterek, merkezi otoritenin güçlendirilmesine katkıda bulunur. Devleti yönetenlere öğütler yazar.</span><span class="Character-Style-1 char-style-override-10"><a class="footnote-link" href="#footnote-225-6" id="footnote-225-6-backlink">6</a></span></p>

      <p class="paragraf para-style-override-11"><span>Nizamülmülk’ün çabaları ve örgütlemesiyle Şii âlimlerle bir araya gelerek ortak zeminleri güçlendirmeye çalışır. Nizamülmülk’ün bu girişimi yer yer başarılı olur ve bu nedenle Batıniler, Aleviler, İsmailiye tarikatı izleyicileri kendilerinin dışlandıklarını düşünürler. Bu konuda haksız da sayılmazlar. Türkmen isyanlarının nedeni de, Nizamülmülk’ün Hasan Sabbah’ın gönderdiği bir fedainin suikastı sonucu öldürülmesi de bu dışlanma duygusundan kaynaklanır.</span></p>

      <p class="paragraf para-style-override-11"><span>İslam dünyasındaki “İtikada (inanca) felsefe karıştırılmaz” ilkesini yerleştirerek, halkın “düşünmeyen ve sorgulamayan kullar” topluluğu haline getirilmesinin temellerini atar. Batınilere reddiyeler yazan Gazali, tasavvuf alanına da girerek bu konuda akılcılık ve sorgulayıcılıktan arındırılmış bir tasavvuf anlayışı geliştirmeye çalışır.</span></p>

      <p class="paragraf para-style-override-11"></p>

      <p class="arabaslik-sol" id="toc_marker-2-4">1.1.C- İbni Rüşt’ün reddiyesi</p>

      <p class="paragraf para-style-override-11"><span>Felsefeyi kâfirlik sayarak yasaklayan İmam Gazali’ye en büyük itiraz yine İslam dünyasından Hanefi-Sünni öğretisinin içinden gelecekti. İslam’ın en büyük âlimlerinden, felsefeci, matematikçi, hekim, hukukçu ve yorumcu İbni Rüşt (1126-1198) Gazali’yi Endülüs’ten eleştiriyor, ona karşı güçlü bir reddiye yazarak görüşlerini mahkûm ediyordu.</span></p>

      <p class="paragraf para-style-override-11"><span>Bugünkü İspanya topraklarında kurulan Arap-İslam Endülüs Devleti 10.-12. yüzyıllarda Ortadoğu ve Arap Yarımadası’ndan hayli farklı bir ülkedir. Egemenlik alanı Fas ve Tunus’a kadar uzanır. Ayrı bir halifelik kurumuna sahiptir. Endülüs, İslam uygarlığının en yüksek aşamasını temsil eder. Ülkeyi baştan başa imar ederek çağının en güzel kentlerini yaratan; bilimde, kültürde, sanatta büyük ilerlemeler kaydeden başlı başına bir uygarlıktır. Dünyada ilk kez kentlerin sokaklarına kaldırım döşeyen, sokak aydınlatması yapan, her semte okul (medrese), şifa merkezi (hastane) ve hamam kuran bir ülkedir. Endülüs’ün başkenti Kurtuba (İspanya’nın bugünkü Córdoba kenti) 1 milyonu aşan nüfusuyla döneminde dünyanın en büyük ve gelişmiş kentidir. Örneğin aynı dönemde Paris’in nüfusu sadece 30.000 civarında ve karanlık sokakları çamur içindedir. Avrupa kralları çocuklarını Endülüs’e, özellikle Kurtuba’daki okullara eğitime gönderir.</span></p>

      <p class="paragraf para-style-override-11"><span>Babası gibi Kurtuba kadısı olan (başkentte kadı olmak bir bakıma adalet bakanlığı yapmak gibidir) İbni Rüşt, Endülüs Halifesi Sultan Yusuf’un hukuk ve felsefe danışmanlığını yapıyor. Medreselerde verilen eğitim üzerinde etkili oluyor. Antikçağ Grek felsefesi uzmanı olan Rüşt, Aristoteles ve Platon gibi düşünürlerin eserlerini yorumluyor. Onların kitaplarına şerhler yazıyor. Sultan Yusuf’a felsefi konularda bilgi veriyor.</span><span class="Character-Style-1 char-style-override-10"><a class="footnote-link" href="#footnote-225-7" id="footnote-225-7-backlink">7</a></span></p>

      <p class="paragraf para-style-override-11"><span>Eğer “İslam felsefesi” diye bir olgu varsa, İbn-i Rüşt eserleriyle bunun doruk noktasını oluşturuyor. Aristoteles ve Platon başta olmak üzere antikçağ Grek felsefeci ve bilim insanlarının eserlerini şeriat öğretisine aykırı diye reddeden İmam Gazali’nin Müslüman dünyayı karanlıklar içinde bırakacak bir döneme sokmasını engellemeye çalışıyor.</span></p>

      <p class="paragraf para-style-override-11"><span>İbni Rüşt, bilimin ve felsefenin kâfirlik olamayacağını, insan aklının özgür bırakılması gerektiğini, dini kuralların akıl ve mantıkla çelişmesi halinde akla göre yorumlanmasının doğru olacağını savunuyor. Dinin ve felsefenin birbiriyle çelişmediğini, felsefe ile dinin tutarlı bir şekilde savunulabileceğini belirtiyor. İbni Rüşt, Allah vergisi olan insan aklının felsefe ve bilimsel bir düşünce yöntemiyle varacağı sonuçların, nakledilene (vahye) aykırı olamayacağı görüşünü savunuyor.</span><span class="Character-Style-1 char-style-override-10"><a class="footnote-link" href="#footnote-225-8" id="footnote-225-8-backlink">8</a></span></p>

      <p class="paragraf para-style-override-11"><span>Farabi’nin izinden giden İbni Rüşt, İslam düşünce tarihindeki en büyük, en önemli ve en yaşamsal bölünme olan “akılcılık-nakilcilik” tartışmasında, akılcı-felsefeci tarafın en yetkin temsilcisi oluyor. İbni Rüşt Kurtuba’da Gazali’nin İslam dünyasında ortaçağı başlatan</span> <span class="char-style-override-4">Tehafüt ül-Felasife</span><span class="Character-Style-1 char-style-override-10"><a class="footnote-link" href="#footnote-225-9" id="footnote-225-9-backlink">9</a></span> <span>(Felsefenin Tutarsızlığı) kitabını eleştiren ünlü reddiyesini yazıyor;</span> <span class="char-style-override-4">Tehafüt üt-Tehafüt</span> <span>yani “Tutarsızlığın Tutarsızlığı”... Gazali’yi kıyasıya eleştiren İbni Rüşt, kitabında onun bütün tezlerini yetkin bir akıl ve mantık süzgecinden geçirerek felsefi bir anlayışla çürütüyor. İbni Rüşt’ün fikir yaşamının en önemli olayı, Gazali’ye karşı giriştiği bu polemiktir. Ünlü kitabının girişinde, amacını şöyle açıklar:</span></p>

      <p class="paragraf para-style-override-11"><span>“Varoluşu kendinden zorunlu olan Allah’a övgü, onun tüm peygamberlerine esenlik dileğinden sonra (belirtilmelidir ki) bu kitabın amacı, Ebû Hâmid Gazâlî’nin</span> <span class="char-style-override-4">Tehâfüt</span> <span>adlı eserinde ortaya koyduğu görüşlerin doğruluk ve inandırıcılık bakımından yetersiz olduğunu; ayrıca, büyük bir bölümünün de kanıtlayıcılık ve kesinlik bakımından tutarsız olduğunu açıklamaktır.”</span></p>

      <p class="paragraf para-style-override-11"><span>İbni Rüşt, İslam’da felsefenin önemini kavramış akılcı bir mezhep olan ve “Kelamcılar” diye de bilinen Mutezile geleneğini izliyor. Basra’da 9. yüzyılda doğan, Allah’ın varlığına ve Kuran’ın tezlerine akılcı açıklamalar getirmeyi esas alan bir mezhep olan Mutezile, kısa sürede İslam dünyasında en yaygın tarikat ya da mezhep haline geliyor. Ancak, aklı değil nakli esas alan Eşarilerin çabaları ve İslam dünyasının kralları ve sultanlarının terörüyle bastırılıyor. Eşarilik geleneğini izleyen Gazali, bu akımın en yüksek seviyesini temsil ediyor. Mutezile akımı/mezhebi, halifelerin, sultanların, Arap egemen sınıflarının sistemli baskısı altında zamanla sönümleniyor.</span></p>

      <p class="paragraf para-style-override-11"><span>Aynı zamanda inançlı bir Müslüman olan İbni Rüşt, felsefe ve felsefecilerin gerçeğin bilgisine ulaşmanın yolunu açtığını, tutarsızlığın buna karşı çıkmak olduğunu söylüyor. Tarihin en büyük ve en önemli polemiklerinden biridir bu. Örneğin yetkin bir polemik diliyle kaleme aldığı ünlü kitabında İbni Rüşt şöyle yazıyor:</span></p>

      <p class="paragraf para-style-override-11"><span>“</span><span class="char-style-override-6">Gazali diyor ki:</span> <span>Doğrusu, biz bu konuda birtakım bağlayıcı ilkelerin ötesine geçip onları göz ardı edemeyiz: Karşıtlarınız (Eş’arîler) der ki: evrenin kadimliği (öncesizliği) kabul edilemez, çünkü, evrenin öncesizliği görüşü gök katlarının dönüş sayılarının ve sınırlarının sonsuzluğuna götürür. Oysa biz biliyoruz ki, gök katları için altıda bir, dörtte bir ve yarım gibi sayılar vardır. –Gazali’nin bu konudaki görüşlerini aşağıda yeniden ele alacağız, ancak bu noktada ulaştığı sonuç şudur:– Bu görüş sizi onun ne tek ne de çift olduğunu kabul etmeye zorlar.</span></p>

      <p class="paragraf para-style-override-11"><span class="char-style-override-6">İbni Rüşd olarak derim ki:</span> <span>Bu görüş de yine safsataya bağlı bir karşı çıkıştır. Bu görüşten anlaşılan şudur: Nasıl siz bizim evrenin sonradan var olması ile ilgili, ‘eğer evren sonradan var edilmemiş olsaydı dönüşler ne tek ne de çift olurdu’ biçimindeki kanıtımızı çürütemiyorsanız, biz de onların, ‘fail, eylemin koşullarını karşılamaktan bir an bile yoksun değilse, etkilenen şey eylemden sonrasına ertelenemez’ biçimindeki görüşlerini çürütemeyiz. Bu sözün amacı kuşku uyandırmak ve bu kuşkuyu yerleşik duruma getirmektir ki, sofistlerin [safsata] yöntemlerinden biridir.</span></p>

      <p class="paragraf para-style-override-11"><span>Ve sen, ey şu kitabı inceleyen kişi! Şu ana kadar filozofların, evrenin öncesizliği ile ilgili görüşlerini bu kanıtta duymuş oldun. Aynı şekilde, Eş’arîlerin, bunu çürütme yolundaki kanıtlarını da öğrendin.”</span> <span class="Character-Style-1 char-style-override-10"><a class="footnote-link" href="#footnote-225-10" id="footnote-225-10-backlink">10</a></span></p>

      <p class="paragraf para-style-override-11"><span>Tarihin en önemli ve en büyük polemiklerinden biri olan İmam Gazali ile İbni Rüşt’ün tartışması uzun sürüyor. İslam âleminde, günümüze kadar gelen büyük bir kuramsal kavga yaşanıyor. Risaleler kervanlarla gidip geliyor, İslam coğrafyasının belli başlı medreselerinde, saraylarında tartışma yayılıyor. İbni Rüşt tartışmayı entelektüel ve felsefi düzeyde kazanıyor, ama siyasal planda kaybediyor.</span></p>

      <p class="paragraf para-style-override-11"><span>Çünkü İslam dünyasının halifeleri, sultanları, kralları, şeyhleri, emirleri “neden” ve “niçin” sorularını soran insanlar değil, itaat eden ve teslim olan insanlar istiyorlar. Bu nedenle biat etmeyi ve teslimiyeti savunan İmam Gazali’yi destekliyorlar. Kurtuba’ya ulema heyetleri gönderiyorlar ve Sultan Yusuf’a İbni Rüşt’ü şikâyet ediyorlar. Onun ümmetin inançlarını sarstığını, İslam’ı zayıflattığını ve toplumu yönetilemez duruma getirdiğini öne sürüyorlar.</span></p>

      <p class="paragraf para-style-override-11"><span>Avrupa’da yeni bir savaşın eşiğinde olan Sultan Yusuf, Arap dünyasının emirleri ve sultanlarının desteğine ihtiyacı olduğu için, bir kampanyaya dönüşen bu baskıya direnemiyor ve İbni Rüşt’ü danışmanlığından azlediyor, kadılık görevinden alıyor. Malına ve mülküne de el konulan İbni Rüşt önce hapse atılıyor, daha sonra Halife Sultan Yusuf’un emriyle Fas’ın Marakeş kentine sürgüne gönderiliyor. Böylece İslam uygarlığının doruğu olan Endülüs, İslam’ın ortaçağına teslim oluyor. Dahası, İbni Rüşt’ün tasfiyesi Endülüs’ün de sonunu hazırlıyor.</span></p>

      <p class="paragraf para-style-override-11"><span>Felsefeciliğinin yanı sıra hekim, matematikçi ve hukukçu da olan İbni Rüşt bazı önemli eserlerini Marakeş’te veriyor. Ömrünün son yıllarında Kurtuba’ya dönmesine izin verilse de Marakeş’e dönüyor ve burada ölüyor.</span></p>

      <p class="paragraf para-style-override-11"><span>İbni Rüşt ölümünden sonra unutulmaya terk ediliyor. Öyle ki, 19. yüzyıla kadar İslam dünyasında neredeyse hiçbir kitapta ondan ve fikirlerinden söz edilmiyor. İbni Rüşt’ün eserleri medreselerde okutulmuyor.</span></p>

      <p class="paragraf para-style-override-11"><span>Yukarıda da işaret edildiği gibi Aristoteles’ten Platon’a kadar çok sayıda felsefe ve bilim insanının eserlerine yorumlar yazan, onlara şerhler düşen ve felsefe eserleri veren İbni Rüşt’ün kitapları Latince’ye çevriliyor. Batı, unuttuğu antikçağın bilim insanlarını ve felsefecilerini İbni Rüşt’ün eserlerinden öğreniyor. Bu eserler Arapça’dan Latince’ye çevriliyor ve bu birikim Batı’da Rönesans’ı hazırlıyor. Avrupa Hıristiyan dünyasında çok ünlenen İbni Rüşt’e “Averroes” adı veriliyor ve “yorumcu” olarak tanınıyor. Dante</span> <span class="char-style-override-4">İlahi Komedya</span><span>’da ondan söz ediyor.</span></p>

      <p class="paragraf para-style-override-11"><span>Sonuç olarak Batı İbni Rüşt’ün, Doğu ise İmam Gazali’nin yolundan gidiyor. Tablo ortadadır.</span></p>

      <p class="paragraf para-style-override-11"><span>İbni Rüşt’ü izleyen Batı, aydınlanmayı yaratıyor, sanayi devrimini gerçekleştiriyor ve Büyük Fransız Devrimi’yle bugünkü uygarlığının temellerini atıyor. İmam Gazali’yi izleyen Doğu ve İslam dünyası ise günümüze kadar uzayan kendi ortaçağını hazırlıyor. Müslüman toplumlar bin yıldır devam eden büyük ortaçağını yaşıyor; 21. yüzyıl içinde Taliban ve el-Kaide örgütlerini çıkarıyor. Kadınlara seçme ve seçilme hakkı tanımayan, yüzü açık fotoğrafları çekilemeyeceği için onlara kimlik bile vermeyen, yanlarında aileden reşit (18 yaşında) bir erkek olmadan kadınların sokağa çıkmaları yasak olan yüz kızartıcı Körfez Emirlikleri ve Suudi Arabistan rejimlerini yaratıyor.</span></p>

      <p class="paragraf para-style-override-11"><span>Bugünün dünyasında gelişmiş, bilimde, kültürde, sanatta, sanayide ilerlemiş; Batı’nın sömürgesi (yeni sömürgecilik anlamında) olmayan ve demokratik tek bir Müslüman ülkenin bile bulunmaması rastlantı değildir. Bu tabloyu hazırlayan en önemli kişi İmam Gazali’dir.</span></p>

      <p class="paragraf para-style-override-11"><span>İşte bu tablonun İslam dünyasında tek istisnası vardı; Cumhuriyet Türkiyesi!</span></p>

      <p class="paragraf para-style-override-11"><span>İbni Rüşt 20. yüzyılın başında İslam dünyasında sadece bir yerde, Türkiye’de kazanmıştı. Bu topraklarda gerçekleşen 1908 Jöntürk (Hürriyet) ve 1923 Cumhuriyet devrimlerinin, aydınlanma ve modernleşme süreçlerinin tarihsel anlamı budur. Uluslaşma ve modernleşme atılımının doruğunu oluşturan 1923 Cumhuriyeti, İslam dünyasının ortaçağını aşma yolundaki en büyük devrimci ve görece en başarılı eylemdir. Yarım kalmasına ve bütün kusurlarına karşın, tarihsel hedeflerini bir ölçüde gerçekleştirdiği de söylenebilir. Eğer bugün, 60 yıldır kazanımları birer birer yok edilmesine karşın hâlâ “modern Türkiye” diye bir kavram ve olgu varsa, nedeni bu tarihsel büyük atılımdır.</span></p>

      <p class="paragraf para-style-override-11"><span>Marksist toplumbilimci Prof. Dr. Taner Timur, Osmanlı İmparatorluğu’nun “millet-i hâkime”si, yani egemen milleti olan, önce Müslümanların en sonra da Türklerin sanayi devrimini, aydınlanma ve modernleşmeyi (uluslaşma sürecini) neden kaçırdıklarını şöyle anlatıyor:</span></p>

      <p class="paragraf para-style-override-11"><span>“Osmanlı aydın ve yöneticilerinin temel zaafı da bu noktada ortaya çıkıyordu. Dinsel temelli Osmanlı kültür dünyasında küresel gelişmeyi anlamaya yardımcı olacak kuram ve kavramlar mevcut değildi ve bunlar İslam’ın kutsal akidelerini benimsemediği için ‘öteki’leştirilen Batı düşüncesinde de aranmıyordu. Gerçekten de bugün 19. yüzyıl Osmanlı düşüncesini en üst düzeyde temsil eden eserleri bu açıdan incelersek, bunlarda o yüzyıla damgasını vuran düşünce akımlarından (liberalizm, pozitivizm, sosyalizm, neo-Kantizm, pragmatism vb.) hiçbirinin ne anlatıldığını, ne tartışıldığını ve ne de –sonuç itibariyle– eleştirildiğini görebiliriz.”</span><span class="Character-Style-1 char-style-override-10"><a class="footnote-link" href="#footnote-225-11" id="footnote-225-11-backlink">11</a></span></p>

      <p class="paragraf para-style-override-11"><span>Bunu deneyen Namık Kemal gibi aydınlar ise ya sürgünlerde ölüyor ya da Mithat Paşa gibi yenlikçi devlet adamları sürgünde (Taif’te) atıldıkları zindanlarda Sultan ve Halife Abdülhamit’in cellatları tarafından boğuluyordu. Oysa Marx ve Engels bile, Birinci Meşrutiyet Anayasası’nı ve modernleşme girişimini “demokratik ve devrimci bir program” olarak gördükleri için Mithat Paşa’yı desteklemişti. Taner Timur şöyle devam ediyor:</span></p>

      <p class="paragraf para-style-override-11"><span>“Osmanlı yönetici sınıfı, artık zümre çıkarlarını yansıtmaktan öte bir işlevi kalmamış olan ‘millet-i hâkime’ tutkusuyla, Avrupa’da mutlak monarşilerin başlattığı ‘uluslaşma’ (nation building) misyonunu yerine getiremedi ve tarihe göçtü.”</span><span class="Character-Style-1 char-style-override-10"><a class="footnote-link" href="#footnote-225-12" id="footnote-225-12-backlink">12</a></span></p>

      <p class="paragraf para-style-override-11"><span>Aynı nedenlerle, Türkiye’de İmam Gazali’nin izleyicileri yüz yıldır, burjuva uluslaşma sürecinin aydınlanma ve modernleşme hamleleri olan, bu yanıyla insanlık tarihinin ilerici kazanımları hanesine yazılan 1908 Hürriyet ve 1923 Cumhuriyet devrimlerinin kazanımlarını boğmaya çalışıyor.</span></p>

      <p class="paragraf para-style-override-11"><span>Siyasal İslamcı AKP iktidarı, İmam Gazali öğretisi ve geleneğinin, tarihin prizmasında belli kırılmalara uğrasa da son ürünüdür. Bu yanıyla AKP, İslam’ın uzayarak günümüze ulaşan bin yıllık ortaçağını temsil eder. Öyle ki, 1950’den sonra kontrollü bir şekilde kurulan ve seküler toplumbilim derslerinin de verildiği ilahiyat fakültelerinde 2013-2014 öğretim yılında felsefe dersleri kaldırıldı. (ED.N:Karşılaşılan tepki nedeniyle felsefe derslerinin geri getirilmesi söz konusu.) Böylece AKP iktidarı, İmam Gazali’nin felsefeyi kâfirlik ilan edip yasaklamasından sonra başlayan İslam’ın ortaçağındaki aydınlanma ve Cumhuriyet parantezini kapatmak için bir adım daha attı.</span></p>

      <p class="paragraf para-style-override-11"><span>Elbette tarihin akışına, insan doğasına, akla ve bilime karşı savaşanların uzun vadede kazanması mümkün değil. Ancak bilinmelidir ki, gerici güçler geçici de olsa amaçlarına ulaşabilir, hatta tahminimizden daha uzun süre egemen olabilir.</span></p>

      <p class="paragraf para-style-override-11"><span>Bugün Türkiye’deki bölünmenin, sert siyasal çatışmanın temelinde bu bin yıllık kavga yatıyor. Dolayısıyla bu mücadele toplumun bir önceki çağa iade edilme girişimi ile insan aklının özgürlüğünü, aydınlanmanın kazanımları ve insanlığın ilerici birikimini koruyup ileriye taşıma mücadelesidir. Alık liberallerin ileri sürdüğü gibi “suni gündem” diye değerlendirilebilecek bir durum değil, tam tersine yaşamsal öneme sahip bir insanlık davasıdır.</span></p>

      <p class="paragraf para-style-override-11"><span>İmam Gazali’nin bu topraklarda bir kez daha kazanmasına izin vermemek gerekiyor. Bu, bütün Doğu’nun onur kavgasıdır.</span></p>

      <p class="paragraf para-style-override-11"></p>

      <p class="arabaslik-sol" id="toc_marker-2-5">1.2- Kolektif cinayet kurbanı ülke</p>

      <p class="paragraf para-style-override-11"><span>Artık hiç kuşkum yok; bu ülkede her şey adeta Nuri Bilge Ceylan’ın Cannes Sinema Festivali’nde büyük ödülü alan</span> <span class="char-style-override-4">Bir Zamanlar Anadolu’da</span> <span>isimli filminde olduğu gibi gelişiyor.</span></p>

      <p class="paragraf para-style-override-11"><span>Bilinci kuşatılan, iradesi teslim alınan ve sistematik şekilde cahilleştirilen bir toplum diri diri gömülüyor. Bir cinayet işleniyor. Büyük bir ülkenin uzun, sancılı ve ağır bir intihar süreci ya da ölümü de diyebiliriz bu olaya.</span></p>

      <p class="paragraf para-style-override-11"><span>Nuri Bilge Ceylan’ın çarpıcı ve o ölçüde de güzel filmi, Orta Anadolu’da, bozkırda kaybolmuş bir kasabada yaşanan sarsıcı bir hikâyeyi anlatıyor. Filmin akışı içinde bu kasabanın Ankara’ya çok yakın olduğunu da anlıyoruz. Filmde, iki cinayet zanlısının savcı, jandarma, polis ve adliye görevlilerinin eşliğinde yer gösterme ve keşif gezisi anlatılıyor.</span></p>

      <p class="paragraf para-style-override-11"><span>Çekim, senaryo, hikâyenin anlatılış biçimi, karakterler ve filmin ritmi olağanüstü. Ceylan’ın daha önce yaptığı filmlerle karşılaştırılamayacak kadar güzel ve etkileyici.</span></p>

      <p class="paragraf para-style-override-11"><span>Filmde bütün hikâye bir güne sığdırılmış. Her şey bir gün içinde olup bitiyor. Tıpkı Cengiz Aytmatov’un ölümsüz romanının adı gibi; gün uzuyor yüzyıl oluyor.</span></p>

      <p class="paragraf para-style-override-11"><span>Karakterler ve yan öyküler, ana öyküyü zenginleştirecek şekilde oya gibi işlenmiş. Sonunda cinayete kurban giden kasabalı –ki cinayeti birlikte içki içtiği iki arkadaşı işlemiştir– domuz bağı yöntemiyle bağlanmış halde gömülü olarak bulunuyor. Zanlılar maktulü nereye gömdüklerini sonunda bulup gösteriyorlar.</span></p>

      <p class="paragraf para-style-override-11"><span>Daha da önemlisi otopside bu kişinin canlı canlı gömüldüğü anlaşılıyor. Gömülen kişi şaşırtıcı şekilde Şahan Gökbakar’ın, insanların zekâsıyla alay eden komedisindeki “Recep İvedik” karakterine benziyor. Aptallaştırılan toplumun komedi kahramanı yani...</span></p>

      <p class="paragraf para-style-override-11"><span>Filmi izlediğinizde bir rahatsızlık duygusu, bir tedirginlik ve suçluluk hali ruhunuzu sarıyor. Bazı kavramların içinin neden boşaltıldığını ve neden yeniden doldurulduğunu daha derinden hissediyorsunuz.</span></p>

      <p class="paragraf para-style-override-11"><span>Tıpkı “derin Anadolu”nun kayıp bir kasabasındaki o oto tamirhanesinde arkadaşlarıyla içki içerken, bilinmeyen bir nedenle öldürülüp bozkırda bir çeşmenin yakınına gömülen adam gibi, akıl tutulmasına uğrayan büyük bir toplum da, bütün tarihsel kazanımları elinden teker teker alınarak hepimizin gözleri önünde diri diri gömülüyor.</span></p>

      <p class="paragraf para-style-override-11"><span>Bu cinayetin ne zaman, neden, nasıl ve kimler tarafından işlendiğini biliyoruz. Üstelik failleri ve nedenlerini cinayet işlenmeden önce de biliyorduk. Kimsenin işlenmesini istemediği, ancak herkesin katkı yaptığı cinayet yine herkesin gözleri önünde işleniyor. Bugün bütün bir toplum o nedenle kendi cellatlarına âşık olmuş gibi haklarının ve hukukunun infazını izliyor. Dahası bu infaza katkıda bulunuyor.</span></p>

      <p class="arabaslik-sol" id="toc_marker-2-6">1.2.A- Türkiye’de “Kırmızı Pazartesi”</p>

      <p class="paragraf para-style-override-11"><span class="char-style-override-4">Bir Zamanlar Anadolu’da</span> <span>filminde her şey tıpkı Nobel ödüllü büyük Kolombiyalı yazar, Fidel Castro’nun dostu Gabriel Garcia Marquez’in</span> <span class="char-style-override-4">Kırmızı Pazartesi</span><span class="Character-Style-1 char-style-override-10"><a class="footnote-link" href="#footnote-225-13" id="footnote-225-13-backlink">13</a></span> <span>romanında olduğu gibi gelişiyor. Cinayete herkes ortak oluyor. Herkes suç ortaklığı yapıyor.</span></p>

      <p class="paragraf para-style-override-11"><span>Gabriel Garcia Marquez’in romanında da bütün kasaba bir cinayet işleneceğini biliyor. Dahası bu cinayeti kimlerin işleyeceğini, kimin öldürüleceğini, olayın ne zaman, nerede ve nasıl olacağını da öğreniyor.</span></p>

      <p class="paragraf para-style-override-11"><span>Aslında kasabada kimse cinayetin işlenmesini istemiyor. Cinayeti işleyecek olanlar bile birilerinin kendilerini engellemesini istiyor. Ama kimse cinayetin işlenmesini önleyemiyor. Kimse engel olmuyor, olamıyor. Tersine herkes cinayetin işlenmesine, istemese de katkıda bulunuyor. Maktulün annesi bile...</span></p>

      <p class="paragraf para-style-override-11"><span>Çünkü genç Santiago Nasar’ın annesi daha önce hiç kapatmadığı arka avlusunun kapısını o sabah her nedense içeriden sürgülüyor. Oysa kapıyı kapatmamış olsa Nasar oradan geçip katillerin elinden kurtulabilecek. Ama kaçamıyor... Üstelik yakışıklı Nasar asıl öldürücü darbeleri annesinin sürgülediği o kapının önünde alıyor.</span></p>

      <p class="paragraf para-style-override-11"><span>Bu cinayetin işlendiği sabah, bir nehir gemisiyle büyük kardinal, Latin Amerika’nın kutsal din adamı kasabanın içinden geçiyor. Kasabayı ve bir anlamda o kolektif cinayeti de kutsuyor.</span></p>

      <p class="paragraf para-style-override-11"><span>İşte Türkiye, hepimizin gözleri önünde böyle bir cinayete kurban gidiyor. Kimsenin işlenmesini istemediği bu cinayete yine herkes istemeden katkıda bulunuyor. Susarak, korkarak, kayıtsız kalarak, cinayetin işleneceğine inanmayarak, tehlikeyi işaret edenleri “paranoyak” olmakla suçlayarak ya da kasabaya (ülkeye ve topluma) ihanet ederek. Elbette aynı zamanda bir kısmı suça doğrudan katılarak ve küçük çıkarları için katillerle işbirliği yaparak bu cinayete ortak oluyor.</span></p>

      <p class="paragraf para-style-override-11"><span>Nuri Bilge Ceylan’ın “yalnız ve güzel” ülkesi... Bir imparatorluk vârisi... Büyük uygarlıkların üzerinde oturan görkemli kavimler kapısı. Yetiştirdiği büyük evlatlarından şair Ahmed Arif’in deyimiyle, “Havva Anamızın” bile yanında “dünkü çocuk kaldığı” bu koca ülke. İşte böyle bir kolektif cinayete kurban gidiyor.</span></p>

      <p class="paragraf para-style-override-11"><span>Büyük çoğunluk aslında bu cinayetin işlenmesini istemedi. Katiller bile bu cinayeti işleyecek bir iradeye, kararlılığa ve cesarete sahip değildi.</span></p>

      <p class="paragraf para-style-override-11"><span>Birileri cinayeti engellesin diye katiller belki beklemedi ama başarılı olacaklarına kendileri bile inanmıyordu. İnanamadıkları için çok beklediler. Ama cinayet gerçekleşti ve kimse önleyemedi.</span></p>

      <p class="paragraf para-style-override-11"><span>Ve ülke sonunda cinayete kurban gitti... Tıpkı Hizbullah cinayetlerinde olduğu gibi, koca bir toplum domuz bağıyla bağlanmış halde adeta diri diri gömüldü.</span></p>

      <p class="paragraf para-style-override-11"><span>Şimdi tarihsel ve ahlaki sorumluluğumuz, bizi bu ülkeyi yeniden kurmaya çağırıyor.</span></p>

      <p class="paragraf para-style-override-11"></p>

      <p class="arabaslik-sol" id="toc_marker-2-7">1.3- Bir halk nasıl mankurtlaştı?</p>

      <p class="paragraf para-style-override-11"><span>İnsanların hayatlarında da toplumların/ülkelerin tarihlerinde de öyle dönemler vardır ki, zamanın olağan bir seyir içinde aktığı dönemlerde bir yılda, on yılda, yüz yılda yaşanabilecek olaylar sanki bir güne sığar. Tarihin kırılma noktalarıdır o günler. Öyle her zaman insan hayatına denk gelmez, deyim uygunsa “bin yılda bir” yaşanır. Altüst oluş ve tarihsel dönüşüm dönemleridir o günler.</span></p>

      <p class="paragraf para-style-override-11"><span>Kırgızistanlı ünlü Sovyet yazarı Cengiz Aytmatov’un</span> <span class="char-style-override-4">Gün Uzar Yüzyıl Olur</span><span class="Character-Style-1 char-style-override-10"><a class="footnote-link" href="#footnote-225-14" id="footnote-225-14-backlink">14</a></span> <span>isimli büyüleyici romanında olduğu gibi. Çarpıcıdır, sarsar insanı... Romanın ismi şiirselliğinin yanı sıra, anlam derinliği nedeniyle de insanı baştan çıkarır. Öykü, bazen bütün bir tarihsel dönemin, hatta bir yüzyılın bile bir güne sığabileceğini anlatır.</span></p>

      <p class="paragraf para-style-override-11"><span>Asya steplerinde kayıp bir tren istasyonunda yaşayan/çalışan bir avuç insanın yaşamını, bir aşkı ve ondan vazgeçişin öyküsünü eksen alan kitapta, Sovyetler Birliği’ndeki siyasi tasfiyelerin acımasızlığını ve uzaya açılan insanlığın bilimkurgusal serüvenini anlatan yan öyküler bulunuyor. Mankurtların öyküsünü anlatan bölüm insanın adeta kanını dondurur.</span></p>

      <p class="paragraf para-style-override-11"><span>Yüzlerce yıl önce Orta Asya bozkırlarında yaşanan bir öyküdür bu. Göçebe ve savaşçı bir boy olan Yuan Yuanlar, Sarı Özek bozkırında yaşayan Naymanlardan tutsak aldıkları gençlere akıllara durgunluk veren bir teslim alma, köleleştirme yöntemi uygularlar. Açık alanda, bozkırın ortasında yere yatay şekilde hazırlayıp kazıklara bağladıkları çarmıhlara gerdikleri esirlerin başlarına ıslak deve derisi sararlar. Bozkırın karasal ikliminde yazları kavurucu bir sıcak vardır. Bahar aylarında yeşeren çimenlerin ömrü bile çok kısadır.</span></p>

      <p class="paragraf para-style-override-11"><span>Güneş altında kurumaya ve daralmaya başlayan kalın deve derisi esirlerin kafalarını sıktıkça tarifsiz acılar verir. Bu işkence günlerce sürer. Esirler sonuçta ya ölürler ya da sağ kalanlar bütün bilinçlerini ve belleklerini yitirirler. Daha da önemlisi kendisini esir alan ve kazıklara bağlayarak günlerce işkence eden Yuan Yuan’dan başkasını tanımaz, sadece onun söylediklerini yapar ve emirlerine kayıtsız şartsız uyarlar.</span></p>

      <p class="paragraf para-style-override-11"><span>Onlar bir köle bile değildir. Bilinci, belleği, düşünme yeteneği alınmış, sadece efendisine itaat eden bir makine gibidir. Annelerini, babalarını, kardeşlerini, arkadaşlarını ve kavimlerini tanımazlar. Bilinci ve ruhu ele geçirilmiş bir köle olarak efendisinin işlerini yapar, çalışır ve gerekirse savaşırlar.</span></p>

      <p class="paragraf para-style-override-11"><span>Orta Asya halklarının böyle kişilere “mankurt” dediğini belirtiyor Aytmatov. Yaşanan duruma, bu köleleşmeye ya da köleleştirilmeye de “mankurtlaşmak” diyor. Mankurtlaşan kişilerin en önemli diğer bir özellikleri de şudur: Onlar başkaldırmayı ve itaatsizliği hiç düşünmezler, bilmezler ve yalnız verilen emirlere uyarlar.</span></p>

      <p class="paragraf para-style-override-11"><span>Aytmatov’un romanında olağanüstü bir çarpıcılıkta anlattığı bu “mankurtlaşma” durumu, sosyolojik bir kavram olacak kadar önemlidir. Mankurt kavramı, aklı ve bilinci kuşatılarak teslim alınmış, tarihi unutturulmuş, efendisinin çıkarları için kendi değerlerine, dostlarına, sınıfına, halkına ve ülkesine yabancılaşan ya da ihanet eden kişiler için de kullanılabilir. Daha da önemlisi yalnız insanlar değil, toplumlar da mankurtlaşabilir.</span></p>

      <p class="paragraf para-style-override-11"></p>

      <p class="arabaslik-sol" id="toc_marker-2-8">1.3.A- İşgalciler dost, dostlar düşman oldu</p>

      <p class="paragraf para-style-override-11"><span>Uzun bir süredir bu ülkenin halkı da tıpkı Aytmatov’un yaptığı o tedirgin edici tespitte olduğu gibi, adeta mankurtlaştırılmış gibidir.</span></p>

      <p class="paragraf para-style-override-11"><span>Örneğin bu halk, ülkesini işgal edenleri; malına, canına ve namusuna saldıranları; Osmanlı İmparatorluğu’nu yıkarak paylaşan İngiltere’yi, Fransa’yı, İtalya’yı, Türkiye Cumhuriyeti’nin kuruluş senedi olan Lozan Barış Antlaşması’nı tanımayan ABD gibi emperyalist ülkeleri “dostu” olarak gördü. Halka, 1950’den sonra Demokrat Parti (DP) iktidarıyla birlikte Türkiye NATO üyesi olunca böyle anlatıldı. Halkın inançları istismar edildi ve halk da pek sorgulamadan benimsedi.</span></p>

      <p class="paragraf para-style-override-11"><span>Buna karşılık Kurtuluş Savaşı’nda kendisiyle birlikte düşmana karşı savaşan; ordularını donatarak silah, cephane, para ve giyecek veren; generallerini göndererek Sakarya Savaşı ve Büyük Taarruz’un planlanmasına doğrudan katılan; Türkiye Cumhuriyeti’nin inşasına büyük maddi katkılarda bulunan ve birçok ağır sanayi tesisini kuran Sovyetler Birliği’ni (Rusya) ise büyük bir akılsızlık ve vefasızlıkla 1950’den sonra düşman ilan etti. Toplumun çok büyük kısmı bunu yine sorgulamadan kabul etti.</span></p>

      <p class="paragraf para-style-override-11"><span>Oysa, 1928’de Mustafa Kemal’in sağlığında yapılan Taksim’deki</span> <span class="char-style-override-4">Cumhuriyet Anıtı</span><span>’nda Kurtuluş Savaşı’na katılan iki Sovyet generalin, Voroşilov ve Frunze’nin “Yeni Türkiye’nin kurucu sembolleri” olarak heykelleri var. General Frunze anıtta Atatürk’ün hemen arkasında, Voroşilov ise İsmet İnönü ve Fevzi Çakmak’ın arkasında duruyor. Bu kompozisyon Cumhuriyet’in kurucuları tarafından her iki Sovyet generalin de Kurtuluş Savaşı’nın kurmay kadrosu içinde sayıldığını gösteriyor.</span></p>

      <p class="paragraf para-style-override-11"><span>Biri mareşal olan iki Sovyet generali Kurtuluş Savaşı’mızın kahramanları arasında yer alıyor. Kanıtı da İstanbul’un merkezinde, Türkiye’nin meydanı Taksim’in tam ortasında</span> <span class="char-style-override-4">Cumhuriyet Anıtı</span> <span>olarak duruyor. Dikkat! Anıtın adı</span> <span class="char-style-override-4">Cumhuriyet</span><span>.</span></p>

      <p class="paragraf para-style-override-11"><span>Ancak, din istismarı üzerinden bilinci teslim alınan ve akıl tutulmasına uğratılan bir halk; kendisini sömürenleri, ülkesini işgal edenleri, kaynaklarını yağmalayan emperyalistleri desteklemeye ve onların işbirlikçilerini sandıkta seçmeye on yıllardır devam ediyor. Gerçek dostlarını ise düşman sayıyor.</span></p>

      <p class="paragraf para-style-override-11"><span>Tek başına bu olay bile bir ulusun nasıl “mankurtlaştığı”nın dramatik ve insanın yüreğini burkan bir örneğini oluşturuyor.</span></p>

      <p class="paragraf para-style-override-11"></p>

      <p class="arabaslik-sol" id="toc_marker-2-9">1.3.B- Kuvayı Milliyeci Bolşevikler!</p>

      <p class="paragraf para-style-override-11"><span>Kurtuluş Savaşı’nın kahramanları arasında yer alan, Taksim’de heykelleri olan Sovyet generallerinin yaşamöyküleri de çok çarpıcı. Kısaca değinmek iyi olacak.</span></p>

      <p class="paragraf para-style-override-11"><span>Mihail Vasilyeviç Frunze, 1885’te Bişkek’te dünyaya geliyor. Bolşevik Parti’ye 19 yaşında katılıyor ve 1906’da Lenin’le tanışıyor. Devrim’den sonra Kızıl Ordu Komutanı Troçki tarafından Doğu Cephesi komutanlığına getiriliyor. İçsavaşta büyük başarılar gösterince 1920 yılında Güney Cephesi komutanı oluyor. Frunze, 40 yaşında öldüğünde Sovyet Devrimci Askeri Konsey başkanlığı görevini yürütüyordu.</span></p>

      <p class="paragraf para-style-override-11"><span>Kliment Yefremoviç Voroşilov (1881-1969) ise Ukrayna’da maden işçiliği yaparak eğitimini tamamlıyor. Bolşevik Parti’ye katılıyor ve içsavaşta Kızıl Ordu’da görev yapıyor. Voroşilov, İkinci Dünya Savaşı’nın seyrini etkileyen Leningrad savunmalarının komutanlığını yürütüyor. Zafer sonunda mareşalliğe yükselen Voroşilov, 1947’de Politbüro üyesi, 1953-1960 arasında Yüksek Sovyet Prezidyumu başkanı (cumhurbaşkanı) seçiliyor.</span></p>

      <p class="paragraf para-style-override-11"><span>İşte bu ülke, dostu olan iki devrimci askeri, bağımsızlık mücadelesini fiilen destekleyen iki sosyalist siyasetçiyi, tıpkı kendisine silah, para, cephane veren Sovyetler Birliği’ni unuttuğu gibi unuttu. Daha da kötüsü onları düşman saydı. Ülkesini işgal eden, kendisine kurşun sıkan, yüz binlerce evladını öldüren ülkeleri ise dostu sandı. Hâlâ öyle sayıyor.</span></p>

      <p class="paragraf para-style-override-11"></p>

      <p class="arabaslik-sol" id="toc_marker-2-10">1.3.C- Bir mankurtlaştırma aracı; türban</p>

      <p class="paragraf para-style-override-11"><span>Türkiye’de ikinci büyük mankurtlaşma dalgası siyasal İslam’ın 1980’den sonra yükselmesi ve nihayet iktidar olmasıyla had safhaya ulaştı. İşçiler, emekçiler, ücretli çalışanlar, küçük üreticiler ve yoksul köylüler kendilerini sömüren, emeklerine el koyan, derin bir gelir adaletsizliği yaratan, kamu varlıklarını ve işletmelerini yağmalayan, yakınlarına peşkeş çeken AKP’yi ve siyasal İslamcıları destekledi.</span></p>

      <p class="paragraf para-style-override-11"><span>İnsanların sosyoekonomik konumları ile siyasal tercihleri arasındaki pozitif ilişki koptu. Halkın önemli bir kesimi akıl ve bilinçleriyle değil, inançlarıyla hareket etmeye ve oy kullanmaya başladı.</span></p>

      <p class="paragraf para-style-override-11"><span>Bu bağlamda türban, hem toplumun hem de kadınların mankurtlaşması bakımından önemli bir rol oynadı. Adeta bir inanç özgürlüğü sembolü haline getirilen türbanın, halk içindeki dindarlık ve geleneksel örtünmeyle hiçbir ilgisi yok. Türban gerçekte kadının kimliğine, kişiliğine ve özgürlüğüne yönelik akıldışı bir saldırıdır. Kadına karşı büyük ve benzersiz bir aşağılama olan türban, insan hak ve özgürlüklerine aykırı olduğu halde, bir kısım kadın tarafından inanç özgürlüğü adına örtünme mücadelesinin verilmesi kendi köleliğini savunmaktan başka anlama gelmiyor.</span></p>

      <p class="paragraf para-style-override-11"><span>Kadınların bir kısmı, kendi özgürlüklerini en hafif deyimle sınırlayan, onları günahkâr ve ikinci sınıf insanlar kategorisine koyan türbanı bağlamak için uğraşıyor. Bu bir akıl ve bilinç tutulması durumudur. İnsan aklı, bilinci ve bilimin yerine teolojik dogmaların egemen olması, insanı ele geçirmesidir. Çünkü o kadınlar tıpkı birer ipekböceği gibi kendi kozalarını örüyorlar. İpekböceklerinin ördükleri kozalar aynı zamanda kendi hapishaneleridir. Kozayı kendi çevrelerine örer, içinde hapis kalır ve orada da ölürler.</span></p>

      <p class="paragraf para-style-override-11"><span>Türban, Orta Asya steplerinde yüzlerce yıl önce çarmıha gerilen genç esirlerin kafalarına sarılan ve onları mankurtlaştıran deve derisi gibidir.</span></p>

      <p class="paragraf para-style-override-11"><span>Türbana bir İslami kural ve inancın gereği olarak “evet” demek, aynı nedenlerle recme de (zina yaptığı iddia edilen kadını taşlayarak öldürme) evet demeyi gerektirir. Türbana “evet” diyenler, hayatı dine göre düzenleyen diğer kurallara “hayır” diyemez.</span></p>

      <p class="paragraf para-style-override-11"><span>Dinden gelen baskı ve kuşatma, gerçekte devletten gelen baskı ve dayatmadan çok daha güçlüdür. Demokrat olmanın gereği sadece devletin baskısına karşı koymak ve sivil toplum alanını savunmak değildir. Belki daha çok geleneklerden, dinden, din adamları sınıfından, toplumdan gelen baskı ve kuşatmaya da karşı koymaktır demokrat olmak.</span></p>

      <p class="paragraf para-style-override-11"><span>Değilse ortada büyük sahtekârlık ve ahlaksızlık var demektir. Ülkede bir diktatörlük kurulur, dinci-faşizan bir rejim adım adım inşa edilirken, olan bitenin aslında bir demokratikleşme, yürütülen operasyonların da statükocuları ve darbecileri tasfiye etmeyi amaçladığını ileri süren liberaller bu mankurtlaştırma sürecinin temel sorumlusudur.</span></p>

      <p class="paragraf para-style-override-11"><span>Giyim ve inanç özgürlüğü diye, kadın özgürlüğünü ortadan kaldıran ve siyasal İslamcıların ideolojik bir hegemonya simgesine dönüşen kadının kapatılmasına yönelik bütün eleştirilerini “yasaklar kalksın” gerekçesiyle geriye çekenler, kendi sonlarını da hazırladı. İşleri bitince –ki bitti– buruşuk bir peçete gibi çöpe atılacaklar. Çünkü mankurtlar önce onları oklayacak.</span></p>

      <p class="paragraf para-style-override-11"><span>Bu nedenle önce halkın kafasındaki deve derisinden oluşan o mengeneden kurtulmak ve insan aklını yeniden özgürleştirmek gerekiyor. Bunun yolu da, deyim uygunsa, ideolojik ve entelektüel bir öncü savaşı yürütmekten geçiyor. Mücadele önce siyasal ve kültürel alanda kazanılmalı. Çünkü kişisel ve toplumsal bilinci bu utanç verici mankurtluktan kurtarmadan özgürleşmek ve başka bir dünya kurmak mümkün değil.</span></p>

      <p class="paragraf para-style-override-11"></p>

      <p class="paragraf para-style-override-11"></p>

      <p class="paragraf para-style-override-11"></p>

      <p class="paragraf para-style-override-11"></p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-1-backlink" id="footnote-225-1">1</a>. <span>İmam Gazali,</span> <span class="char-style-override-4">Filozofların Tutarsızlığı</span><span>, çeviren ve yayıma hazırlayan Dr. Bekir Karlıdağ, Çağrı Yayınları, İstanbul, Mayıs 1981</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-2-backlink" id="footnote-225-2">2</a>. Nizamü’l Mülk / Siyasetname, Farsça’dan çeviren Mehmet Taha Ayar, İş Bankası Kültür Yayınları, 4. basım, İstanbul, 2012</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-3-backlink" id="footnote-225-3">3</a>. Frank Griffel, İmam Gazali’nin Felsefi Kelamı, çeviren Muhammed Fatih Kılıç, Klasik Yayınları, İstanbul, Ocak 2013</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-4-backlink" id="footnote-225-4">4</a>. <span>İmam Gazali,</span> <span class="char-style-override-4">Filozofların Tutarsızlığı</span><span>, çeviren ve yayıma hazırlayan Dr. Bekir Karlıdağ, Çağrı Yayınları, İstanbul, Mayıs 1981, s. 38, 39</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-5-backlink" id="footnote-225-5">5</a>. <span>İmam Gazali,</span> <span class="char-style-override-4">Delaletten Kurtuluş</span><span>, çeviren Salih Uçan, Kayıhan Yayınları, İstanbul, 2008, s. 12.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-6-backlink" id="footnote-225-6">6</a>. <span>İmam Gazali,</span> <span class="char-style-override-4">Devlet Başkanına Öğütler</span><span>, çeviren Osman Arpaçukuru, İlke Yayıncılık, İstanbul, 2004</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-7-backlink" id="footnote-225-7">7</a>. <span>Henry Corbin,</span> <span class="char-style-override-4">İslam Felsefesi Tarihi</span><span>, cilt 2;</span> <span class="char-style-override-4">İbni Rüşd’ün Ölümünden Günümüze</span><span>, çeviren Ahmet Arslan, İletişim Yayınları, 6. baskı, İstanbul, Ocak 2011</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-8-backlink" id="footnote-225-8">8</a>. <span>İbni Rüşd,</span> <span class="char-style-override-4">Din-Felsefe Tartışması</span><span>, çeviren Hüseyin Portakal, Cem Yayınları, İstanbul, 2002</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-9-backlink" id="footnote-225-9">9</a>. <span>Kurtubalı İbni Rüşd,</span> <span class="char-style-override-4">Tutarsızlığın Tutarsızlığı</span><span>, çeviren Muharrem Hilmi Özev, Bordo Siyah Yayınları, 2. basım, İstanbul, 2013, s. 7.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-10-backlink" id="footnote-225-10">10</a>. İbni Rüşd, a.g.e., s. 27.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-11-backlink" id="footnote-225-11">11</a>. <span>Taner Timur,</span> <span class="char-style-override-4">Marx-Engels ve Osmanlı Toplumu</span><span>, Yordam Kitap Yayınları, İstanbul, 2012, s. 10.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-12-backlink" id="footnote-225-12">12</a>. Taner Timur, a.g.e., s. 12-13.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-13-backlink" id="footnote-225-13">13</a>. <span>Gabriel Garcia Marquez,</span> <span class="char-style-override-4">Kırmızı Pazartesi, Can Yayınları-İstanbul 2005</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-14-backlink" id="footnote-225-14">14</a>. <span>Cengiz Aytmatov,</span> <span class="char-style-override-4">Gün Uzar Yüzyıl Olur,</span> <span>Cem Yayınevi-İstanbul- 1985</span></p>
        </div>
      </div>
    </div>
  </div>
</body>
</html>
