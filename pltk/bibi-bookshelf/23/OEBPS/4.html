<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>4.html</title>
		<link href="template.css" rel="stylesheet" type="text/css"/>
<meta name="Adept.resource" value="urn:uuid:74c90bdd-dd85-4810-b27a-6c1a930ac03e"/>
	</head>
	<body>
		<div id="x4.html" xml:lang="tr-TR">
			<div class="Basic-Text-Frame-3">
				<p class="baslikilknur-1" id="toc_marker-2">1. BÖLÜM<br/>İSTİHBARATIN DOĞUŞU</p>
				<p class="duzyazison-1"/>
				<p class="duzyazison-1"><span class="char-style-override-9">“Her tarafa tacir, seyyah, sûfi, ilaç satan ziy kıyafetinde daima casuslar gitmeli ve ne işitirse haber getirmelidir.</span></p>
				<p class="duzyazison-1"><span class="char-style-override-9">Çok vakit olur ki valiler, mukataa erbabı, memurin ve ümera isyan ve muhalefete meyleder ve padişah hakkında fenalık ister ve süfli fikirde bulunur. Casus gelip haber verince, hemen padişah atına biner ve askerini sevk eder.”</span></p>
				<p class="aradakibaslik">Nizam-ül Mülk - SİYASETNAME</p>
				<p class="duzyazison-1"><span class="char-style-override-9">“Bilgi, düşmanı yakından tanıyanlardan alınmalı. Düşmanı yakından tanıyanları da beş gruba ayırmalı: Düşman içindeki casuslar, mahalli casuslar, inanç değiştiren kişiler, hükümlüler ve savaştan sağ dönenler.</span></p>
				<p class="duzyazison-1"><span class="char-style-override-9">Bir hükümdar için eğer bu beş casus görev başında ise, korkmasın, rahat uyusun. Çünkü o artık çok güçlüdür. Casuslardan iyi yararlanmak için onlara cömert davranmak gerekir. Casuslardan önemli başarılar elde etmek, akıllı bir devlet adamının, ileri görüşlü bir ordu komutanının işidir.”</span></p>
				<p class="aradakibaslik">Sun Tze - SAVAŞ SANATI</p>
				<p class="duzyazison-1"><span class="char-style-override-9">“Ve Rab Musa’ya söyleyip dedi: İsrailoğullarına vermekte olduğum Kenan diyarına casusluk yapmaları için adam gönder.”</span></p>
				<p class="arabaslik" id="toc_marker-2-1">TEVRAT</p>
				<p class="duzyazison-1"><span class="char-style-override-9">İktidar, egemenlik, sömürme ve güç savaşlarında tarih boyunca haber alma, yalan haber yayıp karşı gücü yanlış yönlendirme yöntemini hep uygulamıştır. Ticaret burjuvazisinin oluşması ve meta dolaşımının ulusal sınırları tanımamasından sonra haber alma hem boyut değiştirmiş hem de daha profesyonel ve geniş bir yelpazeye yayılarak bir meslek, bir sektör halini almıştır. Artık güç savaşlarında sadece haber alma değil, haber toplamaya karşı koyma, psikolojik harp yapma meslekten öteye; sanat haline dönüşmüştür.</span></p>
				<p class="duzyazison-1"><span class="char-style-override-9">İlk haber alma/istihbarat örgütünün kim tarafından ve ne zaman kurulduğu kesin olarak bilinmemekle birlikte, bu mesleğin insanlık hayatında paranın yer almasından sonra ortaya çıktığı bilinmektedir. Para, güç ve iktidarın sembolü olduğundan dolayı, site devletlerinden modern devlet sürecine kadar insanoğlunun geçirdiği süreçte istihbarat, insanlık tarihi nin akışını değiştirdi. Para ve dolayısıyla güce sahip olabilmek için rakip şehir, devlet veya imparatorlukları oyun sahnesinden atmak için yapılan bütün cephe savaşlarının öncesinde oldukça çetin ve bazen de keyifli istihbarat savaşları yaşanmıştır. Bu savaşlar tamamen gizli yürütülmekte olup, artık “düşman” ile ilgili gerekli bilgiler alındıktan sonra, legal cephe savaşına girişilmiştir.</span></p>
				<p class="duzyazison-1"><span class="char-style-override-9">İstihbaratçılık, dünyanın en eski mesleklerinden biri olarak biliniyor. İstihbaratçılığın kökeni, yazılı metinlere göre bundan tam 5.000 yıl önceye dayanmaktadır. Milattan 5.000 yıl önce Mısır Kralı 3. Tutmosis, kuşatma altındaki Yafa kentine ajanlarını gizlice gönderdiği yazılı metinlerde yer alıyor. Yine bu tablet metinlere göre, Tutmosis’in ajanları Yafa’ya un çuvalları içinde giriyor ve şehirle ilgili gerekli bütün bilgileri krallarına iletiyorlar. Gelen bu istihbarat raporundan sonra 3. Tutmosis, savaş stratejisini belirleyip şehri daha az bir maliyetle ele geçiriyor</span></p>
				<p class="duzyazison-1"><span class="char-style-override-9">İstihbarat mesleğinin önemi, insanlık tarihinin akışını değiştiren semavi dinlerin kutsal metinlerinde de yer almıştır. Örneğin Tevrat’ta “Yeuşa’nın</span><span class="char-style-override-10"><a class="footnote-link" href="#footnote-225-1" id="footnote-225-1-backlink">1</a></span><span class="char-style-override-9"> Adanmış Topraklara doğru gidişi” sırasında “şehri kolay ele geçirilmesi için, Eriha’ya iki kişinin gönderilmesi” emrediliyor ve bu kişilerin getirdiği bilgiler doğrultusunda “fetih hareketinin başlatılması” isteniyor.</span></p>
				<div class="footnote">
					<p class="dipnot"><a class="footnote-anchor" href="#footnote-225-1-backlink" id="footnote-225-1">1</a><span class="char-style-override-11"> Hz. Yüş’a. Kabri İstanbul Beykoz sırtlarında bulunuyor.</span></p>
				</div>
				<p class="duzyazison-1"><span class="char-style-override-9">İstihbaratçılık, bir meslek olmadan önce kervanlar, gezginler, büyücüler ve gezgin din adamları tarafından icra edilirdi. Meta dolaşımının hızlanması, sermaye birikiminin oluşması ile birlikte gelişen ticaret yolları ve artan nüfusla birlikte haber alma, hekimlik, tüccarlık, ziraatçılık gibi bir meslek haline gelmiştir. Özellikle baskıcı despotik yönetimlerde bir geçim kaynağı olmuştur.</span></p>
				<p class="duzyazison-1"><span class="char-style-override-9">Avrupa’da sermayenin yönetimde tek söz sahibi olması ve uluslararası ilişkileri belirlemesinden sonra istihbarat mesleği, dönem dönem en önemli “geçim kaynağı” olmuştur. Profesyonel sermaye oluşmadan önce istihbarat tamamen kilisenin kontrolünde ve çıkması muhtemel muhalefeti tasfiye etme aracı olarak kullanılmıştır. Kilisenin kendi egemenliğini kaybetmemek için, cadı avı ve aforoz mekanizmasını; din adamlarını da aynı zamanda birer muhbir, haber alma elemanı olarak kullandı. Kilise, derebeyleri ve büyük toprak sahiplerinde oluşan sermaye birikiminden sonra iktidar gücünü kaybetmemek için yüzyıllar süren savaşlarda yüz binlerce insanı katlettirmekten geri durmamıştır. Bu anlamda semavi dinler arasında sicili en bozuk din maalesef Hıristiyanlığın Katolik yorumudur.</span></p>
				<p class="duzyazison-1"><span class="char-style-override-9">Kilise “iç iktidar” uğruna akıttığı/akıttırdığı kanın kat be katını “dış iktidar” uğruna akıtmaktan çekinmemiştir. Özellikle Orta Çağ’da Tapınak Şövalyeleri aracılığı ile yaptığı istihbarat ve açık cephe savaşlarında Musevi ve Müslümanlardan yüz binlerce insanın kanını akıtmıştır maalesef.</span></p>
				<p class="duzyazison-1"><span class="char-style-override-9">Batı’da, istihbarat mesleğinin örgütlü olarak ilk önce Tapınak Şövalyeleri arasında doğduğu görülmektedir. Tamamen ayrı bir çalışma konusu olabilecek bu haber alma teşkilatına ilgili bölümde kısaca değineceğiz.</span></p>
				<p class="arabaslik" id="toc_marker-2-2">DÜNYADAKİ İLK İSTİHBARAT ÖRGÜTÜ</p>
				<p class="duzyazison-1"><span class="char-style-override-9">Türkiye’de birçok kaynakta, dünyanın ilk profesyonel istihbarat örgütünün İngiltere Kraliçesi I. Elizabeth tarafından 1530’lu yıllarda kurulduğu iddia edilmektedir. Oysa Doğu’ya baktığımızda, ilk organize istihbarat örgütünün bu tarihten yaklaşık 1.000 yıl önce kurulduğunu görürüz. İlk istihbarat örgütü, Çinliler tarafından Göktürklere karşı 570’li yıllarda kurulmuştur ve istihbarattan sorumlu bakanın adı da Çang Sun Çing’dir. Göktürklerin hızla yükselmesi, bölgede güç olması ve Çin’in Batı ile Hindistan gelirlerine el koyması üzerine imparatorluk tarafından derhal bir haber alma örgütü kurulur.</span></p>
				<p class="duzyazison-1"><span class="char-style-override-9">Ağırlığını Budist rahiplerin oluşturduğu bu istihbarat örgütünün elemanları tapınak ve çeşitli devlet kademelerinde eğitildikten sonra Göktürk ülkesine gönderilirler. Rahip, seyyah, tüccar ve hekim rolünde Göktürk ülkesine yayılan ajanlar, kısa zamanda bulundukları bölgenin güvenini kazandılar. Bulundukları illerde valilerin ve komutanların saraylarına kadar girebilen ajanlar, aynı şekilde ülkenin en önemli ve büyük sarayına; Kağan Sarayı’na da sızmış ve yüksek mevkiler elde etmişlerdi.</span></p>
				<p class="duzyazison-1"><span class="char-style-override-9">Sarayda saygın mevkiler elde eden ajanlar, sonunda Göktürk Hakanı Şapolyo ile “en büyük boyun” lideri Apohan’ın arasını bozmuş ve bir iç savaşın çıkmasına sebep olmuşlardı. Çıkan iç savaş sonucu Şapolyo zayıflamış ve ülkesini birlik altında tutamamıştı. “Kök Türk ili ikiye parçalanmış ve kardeş kardeşin kanını içmeye devam ediyordu İçing’in uğursuz sarı donlu çaşıtları yüzünden…”</span><span class="char-style-override-10"><a class="footnote-link" href="#footnote-225-2" id="footnote-225-2-backlink">2</a></span><span class="char-style-override-9"> Göktürklerin iç savaşa girmesi ve bölünmesi ile birlikte Çin’in batı ticaret yolları ve Hindistan gelirleri yeniden sorunsuz akmaya devam etti.</span></p>
				<div class="footnote">
					<p class="dipnot"><a class="footnote-anchor" href="#footnote-225-2-backlink" id="footnote-225-2">2</a><span class="char-style-override-11"> Çin’in sarı kıyafetli ajanları.</span></p>
				</div>
				<p class="duzyazison-1"><span class="char-style-override-9">Çin istihbarat servisi bununla da yetinmemiş, kendi içlerinde; Kuzey Çin’e hükmeden Topa Kuçi Hanedanı ile bu hanedana ait kültürü tarihin tozlu sayfalarına kaldırmıştır. Burada da din adamı, barış yanlısı rahip ve hekim maskesi ile yer edinen ajanlar, 500’ün ikinci yarısında güçlü Topa Hanedanlığını ikiye bölmeyi başarırlar. Topa Devleti ikiye bölündükten sonra halkın inançlarını değiştirme konusuna yoğunlaşan ajanların çalışmaları sonucunda Topa kültürü ve medeniyeti bu yüzyılla birlikte bitti. Böylece tarih, ajanların ilk kez bir kültür ve medeniyeti yok ettiğine tanıklık etti... Çin kaynaklarında Çang Sun Çing’in örgütü ile ilgili doyurucu bilgiler bulunmaktadır.</span></p>
				<p class="arabaslik" id="toc_marker-2-3">TÜRKLERDE İSTİHBARAT</p>
				<p class="duzyazison-1"><span class="char-style-override-9">Türklerde haber alma mesleğinin kökeni tarihin derinliklerindedir. Çin gibi insanlığın temel medeniyetlerinden birine kök söktürmek, bu medeniyet ve imparatorluğu Çin Seddi olarak adlandırılan adeta bir “dünya hapishanesine” mahkûm etmek, lâletayn; salt yalın kılıcın kârı değildir. Ancak Türklerdeki istihbarat mesleği, Çinlilerden çok sonra organize hale gelmiştir.</span></p>
				<p class="duzyazison-1"><span class="char-style-override-9">Çinlilerin ipek, kadın ve baharatlarla satın aldıklarının yanı sıra, özellikle şamanlar ve Budist rahipler aracılığı ile Türkler hakkında sürekli ve düzenli olarak bilgi almışlardır. Bunun üzerine, Türk devlet adamları da Çinlileri kendi silahları ile vurmaya başladılar. “Türk” olan Çin ajanlarını “utanç verici bir ölüm” ile cezalandırırken, Çinli ajanları da satın alma yoluna gitmişlerdir.</span></p>
				<p class="duzyazison-1"><span class="char-style-override-9">Bununla da yetinmeyen Türk hakanları, “Budist rahip” ve “şaman” yetişmek üzere Çin topraklarına sürekli olarak casuslar göndermiştir. Çinlilerin istihbarat faaliyetlerine karşı atağa geçen kağanlar, ülkelerinin topraklarını kullanarak Çin’e ticaret için giden yabancı tacirleri ve kervanları da iyi kullanmayı becerebilmiştir. Kervanlarla tüccarların mal ve can emniyetini sağlayan Türk devlet adamları, Çin’den düzenli olarak en üst düzeyde istihbarat almayı başarmışlardır.</span></p>
				<p class="duzyazison-1"><span class="char-style-override-9">Çin istihbarat servisinin Türk istihbarat servisi karşısında zayıf düşmesinin en önemli sebebi bu iki ulusun farklı toplum yapısından kaynaklanmaktadır. Türklerde gelenek, “Kağan’a tam teslim olma ve han sülalesinden bir erkek hayatta olduğu sürece hiç bir ailenin iktidar kavgası vermemesi” idi. Ancak bu durum Çin için söz konusu değildir. Çin’de sürekli olarak aileler arasında iktidar savaşları olmuş ve bu aileler sıklıkla imparatorun en mahrem bilgilerini Türklere hem de “bilâ ücret” vermişlerdir.</span></p>
				<p class="duzyazison-1"><span class="char-style-override-9">Aynı durum Türkler için Atilla’nın ölümünden sonra söz konusu olmuştur. Atilla’dan önce Türk kağanlarının monogami evlilikleri vardı. Töreye göre “kağanın gösterdiği oğlu ya da büyük oğlu” devletin başına geçebilirdi. Ancak Atilla ile bu gelenek bozulmuştur. Atilla, birden çok kadınla evlenmiş ve onlarca çocuğu olmuştur. Zaten onun ölümünden sonra muhteşem Avrupa Hun İmparatorluğunun hemen bölünüp parçalara ayrılması bu tezin en güçlü desteğidir.</span></p>
				<p class="duzyazison-1"><span class="char-style-override-9">Atilla’dan önceki Türk kağan ve hanlarının bir eşleri olmasına rağmen, komşu ülkelerin yöneticileri veya Çinlilerin gönderdikleri “hediye kızlar”, bugünkü adıyla “cariye” statüsünde olup çocuk doğurmaları kesinlikle yasaklanmıştı. Sadece “hatun” çocuk doğurma hakkına sahipti. Çok nadir de olsa cariyelerden biri hamile kalıp çocuk doğurursa bile o bebeğin yaşama şansı olmazdı. Bebek, mutlaka ipek bir iple boğulurdu.</span><span class="char-style-override-10"><a class="footnote-link" href="#footnote-225-3" id="footnote-225-3-backlink">3</a></span></p>
				<div class="footnote">
					<p class="dipnot"><a class="footnote-anchor" href="#footnote-225-3-backlink" id="footnote-225-3">3</a><span class="char-style-override-11"> Türklerde han sülalesi kutsal sayıldığı Cumhuriyet Türkiye’sine kadar tahttan indirilen bütün hanlar ve hanzadeler boğdurularak öldürülmüşlerdir.</span></p>
				</div>
				<p class="duzyazison-1"><span class="char-style-override-9">Kök (Gök) Türkler, Uygurlar, Hunlar, Karahanlılar, Selçuklular ve Osmanlılarda istihbaratçılık, iddia edilenin aksine, devletin kuruluşunda bile oldukça önemli fonksiyonlar icra etmiştir. Göktürklerin şamanları ve diğer din adamlarını istihbaratçı olarak kullanma geleneği bütün Türk devletlerinde sürmüştür. Özellikle Osmanlı Devleti’nde zaman zaman tekke ve zaviyeler Türk istihbarat teşkilatının en güçlü ve organize olduğu sosyal kurumlar olmuştur.</span></p>
				<p class="arabaslik" id="toc_marker-2-4">DIŞ İSTİHBARATTAN İÇ İSTİHBARATA YÖNELME İSLAM’LA BİRLİKTE GELDİ</p>
				<p class="duzyazison-1"/>
				<p class="duzyazison-1"><span class="char-style-override-9">Türklerin İslamiyet’e geçişinden sonra istihbaratçılığın farklılık arz ettiğini görüyoruz. Karahanlılara kadar Türk istihbaratçılığı ağırlıklı olarak dışa yönelikken, Karahanlılar ve Gaznelilerle birlikte içe de yönelmiştir. Gerçi İslam öncesi Türklerde iç istihbarat varlığını sürdürüyordu ama bu, tamamen kağanın konseyini (devlet konseyi) oluşturan beylerin, liderlerin ya da kağan ailesinin erkek fertlerini takip amaçlıydı.</span></p>
				<p class="duzyazison-1"><span class="char-style-override-9">Türkler, İslam’ı kabul ettikleri zaman, İslam dünyasında da ciddi mezhep çatışmaları yaşanıyordu. İslam’a girmekle kalmayıp, yıllardır süregelen mezhep çatışmalarının da içine dalmış oldular. Sünni itikadı tercih eden Türklerin büyük çoğunluğu, yüzlerce yıl sürecek mezhep çatışmaları ve savaşlarının en güçlü tarafı olacaklarını bilmiyorlardı.</span></p>
				<p class="duzyazison-1"><span class="char-style-override-9">Özellikle Yahudi Abdullah İbni Sab’e’nin kurduğu ve İslam’ı bölerek mutlak güç olmaktan çıkaran Şia mezhebi ile onun türevleri, İslam dünyasını kesintisiz bir iç savaşın içine sürükleyecekti. Bu iç savaştan dolayı İslam dünyasındaki istihbaratçılık, ağırlıklı olarak içe yönelik olacaktı.</span></p>
				<p class="duzyazison-1"><span class="char-style-override-9">Dönem dönem bu istihbarat şekli tamamen bir paranoyaya dönüşmüş, bilim adamları ve hekimler bile çok sıkı takibe alınmıştı. Bazı istihbaratçıların saraya sundukları raporlar yüzünden, İslam dünyasındaki birçok bilim adamı uzun süren sürgün hayatı yaşamışlardı. Farabi, Biruni, İbni Batuta bunlardan sadece birkaçı olacaktı. Özellikle Farabi’nin hayatı istihbaratçılardan çektiği, içler acısı bir yaşam öyküsüdür. İslam dünyasındaki bu iç istihbarat Selçuklulara kadar varlığını sürdürecekti. Ancak Büyük Selçuklular, batıya ilerledikçe, ataları Hun, Göktürk ve Uygurlar gibi istihbaratçılığın ağırlığını dışa yönelteceklerdi.</span></p>
				<p class="arabaslik" id="toc_marker-2-5">ANADOLU’DA İLK TÜRK İSTİHBARATÇILIĞI</p>
				<p class="duzyazison-1"><span class="char-style-override-9">Büyük Selçukluların istihbaratçılık geleneğini Anadolu Selçukluları sürdürmüştür. Anadolu kapılarına yönelen Selçukluların kılıç fethinden önce istihbaratçılar aracılığı ile bu toprakları ele geçirdiklerini görüyoruz.</span></p>
				<p class="duzyazison-1"><span class="char-style-override-9">Dünya gerillacılık tarihinin ilk örneklerinden olan Çaka Bey, Anadolu’nun doğu kapısından, Adalar Denizi’nden</span><span class="char-style-override-10"><a class="footnote-link" href="#footnote-225-4" id="footnote-225-4-backlink">4</a></span><span class="char-style-override-9"> çıkmayı başarmış bir komutan istihbaratçıdır. Çaka Bey, karada Bizans topraklarında ilerledikçe, yakaladığı önemli subay veya yerel yöneticilerin verdiği bilgileri derhal Sultan’a bildiriyor, konumuna veya durumuna göre haber aldığı kişiyi ya birçok hediyeler vererek özgür bırakıyor ya da öldürtüyordu.</span></p>
				<div class="footnote">
					<p class="dipnot"><a class="footnote-anchor" href="#footnote-225-4-backlink" id="footnote-225-4">4</a><span class="char-style-override-11">  Ege Denizi.</span></p>
				</div>
				<p class="duzyazison-1"><span class="char-style-override-9">Ege’ye varan Çaka Bey, kara harekâtı ve istihbaratçılığı ile yetinmemiş, denize de açılmıştır. Ege’deki ticari hayatı ve dünyanın diğer kıyıları ile olan bağını görmüş, derhal Sultan’a raporlar göndererek Ege denizini kontrol altına almayı önermiştir. Çaka Bey’in raporlarına ehemmiyet veren Sultan, kara birliklerini Ege’ye doğru kaydırarak hem Bizans’ı Anadolu’dan sökmüş, hem de istihbarata değer veren bu gerillacı komutanının arkasını boş bırakmamıştır.</span></p>
				<p class="duzyazison-1"><span class="char-style-override-9">Dikkat edilirse, Türklerin Anadolu’ya yayılışı, direkt ülkeyi ortadan ele geçirme yöntemiyledir. Kuvvet merkezi Orta Anadolu olmak üzere güneyden de Bizans’ı sıkıştıran Selçuklular, böylece Anadolu hâkimiyetini daha erken tamamlamıştır. Bunda Çaka Bey’in gerillacı taarruz ve istihbarı faaliyetlerinin katkısı oldukça büyüktür.</span></p>
				<p class="duzyazison-1"><span class="char-style-override-9">Kara kuvvetlerinin Ege’ye kaydırılması ile birlikte Ege Denizi’nde boy gösteren Türkler, kısa zamanda bu bölgedeki ticaretten en önemli payı almayı başarmışlardır. Bugün Batı Anadolu ile Ege’deki Bizans yerleşim birimlerinde yapılan kazılarda Selçuklu sikkeleri ve eşyalarının bulunması bu tezi güçlendirmektedir. Kara ekonomisine sahip olan Selçukluların günün en önemli ticaret merkezlerinden olan Ege havalisinde Bizans seçkinlerinin evlerine ürettikleri eşyalarla girmesi, aslında bu devletin istihbaratta Bizans’ı nasıl çepeçevre sarmaladığını gösteriyor. Günün istihbaratçılarının tüccar, gezgin ozan ve din adamı olduklarını göz önünde bulundurduğumuzda, bu iddianın hiç de yabana atılır yanı olmadığını görürüz.</span></p>
				<p class="arabaslik" id="toc_marker-2-6">ÖRNEK BİR OLAY</p>
				<p class="duzyazison-1"><span class="char-style-override-9">Milattan sonra 8. ve 9. Yüzyıllarda İslam kaynaklarında Beyâlıka (Pavlakîler) olarak adlandırılan, Manihenizm ile Hıristiyanlığın karışımı düalist bir mezhebe mensup olan Pavlosçuların yaşadıkları Yukarı Kızılırmak havzası ile Bizans arasında sürekli çatışmalar yaşanıyordu. Erzincan ile Erzurum arasında bulunan ve Samsat Çayı kenarında kurulu bulunan bir köyde dünyaya gelen Pavlos (Paulus) isimli bir şahıs tarafından kurulan bu Hıristiyani mezhebin bağlıları, Bizans tarafından zor kullanılarak Ortodoksluğa geçirilmeye çalışılıyordu. Hatta Bizans İmparatoru I. Mihael ve Leon tarafından iki kere soykırıma tabi tutulmuşlardı.</span></p>
				<p class="duzyazison-1"><span class="char-style-override-9">O sırada Abbasi hilafetine bağlı olan Anadolu’nun önlerine gelmiş olan Türkler, Pavlosçularla Bizans arasındaki bu durumu ajanlarından edindiği bilgilerle çok iyi değerlendirmeyi başaracaktı. 810’larda Bizans’la yapılan savaşta Pavlosçular Türklerin yanında yer almış ve Bizans orduları yenilgiye uğramışlardı.</span></p>
				<p class="arabaslik" id="toc_marker-2-7">SELÇUKLULARA KARŞI BİZANS-İRAN ORTAK OPERASYONU</p>
				<p class="duzyazison-1"><span class="char-style-override-9">Selçuklunun Anadolu’da önlenemez yükselişi bir yandan Bizans’a sürekli kan kaybettirirken diğer yandan da İran’ın batıya yayılmasına engel olur. Bu arada Adalar Denizi’ndeki ticaret gelirlerinin hatırı sayılır bir kısmına konması, Malta Şövalyeleri’ni ve adı geçen diğer iki ülke yöneticilerine karşı tedbir almaya iter.</span></p>
				<p class="duzyazison-1"><span class="char-style-override-9">Ancak Selçuklu Devleti’nin de zayıf bir noktası vardır. Şia mezhebinin kurumsal temsilcisi olan İran Devleti ile Bizans’ın ortak istihbarat faaliyetleri istenilen sonucu verir. Çalışmamızın ilerleyen sayfalarında da görülebileceği gibi tekke ve dergâhlar yüzyıllar boyu istihbarat sağlama merkezleri olmuşlardır. Selçukluya en büyük darbe, yine onun kalkınıp gelişmesinde ve yayılmasında büyük rol oynayan tekkeler aracılığı ile indirilecektir.</span></p>
				<p class="duzyazison-1"><span class="char-style-override-9">1219’da İslam dünyasında başlayan Moğol istilası ile Anadolu’ya sayısız derviş ve erenlerin göç etmesi ile sosyal yapı derinden etkilenir. 1230’da I. Alâeddin Keykubad’a yenilmesinden sonra dağılan Harezmşahlılar Devleti’nin Şia’nın bazı mezhep mensuplarının Anadolu’ya yerleştirilmesi, İran ve Bizans’a aradığı fırsatı verir. Harezm topluluklarının arasına karışan İran Şehinşahlığı’nın ajanları Anadolu’da kurulu bulunan Sünni ekolün dışındaki tekke ve zaviyelere sızarlar. Kısa zamanda bu tekke ve zaviyelerin büyük çoğunluğunun şeyhlik, naiplik gibi mevkileri kendileri de Türkmen olan bu ajanların eline geçer.</span></p>
				<p class="duzyazison-1"><span class="char-style-override-9">Anadolu’yu neredeyse tamamıyla etkisi altına alan Baba Resul (Baba İlyas) isyanı 1239’da başlar. Yani Harezm kabilelerinin Anadolu’ya kabul edilişinden tam 9 yıl sonra. Baba Resul, Alevi-Bektaşi tekkelerinde hâkimiyeti ele geçirip Nebilik ve Resullük iddiasında bulunur. Yanında bulunan en yakınları İran ajanlarıdır. Selçuklu Devleti’ni bir yıl uğraştıran ve büyük zayiatlar verdiren Baba Resul, 1240’ta Amasya Kalesi’ne sığınır. Burada yakalanarak idam edilir. Bu olaydan hemen sonra, İran Devleti’nden aldığı para ve asker yardımını gizlemeyen Baba İshak isyan eder. Bu isyan da Selçukluları “yoracak kadar” uğraştırır. Sonuçta İran ajanı olan Baba İshak yakalanıp öldürülür. Ancak Selçuklu da tükenmiştir artık. İki yıl sonra, 1243’te başlayan Moğol istilasına karşı direnecek gücü kalmamıştır.</span></p>
				<p class="duzyazison-1"><span class="char-style-override-9">1246’da Moğollarla yapılan savaş yetmiyormuş gibi Sultan 2. Gıyaseddin Keyhüsrev’in ölümü ajanların ekmeğine yağ sürer. Şehzadelerin saraylarına kadar sızan ajanlar, kısa sürede kardeşleri birbirine düşürür ve taht kavgası Moğol istilasından daha kötü sonuçlar doğurur. Anadolu’da her şehzade bir bölgeye hükmetmeye çalışırken, 1261’de İran ajanı Baba İlyas’ın oğlu Muhlis (Paşa) Mısır’dan gelerek Konya’daki Sultan 4. Rükneddin Kılıçarslan’a karşı savaşır ve kısa ömürlü de olsa, Konya merkezinde İran ve Bizans kontrollü bir hükümet kurmayı başarır. Sonrasında Selçuklu İmparatorluğu dağılır ve 1299’da Osmanlı Beyliği resmen devlet olduğunu ilan eder. Yine oldukça ilginçtir, Osmanlı Devleti de tekkede kurulur... Bu tekke, yıllarca Osmanlı’ya casuslar yetiştirmekle ünlenir.</span></p>
				<p class="arabaslik" id="toc_marker-2-8">OSMANLI’DA İSTİHBARATÇILIK</p>
				<p class="duzyazison-1"><span class="char-style-override-9">Osmanlılarda istihbarat faaliyetleri, kuruluş döneminde başlar. Osmanlılar, modern istihbaratçılık olarak tanımlanabilecek Martolos ve Voynuk teşkilâtları kurarak dış ve iç gelişmeleri sıkı takip altına almayı başarmışlardır. Bu teşkilâtlarda, özellikle Martolos’ta ağırlıklı olarak gayrimüslim tebaa çalıştırılmıştır. Hatta Bizans’a ajanlık yapan keşişlerden de faydalanılmıştır.</span></p>
				<p class="duzyazison-1"><span class="char-style-override-9">Osmanlı İmparatorluğu’nun Yükseliş Dönemi’nden itibaren yabancı devletler İstanbul’da elçilikler kurarak Doğu’dan düzenli istihbaratı sağlamalarına rağmen Osmanlı İmparatorluğu’nun buna teşebbüs etmemesi bazı çevreler tarafından eleştirilmektedir. Oysa Osmanlı Devleti hem tüccarlar ve seyyahlar hem de bizatihi yabancı elçilerden düzenli olarak bilgiler almayı başarmıştır.</span></p>
				<p class="duzyazison-1"><span class="char-style-override-9">Mühime Defterlerine bakıldığında, Osmanlı’nın bu alanda ne kadar başarılı olduğu görülecektir. Bu defterlerde padişahların Anadolu ve Rumeli Beylerbeyi’nden komşu ülkeler hakkında düzenli istihbarat ve karşı istihbarat faaliyetleri hakkında bilgi aldıkları sarih bir şekilde bellidir.</span></p>
				<p class="duzyazison-1"><span class="char-style-override-9">Mühime Defterlerinde özellikle hakan tarafından uç beylerinin komşu ülkeler hakkında istihbarat ve karşı istihbarat faaliyetlerine ağırlık vermeleri konusunda hükümler bulunmaktadır. Bu hükümlerde, ajanlar aracılığı ile komşu ülkelerin orduları ve bu orduların hareket tarzları konusunda çok bilgi toplamaları; bu bilgileri anında saraya bildirmeleri emredilmektedir.</span></p>
				<p class="duzyazison-1"><span class="char-style-override-9">Osmanlı’nın yalnız istihbarat toplama ve istihbarata karşı koyma, kontrespiyonaj yayma konusunda çalıştığını düşünmek bir yanılgı olur. Duraklama ve Gerileme Devirlerinde padişahlara sunulan risale ve lâyihalar</span><span class="char-style-override-10"><a class="footnote-link" href="#footnote-225-5" id="footnote-225-5-backlink">5</a></span><span class="char-style-override-9"> dikkatle okunduğunda birer istihbarat analiz raporlarından başka bir şey olmadığı görülecektir. Bu risale ve lâyihalar, ortaya çıkan bozuklukları anlattıktan sonra, bozuklukların sebeplerini ele alıyor. Akabinde de çözüm öneriyorlar. ‘Koçi Bey Risalesi’ ile ‘Tatarcık Molla Abdullah Efendi Risalesi’ türünün en önemli belgeleridir. Bu anlamda Osmanlı Devleti’nin, rakibi olan diğer imparatorluklardan hayli ileride olduğunu söyleyebiliriz.</span></p>
				<div class="footnote">
					<p class="dipnot"><a class="footnote-anchor" href="#footnote-225-5-backlink" id="footnote-225-5">5</a><span class="char-style-override-11"> Tasarı.</span></p>
				</div>
				<p class="duzyazison-1"><span class="char-style-override-9">Osmanlı’da kurumsal istihbaratçılık, Fatih Sultan Mehmet tarafından merkezi yönetimin kontrolüne alınacaktı. Doğu ve Batı’dan gelen binlerce istihbarat Divan’da toplanır ve analiz edilirdi. Fatih’in bu yöntemini Sultan 4. Murat Han ile Köprülü Mehmet Paşa başarı ile uygulayacaklardı. Bu yüzdendir ki ekonominin bozuk olması ve devlet hazinesinin sıfırı tüketmesine rağmen 4. Murat ile Köprülü dönemi Osmanlı’nın güçlü dönemlerindendir.</span></p>
				<p class="duzyazison-1"><span class="char-style-override-9">Fatih’in Divan Analizi yöntemini Sultan 2. Mahmut’un da başarıyla uyguladığını görüyoruz.</span></p>
				<p class="duzyazison-1"><span class="char-style-override-9">Osmanlı’da, Batılı tarzda istihbaratçılığın Sultan 3. Selim döneminde karşımıza çıktığını görüyoruz. Artık tekke ve zaviyelerin ağırlıkları yavaş yavaş kaybolmuş, oluşturulan bir gizli kadro ile devletin çelik çekirdeği oluşturulmuştur. 3. Selim’in böylesine bir yolu tercih etmesinin sebebi, tahta geçtiği yıl Fransa’da ihtilal yapılmış, imparatorluk yıkılarak yerine ulus devlet kurulmuş olmasıdır. Osmanlı’nın uluslar topluluğu olduğunu göz önünde bulunduran 3. Selim, görünen devlet yöneticilerinin yanı sıra, olağanüstü yetkilerle donatılmış 24 kişilik bir çekirdek devlet kadrosunu kurmayı kaçınılmaz görmüştür.</span></p>
				<p class="arabaslik" id="toc_marker-2-9">OSMANLI’NIN MGK’SI</p>
				<p class="duzyazison-1"><span class="char-style-override-9">1792’de Avusturya ve Rusya ile savaşan Osmanlı İmparatorluğu, artan savaş masraflarını halkın sırtına yükler. Zaten tarım ekonomisine bağlı olan halk, bu vergilerin altında gittikçe ezilmektedir. Rus elçiliğindeki diplomat kisveli ajanların kışkırtmaları sonucunda ulema, 3. Selim Sultanahmet Camii’nde Cuma namazı kılarken, isyana teşebbüs eder. Kızgın olan halk kitleleri ulemanın önderliğinde camiye baskın yapar. Yeniçeri askerlerinin yardımı ile Şeyhülislam (Yargıtay Başkanı) ve Sadrazam hayatını zor kurtarır ancak Sultan camide esir kalmıştır.</span></p>
				<p class="duzyazison-1"><span class="char-style-override-9">Padişah, halkın isteklerine boyun eğdikten sonra Saray’a dönmesine izin verilir. 3. Selim Han, Saray’a gelir gelmez, gelen istihbaratları değerlendirerek isyanın öncüsü olan birçok âlimi öldürtür, kimilerini zindana atarken kimilerini de sürgüne mahkûm eder. Sadrazam’ın bu olaydaki basiretsizliği karşısında derhal devletin çekirdek kadrosunu oluşturmaya başlar.</span></p>
				<p class="duzyazison-1"><span class="char-style-override-9">Diğer yandan Osmanlı orduları Tuna boyları ve Karadeniz’de ağır bir yenilgiye uğrar. Henüz resmiyet kazanmayan bu gizli komitenin tavsiyesi ile Sultan, savaş hakkında konuşulmasını yasaklar. Yasak bununla da kalmaz: İstanbul’daki bütün kahvehaneler kapatılır; sokaklarda toplu yürünmesi yasaklanır.</span></p>
				<p class="duzyazison-1"><span class="char-style-override-9">Temmuz 1792’de Padişah, kurduğu bu komiteyi Sadrazam’ın yetkilerine ortak eder. Hatta bazı konularda yetkileri Sadrazam’ın üzerindedir. Bu komite, bir nevi Osmanlı’nın Milli Güvenlik Kurulu’dur. Osmanlı Devleti’ne yapılan dış müdahalelerden dolayı Sadrazam’ın çaresiz kaldığı yerlerde bu komite devreye girmiş ve hayati kararları eyleme dökmeyi başarmıştır.</span></p>
				<p class="duzyazison-1"><span class="char-style-override-9">Ancak, gelişen sanayi ve kapitalist sermaye, artık imparatorlukları kemirmeye başlamıştır. 1793 yılında İstanbul ve devletin en önemli gelir kaynaklarından olan Mısır’da açlık baş gösterir. Öyle bir kıtlık yaşanır ki İstanbul ve Kahire sokakları açlıktan ölen insanlarla doludur. Osmanlı MGK’sı olan bu komite, çözüm üreteceğine, Padişah’ı sürekli yasaklar çıkarmaya yönlendirirler. Bu gizli komitenin Padişah’ı yanlış yönlendirdiğini söyleyen devlet adamları ise bir bir tasfiye edilmektedir. Kuruluşundan beri Osmanlı MGK’sına karşı çıkan Sadrazam Yusuf Paşa, öldürülerek malları kamulaştırılır. Rumeli Beylerbeyi’nin kafası kesilerek Saray duvarından günlerce halka teşhir edilir.</span></p>
				<p class="duzyazison-1"><span class="char-style-override-9">Reis Efendi ise, kahvesine zehir katılarak öldürülür. Artık İstanbul’da devlet yönetiminde olan insanların arasında ölüm kol gezmektedir. MGK, devleti tamamen ele almış ve istediği her ferman ya da beratı Padişah’a çıkarttırmaktadır.</span></p>
				<p class="duzyazison-1"><span class="char-style-override-9">Ölümün kol gezdiği 1793 yılında bilinmeyen sebeplerle İstanbul’da birbiri ardına yangınlar çıkar. Yangınlar öyle bir hale gelir ki Padişah’ın yaşadığı Topkapı Sarayı bile tehdit altındadır. Osmanlı MGK’sı, kendisine karşı en büyük güç olarak gördüğü Yeniçeri Ağası’nı bu yangınların sorumlusu olarak gösterip padişah tarafından idam edilmesi için ferman çıkartır. Yeniçeri’nin başına MGK’ya bağlı bir Ağa getirilir ama yine de ordunun bel kemiği olan bu kanada güvenilmemektedir.</span></p>
				<p class="duzyazison-1"><span class="char-style-override-9">Zaten ekonomisi kaybedilen savaşlar ve kıtlıklardan dolayı çökmekte olan Osmanlı Devleti’ne Nizam-ı Cedit adı altında yeni bir ordu kurdurulur. Bu ordu ile amaç, Yeniçeri’ye karşı bir güç dengesi oluşturmaktır. Ancak cephelerde savaşlarla boğuşmakta olan Yeniçeri’nin bunu düşünecek hali yoktur.</span></p>
				<p class="duzyazison-1"><span class="char-style-override-9">Fransa’dan ve İtalya’dan getirilen subaylar, Nizam-ı Cedit askerlerini eğitirlerken bir yandan da ülke genelinde geniş istihbarat faaliyetleri yürütürler. Osmanlı ordusunun gücü, mukavemetini ve savaş kabiliyetini raporlar halinde kendi ülkelerine bildirirler. Çekirdek kadro MGK, orduyu tamamen Fransız subayların kontrolüne bırakmış, İstanbul ve Anadolu’da yönetimden hoşnut olmayan Türklerin peşine düşmüştür.</span></p>
				<p class="arabaslik" id="toc_marker-2-10">İÇ MUHALEFETİN TASFİYESİ</p>
				<p class="duzyazison-1"><span class="char-style-override-9">3. Selim tarafından kurulan ve daha sonra Encümen-i Daniş olarak yeniden dizayn edilen ve artık gün yüzüne çıkacak olan Osmanlı MGK’sının en büyük çalışmalarından biri, iç muhalefeti sindirmek ve susturmaktır. Yapılanmasını İran İstihbarat Servisi’nden (3. Selim’den yüzyıllar önce yaşayan Sasani Hükümdarı Ardeşir’in örgütü) devşirerek alan Osmanlı MGK’sı, yöneticiler arasındaki kavgalarda taraf tutmuş ve birçok değerli devlet adamının harcanmasına sebep olmuştur.</span></p>
				<p class="arabaslik" id="toc_marker-2-11">2. MAHMUD DÖNEMİ VE BAŞBAKANLIK KOLTUĞUNDAKİ AJAN</p>
				<p class="duzyazison-1"><span class="char-style-override-9">3. Selim’in tahttan indirilerek yerine 2. Mahmut getirildi. Sultan 2. Mahmut tahta oturur oturmaz Mehmet Sait Halet Efendi’yi Sadaret (Başbakanlık) makamına oturtacağını söyleyince, 3. Selim’den kalan Osmanlı MGK’sı, adı geçen şahsın hem İngiliz hem de Fransızlara casusluk yaptığını söyler. Ancak 2. Mahmut, Saltanat Tahtını bir yerde borçlu olduğu ve sürekli kendisine akıl hocalığı yapan Halet Efendi’de ısrar eder. Bunun üzerine “çekirdek devlet” MGK, Halet Efendi’nin İngiliz ve Fransızlarla olan ilişkilerini hafiyelerin verdiği raporlarla Padişah’ın önüne serer. Padişah bütün bunlara aldırış etmez ve Halet Efendi’yi Başbakanlık görevine getirir.</span></p>
				<p class="duzyazison-1"><span class="char-style-override-9">3. Selim’in MGK’sının kendisine engel olma çabalarını Saray’daki muhbirlerden öğrenen Halet Efendi, Başbakanlık görevine gelir gelmez, çekirdek devletin yapısını değiştirmeye başlar. Derhal bazı üyeleri görevden alır, onların yerine yeni üyeler atar. Bir süre sonra da bazılarını çeşitli yollarla öldürtür.</span></p>
				<p class="duzyazison-1"><span class="char-style-override-9">Halet Efendi’nin, yeri gelince Padişah’ın bile önüne geçen bu “derin devlet” yapısını değiştirme gücü, Yeniçeri Ocağı’ndan gelmektedir. Ordunun en güçlü kesimini oluşturan Yeniçeri ağaları (generaller), Halet Efendi’nin has adamlarıdır. Saray’da darbe ve entrikalar yapan Halet Çelebi’nin 3. Selim’in kurduğu “çekirdek devlet” kadrosunu katlettirmesi, ileride Osmanlı’nın geleceğini etkileyen en önemli olay olacaktı.</span></p>
				<p class="duzyazison-1"><span class="char-style-override-9">Sultan 2. Mahmut dönemi de 3. Selim dönemi gibi karmaşık olaylarla geçti. Tahta çıktığı 1808 yılından Yeniçeri Ocağı’nın kaldırıldığı 1826 yılına kadar İstanbul ve taşrada baş gösteren karışıklıklar ve ayaklanmaların hepsinin temelinde bürokrasiye olan isyan, artan vergiler ve yönetimin kokuşması vardı. Mevcut düzenden rant sağlayan ve varlığını o ortamda yürütebilen Yeniçeri Ocağı, Saray ve Padişah’ı istediği gibi yönlendiriyor ve istediği kararları aldırabiliyordu.</span></p>
				<p class="duzyazison-1"><span class="char-style-override-9">Yeniçeri’yi yedeğine alan Sadrazam Mehmet Sait Halet Efendi, kendi oluşturduğu “çekirdek devlet” kadrosunun da gücünü kullanarak istediği kararları Padişah’a aldırıyor, devletin gidişatını düzenlemek ve yeniden yapılanma çabasına giren vezir, paşa ve diğer bürokratları tek tek ya sürgüne göndertiyor ya da Padişah fermanı ile öldürtüyordu.</span></p>
				<p class="duzyazison-1"><span class="char-style-override-9">Yıllardan beri süregelen Rus Harbi ve iç isyanlar, durumu daha da kışkırtıyordu. Ruslar, bu durumdan faydalanarak Osmanlı’dan Abhazya, Gürcistan, Besarabya, Eflak ve Boğdan’ı (bugünkü Romanya) istiyor ve Sırplara bağımsızlık talebini yineliyordu. Diğer yandan da Halet Efendi entrikaları Osmanlı sarayını tamamen sarmış bulunuyordu. Rumeli’den Hicaz’a kadar Osmanlı topraklarının her yerinde Halet Efendi’nin entrikaları kâbus gibi dolaşıyordu. Ortalığın böyle karışık olduğu bir dönemde Sultan Mahmut’un etrafında kimlerin bulunduğunu ‘Tarih-i Cevdet’te Cevdet Paşa şöyle anlatıyor:</span></p>
				<p class="duzyazison-1"><span class="char-style-override-9">“2. Sultan Mahmut Hazretleri, şehzadeliğinde Sultan 3. Selim Hazretleri ile birlikte kafes içinde söyleşirken ondan aldığı dersleri çok iyi hıfzetmiş ve şahin gibi kafesten çıkıp da saltanat tahtına oturduğunda zorbaların, özellikle Yeniçeri haydutlarının ortadan kaldırılmasını kararlaştırmıştı. 1812 yılında bu sırrını Halet Efendi’ye açtı. Ondan içtenlikli hizmet bekliyordu. Halet Efendi ise taşradaki zorbaların cezalandırılması konusunda aşırı derecede sertlik göstermekte olduğu halde, Yeniçerilere hadlerinin bildirilmesi konusunda ikiyüzlü ve hileli yol tutmuştu. Her gün bir mazeret ve bahane bularak ve türlü dolaplarla padişahı aldatıp oyalayarak Yeniçeri işini geciktiriyordu.</span></p>
				<p class="duzyazison-1"><span class="char-style-override-9">Kendi mevkiini korumak için de taşra görevlilerini soyup elde ettiği gelirleri Yeniçeri Ocağı ileri gelenlerine ve gerekli gördüğü başkalarına dağıtıyordu.”</span></p>
				<p class="duzyazison-1"><span class="char-style-override-9">Halet Efendi’yi anlatmaya devam eden Ahmet Cevdet Paşa, yeni üyelerden oluşan Osmanlı MGK’sının hemen hemen bütün üyelerinin Sadrazam’ın adamı olduğunu satır aralarında vurgular:</span></p>
				<p class="duzyazison-1"><span class="char-style-override-9">“Zamanın gereklerine ayak uydurarak devletin yöntem değiştirip işe yarayacak yeni bir ordu kurması zorunlu olduğundan, Padişah’ın adamlarından Silahtar Ali Bey gibi bazıları eski yöntem ve gidişi yererek Yeniçeri Ocağı’nın kaldırılması doğrultusunda Padişah’ın düşüncesi ile birlikte iseler de, Başçuhadar Seyyid Ömer Ağa ve Berberbaşı Ali Ağa gibi bazıları da Saray’da uygulanan eski yöntem ve protokolün bozulup değiştirilmesini hiç uygun bulmuyorlardı. Çünkü asker sınıfında değişiklik yapılırsa, bunun Saray’a bulaşacağını düşünüyorlar ve bu nedenle eski gidişin değiştirilmesinden sakınarak ve eski ocakların gayretlerini güderek Halet Efendi’den yana oluyorlardı.</span></p>
				<p class="duzyazison-1"><span class="char-style-override-9">Özellikle Ömer Ağa eski yöntemlere çok bağlı olduğundan, Padişah’ı çok sıkardı. Ama ona çok bağlı ve içi temiz bir adam olup Padişah tarafından çok sayılır ve gözetilirdi. Yürekli ve açık sözlü olduğu için her dediğini yürütüyordu.</span></p>
				<p class="duzyazison-1"><span class="char-style-override-9">Padişah, sarayın dışında Yeniçerilerin sıkıntısı, Saray’ın içinde de birtakım eski yöntem ve protokolün baskısı altında sıkılıp kendisini manevi bir kafes içinde göründüğünden, Yeniçerilerin işini bitirip Saray’daki kayıtları ve bağları kırıp nefes alarak yeni yöntemlerle devleti içinde bulunduğu perişanlıktan kurtarmak çaresini araştırmaktan ve güvendiği kişilerin ağızlarını aramaktan her ne kadar geri durmaz idiyse de, Halet Efendi her kapıyı kapatarak bu konuda kimseye meydan bırakmazdı.</span></p>
				<p class="duzyazison-1"><span class="char-style-override-9">Halet Efendi, perde arkasında oynattığı oyunun gerçek durumunu anlayıp Padişah’a bildirebilecek kişileri birer dolapla ya öteki dünyaya ya da taşrada bir göreve gönderiyor, önemli ve politik görevlere hep yeteneksizleri geçiriyordu. Bu türden yeteneksiz kişiler devletin önemli işlerini yürütmekten aciz olduklarından, her zaman Halet Efendi’ye başvururlardı. Herhangi bir engel çıkıp Halet Efendi de işin üstesinden gelemezse, pek çok hediyelerle kendine bağladığı Yeniçeri ileri gelenleri aracılığıyla güçlüğü çözüme bağlayarak, kendi varlığını devlete kimya ve herkesin derdine deva olduğu imajını oluştururdu. Yeniçeri ileri gelenleri hep adamı olduğundan, gerektiğinde birtakım gösteriler yaptırarak saltanat çevresini korkutup Saray’ın içinde ve dışında istediğini yerine getirirdi.”</span></p>
				<p class="duzyazison-1"><span class="char-style-override-9">Saray ve ülke bürokrasisine bu kadar hâkim olan Halet Efendi, özellikle İngiliz Elçiliğinin kendi etrafında kurduğu ajanlar ordusunun yönlendirmesi ile ülke genelinde terör estiriyordu. Osmanlı’ya bağlı ve çok güçlü olan hatta Napolyon’un yaptığı “tam bağımsızlık” teklifini elinin tersi ile iten Tepedelenli Ali Paşa gibi bir devlet adamı ile Padişah’ın arasını bozmuş ve çevirdiği entrikalarla Tepedelenli’nin isyan etmesine sebep olmuştu. Bu isyanla birlikte Osmanlı’nın Balkanlar’daki egemenliği kâğıt üstünde kalmıştı.</span></p>
				<p class="arabaslik" id="toc_marker-2-12">VİYANA KONGRESİ</p>
				<p class="duzyazison-1"><span class="char-style-override-9">Bugünkü Avrupa Birliği’nin tarihsel temeli olan Viyana Kongresi, yine Halet Efendi’nin marifetleri sayesinde Türkiye’siz yapıldı. Napolyon döneminin sona ermesi ile devletlerarası dengeyi kurmak için toplanan Viyana Kongresi’nde Osmanlı Devleti delegelerinin bulunamayışını bazı yerli tarihçiler şöyle açıklıyorlar:</span></p>
				<p class="duzyazison-1"><span class="char-style-override-9">“Osmanlı Devleti’nin de kongreye delege göndermeye yetkisi vardı. Fakat içeride pek çok güçlükleri olup gözlerini dış meselelere çeviremiyordu. Üstelik 3. Selim’in tahttan indirilmesi olayında ölen yetenekli kişilerin yerleri boş kalıp gerçekten devlet adamı denecek kişiler yetişmemişti.”</span></p>
				<p class="duzyazison-1"><span class="char-style-override-9">3. Selim’in kıymetli devlet adamlarının taht kavgaları sırasında öldürüldükleri doğrudur. Ancak bu tarihçilerin unuttukları veya yorumlamak istemedikleri Halet Çelebi isimli bir felaket Osmanlı Sarayı’ndaydı. Çift taraflı ajan Halet Çelebi, devletin üst düzey bürokratları arasında yaptığı kıyım ile onların yerine ehliyetsiz, beceriksiz kişileri getirtmesi ile 3. Selim’in oluşturduğu Osmanlı MGK’sı üyelerinin yeri boş kaldı.</span></p>
				<p class="duzyazison-1"><span class="char-style-override-9">Halet Çelebi, İngiliz ajanlarının yönlendirmelerine kanmayıp Viyana Kongresi’ne Türk delegeleri gönderseydi, bugün Avrupa ve Türk tarihi çok başka bir mecrada akıyor olacaktı. Halet Efendi’nin bürokraside yaptığı katliam ve tasfiyeler yüzünden Osmanlı Devleti’nde siyasi müzakerelere katılabilecek ve başka ülkelere çalışmayan ileri düzeyde Batı dillerini bilen üst düzey bürokrat yoktu. Dışarıda gelişen olaylar hakkında ise Fenerli Rum tüccarlardan bilgi alabiliyorlardı.</span></p>
				<p class="duzyazison-1"><span class="char-style-override-9">Osmanlı Devleti’nin Viyana Kongresi’ne katılmayışını Cevdet Paşa şöyle değerlendiriyor:</span></p>
				<p class="duzyazison-1"><span class="char-style-override-9">“Bu kongreye katılmak üzere Avusturya Başbakanı Metternich’in delege göndermemiz için yaptığı çağrıya Osmanlı Devleti şu düşünce ile uymadı: Hükümet bu öneriyi, her şeyden önce gereği gibi incelemeyip delege göndermekten uzak durdu. Çünkü devlet, Avrupa devletlerinden bazılarıyla ilişki kurup ittifak etmek yolunu bir süreden beri kendisi için yeni bir politika olarak tutmuşken, Avrupa politikasının bir kararda olmamasını deneyimlerle anladıktan sonra bu ittifak politikasında sıtkı sıyrılarak eskiden beri izlediği yansızlık politikasına dönmüş ve bunun da yararını görmüştü. Şöyle ki: Napolyon ile ittifak etmekten uzak durup Bükreş Barış Antlaşması’nı kabul ile yakayı kurtarmış olduğundan, şimdi Viyana Kongresi’ne delege gönderip de ülkenin bütünlük ve dokunulmazlığını devletlerin ortak güvencesi altına aldırması Metternich tarafından bildirildiğinde duraksayarak;</span></p>
				<p class="duzyazison-1"><span class="char-style-override-9">a-) Acaba söz konusu güvence Rusya’yı kuşkulandırır mı?</span></p>
				<p class="duzyazison-1"><span class="char-style-override-9">b-) Osmanlı Devleti’nin güvence istemesi, geleceğine güveni olmadığı düşüncesini uyandırmaz mı?</span></p>
				<p class="duzyazison-1"><span class="char-style-override-9">c-) Rusya’nın Osmanlı Devleti’ne geri vermeyi antlaşma ile kabul ettiği kaleler konusu kongre gündemine gelip de geri alınmazsa, Osmanlı Devleti’nin bu kaleleri isteme hakkı büsbütün yitirilmez mi?</span></p>
				<p class="duzyazison-1"><span class="char-style-override-9">d-) Bu kalelerin geri verilmesi Bükreş Antlaşması’nın koşulları gereğinden olduğu çok açık iken, geri verme işleminin yerine getirilememesi durumunda, antlaşmalara verilen sözlere güven almayıp iş kuvvet kullanmaya ve yenmeye kalacağından, Viyana’da verilecek ortak güvenceye güvenilir mi?</span></p>
				<p class="duzyazison-1"><span class="char-style-override-9">Viyana Kongresi’ne katılmaktan çekinmenin başlıca nedenlerinden biri de, Sırbistan’ın ayrıcalıklarının gündeme getirilmesi konusuydu. Oysa Osmanlı Devleti korktuklarının hepsine daha sonra, yani Yeniçeri Ocağı’nın kaldırılmasının ardından Akkerman Antlaşması’nda uğradı.”</span></p>
				<p class="duzyazison-1"><span class="char-style-override-9">Osmanlı Devleti, sanayisi güçlü olan Avrupa’dan bu ajan Başbakan’ın marifetiyle kendisini çıkarmış ve onların desteğinden yoksun bırakarak yalnızlığa mahkûm olmuştur. Bir Avrupa devleti iken, kendi elleri ile kendini Avrupa Hukuku alanı dışına attı.</span></p>
				<p class="arabaslik" id="toc_marker-2-13">İÇ KARIŞIKLIKLAR</p>
				<p class="duzyazison-1"><span class="char-style-override-9">Osmanlı Devleti, dışarıda kendi (aslında Halet Efendi’nin) elleri ile kendini izole ettirirken, diğer taraftan da içeride karışıklıklar birbirini kovalıyordu. Yeniçerilerin semer kaldırma</span><span class="char-style-override-10"><a class="footnote-link" href="#footnote-225-6" id="footnote-225-6-backlink">6</a></span><span class="char-style-override-9"> olaylarından dolayı karada ve denizde tam üç gün üç gece çarpışıyorlardı. Bu esnada Yeniçeri’nin medrese öğrencilerine yaptığı zulüm, Kürt hamallardan birin karısına sarkıntılık etmesi, öğrenci ve Kürt hamalların isyanı, Ermenilerin isyan girişimleri gibi olaylar devleti bir açmazın içine sokuyordu.</span></p>
				<div class="footnote">
					<p class="dipnot"><a class="footnote-anchor" href="#footnote-225-6-backlink" id="footnote-225-6">6</a><span class="char-style-override-11">  Bir ortadan (bölükten) diğer ortaya geçme.</span></p>
				</div>
				<p class="duzyazison-1"><span class="char-style-override-9">Yine Halet Efendi’nin maharetiyle meydana gelen Tepedelenli Ali Paşa isyanı, Mora, Sisam ve Girit’te karışıklıklar, Rumlar arasında başkaldırmalar, üstelik bu başkaldırıların İstanbul’u merkez alması, Eflak ve Boğdan’daki karışıklıklar devletin her yönden güçsüzlüğünü ortaya koyuyordu.</span></p>
				<p class="duzyazison-1"><span class="char-style-override-9">Rum Ortodoks Patriği Gregoryus, Mora’da isyan eden Rumları yönlendirdiği ortaya çıkınca Hıristiyanların kutsal günü olan Paskalya’da azledildi. Osmanlı Devleti’nde din adamları idam edilemezdi yasa gereği. Fener Patrikhanesi’nin orta kapısında asıldı. Mora isyanını yönlendiren üç Metropolit de İstanbul’un Balıkpazarı, Kaşıkçılar Hanı ve Parmakkapı gibi yerlerde asıldılar.</span></p>
				<p class="duzyazison-1"><span class="char-style-override-9">Bu sırada Sadaret makamına mertliği ile bilinen ve doğru sözünü esirgemeyen Benderli Ali Paşa getirildi. Benderli Ali Paşa’nın sözünü esirgememesi, devlet idaresini bilmesinden dolayı Halet Efendi “saltanatının sarsılacağından endişelenerek” bir ayak oyunuyla onu önce Kıbrıs’a sürdürdü. Ardından da orada öldürttü.</span></p>
				<p class="duzyazison-1"><span class="char-style-override-9">Benderli Ali Paşa’dan kurtulan Halet Efendi, bu sefer, kendisinin sözünden çıkmayan Salih Paşa’yı Sadaret makamına getirdi. Salih Paşa’nın bu göreve gelmesinden sonra iç karışıklıklar daha da arttı. Tarih-i Cevdet’te Salih Paşa döneminden şöyle söz ediliyor:</span></p>
				<p class="duzyazison-1"><span class="char-style-override-9">“Salih Paşa Sadrazam olduğunun ertesi Salı günü İstanbul’un birçok yerinde 12 Rum öldürttü. Bunlardan biri Arnavutköy Başpapazı idi. Onu izleyen Çarşamba günü 7 Rum daha idam ettirdi. Bu idamlardan cesaret alan Müslüman vatandaşlar, Kalas’ta Rumların Müslümanlara yaptıkları alçaklıkların öcünü almak için, bazı nedenlerle şahsi kin besledikleri Rumları öldürmeye başladılar.” </span></p>
				<p class="duzyazison-1"><span class="char-style-override-9">Görüldüğü gibi Halet Efendi’nin maşası Salih Paşa yönetimi, var olan kaosu daha da arttırıyordu. Durumun vahametini anlayan Sultan, bir süre sonra kendisinin oluşturduğu gizli MGK’nın da yardım ve desteği ile Yeniçeri Ocağı’nı tamamen ortadan kaldırmayı başarır.</span></p>
				<p class="arabaslik" id="toc_marker-2-14">CAMİDEKİ HIRİSTİYAN VE AJAN İMAM</p>
				<p class="duzyazison-1"><span class="char-style-override-9">Osmanlı’da sona yaklaşmanın belirginleştiği dönemde istihbaratın ağırlıklı olarak içeriye yöneldiğini görüyoruz. Avrupa devletlerinin iç siyasete müdahale etmesi hatta bazı sadrazamların padişahtan çok Rus, İngiliz veya Fransız elçilerinin sözleri ile hareket etmesiyle, istihbarat bir ara tamamen basit muhbirliğe dönüşecek kadar düzeysizleşti. İşte bu karmaşanın düzeltilmesi için Padişah tarafından Hekimbaşı Mavroyani Paşa Osmanlı Gizli Polisi’ni düzene sokmakla görevlendirilir. Osmanlı’da Padişah hekimlerinin hemen hemen tümü gayrimüslim olup büyük çoğunluğunun çift taraflı ajan olduğu artık bilinmektedir.</span></p>
				<p class="duzyazison-1"><span class="char-style-override-9">Mavroyani Paşa, Osmanlı Gizli Polis Teşkilâtı’nın İngiliz Sefiri Stratfort Canning’in telkini ile kurulduğunu anlatıyor. Saray’ın İngilizlerden gelen bu teklifi kabul etmemesine rağmen, hürriyet kahramanı olarak gösterilen Tanzimat’ın patronu Mustafa Reşit Paşa tarafından Polis İstihbarat Teşkilâtı hayatiyet kazanır.</span></p>
				<p class="duzyazison-1"><span class="char-style-override-9">Osmanlı Gizli Polis Teşkilâtı’nı kuranların arasında bir başka ilginç isim de Ahmet Rasim Paşa’dır. Yeniçeri katliamında kadın elbisesi giyerek kurtulan Ahmet Rasim’in, babası da kendisi gibi Yeniçeri, annesi ise Rum’dur. Atina’da Hıristiyan inançlarına göre yetiştirilen Ahmet Rasim, İstanbul’da dragoman (ajan) olarak çalışır. Dragomanlıktan paşalığa kadar yükselmeyi başaran ender insanlardan biri de Ahmet Rasim’dir. Evlilik yolu ile akrabalık bağı kurduğu Mithat Paşa’nın Gizli Polis Örgütü’nde de çalışır. İlginç bir benzerlik olacak ki, ikisi de gayrimüslim olan bu gizli polis şefleri, Osmanlı’daki muhalefeti en sert şekilde susturmaya çalışan şahıslar olarak teşkilâtın tarihinde yerlerini almışlardır.</span></p>
				<p class="duzyazison-1"><span class="char-style-override-9">Aslen Giritli olan Mavroyani Paşa’nın kaleme aldığı tahmin edilen ve var olan iki nüshası da Fransız Ulusal Kütüphanesi’nde “çok özel” bölümde korunan kitapta, oldukça ilginç bilgilere rastlıyoruz:</span></p>
				<p class="duzyazison-1"><span class="char-style-override-9">“Önce, Batı ülkelerindeki istihbarat örgütleri incelenmeye başlanır. Paris’te Vidocq’un tecrübesi üzerinde durulur. Vidocq, sahtekârlıktan yıllarca hapis yatmış, sonra da Napeleon Bonapart zamanında itibar kazanmış ve müthiş bir gizli emniyet teşkilâtı kurmuştur. Napeleon döneminden sonra da yıllarca gizli polis olarak çalışmış, emekli olduktan sonra da hizmetlerine karşılık olarak bir gizli polis bürosu açmasına izin verilmiştir. Osmanlı Devleti bu alanda hazırlık içinde iken Paris Elçiliğimizdeki Sefels Soldenhof Efendi’ye Vidocq’un tecrübelerinden yararlanması önerilmiştir. Bu nedenle geniş bir rapor hazırlanmış ve bu rapor elçi Caning’in Osmanlı Polis Şefi olarak uygun gördüğü ve Mustafa Reşit Paşa’nın da kabul ettiği Civinis Efendi’ye takdim edilmiştir.</span></p>
				<p class="duzyazison-1"><span class="char-style-override-9">Korfu veya Kefelonyalı bir Rum olan Civinis Efendi yıllarca St. Petersburg’da kalmış ve Çariçe’nin hizmetine girmiştir. Adı bir hırsızlık olayına karışınca, Anadolu’ya kaçarak, burada uzun süre imam kıyafetiyle dolaşmış ve camilerde hocalık yapmıştır. Daha sonra Comde de Qivereso adı altında zengin bir İtalyan turisti kimliği ile yatla dolaşan bir maceracı olarak Ege adalarında ortaya çıkmıştır. İstanbul’a yerleşmiş ve zengin Rum aileleri ile iyi ilişkiler kurmuştur.</span></p>
				<p class="duzyazison-1"><span class="char-style-override-9">Civinis, Mustafa Reşit Paşa’yı da etkilemiş ve Caning’in önerisi ile Albay rütbesi alarak gizli polis şefi olmuş, böylece ilginç bir gelenek başlatılmıştır. Yıllarca Rus sarayında çalışmış Civinis gibi bir kişi, İngiliz Elçisi’nin isteği ile Osmanlı Gizli Polisi’nin başına getirilmiştir. Civinis Efendi görev yaptığı sürece özel hayatla ilgili bilgileri öne çıkaran bir muhbir ağı kurmuş, örgütü Pera konaklarını, sarrafları, tanınmış paşaları izlettirmiştir. Elde edilen bilgilerin siyasi amaçlarla kullanılması, ince dengeleri sarsmış olmalı ki, örgüt sonradan kapatılmıştır.</span></p>
				<p class="duzyazison-1"><span class="char-style-override-9">1863 yılında, Gizli Polis Örgütü’nün yeniden açıldığını belirten Mavroyani Paşa, bu tarihte Osmanlı Gizli Polisi’nin başına büyük sayıda bir Katolik Ermeni grubunun girişimi ve başka nedenlerle, Dniester kıyılarında doğmuş olan bir baronun getirildiğini bildiriyor. Osmanlı Gizli Polis Teşkilâtı’nın başına getirilen bu şahıs, kendinden sonra gelen istihbaratçılara oldukça köklü bir geleneği miras bırakıyor.</span><span class="char-style-override-10"><a class="footnote-link" href="#footnote-225-7" id="footnote-225-7-backlink">7</a></span><span class="char-style-override-9">  </span></p>
				<div class="footnote">
					<p class="dipnot"><a class="footnote-anchor" href="#footnote-225-7-backlink" id="footnote-225-7">7</a><span class="char-style-override-11"> Yakın tarihlerde ABD’ye bilgi satan istihbaratçıların konumunu çözümlemede bu şahsın pratiğini öğretici olarak bulmak mümkündür.</span></p>
				</div>
				<p class="duzyazison-1"><span class="char-style-override-9">Osmanlı Gizli Polisi’nin başında bulunan ve Mavroyani Paşa’nın anlatımıyla Baron C olarak anılan bu şahıs; yabancı bir elçiye, elde ettiği bir anlaşma taslağının kopyasını satıyor. Bu taslağa göre Osmanlı Devleti, o elçinin devletine karşı, savunma ve saldırı amaçları ile başka devletle anlaşmaya varmış, taslağı elde eden büyükelçi, çok sinirli bir şekilde hemen Sadrazam Ali Paşa’nın makamına çıkmıştır.</span></p>
				<p class="duzyazison-1"><span class="char-style-override-9">Ali Paşa taslağı gördükten sonra, çekmecesinden başka bir taslak çıkarıyor. Viyana’daki Osmanlı Elçisi’nin büyük bir para ödeyerek elde ettiği bu taslağa göre ise bu yabancı elçinin devleti Osmanlı Devleti aleyhine bir taksim anlaşması imzalamıştır. Durum inceleniyor ve taslaklar karşılaştırılıyor. Sonunda anlaşılıyor ki, her iki taslak da Baron C’nin kaleminden çıkmış. Ali Paşa, bu durum karşısında küplere biniyor. Ancak yabancı elçi bu sefer Gizli Polis Şefi’ni savunuyor Hatta terfisini bile istiyor. Baron C ise başka bir olay sebebiyle görevden alınıyor. Böylece büyük bir servet sahibi olarak Osmanlı topraklarını terk ediyor.</span><span class="char-style-override-10"><a class="footnote-link" href="#footnote-225-8" id="footnote-225-8-backlink">8</a></span><span class="char-style-override-9"> </span></p>
				<div class="footnote">
					<p class="dipnot"><a class="footnote-anchor" href="#footnote-225-8-backlink" id="footnote-225-8">8</a><span class="char-style-override-11"> Vecihi Timuroğlu, Dersim Tarihi, s.178)</span></p>
				</div>
				<p class="duzyazison-1"><span class="char-style-override-9">Doktor Mavroyani Paşa, Osmanlı tarihinin önemli tanıklarındandır. Zengin bir Rum ailesinin damadı olmasının yanı sıra, tıp alanında da önemli bir isimdir. Sultan 5. Murat’ın doktoru olan Desjardin, bu ünlü casus hekimi şöyle anlatır:</span></p>
				<p class="duzyazison-1"><span class="char-style-override-9">“Doğu’da Abdülhamit’in doktorunun parmağı olmayan hiçbir siyasi olay hatta hiçbir özel nitelikte olay yoktur. Kendisi kısa süren 5. Murat dönemi ile Abdülhamit idaresinin gizli tarihi hakkında çok özel şeyler bilmektedir. Eğer hatıralarını yazabilseydi, tarihçilerimize ve diplomatlarımıza çok şey öğretecekti.”</span></p>
				<p class="duzyazison-1"><span class="char-style-override-9">Mavroyani Paşa’nın öldüğü 1902 yılında Desjardin, Osmanlı Devleti hakkında bir kitap yazar. Kitabın adı oldukça ilginçtir: ‘Casuslar Ülkesinde’. Yazar, kitabında Mavroyani Paşa’yı tanık göstererek Sultan Abdülaziz’in intihar etmediğini, öldürüldüğünü anlatıyor. Hatta Mavroyani’nin, bir kayık gezintisinde katillerin Çırağan Sarayı’na girdiği pencereyi kendisine gösterdiğini iddia ediyor.</span></p>
				<p class="arabaslik" id="toc_marker-2-15">BİR KONTRA ÖRGÜTÜ: YENİ OSMANLILAR</p>
				<p class="duzyazison-1"><span class="char-style-override-9">Devletin sürekli toprak kaybı, ekonominin hızla çökmesi ile birlikte meydana gelen buhran, en çok istihbarat servisinin işlerini yoğunlaştırır. Osmanlı aydınları arasında kurulan Talebe-i Ulum ve Fedailer Cemiyeti gibi sivil muhalefet, Osmanlı Gizli Polisi’ni harekete geçirir. Bu iki örgüt mensuplarına yönelik yürüten operasyonlar, işkenceler umulan sonucu vermez. Hatta Türk işkencecilerinin dünya işkence literatürüne sokmayı başardığı “tabutluk” kavramı, Osmanlı Gizli Polisi’nin marifetidir.</span></p>
				<p class="duzyazison-1"><span class="char-style-override-9">Nuri Dersimi’nin ‘Dersim Tarihi’ isimli kitabının 252. sayfasında Namık Kemal’den aktararak tabutluk işkencesini şöyle anlatır:</span></p>
				<p class="duzyazison-1"><span class="char-style-override-9">“Sanıklara yapılan işkenceleri Namık Kemal’den dinleyelim:</span></p>
				<p class="duzyazison-1"><span class="char-style-override-9">... Biçareyi, namına polis tesmiye ettikleri (polis adı verdikleri) mazik-i ıstıraba gönderirler (...) Bu polis, içine yan yana iki kişi sıkışmayacak kadar dar olan bir nevi dolaptır ki, yalnız tepesinde bir ufak deliği vardır. Sorguda bulunan biçareyi güya doğru söylemesine medar kılmak için onun içine tıkarlar ve kapısını kapatırlar. Ekmekle sudan başka bir şey vermezler. İçinde iskemle gibi bir şey olmadığından herif oturamaz. Yatmak, hiç mümkün değildir. Yalnız, çarmıha gerilmiş gibi ayaktadır.”</span></p>
				<p class="duzyazison-1"><span class="char-style-override-9">Muhalefeti bir türlü sindiremeyen Osmanlı Gizli Polisi, kontra bir örgüt kurar. Bu örgütün adı, Yeni Osmanlılar Cemiyeti’dir. Örgütün kurucuları ve yöneticilerinin tümü ajandır. Örgütün bir diğer özelliği de üyelerinin tümünün devlet memuru olmalarıdır. Bu kontra örgütün yegâne işi, muhalefeti bölmek ve “yönetime sadık muhalefet” oluşturmaktır. Devletin üstün çıkarlarıyla barışık olan bu “memur-aydın” grubu, kendilerine verilen görevi layıkıyla yerine getirirler. Ancak, örgüte üye olup da onun üstlendiği kontra misyonun farkında olmayan bazı şahıslar 1867 yılında gözaltına alınır. Mahmudiye Zırhlısı’nda sorgulanan örgüt üyelerinden Veliyüddin Efendi, ifade verenden çok, sorgulayan gibi davranır. Sorulara oldukça sert cevaplar verir. Hatta kendini tutamaz, Bakanlar Kurulu üyelerine ağır hakaretlerde bulunur. Onun bu tavrından dolayı uyarmak isteyen sorgu hâkimine kelimenin tam anlamıyla bir “Osmanlı tokadı” yapıştırır. Sorgu hâkimi, bu sert tokadı yedikten sonra ne ile karşılaştığını fark etmiştir artık.</span></p>
				<p class="duzyazison-1"><span class="char-style-override-9">Yeni Osmanlılardan sonra kurulan Jön Türk Hareketinin büyük bir potansiyele sahip olmasına rağmen “efendisini sarsmayan bir muhalefet” gösterdiğini göz önünde bulundurduğumuzda, Osmanlı MGK’sının uygun gördüğü “terbiye edilmiş muhalefet” formülünün tuttuğunu görürüz.</span></p>
				<p class="arabaslik" id="toc_marker-2-16">2. ABDÜLHAMİT’İN KURDUĞU AJANLIK VE PARA-MİLİTER ÖRGÜTLER</p>
				<p class="duzyazison-1"><span class="char-style-override-9">19. Yüzyıl’ın sonlarına doğru devlet İstihbaratı geliştirilmiş, hafiye ağı devletin merkezini güçlendirmede en önemli araç haline getirilmiştir. Enver Ziya Karal ve bazı tarihçilere göre 2. Abdülhamit devrinde sadece İstanbul’da bulunan Yıldız Hafiye Örgütü’nün ajan sayısı 4.000 civarındadır. Yıldız Teşkilât’ı ile birlikte devlet merkezinde “iç düşman” artık kurumsallaşmış ve yönetim biçimi ne olursa olsun sürekli ve kesintisiz varlığını sürdürmüştür.</span></p>
				<p class="duzyazison-1"><span class="char-style-override-9">Yıldız Hafiye Teşkilâtı, Alman İmparatoru “Hacı” Wilhelm’in İstanbul’u ziyareti sırasında Padişah’a bir Alman polis şefini tavsiye etmesi üzerine şekillenir. Wilhelm’in teklifini kabul eden 2. Abdülhamit, istihbarat örgütünü bu Alman polis şefine kurdurur ve uzun yıllar başkanlığını da ona emanet eder. Hatta ilerleyen zamanlarda teşkilâtın büyümesi ve daha da aktif hale getirilmesi için Alman makamlarından yeni uzman ajanlar istenir. Almanya, Weiss, Schirmen ve Tresckou isimli üç istihbarat polisini İstanbul’a, Sultan’ın emrine gönderir. Bu üç casus, o gün için çok büyük bir rakam olan yıllık 12.000 mark karşılığında hizmetlerini Padişah’a sunacaklardır.</span></p>
				<p class="duzyazison-1"><span class="char-style-override-9">Profesyonel Alman istihbaratçılarının yanı sıra Sultan 2. Abdülhamit, tekke ve tarikatlardan da olabildiğince faydalanmıştır. İstanbul veya Anadolu’nun en ücra köyündeki en ufak kıpırdanma, tarikat ve tekke mensupları vasıtasıyla direkt Sultan’a bildirilirdi. Sultan, tarikatları kendisine bağlamak için yaklaşık 8 dergâhın da bendegânı (müridi) olmuştur.</span></p>
				<p class="duzyazison-1"><span class="char-style-override-9">Yıldız hafiyelerinin jurnalleri İstanbul’da adeta terör estirir. Bir umacı gibi toplumun her kesiminde ve her mekânda dolaşmaktadır. Hüseyin Cahit Yalçın, o günlerde yaşadıkları psikolojiyi şöyle anlatıyor:</span></p>
				<p class="duzyazison-1"><span class="char-style-override-9">“Orta yerde sanki kimliği bilinmez bir umacı, hepimizi yutmaya hazır bir ifrit vardı.”</span></p>
				<p class="duzyazison-1"><span class="char-style-override-9">En basit memurdan Sadrazam’a kadar herkes jurnalci olabiliyor. Jurnalcilik öyle bir hal alıyor ki Beşiktaş Muhafızı Vasıf Paşa bile, “Bizim gözetleme memurlarımıza iş kalmadı. Sadrazam, bu görevi kusursuz yerine getiriyor; durmadan saraya jurnal verip duruyor!” demekten kendini alamaz...</span></p>
				<p class="duzyazison-1"><span class="char-style-override-9">Jurnallerden dolayı İstanbul hapishaneleri tamamen dolmuştur. Öyle ki, 2. Meşrutiyet’ten sonra tutuklular arasında yapılan soruşturmada, birçoğunun neden tutuklandığını bilmedikleri müşahede edilir.</span></p>
				<p class="duzyazison-1"><span class="char-style-override-9">19. Yüzyıl’da yaşanan iç ve dış olaylar, Abdülhamit’i Yıldız İstihbarat Teşkilâtı’nı kurmaya itmiştir aslında. Padişah, hatıratında, “Yabancı devletler kendi emellerine hizmet edecek kimseleri vezir ve sadrazam mertebesine kadar çıkarabilmişlerse, devlet emniyet içinde olamazdı. Doğrudan doğruya şahsıma bağlı bir İstihbarat Teşkilâtı kurmaya, bu düşünce ile karar verdim. İşte düşmanlarımın ‘jurnalcilik’ dedikleri teşkilât budur!” ifadeleri ile bu teşkilâta neden ihtiyaç duyduğunu belirtmektedir.</span></p>
				<p class="duzyazison-1"><span class="char-style-override-9">2. Abdülhamit’in Teşkilât kadrosundan beklediği diğer bir husus, kendi tahtına yönelik komploları ortaya çıkarmaktı. Onun bu yolda yürüttüğü operasyonlar, sadece imparatorluğun içinde yapılmamış, Avrupa’da kendisine karşı gruplaşan Jön Türklerin bulunduğu Paris, Londra, Brüksel, Cenevre ve Kahire gibi şehirleri de kapsamıştır.</span></p>
				<p class="duzyazison-1"><span class="char-style-override-9">Alman uzmanlar tarafından kurulan polis örgütü, hafiyelik (muhbirlik) benzeri bir yapılanmayı genel güvenlik prensibi haline getirir. 1896 yılında yayımlanan Polis Nizamnamesi’nin verdiği yetkilere göre hafiye ve polis mahkeme izni olmadan neredeyse insanın yatak odasına kadar müdahale edebilir bir konuma getirilir:</span></p>
				<p class="duzyazison-1"><span class="char-style-override-9">“Polis, derunu hanelerin ahvaline (evlerin içlerine, en gizli yerlerine) ve mahallata gelip giden eşhasa (mahallelere gelip giden kişiler) dair mahalle bekçileri ile muhtarlardan vesair herhangi bir kimseden devamlı bir şekilde malumat (bilgi) isteyecektir. (...) Polisten mütemadiyen, han ev ve dükkânların gizli ve açık şekilde tasarruf edeceklerdir.”</span></p>
				<p class="duzyazison-1"><span class="char-style-override-9">Yasada da açık bir dille belirtildiği gibi polis istediği zaman Müslüman veya gayrimüslim ahalinin yatak odasına bile girip istediği kadar gözetleyebilir. Ev ve iş mahremiyetinin hiçbir önemi yoktur bu kanun karşısında. Bu Nizamname’de ayrıca mahkeme izni olmadan gözaltı, arama ve tutuklama yetkisi de polise devredilir.</span></p>
				<p class="duzyazison-1"><span class="char-style-override-9">Şehir ve kasabalardan düzenli olarak haber alan Sultan’ı en çok rahatsız eden kırsal kesimden haber alamamasıdır. Kırsal kesimde neler olup bittiğine dair gelen bilgiler ya çok az ya da çok güvenilir değildir. Padişah bu sorunu da giderir. Derhal güçlü bir Jandarma Teşkilâtı kurar ve başına da İngiliz Baker Paşa’yı getirir. Böylece endişe duyduğu kırsal kesimden de artık düzenli olarak haber alabilmektedir.</span></p>
				<p class="duzyazison-1"><span class="char-style-override-9">Yıldız Jurnal Teşkilâtı’nın basit muhbirlik işleri ile uğraştığı iddiaları kesinlikle tarihi saptırmadan başka bir şey değildir. Evet, basit muhbirlikler, kıskançlık ve hasetten kaynaklanan jurnaller vardır. Ama unutulmamalıdır ki 3. Selim zamanında kurulan “çekirdek devlet”, Yıldız Jurnal Teşkilâtı’nın merkezindedir. Adına “Şurayı Devlet” denen bu yapılanma, bugünkü MGK gibi hiçbir sorumluluğu olmayan ama devletin rotasını belirleyen bir örgüttü. Ve bu örgüt, zaman içerisinde “Encümen-i Daniş” ismini alsa da icra ettiği fonksiyon aynıdır ve sürekli olarak devletin politikasını belirleyen kadife eldiven içindeki demir yumruk olmuştur.</span></p>
				<p class="duzyazison-1"><span class="char-style-override-9">Ancak 2. Abdülhamit’in bütün ipleri eline almasından (saltanatının ilk 12 yılı) sonra eski gücünü yitirmiştir ama İttihat ve Terakki iktidarında eski gücüne kavuşmuştur. Özetle, 3. Selim’den itibaren devletin başındaki organ haline gelen bu kurum, Yıldız Jurnal Teşkilâtı döneminde de sürekli olarak padişahın danışma kurulu olarak varlığını sürdürmüştür. Hem Abdülhamit’in dış gelişmelere göre iç politik düzenlemelere gitmesi hem de bu kurumdan dolayı Yıldız Jurnal Teşkilâtı’nın jurnalleri de bu kalitededir. Paris Büyükelçisi Salih Münir Paşa’nın gönderdiği jurnallerden sadece bir tanesi bile bu seviyeye örnek olarak gösterilebilir.</span></p>
				<p class="arabaslik" id="toc_marker-2-17">JURNALLER BASİT İHBAR RAPORU DEĞİLDİ</p>
				<p class="duzyazison-1"><span class="char-style-override-9">1903 yılında Paris Büyükelçiliği ile birlikte Brüksel ve Bern Elçiliklerini de yapan Salih Münir Paşa, diğer birçok elçimiz gibi Yıldız Jurnal Teşkilâtı’nın bir ajanıdır. Salih Münir Paşa, o sırada Osmanlı İmparatorluğu için büyük zararlar doğuracağına inandığı İngiltere’nin siyasi tutum ve davranışı hakkında şu jurnali gönderir:</span></p>
				<p class="duzyazison-1"><span class="char-style-override-9">“Osmanlı Devleti Büyükelçiliği</span></p>
				<p class="duzyazison-1"><span class="char-style-override-9">Paris 113</span></p>
				<p class="duzyazison-1"><span class="char-style-override-9">Mabeyin Başkâtipliği Yüksek Makamına Devletlû Efendim Hazretleri</span></p>
				<p class="duzyazison-1"><span class="char-style-override-9">İngiltere’nin genel politikası ile Osmanlı Devleti hakkındaki davranış, tutum ve niyetlerine dair âcizane tanzim ettiğim mufassal siyasi raporu, ulu hakanımızın yüce huzurlarına sunulmak üzere, ilişikte tarafınıza gönderiyorum.</span></p>
				<p class="duzyazison-1"><span class="char-style-override-9">Bu hususta emir ve ferman sizlerindir. 8 Cemaziyülevvel 321, 22 Temmuz 319 (1903)</span></p>
				<p class="duzyazison-1"><span class="char-style-override-9">Paris, Bern ve Brüksel Büyükelçisi Salih Münir</span></p>
				<p class="duzyazison-1"><span class="char-style-override-9">Osmanlı Devleti Büyükelçiliği</span></p>
				<p class="duzyazison-1"><span class="char-style-override-9">Paris 7</span></p>
				<p class="duzyazison-1"><span class="char-style-override-9">İngilizlerin politikasında insaf, yücelik, samimiyet ve mertlik yoktur. Diğer devletlere karşı davranış ve muameleleri, İngiltere’nin jeopolitik mevkiinin gereklerine ve ticari menfaatlerine göre tamamen çıkarcı niteliktedir. Şöyle ki: İngiltere adası her ne kadar geniş ise de barındırdığı nüfusa yetecek kadar mahsul vermediğinden, eksiğinin tamamlanması için dışarıdan çok miktarda yiyecek getirtilerek halkının geçimini sağlama zorunluluğu vardır.</span></p>
				<p class="duzyazison-1"><span class="char-style-override-9">Diğer taraftan da sanayinin gelişip genişlemesi sebebi ile fabrikaları, kendi iç tüketiminden kat kat fazla üretim yapmaktadır. Böylece bir yandan halkının yiyecek noksanını tamamlamak, diğer yandan milli sanayiye lüzumlu olup da yurt içinde yetiştiremediği ham maddeleri ucuza sağlamak, öte yandan sanayi ürünlerinin fazlasını yüksek karlarla satıp faydalanmak için sömürgelere ve dış pazarlara şiddetle ihtiyacı vardır. Kısacası İngiltere’yi yaşatan sömürgelerle dış pazarlardır. İngiltere halkının refahı, saadet ve serveti, hükümetinin de kudretle var olabilmesi ancak bunlarla mümkündür.</span></p>
				<p class="duzyazison-1"><span class="char-style-override-9">Hindistan gibi dünyanın en zengin ve en büyük kıtası ellerinde bulunduğu, diğer yerlerde de daha büyük sömürgeleri olduğu halde, bilinen çeşitli sebeplerden dolayı, İngiltere adasının nüfusu günden güne arttığından, ticaretinin ilerlemesi sebebiyle yeni fabrikalar yapılıp, sanayi ürünleri de çoğaldığından, eski sömürgeleri bile bu ihtiyaçları karşılayamaz hale gelmişlerdir.</span></p>
				<p class="duzyazison-1"><span class="char-style-override-9">Kendisi için hayati bir mesele olduğundan, İngiltere’nin sömürgelere ve ticaretin serbestliği mevzuuna büyük önem vermesi ve kıtalararası ulaşımın da güvenlik altında bulunmasına fevkalade özenmesi tabiidir.</span></p>
				<p class="duzyazison-1"><span class="char-style-override-9">Bir taraftan ticaret serbestliği ile kıtalararası ulaşım güvenliğini sağlamak, diğer taraftan da her yanı denizle çevrilmiş İngiltere sahilleri ile servet kaynağı olan sömürgelerini ve bunlar arasında ulaşıma hizmet eden binlerce gemisini herhangi bir dış saldırıdan korumak için ‘günün birinde kendisi ile savaşa girmesi muhtemel olan devletlerin deniz kuvvetine denk’ bir donanma vücuda getirmiş ise de, bu donanmanın görevini tamamıyla ve istenen biçimde yerine getirebilmesi, başlıca geçit ve boğazların, yani dünya ticaret yollarına hâkim önemli noktaların da elinde bulunmasına bağlı olduğundan, İngilizler, öteden beri bu hususa itina ederek Cebelitarık, Malta, Aden ve sair gibi birçok önemli noktaları birbiri ardı sıra ele geçirmişlerdir.</span></p>
				<p class="duzyazison-1"><span class="char-style-override-9">Gerçekten, İngiltere’nin sömürgeleri ve dış pazarlarıyla bağlantıları kesilip ticaretleri durulursa, milyonlarca İngiliz’in aç kalıp telef olma tehlikesi muhakkaktır.</span></p>
				<p class="duzyazison-1"><span class="char-style-override-9">İngiltere, bu kritik durumunun gereği olarak, geçen yirmi yıl içinde, aşağıda açıklanacak iki sebepten dolayı, telaş ve endişeye düşmüş ve dış politika faaliyetini eskisine nispetle daha da arttırmıştır.</span></p>
				<p class="duzyazison-1"><span class="char-style-override-9">Bu sebeplerden birincisi: Almanya, Fransa, İtalya ve Rusya milli sanayilerini korumak maksadıyla gümrük nizamlarını değiştirmiş, ithal mallarına yüksek gümrük tarifeleri koyarak İngiliz mallarının yurtlarına girmesini zorlaştırmışlar; kendi ürünlerinin sürümünü arttırmışlardır. Böylece İngiliz ticari çıkarlarının bu ülkelerde azalması, İngiliz sermaye sahipleri ile ticaret ve sanayi erbabını zararlara uğratmış, dolayısı ile İngiltere Hükümeti’ni de sarsmıştır.</span></p>
				<p class="duzyazison-1"><span class="char-style-override-9">Bu sebeplerden ikincisi: Almanya ve Fransa öteden beri meşru ve devletlerarası antlaşmalarla tasdik edilmiş sahibi olmayan veya sahipleri olduğu halde İngiltere’nin hiçbir engele uğramadan mallarını gönderip sattığı, halkının yiyecek, sanayinin de ham madde olarak ihtiyaç duyduğu malları ucuza sağladığı bazı bölgeleri ele geçirerek sömürge haline koymuşlar, buralarını kendi sanayi ürünlerinin sürümüne tahsis edip himaye usulüne uygun tarifeler de koyarak İngiliz ticaretine kapamışlardır. Bu suretle öteden beri İngiliz mallarının pazarı olan yerlerden birçoğu Alman ve Fransız tacirlerinin eline geçmiştir.</span></p>
				<p class="duzyazison-1"><span class="char-style-override-9">Ruslar da Asya’dan ta Çin’e kadar ilerleyip elde ettikleri veya nüfuzları altına aldıkları yerleri Rus malları ile doldurup buralardan İngilizlerin ellerini kesmişlerdir.</span></p>
				<p class="duzyazison-1"><span class="char-style-override-9">İngilizler, işte bu mahrumiyet ve zararlar karşısında elden gidenlerin telafisi için Mısır’dan başlayarak geriye doğru, ta Ümit Burnu’na kadar Afrika’nın iç ticaretini ellerine geçirmenin yollarını hazırlamaya koyulmuşlardır. Bu teşebbüslerine karşı gelen olursa, çarpışmayı ve harbe tutuşmayı da kesin olarak göze almışlardır. Hatta bundan dört yıl önce Fransızların Faşo’ya gelişleri İngiliz planını bozduğundan, yani önlerini kesip o taraflarda da rekabet manası taşıdığından, bilindiği gibi, adeta Fransa’ya ültimatom verip az kaldı ki harbe girişiyorlardı.</span></p>
				<p class="duzyazison-1"><span class="char-style-override-9">Hâsılı İngiliz ticaretine ve mallarının sürümüne halel verdikleri ve sanayi hususunda şiddetle rekabet ettikleri için İngiltere; Almanya, Fransa ve Rusya’nın aleyhindedir.</span></p>
				<p class="duzyazison-1"><span class="char-style-override-9">Almanya ve Fransa ile Rusya devletleri, ticaret ve sanayilerinin ilerlemesi nispetinde savaş güçlerini arttırmamış olsalardı, İngiltere birer vesile bulup şimdiye kadar onlara savaş ilan eder, sömürgelerini çoğaltıp genişletmelerine ve İngiliz ticaretini sarsmalarına müsaade etmezdi. Yani İngiltere’nin bunlara karşı susması, savaşa tutuşmanın pek kolay işlerden olmamasından ötürüdür. Hatta bundan birkaç yıl evvel, Amerika-İspanya savaşı başladığında İngiliz Devleti, Amerika Cumhuriyeti’ni kuvvetçe kendinden aşağı gördüğünden, Filipin ve Küba adalarında istiladan sonra ticaret serbestliği usulünü koyacağını taahhüt etmeyecek olursa fiilen müdahale ederek adı geçen yerlerin istilasına göz yummayacağını Amerika Hükümeti’ne anlatmıştı. Amerikalılar da bu yolda garantiyi esirgemediklerinden İngiltere müdahale etmedi; sonunda da bu iki önemli ada itirazsız Amerikalıların eline geçti.</span></p>
				<p class="duzyazison-1"><span class="char-style-override-9">İngiltere ile diğer devletlerden herhangi biri arasında ne zaman bir mesele ortaya çıkarsa bunun önemini kestirmek için, meselenin İngiltere sömürgelerinin en büyüğü olan Hindistan’ın yolu Ümit Burnu veya Transaval yolu ile ilgisi olup olmadığına bakmalıdır. Şayet Hindistan yoluyla veya İngiliz ticareti ile bir ilişkisi varsa, İngiltere Devleti’nce bu durum ölüm kalım demek olacağından, mesele pek önemlidir. Ve o işte İngiltere’nin geri dönmek ihtimali yoktur. Savaşı ve her fedakârlığı göze alması kuvvetle muhtemeldir. Fakat mesele, Hindistan ve Afrika’nın bahsi geçen yerlerine ait değilse İngiltere Hükümeti müsamahalı bir tutum takınır ki (Madagaskar) ve (Ternov) meseleleri bu görüşe birer misaldir.</span></p>
				<p class="duzyazison-1"><span class="char-style-override-9">Gerçekten İngiliz Devleti, bunlardan ilk ikisi için, Hint yoluyla ilgileri olmadığından uzlaşmıştır, üçüncüsünün de er geç hal yoluna gireceği şüphesizdir. Lakin Siyam, Hindistan’a bağlı ve Birmanya’ya bitişik olduğundan; Mısır bölgesi ise hem Hindistan’ın hem de bir müddettir Hindistan gibi önem kazanmaya başlayan Ümit Burnu ve Transaval karayolunun başlangıcı olduğundan, İngiltere bu iki işte uzlaşıcı davranmıyor.</span></p>
				<p class="duzyazison-1"><span class="char-style-override-9">İngiltere’nin öteden beri Osmanlı Devleti’ne karşı uyguladığı politikaya gelince; yakın zamanlara kadar İngilizler Osmanlı Devleti’ne, Türklere ve Müslümanlara olan sevgilerinden değil fakat Rusların o sırada Orta Asya yolunu bırakıp Anadolu üzerinden ve bir de Süveyş tarafından Hindistan’a doğru sarkacaklarını tahmin ettiklerinden, dostluk gösterirlerdi. Yani mevkii itibariyle Rusya’nın bu hareketini önlemesi tabii olan Osmanlı Devleti’ni korumak, dolayısıyla Hindistan’ın da emniyetini sağlamak demek olacağından, yine İngiliz çıkarlarına hizmet sayılırdı.</span></p>
				<p class="duzyazison-1"><span class="char-style-override-9">Bir de İran’a giden İngiliz malları, en yakın yer olan Trabzon, Erzurum ve Doğubayazıt yolundan gönderilirdi. Bu yoldan başka İran’a transit için Volga, Ejderhan, Hazar Denizi’nden geçerek giden Anzeli, Veşt yolu ile Poti, Kutais ve Tiflis’ten geçen ve bir kolu Bakü’den Tebriz’e, diğer kolu da Hazar Denizi’nden İran sahiline ulaşan iki yol daha varsa da, bu yollar hem dolaşık hem de Rusya’nın elinde bulunduğundan, Rus Hükümeti’nce fazla transit vergisi ve himaye usulüne göre bir takım engeller çıkarılarak İngiliz ticaretine kapanabilirdi.</span></p>
				<p class="duzyazison-1"><span class="char-style-override-9">Osmanlı Hükümeti ise bilinen muahede gereğince, öyle gümrük muamelelerinde hareket hürriyetine malik değildi. Üstelik Trabzon yolu, Erzurum ve Doğubayazıt’tan Tebriz’e; oradan da Tahran’a ve Tahran’dan da Meşhed’e, Meşhed’den Herat ve Merv’e ulaştığından, Merv ise Peşaver’in anahtarı mesabesinde, askerlik bakımından fevkalade ehemmiyetli bir yer sayıldığından, Rusya ile bir savaş çıktığında İngilizler, Trabzon yolundan asker sevki imkânını da görüyorlardı. Ayrıca Osmanlı saltanatı, aynı zamanda kutsal İslam Halifeliği’ni de temsil etmekteydi. İngiltere’nin Hindistan’da milyonlarca Müslüman tebaası bulunduğundan, Osmanlı Devleti ile dost olarak, Hilafet’in yüce nüfuzundan oralarda istifade etmeyi de çıkarına uygun buluyordu.</span></p>
				<p class="duzyazison-1"><span class="char-style-override-9">Rusya o zamanki politikası gereğince, şark tarafına gerçekten pek göz atmış, İstanbul’a doğru ilerleyip bu şehri ve Boğazları ele geçirmek emeline düşmüş olmasıyla İngilizler, Osmanlı Devleti’ni takviye ederek Ruslara karşı kuvvetli bir engel çekmeyecek olurlarsa, bunların emperyalist saldırılarına karşı durulamayıp Hindistan’ın elden gideceğini de düşünüyorlardı. Ancak, Rusya, sonraları Hindistan’a yaklaşmak için Anadolu yolundan vazgeçerek Orta Asya’daki hanlıkları birer birer istila ile Herat yolunu seçip hayli ilerleyince, İngilizlerin Anadolu’ya verdikleri ehemmiyet de azaldı. Ayrıca İstanbul’un Rusya tarafından zaptına veya bir Hıristiyan devletin eline geçmesine, Akdeniz ve Karadeniz boğazlarının kapanması hakkındaki usulün değiştirilmesine teşebbüs edilmeyeceğine ve İngiliz ticari menfaatlerinin cari olduğu Basra Körfezi tarafına tecavüze kalkışılmayacağına dair Rus Devletince 1877 tarihinde İngiliz Devleti’ne garanti verildiğinden, Eleşkirt ve Doğubayazıt’tan geçerek İran’a giden ticaret yolunu da, Berlin Kongresi’nde Doğubayazıt ve Eleşkirt’i arazi ile beraber, Ruslara verdirip burasını da emniyet altına aldıklarından ve nihayet Mısır’ı bazı fevkalade hal ve vukuat neticesinde işgal edip kanal yolunu da ellerine geçirdiklerinden, Osmanlı Devleti’ne karşı politikalarını başkalaştırdılar.</span></p>
				<p class="duzyazison-1"><span class="char-style-override-9">İngilizler, Mısır’dan geriye doğru, Ümit Burnu’na kadar Afrika’nın içerisini ticari menfaatlerin şevkiyle ele geçirmeye kalkışınca, önemli bir harekât üssü olan Mısır kıtasında devamlı surette kalabilmenin de çarelerini aramaları icap etmiştir. Şayet Osmanlı Devleti kuvvetli bir halde bulunursa, günün birinde, İngilizleri Mısır’da görmek istemeyen diğer bir devletle birleşerek, elinden zorla alınmış malını istemeye kalkışması ihtimal dâhilinde olduğundan, öyle tehlikeli bir halin meydana çıkmasına imkân vermemek için Osmanlı Devleti’nin kuvvet ve kudretinin azalması, Osmanlı ülkesinin de İstanbul’a, Boğazlara ve Anadolu’dan geçen Hindistan yolunun selameti ile ilgili hususlara dokunulmamak şartıyla küçülmesini kendi çıkar politikalarına uygun görmeye başlamışlardır.</span></p>
				<p class="duzyazison-1"><span class="char-style-override-9">Bu politikanın gereği olarak Arabistan ile Necid taraflarının ve Hicaz kıtasının tedricen Osmanlı Hükümeti’nin elinden çıkması ve kutsal İslam Hilafeti’nin, İngilizlerin uzaktan nüfuzuna tabi olacak Şerifler eline geçmesi ve sonra Arabistan, Necid ve Irak taraflarının İngiliz himayesi altında, Aden ve sair yerler gibi sömürge haline girmesi için mahirane entrikalar çevirmekte oldukları, durumun mütalaası ve yapılan ihbarlarla anlaşılmaktadır.</span></p>
				<p class="duzyazison-1"><span class="char-style-override-9">İngiltere’nin, bahsi geçen bölgeleri Osmanlı Devleti’nden ayırmak istemesinin mali ve ticari önemli bir sebebi daha vardır. Şöyle ki: Necid, Arabistan ve Irak tarafları bugün için pek verimli değildir. Ancak İngilizler oralarını hüküm ve nüfuzlarına alınca ‘zan ve iddialarına göre’ yeni ve fenni usullerle bölgenin tabii servet kaynaklarını, yani birçok madenleri, zift ve petrol kuyularını işletecekler, kanallar ve burgularla sular getirip, araziyi sulayarak ziraatı geliştirecekler; vapur ve demiryolları ile de ticari muameleleri ve ulaşımı kolaylaştıracaklar; memleketin asayiş ve inzibatını da teminat altına alacaklardır. Bu suretle bahsi geçen yerlerin tabii servetlerinden İngiliz sermaye sahipleri teknisyen ve işçilerini faydalandırmakla beraber yerli halkın da yurtlarının gelişip kalkınmasından dolayı kazanç ve gelirleri artmakla ihtiyaçları da o nispette çeşitlenip çoğalacağını, kazandıkları fazlaca para ile de yine İngiltere’de yapıları birçok mal ve eşyayı satın alabileceklerini, hâsılı İngiliz milletinin iki suretle, yani hem yeni sömürgeleri o biçim işletmekle hem de İngiliz mallarını satmakla yararlanacaklarını hesap ediyorlar.</span></p>
				<p class="duzyazison-1"><span class="char-style-override-9">İngiltere’nin, Ermenilerin emel ve isteklerini alkışlar ve onları destekler bir politika gütmesinin sebebine gelince: Ortaya bir Ermenistan meselesi çıkarıp Avrupa’nın kararı ile Rusya hududu yakınlarında bir Ermeni Beyliği veya yarı bağımsız bir Ermeni vilayeti teşekkül edecek olursa Rusya Ermenilerinin milli duyguları galeyana gelerek bu beyliğe veya yarı bağımsız vilayete katılmak isteyecekleri; bunu başaramasalar bile Rus Hükümeti’ni az çok rahatsız edip uğraştıracakları ve bir gün gelip Hindistan, Uzak Şark veya başka tarafa ait bir işten dolayı Rusya ile İngiltere arasında savaş çıktığı takdirde, zaten İngilizlerin uydusu ve minnettarı durumunda olacak olan bu Ermeni Beyliği veya yarı bağımsız vilayeti, Rusya Ermenileri ile beraber ayaklanarak, Rus ordularından bir ikisini olsun oralarda tutmakla, savaş yükünü hafifletmek suretinde İngilizlere hizmet edecekleri; hâsılı Ermenilerin bu suretle Rusya’nın böğründe müziç ve daimi bir çıban olacakları düşüncesidir. Fakat bu maksatların hâsıl olması uğrunda birçok kan dökülecekmiş, birçok Ermeni telef olacakmış, buralarını düşünmek İngiliz diplomatlarının işi, vazifesi ve âdeti değildir. İngiltere çıkarları uğruna, caiz ve mubah olmayan şey yoktur. Bütün inlerde emir ve ferman, kimseye minneti olmayan velinimetimiz, Padişah’ımız, şevketli, efendimiz Hazretlerinindir.</span></p>
				<p class="duzyazison-1"><span class="char-style-override-9">8 Cemaziyülevvel 321, 22 Temmuz 319 (4 Ağustos 1903)</span></p>
				<p class="duzyazison-1"><span class="char-style-override-9">Kulunuz ve Köleniz</span></p>
				<p class="duzyazison-1"><span class="char-style-override-9">Paris, Bern ve Brüksel Büyükelçisi</span></p>
				<p class="duzyazison-1"><span class="char-style-override-9">Salih Münir”</span></p>
				<p class="duzyazison-1"/>
				<p class="duzyazison-1"><span class="char-style-override-9">Salih Münir Paşa’nın jurnaline baktığımızda salt basit haber bildirme değil, bugünkü profesyonel istihbaratın zirvesi olduğunu görürüz. Önce haber toplama, sonra analiz ve sonra da tez ileri sürme... Yani olayların içinde bir gözlemci olarak analizini de yazıyor. İttihat Terakki Partisi’nin darbesinden sonra yakılan bütün Yıldız evrakının arasından kurtarılabilen birkaç evrak, Yıldız Sarayı Evrak Arşivi ile Başbakanlık arşivlerinde bulunmaktadır. Konunun meraklıları buradaki jurnalleri incelediğinde, Yıldız Jurnal Teşkilâtı’nın bir polis muhbirliği örgütü olmadığı, kendi döneminin profesyonel istihbarat örgütlerinden biri olduğu sonucuna varacaktır.</span></p>
				<p class="duzyazison-1"/>
				<p class="arabaslik" id="toc_marker-2-18">PETROLCÜLERİN İSTANBUL’DA DARBE TEŞEBBÜSÜ</p>
				<p class="duzyazison-1"><span class="char-style-override-9">Balkanlardan Arap Yarımadası’na kadar Osmanlı topraklarında cirit atan İngiltere, Fransa, İtalya ve Rusya ajanları, bir türlü Sultan Abdülhamit’in tahtını sarsmıyorlardı. Bu arada Filistin’i Osmanlı’nın tüm borçlarına karşılık satın alamayan Siyonist Kongre de 2. Abdülhamit’i yok edilmesi gereken birinci hedef olarak seçmişti. Bütün bu karşı istihbarata mukabil, Abdülhamit’in Jurnal Teşkilâtı da boş durmuyordu. Onlar da karşı istihbarat faaliyetleri yürütüyor, bir yandan da istihbarata karşı koymaya çalışıyorlardı.</span></p>
				<p class="duzyazison-1"><span class="char-style-override-9">Osmanlı devletinin bütün büyük şehirleri, casuslar için bir savaş alanına dönüşmüştü. İşte bu kargaşa ortamında, Rusya ve Fransa’nın büyük desteklerini alan Ermeni komitacılar, hiç kimsenin cesaret edemediği bir planı hayata geçirmeye başladılar. Hedefleri, Cuma Selamlığından çıkan Padişah’ı öldürmekti.</span></p>
				<p class="duzyazison-1"><span class="char-style-override-9">İstanbul Ermenileri, Kumkapı’daki Büyük Ermeni Kilisesi’nde toplanarak Babı Âli’yi bastılar. Diğer bir grup da Galata’da Osmanlı Bankası’nı işgal etti. Sadrazam Said Paşa aynı gün sert tedbirler alarak Ermeni isyancıları tutuklattı. Ve tutuklama sırasında direnenleri olay yerinde öldürttü. Yakalanmadan sonra yapılan sorgulamalarda Ermeniler arasında onlarca OHRANA ajanı olan Rus Ermeni’si çıkıyordu. Sorgulamalar devam ederken, Rus Büyükelçi Babı Âli’nin kapısını aşındırmaya başladı. Onun derdi, isyana katılan ajanlarının hayatını kurtarmaktı.</span></p>
				<p class="duzyazison-1"><span class="char-style-override-9">Rus Elçi’nin ısrarlı çabaları sonucu OHRANA ajanı Rus Ermenileri şartlı serbest bırakıldı. Babı Âli’nin şartı: Ajanlar serbest bırakılır bırakılmaz derhal Rus elçiliğine götürülecek ve ilk gemi ile Rusya’ya gönderileceklerdi. Elçi’nin de aslında istediği buydu. Çünkü bütün ajanları deşifre olmuş, artık İstanbul’da çalışmaları imkânsız hale gelmişti. Rus Elçisi, İstanbul polisinden teslim aldığı ajanlarını arabayla elçiliğe götürüyor, oradan da ilk gemiyle Rusya’ya gönderiyordu. İlginçtir, isyanın başladığı akşam, İngilizler Çanakkale Boğazı’na asker çıkarıyorlardı.</span></p>
				<p class="duzyazison-1"><span class="char-style-override-9">Bu isyanda başarılı olamayan Ermeniler, direkt olarak Sultan’a saldıracaklardı. Aynı dönemde Osmanlı’dan toprak koparmaya çalışan ve Osmanlı aleyhinde her türlü faaliyetin içinde bulunan ve finanse eden Siyonist Kongre’nin İstanbul’daki ajanları Ermenilerin bu planından haberleri olmuş, derhal Ermeni komitacılarla irtibata girmişlerdi. Siyonist ajanların Ermenilerle vardıkları anlaşmaya göre, tetikçi yurt dışından getirilecekti. Bunun üzerine Sultan Abdülhamit’i öldürme planları İsviçre’de yapılacaktı.</span></p>
				<p class="duzyazison-1"><span class="char-style-override-9">Planı yapan üç kişiden ikisinin Yahudi olması dikkat çekicidir. Biri, Rusya’da ihtilalcı olarak yetişmiş bir Rus Yahudi, diğeri, suikast eylemleri üzerine yetiştirilmiş bir Macar Yahudi’si ile Fransız Edward Jores. Yapılan plan Ermeni komitacılara sunulur ve suikast girişimine başlanılır. Plan gereği 2. Abdülhamit Han Cuma Selamlığından çıkarken bir faytonun altına yerleştirilen bomba patlatılıp öldürülecekti. Böylece Ermeni ve Yahudi emellerine engel olan adam ortadan kaldırılıp yerine kendilerine hizmet edecek, en azından onların planlarını engelleyebilecek siyasete sahip olmayan biri gelecekti.</span></p>
				<p class="duzyazison-1"><span class="char-style-override-9">Ancak Yahudi-Ermeni ittifakının planı tutmadı. Namaz sonrasında Halife-Padişah Abdülhamit Han bahçeye inerek Şeyhülislam Cemaleddin Efendi’ye her zaman olduğu gibi iltifat eder. Fakat bu seferki iltifatı ve ayaküzeri sohbetini uzatır. İşte o sırada zaman ayarlı bomba patlar. Herkes sağa sola kaçışırken, Sultan Abdülhamit vakur bir eda ile durur. Olayın şahitleri patlama anını şöyle anlatırlar:</span></p>
				<p class="duzyazison-1"><span class="char-style-override-9">“Gökleri titreten bir bomba patladı. Atlar, insan bedenleri havada uçuşuyor, asker ve sivil erkân camiye sığınmak için koşuşuyordu. Ortada dimdik ve bir heykel sükûnetiyle duran, hiçbir korku alameti göstermeyen yalnızca hükümdardı.</span></p>
				<p class="duzyazison-1"><span class="char-style-override-9">O, bir anda bulunduğu yerden çok şeyler görmüştü. Yaveranı Hazreti Padişahîden Miralay Sadık Bey, korku ve telaştan kılıcını yere düşürdüğünü, Miralay Şefik Bey’in apoletini kaybettiğini, bendelerinin yalnızca kendi canlarını kurtarmak sevdasında olduklarını fark etmişti. Olaydan sonra yaveri için ‘Kılıcını düşüren yaveri mahiyetimde görmek istemem. Trablus’a sürgün edilecek!’ diye emir verdi.</span></p>
				<p class="duzyazison-1"><span class="char-style-override-9">Sonra da ‘Arabamı çekiniz. Burayı kordon altına alınız, mesulleri tevkif ediniz!’ Bu sırada muhafız kıtalarının tüfeklerine mermi sürdüğünü görünce Cuma Selamlığı Törenini idare eden memur olan subaya ‘Selam emrini verdir, ne duruyorsun!’ bağırdı. Kıta selam durduktan sonra bizzat dizginlerini eline aldığı saltanat arabasını sürerek yoluna devam etti.</span></p>
				<p class="duzyazison-1"><span class="char-style-override-9">Sultan’ın bu cesur ve vakur tavrından etkilenen yabancı elçiler ve eşleri köşklerin ve mabeyin dairelerinin pencerelerinden bağırarak ‘Vivi le Sultan!’ dediler.”</span></p>
				<p class="arabaslik" id="toc_marker-2-19">ABDÜLHAMİT’İN AJANLARI RODOP’TA</p>
				<p class="duzyazison-1"><span class="char-style-override-9">Osmanlı Devleti, 1878 Osmanlı-Rus Savaşı’nda, Rus ve Romen kuvvetlerine yenildi. Rus kuvvetleri 22 Ekim 1877’de Edirne’yi işgal etti. 2. Abdülhamit, Rusları mümkün olduğu kadar uzakta durdurmak amacıyla, Ruslarla Edirne’de, barış şartlarını tespit eden, bir mütareke imza ettirdi. Bu mütareke ile Ruslar, bir taraftan Terkos Gölü-Küçükçekmece, diğer taraftan Marmara, Ege kıyıları ve Ustruma Nehri’ne kadar bütün Batı Trakya’yı ve Doğu Rumeli’yi işgal hakkını elde edeceklerdi. Ruslarla, 3 Mart 1878’de Ayastefanos (Yeşilköy) Antlaşması imza edildi. Bu antlaşma ile Osmanlı Devleti’nin Rumeli’deki toprakları ikiye ayrılmış, Selanik, Yanya ve Arnavutluk’un İstanbul ile karadan irtibatı kesiliyordu…</span></p>
				<p class="duzyazison-1"><span class="char-style-override-9">Yeşilköy Antlaşması’nın Bulgaristan’a bıraktığı yerlerde nüfusun büyük çoğunluğunu oluşturan Türklerdi ve 2. Abdülhamit, buradaki Türk ve Müslüman halkları Rusların Osmanlı toprakları üzerinde uyguladıkları taktikle, Çarlık ordusuna karşı kışkırtacaktı.</span></p>
				<p class="duzyazison-1"><span class="char-style-override-9">Abdülhamit’e bağlı ajanlar, bölgede Türk ve Müslümanları kışkırtarak çete savaşlarını başlattılar. 14 Nisan 1878’de Çirmen civarında Yıldız ajanlarının örgütlediği Türk çetelerle işgal kuvvetleri arasında ilk silahlı çatışma başladı. Rus ve Bulgar idaresi altında kalan Türkler, Ayastefanos Antlaşması’nı tanımadıklarını belirten bildirileri her yerde dağıtmaya başladılar. Bu bildiriler İstanbul’dan basılıp gönderildiği gibi, Selanik ve Yanya’daki matbaalarda da çoğaltılıyordu.</span></p>
				<p class="duzyazison-1"><span class="char-style-override-9">Çirmen’de Kazak süvarilerine saldıran Türk çetecileri, onlara büyük zayiatlar verdirerek geri çekilmelerini sağlıyorlardı. Buradaki Yıldız Teşkilatı’na bağlı ajanlardan biri oldukça ilginç bir simadır. İngilizler tarafından İstanbul’a görevli olarak gönderilen bu casus, kısa zamanda Saray’a sızmayı ve Abdülhamit’e yakın olmayı başarır. Devrinin bütün casusluk romanlarını okumakla ünlenen Padişah, bu şahsın casus olduğunu anlar ve bir gece kendisi ile gizli görüşerek Yıldız Jurnal Teşkilatı’nda çalışmasını teklif eder.</span></p>
				<p class="duzyazison-1"><span class="char-style-override-9">İngiliz İstihbarat Servisi’nin ajanı Padişah’ın bu önerisini kabul eder ve o günden sonra Yıldız’a çalışır. Yıllar sonra aynı ajan, yine Padişah’ın “özel emri” ile bir gurup teşkilatlı arkadaşıyla beraber Rodop Dağlarına gelerek buradaki Türkleri Rus ve Bulgar işgal kuvvetlerine karşı kışkırtır. Örgütler, çeteler kurdurur ve kendisi de elde tüfek, bu çetelerin başında savaşmaya girer. Bu ajanın adı, Yıldız Jurnal Teşkilatı kayıtlarında Hidayet Paşa olarak geçer. Oysa gerçek ismi Sinclair’dir.</span></p>
				<p class="duzyazison-1"><span class="char-style-override-9">Yıldız casuslarının Rodop ve Doğu Rumeli’deki çalışmaları kısa sürede meyvelerini vermeye başlar. Her ajan neredeyse bir çetenin başındadır ve Ruslarla Bulgar işgal kuvvetlerini yıpratmaya başlarlar. Bu çeteler, önce Rus Orduları Başkomutanı Grandük Nikola’ya başvurarak, yapılan zulümlere bir son verilmesini isterler ancak bu başvuru ve şikâyetler Grandük tarafından dikkate alınmaz. Son umutlarını da yitiren Yıldız ajanları, Rodoplu Türk çetecilerle dağa çıkarlar.</span></p>
				<p class="duzyazison-1"><span class="char-style-override-9">Rus ve Bulgar ordularına yenilen Süleyman Paşa komutasındaki Türk birliğinin artakalanlarını da bu çetelerin arasına dağıtan Yıldız ajanları, özellikle Rus Kazak Süvari Alaylarını yıpratan gerilla saldırılarını yaparlar. Rus kuvvetleri, Bulgar çeteleriyle birlikte ayaklanmaları bastırmaya çalışır ancak bir türlü başarılı olamaz.</span></p>
				<p class="duzyazison-1"><span class="char-style-override-9">Savaş sırasında kendi askeri birliklerine bile yardım etmekten çekinen Türk ahalinin birden çeteler haline gelip planlı ve sistematik bir şekilde ordunun en güçlü birliklerine saldırmaları Rus komutanı Grandük’ü farklı tedbirler almaya iter. Osmanlı Devleti’nden gelebilecek bütün yardım yollarını kapatır. Osmanlı’dan ümidi kesen Rodop Türkleri ise mücadeleyi daha düzenli bir şekle dönüştürmeye başlarlar. Derhal Rodop Türk Mukavemet Hükümeti’ni kurduklarını bütün dünyaya ilan ederler.</span><span class="char-style-override-10"><a class="footnote-link" href="#footnote-225-9" id="footnote-225-9-backlink">9</a></span><span class="char-style-override-9"> </span></p>
				<div class="footnote">
					<p class="dipnot"><a class="footnote-anchor" href="#footnote-225-9-backlink" id="footnote-225-9">9</a><span class="char-style-override-11"> Yıldız Jurnal Teşkilatı ajanlarının bu çalışması yaklaşık 35 yıl sonraki Teşkilat-ı Mahsusa’nın ilham kaynağı olacak ve bu istihbarat servisi de birkaç devlet kuracaktır.</span></p>
				</div>
				<p class="duzyazison-1"><span class="char-style-override-9">Bazı kaynaklara göre bu hükümet, 16 Mayıs 1878, başka kaynaklara göre ise 4 Mart 1878 tarihinde, Sultanyeri kazasının Karatarla köyünde kurulmuştur. Hükümetin 4 kişilik bir kurucular heyeti vardır. Bunlar, Ahmet Aga Timirski, Hacı İsmail Efendi, Hidayet Paşa (Sinclair) ve Kara Yusuf Çavuş’tur. Ayrıca 30 kişilik bir Temsilciler Meclisi kurulur. Yaklaşık 4.000.000 Türk’ün yaşadığı bir bölgenin hükümeti her türlü hükümet icraatlarına başlar. Vergi toplama, askere alma, adalet, eğitim ve sağlık hizmetleri vermeye başlar.</span></p>
				<p class="duzyazison-1"><span class="char-style-override-9">Rodop Türklerinin kurduğu bu hükümeti yıkmak isteyen işgalci Rus ve Bulgar orduları, Nisan 1878’de, 11 süvari taburu (yaklaşık 8.000 atlı) ve 7-8 Bulgar (yaklaşık 5.000 piyade) gönüllü taburu ile Kırcaali ile Mestanlı arasında Türk çeteleriyle savaşırlar. Türk milli kuvvetleri (çeteler artık düzenli ordu haline geçtiği için bu tabiri kullanmayı tercih ediyoruz) tarafından ağır kayıplar verdirilerek bozguna uğratılır ve geri püskürtülür.</span></p>
				<p class="duzyazison-1"><span class="char-style-override-9">Rodop’taki yeni kurulan Türk Hükümeti’nin milli kuvvetlerine yenilip geri çekilen Ruslar, 8 Şubat 1879 tarihinde Osmanlı Devleti’ne yeni bir barış önerisi götürür. Götürülen bu öneriye göre, Berlin Antlaşması’nın hükümleri kabul edildiği belirtilir. Böylece, Yıldız Jurnal Teşkilatı’nın daha sonra devamı olan ünlü Türk istihbarat örgütü, Teşkilat-ı Mahsusa’ya devlet kurma ilhamını verir.</span></p>
				<p class="arabaslik" id="toc_marker-2-20">BALKANLAR’DA AJANLAR SAVAŞI</p>
				<p class="duzyazison-1"><span class="char-style-override-9">“Osmanlı devleti son zamanlarda ajanların cirit attığı bir ülke haline gelmişti!” diyor anılarında Batılı bir diplomat. Ancak nedense ajanların en çok Osmanlı’nın Rumeli topraklarında cirit attığını söylemiyor. Osmanlı’dan ayrılmak isteyen gayrimüslim unsurların yanı sıra, Müslüman unsurlar da ayrılmak istiyordu. Tepedelenli ile Halet Efendi arasındaki kavga, Arnavut ayrılıkçılığının ilk tohumları olmuştur. Geçen süreç, bu kini beslemiş ve Müslüman unsurlarda ilk ayrılıkçılığın Arnavutlarda başlamasının yegâne sebebi olmuştur. Ne ilginçtir ki, Arnavut ayrılıkçılar, Ermeni ayrılıkçılar gibi ilk önce Jön Türklerin içerisinde filizlenmişlerdir.</span></p>
				<p class="duzyazison-1"><span class="char-style-override-9">Arnavut ayrılıkçılığın başı İsmail Kemal, (Arnavut Devleti kurulduktan sonra buraya Devlet Başkanı oldu) Hasan Piriştine, Esat Toptani, Müfit ve Süreyya Flora, Jön Türklerle irtibat kurarlar. Burada Arnavut ayrılıkçı hareketinin başını çeken İsmail Kemal’in arandığı sırada, İstanbul’dan İngiliz Büyükelçisi Nicolas O’Conor tarafından bir İngiliz gemisine bindirilerek kaçırıldığını belirtmekte fayda var. İsmail Kemal’in bir diğer özelliği ise, İngilizlerin yanı sıra Yunan ajanlığı da yapmasıdır.</span></p>
				<p class="duzyazison-1"><span class="char-style-override-9">Stavro Skendi, ‘The Albania National Awakening 1878-1912’ isimli kitabında İsmail Kemal hakkında şunları söylemektedir:</span></p>
				<p class="arabaslik" id="toc_marker-2-21">KENDİ HALKINI DA PARAYA SATAN KOMİTACI: İSMAİL KEMAL</p>
				<p class="duzyazison-1"><span class="char-style-override-9">“İsmail Kemal, 1908 Meşrutiyetinden önce, Jön Türk’lerle ikiyüzlü, hileli bir işbirliği yapmış ve ilk Meclis-i Mebusan’a milletvekili olarak girmiştir. Fakat diğer taraftan da Yunanlılardan para almakta ve kendisini büyük mevkilere getiren Osmanlı Hükümeti’ne karşı hıyanet etmektedir.”</span></p>
				<p class="duzyazison-1"><span class="char-style-override-9">Mithat Paşa’nın oğlu Ali Haydar Bey de ‘Hatırat’ında İsmail Kemal hakkında şu bilgileri verir:</span></p>
				<p class="duzyazison-1"><span class="char-style-override-9">“İsmail Kemal Bey’in büyük kusur vardı ki, o da paraya karşı olan zaafıydı. Avusturya ve İtalya devletlerinden tahsisat aldığı gibi, Yunan Kralı’nın bilgi ve onayı ile İstanbul’da bulunan Sefir Prens Mavrokordato’dan 10.000 drahmi maaş almıştı. Buna mukabil, İsmail Kemal’in taahhüdü ise gerek İtalya, gerek Yunanistan’a Arnavutluk’ta birer nüfuz mıntıkası ayrılmasına delâlet etmekten ibaretti. Zekâ ve kurnazlığı üzerinde bu zıt menfaatleri senelerce idare etmeye ve kendi menfaatini hepsinden yüksek tutmaya imkân bulmuştu.”</span></p>
				<p class="duzyazison-1"><span class="char-style-override-9">Tepedelenli Ali Paşa’nın torunu olan Nizamettin Nazif Tepedelenlioğlu ise İsmail Kemal’i şöyle anlatır:</span></p>
				<p class="duzyazison-1"><span class="char-style-override-9">“Bu İsmail Kemal’in para almadığı yer kalmamıştır. İtalyanlardan almıştır, İngilizlerden, Fransızlardan, Mısır Hidivi’nden almıştır. Hatta memleket dışındaki ‘teşkilatları’ devamlı surette Yıldız’a jurnal ederek bizzat Abdülhamit’ten de para almıştır. Fakat sefih hayatın en iğrenç macerası, hiç şüphesiz Yunan Kralı I. Yorgi’nin gizli servisinden para almasıdır.”</span></p>
				<p class="duzyazison-1"><span class="char-style-override-9">İsmail Kemal, yurtdışına kaçtıktan sonra firardaki diğer Arnavut komitacıları etrafına toplayarak Jön Türklerle anlaştı. Yapılan anlaşma gereği, “ihtilal gerçekleşirse, ‘özel statü’ verilecekti”. Bu da bağımsız Arnavutluk demekti. Çünkü “Müslüman olan Arnavutluk’ta idareciden memura kadar, bütün kamu personeli Arnavutlardan oluşuyordu. Osmanlı Devleti, Arnavutluk’un bu yapısından dolayı oraya başka Müslüman kavimlerden idareci ve memur atamamıştı.</span></p>
				<p class="arabaslik" id="toc_marker-2-22">JÖN TÜRKLER TUZAĞA DÜŞÜYOR</p>
				<p class="duzyazison-1"><span class="char-style-override-9">1902’deki I. Jön Türk Kongresi’nde kendisini “İcra Komitesi” üyesi seçtiren İsmail Kemal, yıkıcılık faaliyetlerine hız verir. O sırada Trablusgarp Valisi olan Arnavut Recep Paşa ile irtibata geçen Kemal, Malta adasında yanında Prens Sabahattin olduğu halde bu görüşmeyi gerçekleştirir. Ve tarihe “Malta Projesi” olarak geçen bir plan yaparlar.</span></p>
				<p class="duzyazison-1"><span class="char-style-override-9">Plana göre, “Recep Paşa’nın emrindeki askerler Sert mevkiinde bir tatbikat yapacak ve o mevkide gemilere bindirilip yabancı bayraklı gemilerle Çanakkale Boğazı’ndan geçirdikten sonra İstanbul’da evvelce Erkan-ı Harp (kurmay) subayları aracılığı ile tespit edilen bir noktaya çıkarılacak ve bu kuvvete katılacak diğer birliklerle hükümet ve padişah devrilecek, Kanun-i Esasi ilan edilecek” idi.</span></p>
				<p class="duzyazison-1"><span class="char-style-override-9">Karardan sonra Prens Sabahattin, kuracakları hükümet için Paris’te hayli yüksek miktarda borç ararken, İsmail Kemal de İngiliz Hükümeti yetkilileri ile görüşmek için Londra’ya gidiyordu. I. Kongre’nin diğer bir “İcra Komitesi” üyesi ve aynı zamanda Arnavut olan Fazlı Bey ise Yunanistan’a geçiyordu. Yunanistan Hükümet erkânı ile yapılan görüşme sonucunda, kendilerine tam destek ve savaş gemisi sözü verildikten sonra Paris’e dönüyordu.</span></p>
				<p class="duzyazison-1"><span class="char-style-override-9">İsmail Kemal ise olumlu görüşmeler yapar ve İngiliz Hükümeti’nden “ihtilalın yapılacağı gün, Akdeniz donanmasını ziyaret maksadıyla Beşike (İzmir) civarında bulundurulacağı sözünü” alır. İngiliz Hükümeti Akdeniz’deki donanmasını ihtilalcıların hizmetine sunmaktan öte “ihtilal başlangıcından yabancı devletlerin haberdar olmaması için Eastern (Doğu) Telgraf Kablosu’nun Odessa ve Köstence’ye bağlı kısımlarını kesilmesini” tavsiye ediyordu. İngiliz Hükümeti’nin bunda esas amacı, darbenin tamamen kendi kontrolünde olması ve Abdülhamit’e yakın olan Almanlarla Rusya’nın olaydan haber alıp karşı harekete geçmesini engellemekti.</span></p>
				<p class="arabaslik" id="toc_marker-2-23">DARBENİN FİNANS KAYNAKLARI</p>
				<p class="duzyazison-1"><span class="char-style-override-9">Yapılacak darbenin askeri ve siyasi yardımı sağlanmıştı. Sıra finans kaynaklarına gelmişti. E.E. Ramsaur, darbe için finans temini olayını İsmail Kemal’in hatıralarına dayanarak şöyle anlatır:</span></p>
				<p class="duzyazison-1"><span class="char-style-override-9">“İsmail Kemal, planı Paris’teki İngiliz Elçisi Sir Edmund Monson’a anlatmıştır. Sir Edmund, biraz düşündükten sonra, İsmail Kemal’e İngiliz Dışişleri Bakanlığına referans mektuplar yazar ve Kemal de derhal Londra’ya hareket etmişti. Dışişleri Bakanı Lort Landadowne, Alman İmparatoru’nu ağırlamakta olan İngiliz Kralı ile birlikte Sandringam’da bulunuyordu. İsmail Kemal, ‘Dışişleri Bakanı’nın orada bulunmasına rağmen, beni Sir Monson’ın gösterdiği aynı iş anlayışı ile karşıladılar ve derhal harekete geçtiler’ demektedir.</span></p>
				<p class="duzyazison-1"><span class="char-style-override-9">Kemal, devamla, ‘Ertesi gün Dışişleri Bakanlığı Daimi Müsteşarı Lort Sanderson beni evine davet etti. Kendisine tasarladığımız harekâtı ve bu konuda İngiliz Devleti’nden beklediğimiz yardımı ayrıntılı olarak anlattım. Onlardan istediğimiz, Rusya’nın bize engel olmaya kalkışması halinde, bu vatanperver eylemimize müdahale etmesini önlemekti. Lort Sanderson, derhal Dışişleri Bakanlığı ile temasa geçeceğini ve aldıkları kararı en kısa zamanda bize bildireceğine dair söz verdi. İki gün sonra Müsteşar, beni evine tekrar çağırdı. Bana Lort Lansdowne’ın mektubunu okudu. Bu, geleneksel İngiliz diplomasisine layık bir yardım vaadiydi. Ancak, tasarlamış olduğumuz darbe henüz gerçekleşmemiş olduğundan bu vaat dolaylı olarak ihtiyatlı bir hava taşıyordu. Çok cesaretlenmiştim. Lort Sanderson’un izni ile Bakan’ın Fransızca yazılmış olan mektubunun bir kopyasını, arkadaşlarıma göndermek üzere yanıma aldım!’ der.”</span></p>
				<p class="duzyazison-1"><span class="char-style-override-9">İsmail Kemal, İngiltere’de finans kaynağı bulmaya çalışırken, diğer ihtilalcılar de boş durmuyordu. Mısır’daki İngiliz Yüksek Komiseri Cromer ile irtibata geçer geçmez, Kemal Mısır’a gitti. İngiliz Komiseri’nin de hükümeti ile aynı paralelde hareket ettiğine emin olduktan sonra, ihtilalın finansmanı için bir İngiliz bankerini buldular.</span></p>
				<p class="duzyazison-1"><span class="char-style-override-9">İhtilalcılardan Ali Haydar, bu olayı şöyle anlatır ‘Hatırat’ında:</span></p>
				<p class="arabaslik" id="toc_marker-2-24">HİDİV ABBAS PAŞA DA PARASAL YARDIM EDİYOR</p>
				<p class="duzyazison-1"><span class="char-style-override-9">“Yapılacak ihtilal için asker sevkiyatı ve diğer masraflar için on bin altın lazımdı. İngiliz banker bize bu parayı verdi. Ancak benim kafama takılan, İngiliz bir banker Osmanlı memleketinde yapılacak bir darbe için neden bu kadar para versin? Banker Cesel, bize bu parayı vermekle ihtilâl, sırasında doğacak spekülasyonlardan doğacak kârı bu paranın onlarca katı olacağı için bize bu yardımı yaptı.”</span></p>
				<p class="duzyazison-1"><span class="char-style-override-9">İngiliz banker Cesel’in verdiği 10.000 altın yetmemişti. Bu sefer ihtilalcılar Mısır Hidivi Abbas Paşa’ya müracaat ettiler. Hidiv de ihtilalcılara 4.000 altın veriyordu. Ardından Yunanistan’dan istenilen 10.000 drahmi ve gemi de Napoli limanında darbecileri bekliyordu. İsmail Kemal İle Prens Sabahattin Napoli’ye gittiler. Napoli’de İsmail Kemal, Prens Sabahattin’e bir oyun oynayarak askerleri Arnavutluk’a götürüp isyanı başlatmaya çalıştı. Ancak Arnavut Recep Paşa, askeri açıdan böyle bir isyanın sonuçsuz kalacağını anladığı için bu plandan vazgeçince, ihtilal da tabii olarak gerçekleşmedi.</span></p>
				<p class="arabaslik" id="toc_marker-2-25">GAYRİNİZAMÎ HARP, İLK KEZ 2. ABDÜLHAMİT DEVRİNDE UYGULANIYOR</p>
				<p class="duzyazison-1"><span class="char-style-override-9">İmparatorluk sınırları içerisindeki ulusların başlattığı milliyetçilik hareketlerinden dolayı Anadolu dâhil, Balkanlar’dan Hicaz’a kadar hemen her eyalette ulusçuluk hareketi başlamış ve imparatorluktan kopmalar birbirini takip ediyordu.</span></p>
				<p class="duzyazison-1"><span class="char-style-override-9">Yıldız Jurnal Teşkilâtı, Alman uzmanların yönetimindeki hafiye polis örgütü ve Jandarma Teşkilâtından gelen jurnallerin tümü Yıldız’da toplanıyor ve 3. Selim zamanında oluşturan devletin çelik kadrosu tarafından değerlendirilerek Padişah’a sunuluyordu. Bu raporlardan elde edilen bilgilere göre, Şark’ta baş gösteren Ermeni ayrılıkçı hareketini zaptiye ve kolluk kuvvetler gücü ile ektisiz hale getirmenin imkânsızlığı görülüyordu... Ve Sultan’ın tabiri ile “Onların anladığı dilden cevap vermenin zamanı gelmiş…” idi. Çözüm, Ermenilerle iç içe yaşayan Kürt aşiretlerinden oluşan, gayrinizamî savaş yöntemi uygulayacak olan milis alaylarını oluşturmaktı. Alayların kuruluş çalışmaları, hem resmi paşalar hem de hafiye örgütüne mensup görevliler tarafından belirlenecekti.</span></p>
				<p class="duzyazison-1"><span class="char-style-override-9">Kürt ayrılıkçı hareketinden önce “Şark Vilayetleri”ne sıçrayan Ermeni bağımsızlık hareketi, özellikle Rusya ile Fransa’nın ekonomik ve politik yardımlarından dolayı “devlet için büyük bir tehdit” haline gelmişti. Doğu Anadolu’da bulunan “Ermeni gençler, alenen kafileler halinde Bayezid (Doğu Beyazıt) ve Iğdır üzerinden Erivan’a geçerek askeri ve gerillacı eğitimi alıp geri döndükten” sonra bölgede terör, tedhiş ve Müslüman unsurlara yönelik katliamlara girişiyorlardı.</span></p>
				<p class="duzyazison-1"><span class="char-style-override-9">13 Haziran 1878’de Berlin Konferansı’nda “Ermenistan’a ilişkin proje” sunulması ve bu projenin kabul görmesinden sonra Osmanlı topraklarında Ermenilerin terör ve katliam eylemleri hızlandı.</span></p>
				<p class="duzyazison-1"><span class="char-style-override-9">Hınçak ve Taşnak örgütlerin düzenli ordu haline dönüşmesi ile Rusya şark vilayetlerine yönelik emellerini açıkça getirerek işgale hazırlanıyordu. Bunun üzerine Osmanlı Devleti bölgede “asayişin temini, Ermeni şaki ve katillerin tedip edilerek Rus işgaline karşı Müslüman ahaliden müsellah(silahlı) güçler oluşturmayı” kararlaştırdı. Oluşturulan bu paramiliter gücün adı “Hamidiye Alayları” oldu. Alaylar, aşiret yapıları esas alınarak örgütlendirildi. Her alayın başına aşiret reisleri belli bir maaş, rütbe ve nişan verilerek tayin ediliyordu. Alay haline getirilen aşiretler, vergiden muaf tutulur ve işledikleri suçlarla ilgili kovuşturma ve soruşturma yetkisi mahalli mahkemelerden alınıp orduya veriliyordu.</span></p>
				<p class="arabaslik" id="toc_marker-2-26">FARKLI KAYNAKLARA GÖRE ALAYLARIN KURULUŞ SEBEPLERİ</p>
				<p class="duzyazison-1"><span class="char-style-override-9">Resmi kaynakların dışında, Hamidiye Alaylarının kuruluş gerekçeleri farklılık arz etmektedir. M.S. Lazarev, ‘Kürdistan ve Kürt Sorunu’ (Jîna Nû Yayınları) isimli kitabının 151. sayfasında alayların kuruluş gerekçesini şöyle açıklamaktadır:</span></p>
				<p class="duzyazison-1"><span class="char-style-override-9">“Hamidiye Alayları ile Kürtleri Rusya karşısında güçlü bir askeri siper, İran’a karşı saldırı aracı durumuna getirme amacı yanında önemli amaçlarından biri de, Kürt başıbozuklarının önünü almak, Kürtleri, Türk idari makamlarının sıkı gözetimi altında durmaya alıştırmaktı. Bununla birlikte, Hıristiyan ulusal azınlıkların, özellikle de Ermenilerin yükselen özgürlük hareketlerine karşı kullanmak amacıyla kuruldu.”</span></p>
				<p class="duzyazison-1"><span class="char-style-override-9">Lazarev aynı kitabının 95. sayfasında ise dönemin Fransa İstanbul Büyükelçisi P. Cambon’un “Kürt Hamidiye Alaylarının güya hudutları korumak için kurulduğunu ancak fiiliyatta Ermeni ve Hıristiyanları bastırmak için kullanıldıkları” görüşüne yer vermektedir.</span></p>
				<p class="duzyazison-1"><span class="char-style-override-9">Sovyet Rusya döneminin resmi Kürt ayrılıkçı propagandisti ve Moskova Üniversitesi Kürt Enstitüsü başkanlarından Dr. Celile Celil ise Moskova’da Kürtçe olarak yayımlanan Jiyana Rewsenbiri û Siyasiye Kurdan isimli kitabının 24. sayfasında Lazarev ile aynı görüşü paylaşmanın yanı sıra “Sultan Abdülhamit’in Kürt hareketini susturma, güçten düşürme ve dumura uğratmada Hamidiye Alayları’nın önemli rol oynadıklarını” ileri sürmektedir.</span></p>
				<p class="duzyazison-1"><span class="char-style-override-9">Hayat Tarih Mecmuası’nın Temmuz 1976 tarihli sayısının 48. sayfasında Nihat Gültepe de alayların kuruluş sebeplerini şöyle sıralıyor:</span></p>
				<p class="duzyazison-1"><span class="char-style-override-9">“Hamidiye Alayları’nın kurulması ile şunlar amaçlanmıştı: Askeri disiplin içine alınan aşiretlerden Doğu Anadolu için kolluk kuvvetleri olarak faydalanmak, düzenli süvari birlikleri oluşturularak, olası bir Rus işgaline karşı elde hazır kuvvet oluşturmak, dış tahriklere kapılan ve isyana kalkışacakları açık olan unsurları yola getirme, aşiretleri iskân ettirmek ve bunları medenileştirmek; onları disiplin altına alarak eğitmek, aşiret kavgalarına son vererek bu yöredeki bütün potansiyeli devlet lehine kullanmak, bu vesile ile yol, köprü, okul binaları vs yaparak Doğu Anadolu’nun imarına çalışmak.”</span></p>
				<p class="duzyazison-1"><span class="char-style-override-9">Yılmaz Öztuna ise Büyük Türkiye Tarihi (Ötüken Yay. 1983) isimli kitabının 181. sayfasında konu ile ilgili olarak şunları söylüyor:</span></p>
				<p class="duzyazison-1"><span class="char-style-override-9">“Hamidiye Alayları vasıtasıyla Kürtlerin Ermenilere karşı kullanılmasıyla hem Türk askeri birliklerinin gerilla savaşında yıpratılmadı hem de Kürtlerin kendilerini Ermenilere karşı silahlandırılması yönündeki bitip tükenmek bilmeyen talepleri yerine getirilmiş oldu.”</span></p>
				<p class="duzyazison-1"><span class="char-style-override-9">Enver Ziya Karal ile Bayram Kodaman da konu ile ilgili olarak şu ortak görüşü savunuyorlar:</span></p>
				<p class="duzyazison-1"><span class="char-style-override-9">“Hamidiye Alayları’yla, asayişin bozulmasına neden olan aşiretlerin denetime alınması, Ermenilerin hareketlerine karşı durulması, olası bir Rus-Osmanlı savaşında aşiretlerin Ruslara karşı kullanılması, yabancı devletlerin aşiretleri kışkırtmalarının denetlenmesi amaçlanıyordu.” (B. Kodaman, Sultan Abdülhamit Devri Doğu Anadolu Politikası, TKAE Yay., 1087, s. 36)</span></p>
				<p class="duzyazison-1"><span class="char-style-override-9">Hamidiye Alaylarının kuruluşu ile ilgili değişik anlatımlar var. Bunlardan biri: Aşiret Mektebi mezunu, Hayderan Aşireti’nden ve ilk dönem TBMM mebusluğu yapan Hasan Sıddık Hayderanî ise alayların kuruluş gerekçesini Osman Aytar’ın “Hamidiye Alaylarından Köy Koruculuğuna” kitabında (Medya Güneşi Yay. İst. 1992, s. 54) şöyle anlatıyor:</span></p>
				<p class="duzyazison-1"><span class="char-style-override-9">“Sultan Abdülhamit’in fikir ve düşüncelerine önem verdiği, Şeyh Şamil’in torunlarından Müşir Mehmet Zeki Paşa</span><span class="char-style-override-10"><a class="footnote-link" href="#footnote-225-10" id="footnote-225-10-backlink">10</a></span><span class="char-style-override-9"> Van, Erzurum ve Bitlis taraflarına yaptığı bir seyahat dönüşünde Padişahın ‘Anadolu’yu nasıl buldun?’ sorusuna şu cevabı verir:</span></p>
				<div class="footnote">
					<p class="dipnot"><a class="footnote-anchor" href="#footnote-225-10-backlink" id="footnote-225-10">10</a><span class="char-style-override-11">  Bu Paşa Yıldız Jurnal Teşkilâtı ile çekirdek devletin bir üyesidir. E.Ş.</span></p>
				</div>
				<p class="duzyazison-1"><span class="char-style-override-9">‘Padişah’ım, Anadolu her bakımdan tamamen ihmal edilmiştir. Hududumuzun öbür tarafındaki Moskoflar ise, bize örnek teşkil edecek derecede gayret göstermektedirler. Mesela bir Kazak teşkilâtları var ki, hakikaten örnek alınmağa değer. Ruslar, hudutları içindeki aşiretlerden çok istifade ediyorlar. Bunları silâhaltına almıyorlar ama yılda bir buçuk ay belli bir yerde topluyorlar, telim ve terbiyeye tabi tutuyorlar ve sonra hepsini yine serbest bırakıp evlerine gidiyorlar. Bağ, bahçe ve tarlalarında, sürülerinin başında çalışma imkânı veriyorlar.”</span></p>
				<p class="arabaslik" id="toc_marker-2-27">ÖNCE ALAY SONRA NİZAMNAME</p>
				<p class="duzyazison-1"><span class="char-style-override-9">M. Zeki Paşa’nın bölgede yaptığı uzun süreli seyahat ve mahalli ajanlardan aldığı bilgilerle oluşturduğu bu raporundan hemen sonra Padişah’ın emri ile İbrahim ve Kerim paşaların öncülüğünde Hamidiye Alayları’nın kuruluşuna başlandı. Böylece İbrahim ve Kerim paşalar, Türk tarihinde ilk gayrinizamî harbi başlatan devlet görevlileri olarak tarihe geçtiler.</span></p>
				<p class="duzyazison-1"><span class="char-style-override-9">Hamidiye Alayları’nın Nizamnamesi yayımlanmadan kurulur. Bu alaylarla ilgili ilk yasal düzenleme 1891, ikincisi 1896 ve son düzenleme ise 1910 yılında yapıldı. Ancak son Nizamname, İttihat ve Terakki Partisi iktidarında yapıldığı için “Hamidiye” adı nizamnameden çıkarılarak “Aşiret Hafif Süvari Alayları Nizamnamesi” şeklini aldı.</span></p>
				<p class="duzyazison-1"><span class="char-style-override-9">1890 yılında Müşir Zeki Paşa’nın çabaları ile kurulmaya başlanan Hamidiye Alayları’na ilişki ilk matbu Nizamname, Rumi 1308 (M. 1891) yılında çıkarıldı. Sultan Abdülhamit döneminde alaylarla ilgili son kanunname ise 1896 yılında yayımlandı. İttihat ve Terakki iktidarından sonra çıkarılan yeni nizamnamelerde bu alaylardan “Hamidiye” adı kaldırılacak ve “Aşiret Süvari Alayları” denilecekti.</span></p>
				<p class="arabaslik" id="toc_marker-2-28">HAMİDİYE ALAYLARI NİZAMNAMESİ</p>
				<p class="duzyazison-1"><span class="char-style-override-9">Rumi 1308 yılında yayımlanan 53 madde ve bir de son bölümden oluşan Alay Nizamnamesi’ne göre, o güne kadar askere gitmeyen aşiretlerden Hamidiye Süvari Alayları’nın oluşturulmasında kullanılacakları belirtiliyor. Alaylarla ilgili kanunname Başbakanlık Arşivi, Yıldız Evrakı, Kısım 37, Evrak no. 47/27, Zarf 47, Karton 113’te bulunuyor ve tam adı, ‘Tenkisat-ı Askeriye Cümlesinden Olarak Hamidiye Süvari Alaylarına Dair Kanunnâme’dir.</span></p>
				<p class="duzyazison-1"><span class="char-style-override-9">Kanunun 2. Maddesine göre, kurulacak alaylar 4 bölükten az, 6 bölükten fazla olmayacaktır. Her alay en az 512, en fazla 1.152 kişiden oluşacaktı. 3, 4 ve 5. maddelere göre büyük aşiretlere bir ve birden fazla, küçük aşiretlere ise birkaç bölük kurma hakkı veriliyordu.</span></p>
				<p class="duzyazison-1"><span class="char-style-override-9">Bu maddelerde en dikkat çekici nokta, “küçük aşiretlerin alay kurmak ve eğitim için bir araya gelmesi kesinlikle yasaklanıyor” ve sadece savaş halinde merkezi hükümetin veya ordu kumandanının lüzum görmesi halinde birleşmelerine izin veriliyordu. Hamidiye Süvari Alayları’nı oluşturacak erkekler üç kısma ayrılıyordu:</span></p>
				<p class="duzyazison-1"><span class="char-style-override-9">17-20 yaş arası “ibtidaiye” (başlangıç), 20-32 yaş arası “nizamiye” (ilk askerlik evresi), 32-40 yaş arası “redif” (ikinci askerlik devresi) sınıfına dâhil olacaktı. Her alaydan iki çavuş, Orduyu Hümayun merkezine gönderilerek ‘Mektep Alayı’nda eğitime tabi tutulacak ve sonra İstanbul’da veya başka yerde iki yıl hizmet yaptırılıp terfi edilerek alaylara gönderileceklerdi. Ayrıca her alaydan bir çocuk seçilerek İstanbul’a gönderilecek ve orada ‘Süvari Mektebi’nde eğitim gördükten sonra mülazım (teğmen) rütbesi ile memleketine; alayına dönecekti. Hamidiye Alayları bizzat kendileri elbise, hayvan ve eyer takımlarını temin edecekler; tüfek, cephane ve stoklarını devlet verecekti.</span></p>
				<p class="arabaslik" id="toc_marker-2-29">ALAYLARIN BESLENDİĞİ KAYNAK VE YAPISI</p>
				<p class="duzyazison-1"><span class="char-style-override-9">Hamidiye Alayları ile ilgili kanunnamede bütün konular detaylı olarak belirtilmiş ve yasal boşluk bırakılmamıştır. Kanunun 19. Maddesi ise alayların hangi halklardan oluşacağına dairdir:</span></p>
				<p class="duzyazison-1"><span class="char-style-override-9">“Asâkir-i Hamidiye Süvari Alayları Türkmen ve Karakalpak ve Kürt ve Arab aşâirinden mürettep olduğundan bu akvama (kavimlere) mensup olanlardan her birinin mensup olduğu kabâil (kabileler) ve eşâirin iktiza ede geldikleri (giydikleri) şekil ve kıyafette bulunması münasip ve muvafık olacağından şimdilik üç numune intihap olunmak... şarttır. Üzerlerinde ahâli-yi sâireden fark olunacak surette alayın isim ve numarası yazılı bir alâmet-i farika bulundurulacaktır.”</span></p>
				<p class="duzyazison-1"><span class="char-style-override-9">Alayların subay kadrosu ise İstanbul’daki Süvari Mektebi’ne alınan aşiret çocuklarından oluşturulacaktı. Bunların yeterli olmadığı durumlarda ise aşiret “ümerâ ve rüesâsmaan” atanacaktı. Fakat eğitimler için nizamiye süvari alay subaylarının tayin edileceği belirtiliyordu. Ayrıca, savaş birliği olan alay ve bölük komutanlarının mutlaka ordudan, diğer subayların (kaymakam, binbaşı, kolağası, vb) ise aşiret ileri gelenlerinden olması karar altına alınmıştı.</span></p>
				<p class="duzyazison-1"><span class="char-style-override-9">Devlete yaptıkları hizmetler “takdire şayan” ise, “irâde-i seniyye” ile miralay (albay) rütbesine terfi edeceklerdi fakat yardımcısı mutlaka nizamî (ordu mensubu) bir subay olacaktı. Böylece alayların devlet tarafından kontrolü daha da kolaylaşacaktı.</span></p>
				<p class="duzyazison-1"><span class="char-style-override-9">Hamidiye Alayları yalnızca gayrinizamî harp yapmayacak, bölgede meydana gelen bütün gelişmeleri hafiyeler aracılığı ile rapor halinde Babı âli’ye bildireceklerdi.</span></p>
				<p class="duzyazison-1"><span class="char-style-override-9">Alay kanunnamesinde bölüklerin yapısı da şöyle tayin ediliyor:</span></p>
				<p class="duzyazison-1"><span class="char-style-override-9">“Her bölük 4 takımdan, her takım da 32 neferden az, 48 neferden fazla olmayacak.” </span></p>
				<p class="duzyazison-1"><span class="char-style-override-9">Alaya alman herkese devlete, şeriata sadakat yemini ettiriliyordu.</span></p>
				<p class="duzyazison-1"><span class="char-style-override-9">Alay mensuplarından herhangi biri köyünde veya evinde bulunduğu zaman, başka bir ile gideceği zaman kendi zabitinden izin almak zorundaydı. Her fert, mensubu bulunduğu aşiretin geleneklerine uygun, fakat tek tip elbise giyecek, üzerinde ise bağlı bulunduğu alayın işaret ve numarasını bulundurması mecburi idi. Her alay mensubu bineceği atını ve takımlarını kendisi temin etmekle yükümlüydü ve atlarda mutlaka alayın damgası olacaktı.</span></p>
				<p class="duzyazison-1"><span class="char-style-override-9">Seraskerlik süvari denetimi altında bulunan alayların bütün subay ve komutanları alay mensuplarından temin edilecekti.</span><span class="char-style-override-10"><a class="footnote-link" href="#footnote-225-11" id="footnote-225-11-backlink">11</a></span><span class="char-style-override-9"> Silâhaltında iken işlenen suçlarda askeri kanunlar uygulanacaktı. Eğitimlerinde emredilen yerlerde zamanında bulunmayanlara suç derecelerine göre idama kadar varan cezalar verilebilecekti. Alaylara girmek için hiç kimseye cebri uygulama yapılmayacaktı.</span></p>
				<div class="footnote">
					<p class="dipnot"><a class="footnote-anchor" href="#footnote-225-11-backlink" id="footnote-225-11">11</a><span class="char-style-override-11"> Bu madde 1896’daki ikinci düzenleme ile eklenmiştir.</span></p>
				</div>
				<p class="arabaslik" id="toc_marker-2-30">ALAYLARIN EĞİTİM ŞEKLİ</p>
				<p class="duzyazison-1"><span class="char-style-override-9">Hamidiye Süvari Alayları’nın görev ve eğitimlerini düzenleyen madde 1911 tarihinde yayımlanan Nizamname ile daha modern hale getiriliyordu. “Cerad Nizamı” denilen bu talimat, alaylardan daha iyi faydalanabilmek için bazı yabancı ordularda kabul edilen manevra ve savaş düzeninin Aşiret Alayları’na uygulanmasını öngörüyordu. Buna göre, ordu tarafından desteklenen ve yönetilen alayların görevi: Düşman süvarisinin yanaşık düzendeki “kıtaatını” dağıtmak, düşman keşif kollarına güçlük çıkarmak, düşmanı yanıltmak, oyalamak, baskın yapmak ve çekilen düşmanı takip etmekti.</span></p>
				<p class="duzyazison-1"><span class="char-style-override-9">1912 yılında yapılan küçük bir değişiklikle Aşiret Alayları birleştirilecekti. Mevcut 66 Hamidiye alayı yerine 4 fırkada birleşecek 24 alayın oluşturulacağı tahmin ediliyordu. Bu fıkralara ancak evinde eyerli bir savaş atı bulundurmak yükümlülüğünü kabul edenler kayıt yapabileceklerdi. </span></p>
				<p class="duzyazison-1"><span class="char-style-override-9">Alaylılar, her yıl eğitim kamplarına alınacak ve eğitimleri yenilendikten sonra kendilerine silah dağıtılacaktı. Yeni Nizamname ile birlikte merkezi otoritenin kontrolü daha etkin hale getirilerek ve düzenli ordu subaylarının kumanda etmesi şartı getiriliyordu. Aşiret ileri gelenleri ise bu subaylara muavinlik yapacaklardı. Takım komutanı sayısı ikiye çıkarılıyor ve biri düzenli ordudan diğeri aşiretten atanıyordu.</span></p>
				<p class="arabaslik" id="toc_marker-2-31">AŞİRETLER VE ALAYLARI</p>
				<p class="duzyazison-1"><span class="char-style-override-9">Bayram Kodaman, ‘Sultan 2. Abdülhamit Devri Doğu Anadolu Politikası’ isimli kitabında Hamidiye Alayları ile ilgili dikkati çeken bir belgeyi yayımlar. Bu belge, aslında bir jurnal raporundan başka bir şey değildir. Müşir Şakir Paşa’nın Anadolu Müfettiş-i Umumisi sıfatıyla 1895’te geldiği Doğu ve Güneydoğu Anadolu bölgesinde yaptığı incelemeler sonucunda, beraberinde bulunan Zeki Paşa ile birlikte Sultan Abdülhamit’e çektikleri şifreli telgraf, alayların yapısı, gücü ve dağılımları konusunda oldukça önemli bir belgedir.</span></p>
				<p class="duzyazison-1"><span class="char-style-override-9">Bütün alayları 7 Liva’ya (tümen) ayıran Şakir ve Zeki paşalar, liva merkezlerini, livaların hangi alaylardan meydana geldiğini ve aşiretlerin ismiyle birlikte kaçar alay olduklarını gösterir bir bilgi notunu da Padişah’a gönderdikleri telgrafa eklemişlerdir.</span></p>
				<p class="duzyazison-1"><span class="char-style-override-9">Bu telgrafta dikkati çeken en önemli özellik, livaların oluşturuldukları ve kuruldukları yerlere dikkat ettiğimizde, Sultan Abdülhamit ile “çekirdek devlet” MGK’nın elde ettiği jurnal raporlarından hareketle çok ince bir strateji ile Rusya ve İran’dan gelebilecek herhangi bir tehlikeyi “tez elden bertaraf” etmeyi hedeflemeleridir. Bütün liva merkezleri ve alayların dağılımının İran ve özellikle Rusya’dan gelebilecek bir saldırıya karşı çok güzel yapıldığı ve işgali geciktirebileceklerini söylemek mümkündür.</span></p>
				<p class="duzyazison-1"><span class="char-style-override-9">Livalara mensup alay sayısı 5 ile 9 arasında değişmekteydi. Viranşehir’deki Milli ve Malazgirt’teki Husnanlı (Hasenan) aşiretleri 5’er alayla, Haydaranlı aşireti 7 alayla en güçlü aşiretler olarak başı çekiyorlardı.</span></p>
				<p class="duzyazison-1"><span class="char-style-override-9">Şakir ve Zeki paşalar telgraflarında, güç ve nüfuz sahibi aşiret reislerinin Babı Âli’de çok güçlü ilişkilere sahip oldukları belirtiliyordu. Ancak onların da bilmediği bir gerçek vardı: Sultan Abdülhamit, Hasenanlı aşiret reisi Mustafa Bey ile hafiyeler aracılığı ile görüşüyor ve Mustafa Bey’in Haydarpaşa Leyli Meccanisi’nde</span><span class="char-style-override-10"><a class="footnote-link" href="#footnote-225-12" id="footnote-225-12-backlink">12</a></span><span class="char-style-override-9"> okuyan oğullarından Kulihan Bey’e Maarif Vekâleti’nin verdiği aylık 60 kuruş maaşın haricinde kendisi de düzenli olarak harçlık ve kıyafet gönderiyordu. Ayrıca Mustafa Bey’in en küçük oğlu olan Kerem Bey’in Ermeni katliamcılara (Hınçak ve Taşnak komitacılar) karşı yaptığı “başarılı operasyonlardan dolayı” bir kama, kendi mührünü taşıyan gümüş tütün tabakası ve fildişinden bir doksan dokuzluk tespih hediye göndermişti.</span></p>
				<div class="footnote">
					<p class="dipnot"><a class="footnote-anchor" href="#footnote-225-12-backlink" id="footnote-225-12">12</a><span class="char-style-override-11"> Haydarpaşa Yatılı Lisesi’nde</span></p>
				</div>
				<p class="duzyazison-1"><span class="char-style-override-9">Şakir ve Zeki paşaların Sultan Abdülhamit’e gönderdiği telgrafta belirttiklerine göre aşiretlerin alay sayısı ve numaraları şöyle idi:</span></p>
				<p class="G-vde para-style-override-3"><br/></p>
				<p class="para-style-override-1">
					<img alt="Screen%20Shot%202012-05-07%20at%202.57.35%20PM.png" height="449" src="images/Screen%20Shot%202012-05-07_fmt1.png" width="565"/>
				</p>
				<p class="G-vde para-style-override-3"><br/></p>
				<p class="para-style-override-1">
					<img alt="Screen%20Shot%202012-05-07%20at%202.57.46%20PM.png" height="373" src="images/Screen%20Shot%202012-05-07_fmt2.png" width="572"/>
				</p>
				<p class="para-style-override-1">
					<img alt="Screen%20Shot%202012-05-07%20at%202.57.59%20PM.png" height="531" src="images/Screen%20Shot%202012-05-07_fmt3.png" width="574"/>
				</p>
				<p class="G-vde para-style-override-3"><br/></p>
				<p class="para-style-override-1">
					<img alt="Screen%20Shot%202012-05-07%20at%202.58.15%20PM.png" height="424" src="images/Screen%20Shot%202012-05-07_fmt4.png" width="573"/>
				</p>
				<p class="duzyazison-1"><span class="char-style-override-9">Sivas civarında Karakalpak Aşireti tarafından kurulan 40. Alay, hiçbir liva ile bağlantısı olmadığından Sivas’ta bulundurulacak süvari bölüğünün yardımıyla Sivas Kumandanlığı’nın denetimi altında askeri eğitim yapmaktan başka hiçbir faaliyette bulunmamıştır.</span></p>
				<p class="duzyazison-1"><span class="char-style-override-9">Aynı olay “Bayezid sancağına bağlı Tutak kazasında” da gerçekleşmiştir. Azeri göçmenlerden kurulan bir “Hamidi Birlik” hiçbir varlık gösterememiş, sadece Derik köyü merkezinde jandarmanın kontrolünde konuşlandırılmıştır.</span></p>
				<p class="arabaslik" id="toc_marker-2-32">HAMİDİYE ALAYLARI’NIN BULUNDUĞU YERLER</p>
				<p class="duzyazison-1"><span class="char-style-override-9">Hamidiye Alayları’nın kuruluşu iki bölgede gerçekleştirilecekti: Birinci bölge, Rusya ile sınır olan Erzurum-Van arası, ikinci bölge ise Mardin-Urfa hattının kuzey kısmı.</span></p>
				<p class="duzyazison-1"><span class="char-style-override-9">Sultan Abdülhamit’in emri ile Erzincan’ı merkez üs olarak kullanan 4. Ordu Kumandanı Müşir Mehmet Zeki Paşa, 1891 yılı ilkbaharında Mirliva (Tuğgeneral) Mahmut Paşa’yı Van, Malazgirt ve Hınıs taraflarına göndererek alayların örgütlemesini başlattı. Fahrettin Altay’ın ‘10 Yıl Savaşı ve Sonrası’ (İnsel Yay., s. 55) isimli kitabında anlattığına göre, “1896 yılına gelindiğinde Doğu ve Güneydoğu Anadolu bölgelerinin hemen hemen tümünde 100 civarında Aşiret Alayları’nın kurulduğunu” belirtiyor. Buna mukabil başka kaynaklar ise 100’ün üstünde alayın kurulduğunu iddia ediyor.</span></p>
				<p class="duzyazison-1"><span class="char-style-override-9">1313 (1897) tarihli 13. “Salname-i Vilâyet-i Erzurum”da bu bölgede şu alaylar bulunuyordu:</span></p>
				<p class="duzyazison-1"><span class="char-style-override-9">“1, 2, 3, 4 ve 7. alaylar Tutak’ta (Ağrı’nın ilçesi), 4. Alay Eleşkirt’te, 5, 6, 11 ve 12. alaylar Karakilise’de (bugünkü Ağrı), 8. Alay Hasankale’de, 9, 37 ve 38. alaylar Bayezid’te (bugünkü Doğu Beyazıt), 10. Alay Diyadin’de, 26, 29, 32 ve 35. alaylar Hınıs’ta, 34. Alay Tekman’da, 36. Alay Kiğı’da.”</span></p>
				<p class="duzyazison-1"><span class="char-style-override-9">Yine Ş. Beysanoğlu’nun aktardığına göre 41-49 arasındaki alaylar Diyarbakır’da bulunuyordu. Geri kalan 27 alay Mardin, Urfa, Siirt ve Bitlis’te kurulmuştu.</span></p>
				<p class="duzyazison-1"><span class="char-style-override-9">Şu bilgiyi de aktarmakta fayda var: Doğu ve Güneydoğu’daki alayların tümü Kürtlerden oluşuyordu. Sadece Tutak’taki 4. Alay ile Sivas’taki 40. Alay, 1877-1878 Osmanlı-Rus Harbi’nde kaçan “Kars Muhacirleri” olan Karapapaklılardan oluşuyordu.</span></p>
				<p class="arabaslik" id="toc_marker-2-33">OSMANLI-RUS HARBİ VE HAMİDİYE ALAYLARI</p>
				<p class="duzyazison-1"><span class="char-style-override-9">Osmanlı-Rus Harbi’nden önce Ermeni komitacıların bölgede başlattıkları terör, tedhiş ve katliam olayları, Hamidiye Süvari Alayları’nın sınanmasına sebep oldu. Erivan ve Osmanlı sınırlarına yakın diğer Rus illerinde askeri eğitimden geçirilen Ermeniler, kafileler halinde Türkiye’ye geri dönüyorlardı. 3. Liva 1. Alayı Kumandanı Abdülmecit Bey’in torunu Muhyettin Bey’in anlattığına göre, Ermeni komitacıların bu çalışmaları pervasız hale gelmişti:</span></p>
				<p class="duzyazison-1"><span class="char-style-override-9">“Her sene sonbaharda yöremizden, Bitlis’ten, Tatvan’dan Siirt’ten Ermeni gençler kafileler halinde sınırı geçerek Erivan’a gidiyorlardı. Bizim hafiyelerin yaptıkları tespitlere göre bu gençler Erivan’da silahlı eğitim alıyorlarmış. Van, Beyazıt ve diğer yerlerdeki ecnebi sefarethanelerindeki casusların da kışkırtmalarıyla Ermenilerin silahlanmaları ve Kürtlere yönelik terör eylemleri şiddetini arttırmış, adeta katliam haline dönüşmüştü.</span></p>
				<p class="duzyazison-1"><span class="char-style-override-9">Ermenilerin bu eylemleri öyle bir hale geldi ki artık Kürtlerin namuslarına, ırzlarına tecavüze vardı. Bunun üzerine bizimkiler (Kürt Hamidiye Alayları mensupları) bu eylemlere karşı harekete geçtiler. Benim bildiğim en son olay, Rus Harbi’nden kısa bir süre önce Erivan’dan dönen yaklaşık 300 civarında Ermeni silahlı milis birliği Köşk, Seme (Geçimli), Mirze (Ocakbaşı) köylerinden geçerek Kertevin dağlarına yerleştikleri haberi geliyor. Bu haber üzerine dedem (Kaymakam Binbaşı Abdülmecit Bey), Malazgirt ve Hınıs’tan gelen Hamidiler, Ermenilerle bu hatta çatışmaya girdiler. Çatışma yaklaşık bir hafta sürdü. Ermeniler sürekli olarak zayiat vererek yoğun oldukları bölgelere (Bitlis ve Siirt civarı) çekiliyorlardı. Ancak, yapılan muharebelerden hiçbiri sağ kurtulmadı. Rus Harbi ile birlikte artık kimin ne yaptığı belli olmadı. Herkes birbirini öldürmeye başladı. Ve sonucu hepimiz biliyoruz işte...” </span></p>
				<p class="duzyazison-1"><span class="char-style-override-9">Hamidiye Alayları’nın gayrinizamî harp yöntemleri kısa sürede sonuç vermiş, Rusya, Kafkasya ve Erivan’da bulunan hafiyelerden gelen jurnaller üzerine sınır dışı operasyonlar yapma noktasına kadar gelmiştir. Öylesine güçlü operasyonlardı ki aynı zamanda Çar’ın istihbarat servisi OHRANA ve ÇEKA’nın da ajanı olan bu Ermeni komitacı önderleri, görüldükleri yerlerde avlanıyorlardı. Hamidiye milislerinden bazıları, daha Yakup Cemil ortaya çıkmadan “Yakup Cemillik yapmaya başlamışlardı” bile... Hamidiye Alayları’nın başlattıkları “komitacı avı”, silahlı Ermeni komitacılarla birlikte Rus Kazak süvarilerini de hedef alıyordu. Bu çatışmaların büyük çoğunluğunda Kazak süvariler yeniliyorlardı. Ajanlarına ve ülkesinin muhtelif şehirlerinde böylesine pervasızca “iş yapan” bu gayrinizamî harpçiler, Rus Çarı tarafından, İstanbul Elçisi aracılığı ile Sultan Abdülhamit’e şikâyet edileceklerdi.</span></p>
				<p class="arabaslik" id="toc_marker-2-34">SULTAN ABDÜLHAMİT HAN’IN HAMİDİYE ALAYLARI İLGİLİ SUÇLAMALARA VERDİĞİ CEVAP</p>
				<p class="duzyazison-1"><span class="char-style-override-9">Sultan Abdülhamit Han, Hamidiye Alayları ile ilgili eleştirilere, Dergâh Yayınları tarafından 1984 yılında yayımlanan ‘Siyasi Hatıratım’ isimli kitabında şöyle cevap veriyor:</span></p>
				<p class="duzyazison-1"><span class="char-style-override-9">“Kürt alaylarını teşkil ettiğim için Avrupa gazeteleri acı tenkitlerde bulunuyorlar ve bu teşkilât meydana geldiğinden beri Kürtlerin, şark vilayetlerindeki Ermenilere daha vahşice davrandıklarını iddia ediyorlar ve bizim tarafımızdan teşkilâtlandırılan bu Kürtlerin istiklallerini ilan etmek için bize karşı isyan edeceklerinden endişe ettiklerini söylüyorlar.</span></p>
				<p class="duzyazison-1"><span class="char-style-override-9">Anlaşılan gazeteler mevzu arıyorlar. Bu sebeple de yalan yanlış her şeyi yazıyorlar. Muhabirler, Kürdistan’daki vaziyeti Beyoğlu’nda oturdukları rahat köşelerini terk etmeksizin ancak Ermenilerin görüş zaviyesine göre mütalaa ediyorlar.”</span></p>
				<p class="arabaslik" id="toc_marker-2-35">İTTİHAT TERAKKİ DÖNEMİ VE HAMİDİYE ALAYLARI</p>
				<p class="duzyazison-1"><span class="char-style-override-9">İttihat ve Terakki Fırkası’nın yönetimi devralmasından sonra oluşturulan totaliter rejim, şarkta da kendisini hissettiriyordu. İttihatçı subayların otoritelerini hissettirmek için keyfi olarak bazı aşiret ileri gelenlerini tutuklaması ve Ermenileri hoş tutmak için Kürt nüfusu silahsızlandırırken Ermenilerin serbest silah taşımalarına izin vermeleri görüldü. Bu durum yalnız Hamidi olan Kürtler değil diğer Kürt nüfusu arasında da huzursuzluğa sebep olmuştu. Çünkü Ermeniler, İttihat ve Terakki’den böylesine destek almalarından dolayı Kürtlere yönelik baskılara yeniden başlamış ve savunmasız insanların faili meçhule kurban gitme olayları sıklaşmıştı.</span></p>
				<p class="duzyazison-1"><span class="char-style-override-9">İttihat Terakki yönetiminin bu tutumu sadece Ermenilere şirin gözükmek için yaptıklarını düşünmek eksik olur. Çünkü aynı dönemde İstanbul, Bağdat ve Kahire merkezli Kürt ayırımcılığı, şarkta da etkisini göstermişti. Artık Kürtçülük hareketi salt İstanbul ve Avrupa’da salonlarda değil şarkta; kasabalarda, köylerde ve dağlara taşınmıştı. İttihatçıların 1909 Adana olaylarını bahane ederek komitacı Ermenileri koruması, buna mukabil Kürtlere baskı yapması üzerine halk arasında gelişen huzursuzluk 4. Ordu Komutanı (ve çekirdek devlet Osmanlı MGK’sın üyesi) Mareşal Tatar Osman Paşa’nın Temmuz 1911’de Harbiye Nezareti’ne gönderdiği telgrafta açıkça belirtiliyor:</span></p>
				<p class="duzyazison-1"><span class="char-style-override-9">“Hükümet memurları ve mahkemeler nezdinde, beraat asıl olduğu halde, kendilerine verilen her konuda ilk önce Kürtlerin suçlu ve Ermenilerin de suçsuz oldukları yolunda zanlarını belli edecek biçimde konuştuklarından, nereye ve kime başvurulacak olursa olsun, haklarını korunamayacağına ve sağlanamayacağına Kürtler ve özellikle başlarınca inanılmış görünüyor...</span></p>
				<p class="duzyazison-1"><span class="char-style-override-9">Gezim süresinde hiçbir Kürt’te silah görmedim. Fakat köyler ve hatta şehirler içinde bile Ermenilerin serbest serbest silah taşıdıklarını gördüm...</span></p>
				<p class="duzyazison-1"><span class="char-style-override-9">(...)</span></p>
				<p class="duzyazison-1"><span class="char-style-override-9">Sonuç olarak, Kürtlerde son derece bir umutsuzluk ve korku, Ermenilerde avukatlıkla karışık bir şımarıklık ve taşkınlık hüküm sürmektedir.”</span><span class="char-style-override-10"><a class="footnote-link" href="#footnote-225-13" id="footnote-225-13-backlink">13</a></span><span class="char-style-override-9"> </span></p>
				<div class="footnote">
					<p class="dipnot"><a class="footnote-anchor" href="#footnote-225-13-backlink" id="footnote-225-13">13</a><span class="char-style-override-11"> Doğan Avcıoğlu, Milli Kurtuluş Tarihi, Cilt 3, s.126</span></p>
				</div>
				<p class="duzyazison-1"><span class="char-style-override-9">Bu ve buna benzer olayların yanı sıra, gelişen ulusçuluk hareketi ve bu hareketlerin bölgede bulunan Rus, İngiliz, Fransız hatta Alman sefarethanelerindeki ajanlar tarafından ajite edilmesinin yanı sıra alaylarda baş gösteren başıbozukluk üzerine İstanbul’a her gün şikâyet dilekçe ve telgrafları gidiyordu.</span></p>
				<p class="arabaslik" id="toc_marker-2-36">HAMİDİYE ALAYLARI VE BAZI SAVAŞLAR</p>
				<p class="duzyazison-1"><span class="char-style-override-9">Bütün bu olumsuzluklara rağmen 1. Dünya Savaşı patlak verdiğinde Hamidiye Alayları’nın çok az bir fire ile devletin yanında yer aldıklarını görüyoruz. Osmanlı Devleti saflarında savaşa katılan aşiret birliklerinin toplamı 30 alaydan oluşan 4 tümen ve 1 yedek tugaydır. Bu arada Aşiretlerin her iki Balkan Savaşı’na katıldıklarını ve gösterdikleri “muvaffakıyetlerden” dolayı ödül ve madalyalarla taltif edildiklerini, Uzunköprü’den İstanbul’a kadar halk tarafından sevgi gösterileri ve törenlerle uğurlandıklarını belirtmekte fayda var.</span></p>
				<p class="duzyazison-1"><span class="char-style-override-9">1915 yılında “mektepli bir kumandan” önderliğindeki bur avuç Hamidi, Mahabad’a (bugün İran toprakları içerisinde olan bir vilayettir) ilerlediler. Hamidilerin ilerleyişleri durmadı. Rusları Tebriz’e kadar püskürtüp, daha sonra bu şehri Ruslardan aldılar.</span></p>
				<p class="duzyazison-1"><span class="char-style-override-9">Aynı yılda Zorlu deresinde Kazak süvarileri tarafından kıstırılan Cibranlı Halil Bey, kendisinden on kat büyüklükteki Kazak süvari birliğini yeniyor ve birliğin komutanını bizzat kendisi öldürüyordu. Bu muharebe ile birlikte Rusların Kazak süvarileri tamamen devre dışı kalacaklardı.</span></p>
				<p class="duzyazison-1"><span class="char-style-override-9">Kâzım Karabekir Paşa’nın yönlendirmeleri ile Hamidiye Alayları, Rus ordusunu Kafkaslara kadar kovalamışlardı.</span></p>
				<p class="duzyazison-1"><span class="char-style-override-9">Hamidiye Alayları Ankara’nın başlattığı Kuvayı Milliye Hareketi’ne katılacak ve Kurtuluş Savaşı’nda bölgelerinde önemli fonksiyonlar icra edeceklerdi.</span></p>
				<p class="arabaslik" id="toc_marker-2-37">ALAYLARIN BAŞARILARINDAN İKİ ÖRNEK</p>
				<p class="duzyazison-1"><span class="char-style-override-9">Yayımlanan kanunla birlikte görev, sorumluluk ve yetki alanı belirlenen alaylar, örnek alınan Kazak süvarileri ile ilk karşılaşmalarında onlara ağır darbeler indirerek yeneceklerdi. 1893 Osmanlı-Rus Harbi’nde bu alaylar yalnız Kazak süvarileri değil, güçlü Çarlık ordusunun karşısında da inanılmazı başaracak ve “gerilla taktikleri” ile “Nigaro’nun çocuklarını”</span><span class="char-style-override-10"><a class="footnote-link" href="#footnote-225-14" id="footnote-225-14-backlink">14</a></span><span class="char-style-override-9"> perişan ediyorlardı.</span></p>
				<div class="footnote">
					<p class="dipnot"><a class="footnote-anchor" href="#footnote-225-14-backlink" id="footnote-225-14">14</a><span class="char-style-override-11"> Çarlık ordusu kast ediliyor. Burada Nigaro şeklinde ifade edilen Rus Çarı Nikola’dır. E.Ş.</span></p>
				</div>
				<p class="duzyazison-1"><span class="char-style-override-9">Bu alayların Hınıs, Karayazı, Göksu ve Tekman yöresinde Ha-sanan aşireti reisi Kolağası Kerem Bey, gayri nizami harp taktikleri ile Rus ordularının bölgede tutunmasına engel olacak ve Ermeni katliamlarını tamamen önleyecekti. Rus orduları Diyarbakır’a doğru ilerlemesine rağmen Kerem Bey’in alay bölgesine girememesi ve her denemesinde ağır darbeler alarak geri çekilmesi bu gayri nizami harbin öneminin örneklerinden sadece bir tanesidir.</span></p>
				<p class="duzyazison-1"><span class="char-style-override-9">Bir diğer müşahhas örnek ise Patnos’ta kurulan ve Kör Hüseyin Paşa’nın kumandasındaki alayın mensubu Abdülmecit Bey ile ilgilidir. Gerek 93 Harbi ve gerekse 1. Dünya Savaşı sonrasında yaptığı başarılı çatışmalardan dolayı Kaymakam Binbaşı rütbesi ile taltif edilen Sipkan Aşireti Reisi Abdülmecit Bey’in Tutak kazasında, yanında 6 süvarisi ile birlikte bir Rus topçu birliğini dağıtıp toplarını alması olayı, Hamidiye Alayları’nın yaptığı çalışmalarının bir diğer örneğidir.</span></p>
				<p class="arabaslik" id="toc_marker-2-38">ADIM ADIM SONA DOĞRU</p>
				<p class="duzyazison-1"><span class="char-style-override-9">İsveç, Rusya, Belçika, İngiltere’nin baskısı üzerine 1908’in sonunda toplanan Osmanlı Mebusan Meclisi, beklenilenin aksine Hamidiye Alayları’nın dağıtılmasına karar vermedi. Meclis’in alaylar konusunda toplandığını öğrenen aşiret liderleri, bunu kendilerine yapılmış bir saldırı olarak gördüklerini açıkladılar. Bu yüzden alaylar ile düzenli ordu arasında ilişkiler kopma noktasına geldi. İttihat Terakki yönetiminin “Alayların ordu saflarına kaydedilmesi” kararı ortalığı daha da gerginleştirdi. Diğer aşiretler arasında yaşı dolayısıyla bir saygınlığı bulunan Haydaranlı Aşireti Reisi Kör Hüseyin Paşa bu duruma şiddetle karşı çıktı.</span></p>
				<p class="duzyazison-1"><span class="char-style-override-9">1909’un başlarında alaylar yavaş yavaş silahsızlanmaya başladılar. Haydaranlı Aşireti Reisi Kör Hüseyin Paşa’nın tutuklanması, alaylarla İttihat ve Terakki rejimini tamamen karşı karşıya getirdi. Hüseyin Paşa cezaevinden çıktıktan sonra bütün askerlerini alıp İran’a göç etti. Akabinde 1913 yılında Musul bölgesinde aşiret alaylarının başını çektiği Kürt isyanı başladı. 1914’te de Bitlis’te Mela (Molla) Selim’in önderlik ettiği bir isyan meydana geldi.</span></p>
				<p class="duzyazison-1"><span class="char-style-override-9">Mela Selim’in diğer aşiret reisleriyle yaptığı gizli mektuplaşmalarda dikkati çeken en önemli husus, “Bunlar (İttihat Terakki yönetimi) memleketi ecnebilere satıyorlar!” ibaresidir. Buradan da anlaşılacağı üzere bölgedeki isyanların esas hedefi devlet değil İttihat ve Terakki rejimidir. Zaten, velinimetleri olan Sultan 2. Abdülhamit’in İttihatçılarca devrilmesi, aşiret alayları için yeterli bir savaş sebebidir.</span></p>
				<p class="duzyazison-1"><span class="char-style-override-9">Ağrı isyanları ile birlikte tamamen fonksiyonsuzlaşan Hamidiye Alayları, büyük çoğunluğu silahsızlanmış, yalnız alay kumandanları ve subaylara emeklilik maaşı veriliyordu.</span></p>
				<p class="duzyazison-1"><span class="char-style-override-9">Şeyh Said isyanın katılan akraba Hasenan ve Zirkan aşiretlerinin (en çok alayı bulunan aşiretler) İran’a sığınması ile birlikte fiili olarak Hamidiye Alayları dönemi bitti. Kürt isyanlarına katılmayan diğer aşiretlerin subay ve paşalarının emeklilik maaşları eşleri tarafından alınıyordu. Eşlerin ölümüyle birlikte Hamidiye Alayları ile Türkiye Cumhuriyeti Devleti’nin de resmi ilişkileri tamamen koptu.</span></p>
				<p class="duzyazison-1"><span class="char-style-override-9">Ancak 1984’te PKK’nın bölgede başlattığı silahlı hareket üzerine, Hamidiye Alayları benzeri bir yapılanma gereksinimi duyuldu. Nisan 1985’te Köy Kanunu’nun 74. Maddesine eklenen iki fıkra ile “Köy Koruculuğu” sistemi kuruldu.</span></p>
				<p class="duzyazison-1"><span class="char-style-override-9">Devlet yetkilileri, 1985 Mayıs’ında “eski Hamidilerle” temasa geçti. Beytüşşebap-Çeman yolu üzerinde Aşağıdere köyü Muhtarı Mehmet Dereli’nin evinde Jirki Aşireti reisleri ile güvenlik görevlileri bir toplantı yaptılar. Toplantının ertesi günü helikopterle merkezi Diyarbakır’da bulunan 7. Kolordu’ya götürülen Tahir Adıyaman, Hacı Ömer, Ebubekir Aydemir ve Kökel Özdemir, burada Kolordu Komutanı Korgeneral Kaya Yazgan ile görüşüp anlaştılar. Ve Aşiret reislerine Kuran-ı Kerim’e el bastırılıp talak-ı salise ile yemin ettirildi.</span></p>
				<p class="duzyazison-1"><span class="char-style-override-9">Daha sonra irtibata geçilen bazı aşiretler koruculuğu kabul ederken, bazıları da yüzyılın ilk çeyreğinde kapanan defteri bir daha açmadılar.</span></p>
				<p class="duzyazison-1"><span class="char-style-override-9">Abdülhamit’in 33 yıllık yönetimine, İttihat ve Terakki Cemiyeti’nin Makedonya’da başlattığı hareket sonunda, 23 Temmuz 1908 tarihinde 2. Meşrutiyet’in ilânı ile son verilecektir. İttihat ve Terakki yönetimi, ihtilâldan hemen sonra Yıldız İstihbarat Teşkilâtı’nı ortadan kaldırmak için harekete geçer. Meclisi Vükelâ’nın</span><span class="char-style-override-10"><a class="footnote-link" href="#footnote-225-15" id="footnote-225-15-backlink">15</a></span><span class="char-style-override-9"> Teşkilât’ı kaldırılmasına dair 29 Temmuz 1908 tarihli Kararname’si ile Yıldız İstihbarat Teşkilâtı’nın faaliyetlerine son verilir. 2. Abdülhamit’in tahttan indirilmesinden sonra Teşkilât’a ait olan yüz binlerce rapor (jurnal) Saray’dan alınarak yakılmıştır.</span></p>
				<div class="footnote">
					<p class="dipnot"><a class="footnote-anchor" href="#footnote-225-15-backlink" id="footnote-225-15">15</a><span class="char-style-override-11"/><span class="char-style-override-11"> Bakanlar Kurulu.</span></p>
				</div>
				<p class="arabaslik" id="toc_marker-2-39">İTTİHAT TERAKKİ DÖNEMİNDE İSTİHBARATÇILIK</p>
				<p class="duzyazison-1"><span class="char-style-override-9">Sultan 2. Abdülhamit Han’ı tahttan deviren İttihat ve Terakki Fırkası, yönetimi ele alırken, çekirdek devlet yapısında bir değişikliğe gitmemiş ama yeni üyeler atamıştır.</span></p>
				<p class="duzyazison-1"><span class="char-style-override-9">Yeni üyelerle yetinmeyen İttihat ve Terakkiciler, “kutsal devlet” geleneğini en şiddetli hale getirenler olarak tarihe geçmişlerdir. Aynı zamanda bir İttihatçı olan Hüseyin Cahit Yalçın, “Cemiyetin (partinin) ruhunun kuvvet teşkil etmesi ise bir nevi din ve mezhep, adeta bir tarikat mahiyetini almasından ileri geliyordu…” diyerek varılan mistik ve “şizofrenik” boyutu gözler önüne seriyor.</span></p>
				<p class="duzyazison-1"><span class="char-style-override-9">İttihatçılar, bu mistik düşünceden hareketle kendilerine ilahi bir imtiyaz tanımakta bir beis görmemişlerdir. Ancak bu imtiyaz tanıma, toplumdaki içten içe kaynamaya bir çare olmamıştır. Ülkenin her yerinde isyanların ayak sesleri gelmektedir. Kurdukları hafiye teşkilâtı da bu sonu engelleyememiştir.</span></p>
				<p class="duzyazison-1"><span class="char-style-override-9">Türk siyaset ve devlet hayatında önemli bir yere sahip olan ve cumhuriyet Türkiye’sinin doğmasında büyük katkıları olan Teşkilât-ı Mahsusa hakkında bugüne kadar derli toplu bilgiler ortaya konmadı. Adriyatik’ten Orta Asya steplerine, Hint Yarımadası’ndan Sumatra’ya kadar dünyanın birçok yerinde cirit atan bu teşkilat hakkında ortada net bilgi bulunmaması, aslında bu teşkilatın ne kadar gizli faaliyet gösterdiğinin önemli delilidir. Teşkilatın kurucuları ve aktif üyelerinin hatıratları dışında, örgütün bugüne kadar nerede, ne yaptığı kesin olarak bilinmemektedir.</span></p>
				<p class="duzyazison-1"><span class="char-style-override-9">Modern istihbaratçılık faaliyetlerinden de öteye geçen Teşkilât-ı Mahsusa, bazen milis kuvvet olarak, bazen de düzenli ordu halinde karşımıza çıkar. Her yerde var ama hiçbir yerde net değil! İşte bütün bunlar, bu örgütün ne kadar güçlü olduğunu göstermeye yeterli delildir.</span></p>
				<p class="duzyazison-1"><span class="char-style-override-9">Örgütün yekvücut bir ideolojiye sahip olmaması ve birçok fraksiyonun bulunması yanı sıra, özellikle asker-sivil çatışmasına sahne olması, eko-politik net bir görüşünün olmayışından dolayı tarihin tozlu rafları arasında yerini almaya mahkûm olmuştur. O kadar güçlü olmasına rağmen, temel konularda çözüme ulaşamamasının nedeni idealist üyelerinin fikir birliği içinde olmamasından kaynaklanmaktadır.</span></p>
				<p class="duzyazison-1"><span class="char-style-override-9">Rumeli’de çarpışan örgütün, aynı anda Hint Yarımadası’nda, Buhara’da komitacılık faaliyetleri yürütmesi, Afganistan’da yeni cepheler oluşturması, Doğu Türkistan’da Türkçülük akımının tohumlarını atması bu örgütün gücünün delillerindendir.</span></p>
				<p class="duzyazison-1"><span class="char-style-override-9">Teşkilât-ı Mahsusa’nın bu kadar güçlü olmasına rağmen istediği sonuçları elde edememesinin diğer bir nedeni de hemen hemen bütün üyelerinin idealizmi bir türlü aşamayıp akılcılığa yönelmemesidir. İdealizmi tek rehber edindiğinden dolayı her Müslüman ve her Türk’ün bulunduğu yerde işgalcilere karşı cephe almış ve o muazzam gücün parçalanmasına sebep olmuştu. Ve o malum dramatik son, her idealist örgütte olduğu gibi Teşkilat-ı Mahsusa’nın da yakasına yapışacaktı.</span></p>
				<p class="duzyazison-1"><span class="char-style-override-9">Aşağıda okuyacağınız satırlar, yaklaşık 50 civarında örgüt mensubunun hatıratlarından ve örgüt hakkında yapılan araştırmalardan derlenmiştir. Hatıratların yanı sıra, günün basın taramalarından da faydalanılmıştır:</span></p>
				<p class="duzyazison-1"><span class="char-style-override-9">Teşkilât-ı Mahsusa, fark edilmesi güç, göze çarpmayan gizli bir örgüttü. 2. Meşrutiyet dönemi hakkındaki kitapların çoğunda teşkilatın isminin bulunmamasına yol açan bu gizlilik perdesine rağmen, teşkilatın şöhreti pek, iyi değildi. Dünya Savaşı’nın sonuna gelindiğinde 2. Abdülhamit’in hafiye sistemi gibi, kimi yüksek mevkili Osmanlı bürokratlarının zihinlerinde bile adı kötüye çıkmıştı.</span></p>
				<p class="duzyazison-1"><span class="char-style-override-9">Teşkilât-ı Mahsusa hakkında daha fazla şey öğrenmek amacıyla yapılan ilk girişimlerden biri, Mondros Ateşkes Antlaşması’nın imzalanmasından (30 Ekim 1918) kısa bir süre sonra gerçekleşti. İttihat ve Terakki Cemiyeti’nin Osmanlı Devleti’nin yönetimini fiilen tam kontrolü altında tuttuğu 1913-1918 dönemi boyunca izlediği politikaların ve yaptığı eylemlerin araştırılması için 1918 Kasım’ında Osmanlı Meclisi Mebusan’ın açtığı bir soruşturmanın yan ürünüydü söz konusu girişim. Bu soruşturma, mütareke devri Osmanlı yönetiminin eski İttihatçı yönetiminin itibarını yok etme ve İttihatçıların kalan politik gücünü ortadan kaldırma girişiminin bir parçasıydı.</span></p>
				<p class="duzyazison-1"><span class="char-style-override-9">Özel soruşturma komisyonlarından birinin, 5. Komite’nin görevleri arasında Osmanlı Devleti’nin Almanya’nın müttefiki olarak savaşa nasıl girdiği üzerinde özellikle durarak İttihatçıların savaşı idare yöntemini incelemek de bulunuyordu. 5. Komite, 11 kişinin tanıklığına başvurdu. Bunların hepsi de eski İttihatçı nazırlardı. Ancak Komite soruşturmaları devam ederken, Enver, Talat ve Cemal paşalar İstanbul’dan çoktan kaçmışlardı. 5. Komite, Cemiyet’in lider kadrosunun daha alt kademelerinde bulunanlarıyla yetinmek zorundaydı.</span></p>
				<p class="duzyazison-1"><span class="char-style-override-9">5. Komite’nin Başkanı tarafından her bir tanığa sorulan 10 sorudan biri Teşkilât-ı Mahsusa ile alakalıydı. Bu soruda, İttihatçı hükümetin, anayasaya karşı çeşitli suçlar işlemek üzere eşkıya ve çeteci gruplarla işbirliği yaptığı ve Teşkilât-ı Mahsusa’nın bu gruplardan biri olduğu iddia ediliyordu. Bu soru muhtemelen teşkilata kamuoyu önünde ilk değinme olduğu ve sorguya çekilen kişiler de sorumlu mevkilerde bulundukları için, bunlardan bazılarının tanıklıklarını daha yakından incelemek ilginç olacaktır.</span></p>
				<p class="arabaslik" id="toc_marker-2-40">VARLIĞINI HERKES BİLİYOR AMA KİMSE BİLMİYOR</p>
				<p class="duzyazison-1"><span class="char-style-override-9">Cavit Bey (Maliye Bakanı) Teşkilât-ı Mahsusa hakkındaki soruya, bunun gizli bir askeri grup olup kabine kararıyla kurulmuş bir örgüt olmadığı cevabını vermiştir. Halil Bey (Menteşe) (Dışişleri Bakanı) kendisini sorguya çekenlere teşkilatın ne olduğunu sormuştur. Böylece Halil Bey teşkilâttan habersiz olduğunu iddia ediyordu.</span></p>
				<p class="duzyazison-1"><span class="char-style-override-9">1913-1917 yılları arasında sadrazamlık yapan Sait Halim Paşa ise Teşkilât-ı Mahsusa’nın ordunun bir parçası olduğu ve kendi makamının sorumluluk alanı içinde bulunmadığı şeklinde ifade verdi.</span></p>
				<p class="duzyazison-1"><span class="char-style-override-9">Konu ile ilgilenen tarihçilerin iddialarına göre, Sait Halim Paşa’nın teşkilatın faaliyetleri üzerinde pek bir bilgisi yoktu. Çeşitli nazırların teşkilatı eleştirmiş olmasına rağmen, bunun kabinenin tartışabileceği bir mesele olmadığına işaret etti. Kendisinin kişisel olarak teşkilatı onaylamadığını belirtti ve Enver Paşa’dan teşkilatı dağıtmasını tekrar tekrar istediğini iddia etti. Sadrazamlığın Teşkilât-ı Mahsusa üzerinde hiçbir bütçe kontrolü yoktu. Çünkü Sait Halim Paşa’ya göre, Harbiye Nezareti’nin kendine ait geniş parasal kaynakları mevcuttu.</span></p>
				<p class="duzyazison-1"><span class="char-style-override-9">İsmail Canbolat, eski Dâhiliye Nazırı (İçişleri Bakanı) olduğu için yer altı faaliyetleri hakkında bilgi sahibi olması -teorik olarak- gereken bir kişiydi ancak Teşkilât-ı Mahsusa’nın iç güvenlikle değil, dış güvenlikle ilgili olduğunu iddia etti. Ahmet Şükrü Bey’in (Mili Eğitim Bakanı) bildiği tek şey, Teşkilât-ı Mahsusa’nın ordu komutanlarının ve Harbiye Nazırı (Milli Savunma Bakanı)’nın ilgilendiği özel bir örgüt olduğuydu. İbrahim Bey (Adliye Nazırı) de, örgütün kabineyle hiçbir ilgisi bulunmayan askeri bir mesele olduğu konusunda önceki tanıklarla aynı fikirdeydi. Kalan tanıklar ise örgütün varlığından tamamen habersiz olduklarını belirttiler.</span></p>
				<p class="duzyazison-1"><span class="char-style-override-9">Oturum tutanaklarında Teşkilat-ı Mahsusa’ya ilişkin kısa ve dağınık değinmelerden anlaşılıyor ki, soruşturma komitesinin üyeleri de, ifadesine başvurulan kimseler de örgüt hakkında pek fazla şey bilmiyordu. 5. Komite, soruşturma sırasında tanıkların bildiklerini söylemeleri ihtimalini göz önünde bulundursa da, Enver, Cemal ve Talat paşaların ifadeleri olmadan eldeki resmi kayıtlara dayanarak eski nazırlarla teşkilat arasında bağ kuramazdı. Eşref Kuşçubaşı, bu kabine üyelerinin birçoğuna, kendi deyişiyle “güvenilmez” oldukları için, Teşkilât-ı Mahsusa hakkında bilgi verilmediğini defalarca dile getirmiştir.</span></p>
				<p class="duzyazison-1"><span class="char-style-override-9">Hem sorguyu yürütenlerin hem de ifadelerine başvurulanların bilgisizliklerine rağmen, oturumlarda Teşkilât-ı Mahsusa hakkında toplanan bilginin bir kısmı esas olarak doğrudur. Ancak soruşturma, teşkilatın faaliyetlerinin netliği ve kapsamına pek ışık tutmamıştır.</span></p>
				<p class="duzyazison-1"><span class="char-style-override-9">Toplanan verilere göre teşkilat: Çete savaşı, casusluk, karşı-casusluk ve propaganda faaliyetlerinde bulunan belirsiz büyüklükte, gizli, oldukça kötü şöhretli bir gruptu; Harbiye Nezareti dışında hiçbir hükümet dairesiyle ilgisi yoktu; düzenli ordu bütçesinin dışında bol miktarda parasal kaynak elde ediyordu. Gerçi bu bilgiler Teşkilât-ı Mahsusa’nın gerçekte ne yaptığını açıklığa kavuşturmuyor ama bu gizemli örgütün analizinin ele alınan sorunla ilintili olduğunu gösteriyordu.</span></p>
				<p class="arabaslik" id="toc_marker-2-41">TEŞKİLATIN DOĞUŞU</p>
				<p class="duzyazison-1"><span class="char-style-override-9">Teşkilât-ı Mahsusa’nın doğuşu, Enver Paşa’nın Harbiye Nazırı ve Osmanlı Ordusu Başkumandan Vekili olmadan önce kurduğu resmi olmayan bir örgüte dayanmaktadır. Söz konusu örgütün amacı: imparatorluk içindeki ihanet, imparatorluk dışındaki saldırı gibi birtakım dikenli sorunlarla uğraşmaktı. Enver Paşa, bu örgütü, bilinçli olarak, devletin bilinen politik, askeri ve mali organlarının dışında kurmuş, kendisine ve politikaların kayıtsız şartsız bağlı ajanlarla kadrosunu oluşturmuştur. Dolayısıyla, Enver Paşa’nın bakış açısından, örgütün faaliyetleri, normal hükümet denetiminin bunaltıcı kısıtlamaları ve kamuoyu önünde hesap verme zorunluluğu altında değildi.</span></p>
				<p class="duzyazison-1"><span class="char-style-override-9">Ancak, yönetim mekanizmasında partisinin kontrolü göz önüne alınırsa, niye böyle çapraşık yollara başvurma gereği duyduğu hemen anlaşılmaz. 1913’te fiili eylemleriyle ortaya çıkan Teşkilat-ı Mahsusa, resmi belgelere 5 Ağustos 1914’te geçer. Bu belgeye göre Sultan 5. Mehmet Reşat, İttihatçı subaylardan Veteriner Albay Rasim Bey’i teşkilatın Başkanı olarak tayin eder. Teşkilat tümü ile Harbiye Nazırı’na, yani Enver Paşa’ya bağlıdır.</span></p>
				<p class="duzyazison-1"><span class="char-style-override-9">Avrupa devletleri savaş zamanında sık sık düzensiz yardımcı kuvvetler kullanmışlardır. Osmanlı İmparatorluğu, bu dönem boyunca sürekli savaşta olduğundan ve aynı zamanda yaşanan iç isyanlardan dolayı, Enver Paşa, gizli bir yarı-askeri örgütün, Osmanlı Devleti’nin birliğini ve toprak bütünlüğünü koruyacağına inandığı politikaları uygulamasında, yardımcı olacağı görüşündeydi.</span></p>
				<p class="duzyazison-1"><span class="char-style-override-9">Enver Paşa, bu örgütü kullanırken, anlaşılan, politikasının başarısızlığa uğramasındaki sorumluluğun bir kısmından kurtulacağını düşünmüştü. Tatsız veya başarısız faaliyetlere Harbiye Nezareti’nin açık denetiminden çok uzakta bulunan eşkıya çetelerinin işi denebilirdi. Üstelik İttihat ve Terakki Cemiyeti’nin tepesindekiler, pek çok devlet kurumunun, özellikle Meclis-i Mebusan’ı, bu kurumlarda temsil edilen belirli etnik gruplar Osmanlı Devleti’nin kimliğini korumaya yönelik en iyi yola ilişkin Cemiyet görüşüne katılmadıkları için, fesat yuvası sayılıyorlardı. Aslında, kimi mebuslar, sonunda Teşkilât-ı Mahsusa’nın çalışma sahası içine girecek âdem-i merkeziyetçi ve ayrılıkçı hareketler içinde yer alıyorlardı.</span></p>
				<p class="duzyazison-1"><span class="char-style-override-9">Batılıların yazdığı kitaplarda Teşkilât-ı Mahsusa’dan bahsedilmez, bahsedilince verilen bilgiler de çoğunlukla doğru değildir. Ancak Amerikalı araştırmacı Dr. Philip H. Stoddard 1955-1957 tarihleri arasında Türkiye’de yaptığı araştırmalar sonucunda yazdığı kitapta, doğru ve doyurucu bilgiler verebilmiştir.</span></p>
				<p class="duzyazison-1"><span class="char-style-override-9">Kaynaklardaki bu eksiklik, teşkilatın adını, faaliyetlerini ve personelini gizli tutmakla yükümlü Osmanlı görevlilerin başarısının bir göstergesidir. Bu gizlilik, Enver Paşa’nın Osmanlı İmparatorluğu’nun Arap ahalisine yönelik politikaların uygulanmasında Teşkilât-ı Mahsusa’nın rolüne aydınlık getirme girişimini hayli güçleştirmektedir. Teşkilatın varlığından bir şekilde haberdar olsalar bile, faaliyetlerinin kapsamını bilebilecek pek az Osmanlı devlet görevlisi vardı.</span></p>
				<p class="duzyazison-1"><span class="char-style-override-9">Çoğu 1908 ile 1918 arasında faal olan politikacı ve askerlerin yazdığı anılardan oluşan yerli kaynaklar, Teşkilât-ı Mahsusa’nın Balkanlar, Kafkasya veya Trablusgarp’taki faaliyetlerinden zaman zaman söz açarlar. Batılı yazarlar ise düzensiz birliklerin ve propaganda örgütlerinin savaş zamanı faaliyetlerine kimi zaman değinirler; özel olarak da, Osmanlı Devleti’nin itilaf Devletleri’ne karşı cihat propagandası yapmak üzere para ve broşürler verilerek çeşitli yerlere gönderilen ajanlardan bahsederler. Bu değinmelerin birçoğunun birbirine benzemesi, yazarların çoğunun aynı kaynakları kullandığı görülünce şaşırtıcı olmaktan çıkar.</span></p>
				<p class="duzyazison-1"><span class="char-style-override-9">Bu teşkilat neydi, nasıl oluştu, amaçları neydi, personeli kimdi ve para kaynakları nelerdi? Özellikle, teşkilatın cihat uğruna sarf ettiği gayret nelerdi, bu konuda neler yaptılar? Bütün bu soruların cevaplarını arayalım şimdi.</span></p>
				<p class="arabaslik" id="toc_marker-2-42">TEŞKİLÂT-I MAHSUSA’NIN KURULUŞU</p>
				<p class="duzyazison-1"><span class="char-style-override-9">Teşkilât-ı Mahsusa’nın kuruluş tarihini tam olarak saptamak güçtür. Bir kaynağa göre Enver Paşa’nın teşkilatın kurulmasına ilişkin gizli bir emir yayınladığı 5 Ağustos 1914’e kadar Teşkilât-ı Mahsusa kendi adıyla resmi bir kimlik kazanmamıştı. Ne var ki Cemal Paşa hatıralarında Teşkilât-ı Mahsusa’nın 1913’te Batı Trakya’yı işgalinden bahseder. Cemal Paşa’nın bu ifadesi, Enver Paşa’nın kendisine kıyasla Batı Trakya’daki olaylara daha yakın olmasına bağlanmıştır.</span></p>
				<p class="duzyazison-1"><span class="char-style-override-9">Ne olursa olsun, çoğu kaynak, şu konuda görüş birliği içindedir: Teşkilât-ı Mahsusa, Enver Paşa ile yakın arkadaşı Süleyman Askeri’nin idare ettiği ve İttihat ve Terakki Cemiyeti’nin Batı Trakya’ya ilişkin kararlarını uygulamakla görevli bir örgütün büyüyüp gelişmesiyle meydana gelmişti. Söz konusu örgütte, Eşref ve Selim Sami Kuşçubaşı, Çerkez Reşit ve Hüsrev Sami de bulunuyordu.</span></p>
				<p class="duzyazison-1"><span class="char-style-override-9">Eşref Kuşçubaşı’ya göre örgüt, 1911 ile 1913 arası bir tarihte gayrı resmi olarak Teşkilât-ı Mahsusa diye adlandırılmaya başlandı. Kuşçubaşı ayrıca şu noktaya dikkat çeker: Teşkilat, ister Batı Trakya geçici hükümeti, Fedai-yi Zabıtan, Umur-u Şarkiye veya Teşkilât-ı Mahsusa ismini taşısın, Enver Paşa’nın yönetiminde aynı tür faaliyette bulunan ve aynı insanlardan oluştuktan sonra, bunun bir önemi yoktu. Dolayısıyla, çalışmamızda Teşkilât-ı Mahsusa terimi, 1911-1918 dönemi boyunca faal olan bu grubu ifade etmek için kullanılmıştır.</span></p>
				<p class="duzyazison-1"><span class="char-style-override-9">Aslında, Teşkilât-ı Mahsusa diye bilinen örgüt 1903 ile 1907 arasında oluşmuştur. O dönemde Eşref Kuşçubaşı ile birkaç sürgün ve kaçak, Arabistan’da 2. Abdülhamit’e karşı ihtilalcı bir komite kurmuşlardı. 1908’de Meşrutiyet’in ilanından sonra, Enver Bey ve muzaffer İttihat ve Terakki Cemiyeti’nin diğer liderleri, hala serüven arayan İttihatçı gruplara katılmak üzere İstanbul’a gelen bu gayrı resmi gruba çeşitli görevler verirler. Gruba verilen görevlerin birçoğu, iktidar mücadelesiyle, öncelikle Abdülhamit taraftarlarına, sonra da diğer ittihatçı aleyhtarı çevreler, özellikle Hürriyet ve İtilaf Fırkası’na karşı yürütülen mücadeleyle ilişkiliydi. 1911 yılının sonunda, Trablusgarp’taki İtalyan işgaline karşı direniş harekete esas ilgi odakları olmuştu.</span></p>
				<p class="duzyazison-1"/>
				<p class="duzyazison-1"/>
				<p class="duzyazison-1"/>
				<p class="duzyazison-1"/>
				<p class="arabaslik" id="toc_marker-2-43">TEŞKİLÂT-I MAHSUSA’NIN FAALİYETLERİ</p>
				<p class="duzyazison-1"><span class="char-style-override-9">Teşkilât-ı Mahsusa ismi, bu grup için muhtemelen, İttihatçıların Ocak 1913’teki hükümet darbesi sonrasına dek kullanılmıştı. 1913 yılı boyunca teşkilatın ajanlarının ve çetelerinin birçoğu, Osmanlı Devleti’nin Rumeli bölgesinde yetiştirilmişti. Bu bölgede merkezi hükümete karşı “dağlara çıkmak” kökleşmiş bir gelenekti.</span></p>
				<p class="duzyazison-1"><span class="char-style-override-9">Teşkilat, 1913’te Edirne’nin Bulgarlara bırakılmasına karşı durulmasında aktif bir rol oynadı. Oysa Osmanlı Hükümeti şehrin kaybına razı görünüyordu. Teşkilât-ı Mahsusa, Temmuz 1913’te Edirne’nin geri alınmasından kısa bir süre sonra, Enver Bey’in emirleri üzerine, bu bölgeyi Bulgarlardan kurtarmak umuduyla kısa ömürlü de olsa Batı Trakya Muhtar Türk Cumhuriyeti’ni kurdu.</span><span class="char-style-override-10"><a class="footnote-link" href="#footnote-225-16" id="footnote-225-16-backlink">16</a></span><span class="char-style-override-9"> </span></p>
				<div class="footnote">
					<p class="dipnot"><a class="footnote-anchor" href="#footnote-225-16-backlink" id="footnote-225-16">16</a><span class="char-style-override-11"> Teşkilât-ı Mahsusa’yı beş yıl sonra yine başka bir Türk cumhuriyeti kurarken görüyoruz. Bu sefer, balkanlardan binlerce kilometre uzakta, Anadolu’nun şark hudutlarında bir devletin kuruluşuna imza atarken görüyoruz. Bu devlet, Kars ve civarında 1918’de kurulan Azerbaycan Türk Cumhuriyeti’dir.</span></p>
				</div>
				<p class="duzyazison-1"><span class="char-style-override-9">Süleyman Askeri Bey, bölgenin Müslüman ahalisinin önde gelenlerini, toplumda sözü dinlenen ulemayı, Enver Paşa’nın çabalarıyla, Gümülcine’de bir genel kongreye davet eder. Bu bölgeye göreve gönderilirken, daha rahat hareket edebilmesi ve icraatlarının etkili olabilmesi için İstanbul’daki hükümet tarafından kurulan Muhacirin Müdüriyeti İdaresi’nin basma getirilir. Gümülcine’de Süleyman Askeri Bey, Batı Trakya Muhtar Türk Cumhuriyeti’nin ve Batı Trakya Muvaffak İslâm Hükümeti adı altında bir hükümetin kurulduğunu da ilan edecek düzeyde etkili çalışmıştır.</span></p>
				<p class="duzyazison-1"><span class="char-style-override-9">Yunan ve Bulgar krallıkları, ilan edilen cumhuriyeti ve hükümeti tanımak zorunda kalırlar. Hükümet hemen para ve pul bastırır. Hükümetin geçici başkanlığına ise, teşkilatın güvendiği Gümülcine Belediye Başkanı getirilir.</span></p>
				<p class="duzyazison-1"><span class="char-style-override-9">Batı Trakya Muhtar Türk Cumhuriyeti’nin devlet ve hükümet üyeleri şunlardır:</span></p>
				<p class="duzyazison-1"><span class="char-style-override-9">Cumhurbaşkanı Hafız Salih Efendi. Hafız Galip, Hacı Saffet Bey, Hüseyin Paşa, Mehmet Paşa, Hacı İsa Efendi, Şükrü Bey, Süleyman Askeri, Hilmi Paşa, Kuşçubaşı Eşref Sencer Bey de hükümet üyeliğine getirilirler. Teşkilat-ı Mahsusa’nın iki numaralı adamı Süleyman Askeri Bey de, yeni cumhuriyetin Genelkurmay Başkanlığını yürütür. Altında oluşturduğu ordu kadrosu şöyledir:</span></p>
				<p class="duzyazison-1"><span class="char-style-override-9">Batı Trakya Genelkurmay 2. Başkanı Çerkez Reşit,</span><span class="char-style-override-10"><a class="footnote-link" href="#footnote-225-17" id="footnote-225-17-backlink">17</a></span><span class="char-style-override-9"> Harekât Şube Müdürü Üsteğmen Manastırlı Halim, Topçu Kuvvetleri Komutanı Topçu Yüzbaşı İhsan (Eryavuz), Süvari Kuvvetleri Komutanı Yüzbaşı İlyas Seçkin, Ağır Kuvvetler Komutanı Üsteğmen Ömer Lütfü, Akıncı Kuvvetler Komutanı Üsteğmen Sırçıfeli Ekrem, Akıncı Kuvvetler 2. Komutanı Üsteğmen İskeçeli Arif, Hücum Taburu Komutanı Yüzbaşı Kısıklılı Cemil, Milli Kuvvetler Komutanı Kuşçubaşı Eşref Sencer, Kuvayı Milliye Müfreze Komutanı Manastırlı Hüsrev Sami (Gerede), Kuvayı Milliye Müfreze Komutanı Cihangiroğlu İbrahim Bey.</span></p>
				<div class="footnote">
					<p class="dipnot"><a class="footnote-anchor" href="#footnote-225-17-backlink" id="footnote-225-17">17</a><span class="char-style-override-11"> Çerkez Ethem’in kardeşi.</span></p>
				</div>
				<p class="duzyazison-1"><span class="char-style-override-9">Bölge ve yeni hükümet her yönüyle ve şartlar ne olursa olsun tümüyle Teşkilât-ı Mahsusa’nın kontrolü altındadır. Böylece Türk tarihinin ilk cumhuriyeti bu devlet olmuştur. Bu devletin asker sayısının 4 Ekim 1913 tarihi itibariyle 29.000 olduğu belirtilmiştir.</span></p>
				<p class="duzyazison-1"><span class="char-style-override-9">Bu hükümet 25 Ekim 1913’e kadar yaşayacaktır. Bundan sonrası ise gizli servis ile hükümet arasındaki anlaşmazlıklar ve karşı çıkışlarla geçer. Hükümet barış görüşmelerinde bölgenin tamamen boşaltılmasını kabul etmiştir ama Teşkilat-ı Mahsusa’nın bazı elemanları bu karara karşı direnir. Süleyman Askeri çaresiz kalmıştır. Duruma o dönemin İstanbul Muhafızı Cemal Bey, yani Cemal Paşa müdahale eder. Teşkilat onu sevmektedir; o da bu etkisini kullanır.</span></p>
				<p class="duzyazison-1"><span class="char-style-override-9">Osmanlı Hükümeti Eylül 1913’te Bulgaristan’la gönülsüzce bir barış antlaşması imzaladıktan sonra bile Enver Paşa, Trakya’ya işadamı ve hoca kılığında ajanlar göndermeye devam etmiştir. Bu ajanların görevi yeni çeteler oluşturmak ve eğitmektir.</span></p>
				<p class="duzyazison-1"><span class="char-style-override-9">Trakya’daki ajanlar, Enver Bey’e göre düzenli ordunun moral bozukluğu ve muhalefetin gücü karşısında etkili olabilecek tek askeri kuvvet niteliğini taşıyordu. Teşkilât-ı Mahsusa ajanları, Süleyman Askeri, İzmitli Mümtaz, İskeçeli Arif ve Eşref Kuşçubaşı bu girişimde önde gelen roller oynadı.</span></p>
				<p class="duzyazison-1"><span class="char-style-override-9">Enver Paşa’nın planı, Makedonya ve Batı Trakya’daki Türklerin Doğu Trakya ve Anadolu’ya yerleştirilmesini de kapsıyordu. Bu yerleştirme palının uygulanışını, Süleyman Askeri’nin gözetimi altında İskeçeli Arif, Filibeli Halim Cavit, Şehreminli Çerkez Sadık ve Kırkkiliseli Ali Rıza yönetmişti. Trakya’daki diğer önemli ajanlar arasında, Temmuz 1908’de Manastır Kumandanı Şemsi Paşa’yı öldüren Atıf Kamçılı, Dr. Nazım, Trabzonlu Rıza, İsmail Canbolat, Yüzbaşı İhsan, Hüsameddin, Sapancalı Hakkı, Hüsameddin (Ertürk), Ohrili Eyüp Sabri ve Hayreddin bulunuyordu. İttihat ve Terakki Cemiyeti Merkez-i Umumi üyelerinden Mithat Şükrü Bleda ve Dr. Bahattin Şakir faaldiler ve daha sonra Teşkilât-ı Mahsusa siyasi bürosunun idarecileri oldular. Bu kişilerin birçoğu 1908’den önce İttihat ve Terakki Cemiyeti’nin önemli isimleri arasındaydı ve 2. Meşrutiyet dönemi boyunca bu özelliklerini korudular.</span></p>
				<p class="duzyazison-1"><span class="char-style-override-9">Balkan Savaşı sırasındaki Rumeli’de yürüttüğü bu harekâtlarla başlayarak, Teşkilât-ı Mahsusa’nın faaliyetleri tedrici olarak Osmanlı İmparatorluğu’nun bütününe yayıldı. Bu arada Enver Paşa’nın gücü arttı ve devlete canlılık kazandırma planları daha yaratıcı ve kapsamlı hale geldi.</span></p>
				<p class="duzyazison-1"/>
				<p class="duzyazison-1"/>
				<p class="duzyazison-1"/>
				<p class="arabaslik" id="toc_marker-2-44">TEŞKİLAT’IN İDEOLOJİSİ</p>
				<p class="duzyazison-1"><span class="char-style-override-9">Teşkilât-ı Mahsusa’nın dayandığı ideolojik temel ve uygulaması gereken politikalar açık olarak tanımlanmamıştır. Teşkilatın ajanları, sorumlu oldukları devlet otoriteleri gibi, geleneksel Osmanlıcılık fikrine bağlılıklarını gösterseler de, İslam Birliği ve Pantürkizm fikirlerine dayanıyordu.</span></p>
				<p class="duzyazison-1"><span class="char-style-override-9">İttihatçı karşıtı kişiler, bu üç politikanın uzlaştırılmasının imkânsız olduğuna sık sık işaret etmişlerdir. Galip Vardar’ın belirttiği gibi, “Bir arabanın önüne üç at koşmak kolay bir değildi!” Aslında, Enver Paşa, Teşkilat-ı Mahsusa için tutarlı bir ideoloji oluşturmaya çalışmamıştır. Eğer Teşkilat-ı Mahsusa’nın faaliyetlerinin arkasında herhangi bir “büyük fikir” uygulamasında teşkilatın başlıca mekanizma olduğu tek bir politika varsa, bu Panislamizm ve Pantürkizm’in bir karışımıdır, Bu politika şöyle özetleniyor Hüsamettin Ertürk (Paşa) tarafından:</span></p>
				<p class="duzyazison-1"><span class="char-style-override-9">“Bu teşkilatın gayesi bir taraftan bütün İslamları bir bayrak altında toplamak, bu suretle Panislamizm’e vasıl olmaktır. Diğer taraftan da Türk ırkını siyasi bir birlik içinde bulundurmak, bu bakımdan da Pantürkizm’i hakikat sahasına sokmaktır. Enver Paşa’nın bir yandan Emirî Efendi’nin İttihat ve Terakki programındaki Panislamizm’inden, diğer taraftan da Ziya Gökalp’ın Pantürkizm’inden ilham aldığı muhakkaktır.”</span></p>
				<p class="duzyazison-1"><span class="char-style-override-9">Burada hemen araya girmekte fayda var. Kazım Karabekir Paşa, İttihat ve Terakki’nin kuruluşunu anlattığı ‘İttihat ve Terakki Cemiyeti’ isimli kitabında, Enver Paşa’nın kendisini partiye davet edişini ve cemiyetin sembolü olan “hilal”i anlatırken, kendisinin ilk tepkisinin “Yoksa işin içinde İslamlık da mı var?” diye sorduğunu belirtiyor. Enver Paşa’nın da “hayır” cevabını verdiğini anlatır.</span></p>
				<p class="duzyazison-1"><span class="char-style-override-9">Teşkilat-ı Mahsusa, Ertürk Paşa’nın belirttiği Panislâmcılık ve Pantürkizm’i 1914’te yeniden örgütlenip genişlediği zaman çokça kullanacaktı. Özellikle, İngiltere’nin sömürgeleri olan Müslüman ülkelerde Panislâmcılık Teşkilat-ı Mahsusa’nın yegâne siyaseti olacaktı. Diğer taraftan da Türkistan ve Orta Asya’da da Pantürkizm siyasetini güdecekti.</span></p>
				<p class="duzyazison-1"><span class="char-style-override-9">Hemen belirtmekte fayda var: Enver Paşa’nın Almanya destekli Panislâmcılığı, İngilizleri oldukça uğraştıracak ve bazı emellerinin gerçekleşmesine engel olacaktı. Fransız sömürgelerinde bulunan İslam memleketlerinde de aynı politikayı güdecek olan Teşkilat-ı Mahsusa, cephe sayısını arttırdıkça gücünü de böldüğünün farkında değildi.</span></p>
				<p class="duzyazison-1"><span class="char-style-override-9">1. Dünya Savaşı’nda Teşkilât-ı Mahsusa çeşitli faaliyetlerde bulundu. Bu faaliyetlerin amacını Galip Vardar hatıratında şöyle anlatıyor:</span></p>
				<p class="duzyazison-1 para-style-override-5"><span class="char-style-override-9">“1-	Yıkıcı faaliyetlere karşı mücadele etmek ve imparatorluk içindeki ayrılıkçı ve milliyetçi grupların düşmanla olası işbirliğine, başka bir deyişle Enver Paşa’mın ‘vatana İhanet’ diye tarif ettiği faaliyetlere engel olmak,</span></p>
				<p class="duzyazison-1 para-style-override-5"><span class="char-style-override-9">2-	Eğitilmiş ve tecrübeli ajan kadroları kurulacak hücrelerin temelini oluşturmak üzere İngiliz ve Fransız sömürgelerine ve Osmanlı İmparatorluğu’nun bir düşman işgaline uğrayabilecek bölgelerine yerleştirmek. Düşmanı sömürgelerinde meşgul tutma stratejik fikrini Almanlardan çıktığı anlaşılmaktadır. Ama bunu gerçekleştirme konusundaki özgül taktikler esas olarak Teşkilât-ı Mahsusa’nın omuzlarında bulunuyordu.</span></p>
				<p class="duzyazison-1 para-style-override-5"><span class="char-style-override-9">3-	Rus Orta Asya’sında Müslüman Türklerin ayaklanmasına yol açacak adımlar atmak. Bu, Osmanlı topraklarından bağımsız bir Ermenistan çıkarmaya yönelik Rus-Ermeni planlarını suya düşürecekti.</span></p>
				<p class="duzyazison-1 para-style-override-6"><span class="char-style-override-9">4-	Çeşitli türlerde askeri harekâtlar: Teşkilât-ı Mahsusa ajanlarının silâhaltına aldığı ve eğittiği feda edilebilir çetelerle baskınlar, sabotaj, şaşırtma hareketleri ve düşmanın haberleşme hatlarını tahribi, casusluk, takviye gereken yerlere gönderilecek hareketli birliklerin ayrılması.</span></p>
				<p class="duzyazison-1"><span class="char-style-override-9">Vardar, Teşkilât-ı Mahsusa’nın bu hedeflerinden dolayı İttihat ve Terakki Cemiyeti’nin liderleri ve Enver Paşa, bütün İslam dünyasını hâkimiyetleri altına almayı amaçlayan acımasız diktatörler, maceracılar ve hayalperestler olarak gösteriyor. Hâlbuki idealizm gücünün dışında bakıldığında, malum cemiyetin o günün şartlarında hedeflerine ulaşabilmesi imkânsızdır. Zaten tarih de bunu göstermiştir.</span></p>
				<p class="arabaslik" id="toc_marker-2-45">ÖLÜMÜNE SAVAŞ</p>
				<p class="duzyazison-1"><span class="char-style-override-9">Şurası açıktır ki, Teşkilât-ı Mahsusa, Enver Paşa’nın kendilerine verdiği misyonlar uğruna hayatlarını tehlikeye atmaktan çekinmeyen birçok yetenekli kişiyi bünyesine almayı başarmış bir örgüttür. Ve Osmanlı İmparatorluğu tarihin tozlu sayfalarında yerini aldıktan sonra, Cumhuriyet devrinde de teşkilat mensupları, böyle bir cemiyetin mensubu olmaktan hep gurur duymuşlardır.</span></p>
				<p class="duzyazison-1"><span class="char-style-override-9">Teşkilât-ı Mahsusa, genel olarak I. Dünya Savaşı’nda bir tür askeri faaliyete katılan, benzeri yapılanmalardan farklı ve enteresan bir örgüttür. Teşkilât-ı Mahsusa’nın yetiştirdiği ve idare ettiği yardımcı kuvvetlerin, ilgili askeri kuvvetlerin çoğunluğunu oluşturan harekâtlar şunlardır:</span></p>
				<p class="duzyazison-1"><span class="char-style-override-9">Kürt, Çerkez, Bedevi mücahitler, Dürzî ve Laz aşiretlerinden oluşan gönüllü birliklerin yanı sıra Yemenliler ve Mevlevi Alayı bunların en bilinenleridir. Bu yardımcı kuvvetler, Enver Paşa’nın umduğu kadar çok değildi. Yine de düzenli ordunun ağır kayıplar vermesinden dolayı doğan boşluğu çok iyi doldurabilmiş ve hatta birçok cephede düşmana kök söktürdükleri gibi, onları geri püskürtmeyi başarmışlardı. Ayrıca, Kurtuluş Savaşı’nın ön cephelerinde çatışan ve işgalcileri bunaltan kuvvetlerin büyük çoğunluğu eski Teşkilât-ı Mahsusa mensuplarından oluşuyordu.</span></p>
				<p class="duzyazison-1"><span class="char-style-override-9">Teşkilât-ı Mahsusa ajanları genellikle adam toplayan, İslam Birliği ajitatörü ve eğitmen kadrolardan oluşturulmuştur.</span></p>
				<p class="duzyazison-1"><span class="char-style-override-9">Bu örgütü küçümsemek isteyen bazı Batılı (özellikle İngilizler) yazarlar, Teşkilât’ın Almanlardan büyük destek aldığını iddia ederler. Alman askeri misyon üyelerinin o dönemde Osmanlı Harbiye’sinden Bronsart Paşa sayesinde üst düzey askeri planlamada birçok işe katkıda bulundukları doğrudur. Ayrıca, Alman ajanlarının bazı bölgelerde Teşkilât-ı Mahsusa ajanları ile çalıştıkları da doğrudur. Fakat bu, Teşkilât-ı Mahsusa’ya yardım emek için ya da ona yol göstermek için değildir kesinlikle. Ortak çıkarlar konusunda eylem birliği yapma söz konusudur sadece. Almanlar, daha çok üst düzey komuta seviyesinde Teşkilât-ı Mahsusa ile ilişki kurmuştur.</span></p>
				<p class="duzyazison-1"><span class="char-style-override-9">Teşkilât-ı Mahsusa’nın elde olan belge ve bilgilerine baktığımızda, örgütün yoğunlaştığı Kafkasya, Sina ve Irak’taki askeri faaliyetlerde Almanlara rastlanmamaktadır. Bu konuda Alman devlet arşivlerinde de herhangi bir bilgi, belge bulunmamaktadır.</span></p>
				<p class="arabaslik" id="toc_marker-2-46">1. DÜNYA SAVAŞI VE TEŞKİLÂT-I MAHSUSA</p>
				<p class="duzyazison-1"><span class="char-style-override-9">Osmanlı İmparatorluğu, 1. Dünya Savaşı’na girince Teşkilât-ı Mahsusa’nın niteliği değişir. Enver Paşa’ya kişisel olarak bağlı küçük bir grup olmaktan çıkıp, yeniden örgütlendi ve Harbiye Nezareti içinde yarı açık resmi bir statü kazandı. Ancak, Enver Paşa’nın doğrudan denetimi altında kaldı. Bu yeni statüyle birlikte, personeli genişledi ve artan operasyonlar neticesinde de bütçesi büyüdü.</span></p>
				<p class="duzyazison-1"><span class="char-style-override-9">Teşkilât-ı Mahsusa’nın düzenli ajanlarının çoğu Türk’tü. Ancak, Osmanlı İmparatorluğu’nun her yanma ve yurt dışına dağılmış bulunan çeşitli hücrelerin birçoğunun liderleri ve şefleri, Türkçe konuşan, yani Türk boylarına mensup insanlardı. Bazı iddialara göre, bunda en büyük etken, Enver Paşa’nın Müslüman olan diğer kavimlere mensup Osmanlı tebaasının sadakatine güvenmemesinden kaynaklanıyordu. Bu iddianın yine İngiliz kaynaklı olması dikkat çekicidir. Birçok yerde Teşkilât-ı Mahsusa’nın şef ve yöneticilerinin Çerkez, Kürt, Arnavut olması bu iddiayı yalanlamaktadır.</span></p>
				<p class="duzyazison-1"><span class="char-style-override-9">Teşkilât-ı Mahsusa personeli ağır kayıplara uğramadan önce, 1916 yılında en yüksek sayıya ulaşmıştı. Yaklaşık 30.000 kişilik bir güce sahipti. Teşkilat ajanlarının büyük çoğunluğu uzman insanlardan olması ayrıca dikkat çekicidir. Doktor, gazeteci, veteriner, politikacı, geçmişi kuşkulu fakat sadakatinden şüphe edilmeyen pek çok gerilla savaşı uzmanı, teşkilatın bünyesinde görevliydi. Birçok gruba ayrılan Teşkilât-ı Mahsusa’nın içinde en düzenli grup, subayların oluşturduğu gruptu. İkinci sırada gelenler ise Teşkilât-ı Mahsusa’ya özel görevler için atanmış bürokratlardı.</span></p>
				<p class="arabaslik" id="toc_marker-2-47">EŞREF KUŞÇUBAŞI</p>
				<p class="duzyazison-1"><span class="char-style-override-9">Geri kalanların birçoğu Osmanlı Devleti’nin yaptığı çok sayıdaki savaşta askeri tecrübe kazanmış sivillerdi. Örneğin, cumhuriyet döneminde adı teşkilatla özdeşleşecek olan Eşref Kuşçubaşı Bey bunlardan sadece biridir. Aslında Kuşçubaşı, subay kökenlidir. 1. Dünya Savaşı’nda giydiği üniformasına ve askerlik rütbesine rağmen sivil kaldı. Eşref Kuşçubaşı’nın daimi rütbesi Binbaşı idi. Resmi olarak Kurmay Yarbaylığa terfi etti ve Enver Paşa, kendisine bir general maaşı ile başka gelirleri sağlaması, Kuşçubaşı’nın ne kadar başarılı bir personel olduğunun büyük bir göstergesidir.</span></p>
				<p class="duzyazison-1"><span class="char-style-override-9">Orta Asya ve Kuzey Afrika’ya (Libya, Cezayir, Fas, Tunus) yayılmış olan ajanların çok azı Teşkilât-ı Mahsusa mensubu olarak biliniyordu. Teşkilatın resmi üyelik listesi bulunmamasının esas sebebi, (Eşref Kuşçubaşı’nın hatıratında anlattığına göre) “Listenin yayınlanması halinde Ortadoğu’daki pek çok yaşlı devlet adamının üzülmesi…” imiş. Kuşçubaşı haklı görünmektedir. Çünkü harp sırasında Osmanlı’ya para karşılığı hizmet eden birçok kabile reisi, harp sonrasında ya devletçik başkanı olmuş ya da oralarda kurulan kukla yönetime katılmışlardır.</span></p>
				<p class="arabaslik" id="toc_marker-2-48">TEŞKİLÂT-I MAHSUSA’NIN BAZI ÜNLÜ ARAP AJANLARI</p>
				<p class="duzyazison-1"><span class="char-style-override-9">Kuşçubaşı’nın gizlemesine rağmen, birçok Teşkilât mensubu, Arap âleminde devlet başkanlığı koltuğuna çıkmıştır. Bunlardan bazıları şunlardır:</span></p>
				<p class="duzyazison-1"><span class="char-style-override-9">Cezayir: Muhammed Abdülkerim el-Kattabi, Emir Ali (Emir Kadir el-Cezayiri’nin oğlu),</span></p>
				<p class="duzyazison-1"><span class="char-style-override-9">Tunus: Şerif Burgiba (Fas’ın ünlü eli kanlı faşist diktatörü Habib Burgiba’nın babası),</span></p>
				<p class="duzyazison-1"><span class="char-style-override-9">Fas: Hoca Abbas (Fas’taki Teşkilât-ı Mahsusa Ticari hücresinin Şefi),</span></p>
				<p class="duzyazison-1"><span class="char-style-override-9">Trablusgarp (Libya): Ali Başamba, Şeyh Salih el-Tunusi, Şeyh Ahmed el-Şerif el-Sunusi,</span></p>
				<p class="duzyazison-1"><span class="char-style-override-9">Mısır: Abdülaziz Şaviş, Ferit Bey, Doktor Fuad, Doktor Nasır, Doktor Tabit Mahcab (Ayrıca 600 civarında fedai)</span></p>
				<p class="duzyazison-1"><span class="char-style-override-9">Suudi Arabistan: İbn-ür-Raşid.</span></p>
				<p class="arabaslik" id="toc_marker-2-49">TEŞKİLÂT-I MAHSUSA’NIN PARA KAYNAKLARI</p>
				<p class="duzyazison-1"><span class="char-style-override-9">Yapılan araştırmalar ve anılara göre, Teşkilât-ı Mahsusa’nın iki para kaynağı olduğu görülüyor. Bunlardan biri Harbiye Nezareti Bütçesi’nden yapılan tahsisat-ı mesture (gizli ödenek), diğeri ise Almanya’dan aktarılan altınlar. Ancak Almanya’dan aktarılan altın miktarının çok az olduğunu hemen belirtmekte fayda var. Teşkilatın para kaynaklarından biri de örgüt adına yapılan ticaretten elde edilen gelir ve bağışlardır. Ajanlarının büyük çoğunluğunun bir özelliği ise aldıkları maaşı yine teşkilatın işinde kullanmalarıdır.</span></p>
				<p class="duzyazison-1"><span class="char-style-override-9">Alman Askeri Misyonu’nun gönderdiği toplam altın miktarı 4.000.000 civarında olduğu belirtiliyor. Ve bu da 1918 yılı rakamları ile yaklaşık 8 milyon Osmanlı Lirası ediyordu. Almanların gönderdiği bu altın paralar içinde askeri propaganda için de harcama yapılıyordu. Dolayısıyla gelen tüm paralar Teşkilât-ı Mahsusa’nın harcamalarına aktarılmıyordu.</span></p>
				<p class="duzyazison-1"><span class="char-style-override-9">Bu yüzden Eşref Kuşçubaşı, Arabistan Yarımadası’ndaki operasyonlar için daha önce taahhüt edilen para gönderilmediği için 1914-1917 yılları arasında iki defa Almanya’ya gidip para konusunu halletmek için epey çaba sarf edecekti. Bunun yanı sıra Almanlar da teşkilatı kendi çıkarlarına alet etmeye; mevzi operasyonlarda kullanma gayretini sarf ediyordu. Bu da ajanları oldukça rahatsız ediyordu. Ancak Enver Paşa’dan gelen emirden dolayı ajanlar isteneni yapıyorlardı.</span></p>
				<p class="duzyazison-1"><span class="char-style-override-9">Eşref Kuşçubaşı bu durumu şöyle açıklıyor: “Koordinasyon, mali kaynak ve ideoloji meseleleri bizi ilgilendirmiyordu. Biz hareket adamıydık, filozof veya idareci değil.”</span></p>
				<p class="duzyazison-1"><span class="char-style-override-9">Kuşçubaşı’nın bu sözleri de konunun başındaki iddialarımızı doğrular mahiyette. Çünkü ajanlar idealisttiler ve bir ideolojileri yoktu. Taban tabana zıt olan Panislamizm ve Ziya Gökalp’ın tamamen İslam’dan uzaklaştırma ve Panteist bir temele oturtma çabasındaki Pantürkizm’i bir anda savunabiliyorlar ve bunda bir çelişki görmüyorlardı.</span></p>
				<p class="arabaslik" id="toc_marker-2-50">TEŞKİLÂT-I MAHSUSA VE CİHAT</p>
				<p class="duzyazison-1"><span class="char-style-override-9">Kasım 1914’te “Cihad-ı Mukaddes”in ilanı ile birlikte hem Osmanlı mülkünde hem de Batı sömürgelerindeki Müslüman milletlerin kendi güçleri nispetinde buna katılmasının arkasındaki itici güç ne idi? Resmi tarihe göre, halkın salt inançlarından hareketle veya maceraperest duygularıyla münferit veya mevzi “cihat kalkışmaları” içinde bulunmuştu. Hâlbuki olayın perde arkasını incelediğimizde çok farklı bir manzara ile karşılaşıyoruz. Sömürge ülkelerindeki Müslüman topluluklardan Osmanlı mülkündeki tebaanın silahlanıp işgalcilere karşı savaşmasında itici güç olarak Teşkilât-ı Mahsusa görülüyor.</span></p>
				<p class="duzyazison-1"><span class="char-style-override-9">Teşkilât-ı Mahsusa, 1. Dünya Savaşı’nda Osmanlı Genelkurmay İstihbarat Şubesi ve Dâhiliye Nezareti’nin (İçişleri Bakanlığı) gizli polis örgütünden ayrı; Enver Paşa’ya bağlı gizli istihbarat servisi olarak çalıştı. Teşkilat, salt Enver Paşa’nın istediği bilgileri toplamakla kalmadı. Bu bilgilerden hareketle gerekli eylemler yaptı. Bu bakımdan Teşkilât-ı Mahsusa yüzyılın ilk profesyonel ve eylemci istihbarat örgütü olma özelliğini taşır.</span></p>
				<p class="duzyazison-1"><span class="char-style-override-9">Teşkilât-ı Mahsusa’nın üst düzey görevlileri, Harbiye Nazırı ile yakın ilişkilerinden yararlanarak ordu birliklerine Enver Paşa adına emir verebiliyordu. Buna bakarak şunu çok rahatlıkla söyleyebiliriz: Teşkilât-ı Mahsusa, Enver Paşa ile ordu arasında bir köprü vazifesi ifa ediyordu.</span></p>
				<p class="duzyazison-1"><span class="char-style-override-9">Cihat ilanından çok önce ilkeleri mümkün olan her yerde uygulamaya sokma emri verdi. Dolayısıyla teşkilat faaliyetlerinin çoğu İslam birliği için kapsamlı bir propaganda kampanyası yürütmeye yönelik oldu. Bu faaliyetler, Osmanlı (aslında Enver Paşa) ve Alman ittifakının imzalanmasından hemen sonra Teşkilât-ı Mahsusa’nın reorganizasyonunun arkasında yatan Panislamist düşüncenin bir yansımasıydı.</span></p>
				<p class="duzyazison-1"><span class="char-style-override-9">Teşkilatın geniş hücreler, ajanlar ve yarı askeri nitelikte çeteler ağından oluştuğu biliniyor ancak cihat uğruna yürüttüğü faaliyetler o kadar çok bilinmiyordu. Daha önce de belirttiğimiz gibi, Teşkilât-ı Mahsusa bu konuda dünyada benzeri olmayan açıklıkta ama aynı gizlilikte bir örgüttü. Bundan dolayıdır ki kendisinin faaliyetleri hakkında net bir bilgi yok.</span></p>
				<p class="duzyazison-1"><span class="char-style-override-9">İslam Birliği politikasının genel hedefi, yukarıda da belirttiğimiz gibi, İngiliz, Fransız ve Rus işgali altındaki İslam milletlerini kışkırtmak ve isyanlar çıkartmaktı. Cihat Beyannamesi, Müslümanları yabancı yöneticilerine karşı birleştirerek bu hedefin gerçekleşmesi sağlamak için yayınlanmıştı.</span></p>
				<p class="duzyazison-1"><span class="char-style-override-9">İmparatorluk sınırları dışında İslam Birliği düşüncesi pek başarı sağlayamadıysa da 1914-1915 yılları arasında Teşkilât-ı Mahsusa’nın propaganda çalışmaları arttı. Enver Paşa, İslam dünyasının hareketsizliğinden ve cihada karşılık verilmemesinden çok fazla endişelenmemişti. Çünkü o da biliyordu ki işgal altındaki İslam milletleri hem çok yoksul hem de birçoğunun aşiret veya kabile reisleri yabancı güçlerle işbirliği içinde idi. Bu feodal ve ekonomik engellere rağmen sağladığı başarı hiç de küçümsenmeyecek boyuttaydı.</span></p>
				<p class="arabaslik" id="toc_marker-2-51">BROKEN HILL OLAYI</p>
				<p class="duzyazison-1"><span class="char-style-override-9">Cihat çağrıları, istenilen boyutlarda yankı bulmamasının sebebi, Hicaz Yarımadası’nda bulunan, Hazreti Hüseyin’in soyundan gelen Haşimi ailesinin İngilizlerle işbirliği yapmasından kaynaklanıyordu. İslam dünyasında büyük saygınlığı olan Hazreti Ali’nin sülalesinden gelen bir ailenin tutum ve davranışları, diğer Müslüman kabileler için önemli bir gösterge idi o günlerde.</span></p>
				<p class="duzyazison-1"><span class="char-style-override-9">Ama Haşimi hanedanının “ehli Salip” (Haçlılarla) işbirliği içerisinde olduğunu ve İslam’a ihanet ettiğini gören aile ve topluluklar da vardı. Bu aileler, Teşkilât’ın cihat çağrısına olumlu cevap veriyorlardı. Diğer taraftan bireysel olarak cihat çağrısına olumlu cevap verenlerin sayısı oldukça fazladır. Cumhuriyet döneminde bile Türk istihbarat servisleri ile ilişkilerini koparmayan bu fert ve ailelerini etkileyen en önemli sebep cihat çağrısıdır.</span></p>
				<p class="duzyazison-1"><span class="char-style-override-9">Teşkilât’ın cihat çağrısı on binlerce kilometre uzaklıkta olan Avustralya’da bile yankısını bulur. Burada bulunan Afganistan ve Hindistanlı iki Müslüman, Avustralya’nın Broken Hill mevkiinde, Osmanlı’ya savaş açan bu ülke ile savaşırlar. Dünya tarihinde çok küçük ama etkisi oldukça büyük olan Broken Hill olayı şöyle gerçekleşir:</span></p>
				<p class="duzyazison-1"><span class="char-style-override-9">1915 yılbaşı tatilinde Avustralya’nın Silverton kasabasında yasayan aileler piknik yapmak üzere trenle yola çıkarlar. Broken Hill (tepe) yakınına geldiklerinde birden demiryolunun yanında üzerine tanınmayan bir bayrak çekilmiş bir dondurma arabası ile karşılaşırlar. (Bunun daha sonra Türk bayrağı olduğu anlaşılacaktı.) Dondurma arabasının hemen yanındaki siperden iki kişi treni yaylım ateşine başlar. Açılan ateşle Silverton kasabasından birçok kişi ölür. Tren son hızla yoluna devam ederek olay bölgesinden kaçar. Vardığı ilk istasyonda yolcular durum telgrafla bölge polisine bildirirler. Bunun üzerine askeri birlikler, yerel polis ve Silah Kulübü gönüllüleri bölgeye sevk edilir.</span></p>
				<p class="duzyazison-1"><span class="char-style-override-9">Bu arada aranan iki silahşor bir tahta kulübeye girmiş ve burada yaşayan bir adamı öldürdükten sonra tepeye doğru çekilip mevzilenmiştir. Askeri birlikler ve polis tepeyi muhasara altına alır. Yapılan “teslim ol” çağrılarına ateşle cevap verirler. İki tabur asker, onlarca polis ve bir o kadar da “Silah Kulübü” üyeleri ile tam dokuz saat çatışırlar. Çatışmada Avustralya birliklerine hayli zarar verirler. Dokuz saatin sonunda bu gerillalardan biri ölür, diğeri de ağır yaralı olarak yakalanır. Bir süre sonra ağır yaralı olan gerilla da hayata gözlerini yumar.</span></p>
				<p class="duzyazison-1"><span class="char-style-override-9">Avustralya hükümeti ve istihbaratı yaptıkları araştırma ile kendilerini hayrete düşüren bir sonuca varırlar. Gerillalardan biri Gül Muhammed adında bir Afganlı deve sürücüsü ve dondurma satıcısı, diğeri de Hintli Molla Abdullah adında yaşlı bir şahıstır. Teşkilât’ın cihat ilanından sonra Osmanlı Devleti’ne savaş açan Avustralya devletine bu iki kişi Broken Hill’de cephe açarlar. İki Müslüman’ın bu onurlu tutumlarından oldukça etkilenen Avustralya hükümeti, Broken Hill tepesinde ikisinin adına bir anıt mezar yapar.</span></p>
				<p class="arabaslik" id="toc_marker-2-52">SAVAŞTAN ÖNCEKİ SON DURUM</p>
				<p class="duzyazison-1"><span class="char-style-override-9">Osmanlı Devleti daha savaşa girmeden İtilaf Devletleri idaresindeki Müslüman bölgelerine özel olarak eğitilmiş ajanlar ve propagandacılar gönderiyordu. Bu faaliyetler savaşın sonuna kadar iki seviyede sürdürülecekti:</span></p>
				<p class="duzyazison-1"><span class="char-style-override-9">Bunlar; gönüllü birlikler toplamak, askeri ve İslam Birliği adına ayaklanmalar çıkarmak. Teşkilât-ı Mahsusa hakkındaki az sayıdaki bilgi kaynağı genellikle gönderilen bu heyetlerin personeli ve faaliyetlerine ilişkin bilgi vermez. Ancak, Fas, Cezayir, Tunus, Trablusgarp, Mısır, Kuzey Afrika, Osmanlı İmparatorluğu’nun Arap eyaletleri, Orta Asya, Hindistan hatta La Cava ile Sumatra’ya kadar gittikleri ve buralardaki Müslüman halkları örgütledikleri bilinmektedir.</span></p>
				<p class="duzyazison-1"><span class="char-style-override-9">Osmanlı arşivlerinde savaştan önce bu heyetlerin ne yaptıkları konusunda hiçbir yazılı belge bulunmaması iyine bu teşkilatın başarılarından biridir. Ancak bu konuda güvenirliği şüpheli olan İngiliz istihbarat arşivlerinde çok kısıtlı bilgiler mevcut. Bu bilgiler incelendiğinde, ünlü İngiliz casusluk şebekesi bile Teşkilât-ı Mahsusa’nın izine rastlamadığı görülür. Belgelerde hiçbir zaman Teşkilât-ı Mahsusa’nın adı geçmemekte, sadece isyancılar ve provokatörler diye anılmaktadır.</span></p>
				<p class="duzyazison-1"><span class="char-style-override-9">Osmanlı Devleti’nin Ağustos 1914’ten Ekim 1914’e kadar süren “tarafsızlık” dönemi, İslam dünyasının çeşitli bölgelerine çok sayıda görevli heyet gönderilmesi ile geçer. İngiliz ve Fransızların birçok diplomatik raporunda kaydedilen bu faaliyet artışı, Enver Paşa’nın İslam Birliği propagandasını başlattığı dönemdir. Osmanlı Devleti’nin Suriye, Filistin ve Mısır sınırında askeri kuvvet yığmaya çalışmaları da aynı döneme rastlar. İngiliz istihbarat raporlarında bu askeri yer değiştirmelerinin kaydedilmesi de ayrıca ilginç bir diğer konu. Söz konusu İngiliz raporlarında, bir İslam Birliği propaganda kampanyasının yürütüldüğü ve Alman ajanlarının da bu faaliyetler içinde yer aldığı belirtilmektedir.</span></p>
				<p class="duzyazison-1"><span class="char-style-override-9">1914 yılının Ağustos ve Ekim ayları arasında, Teşkilât-ı Mahsusa’nın çabalarının çoğu üç alana yönelik olduğu görülür:</span></p>
				<p class="duzyazison-1"><span class="char-style-override-9">Süveyş Kanalı’na yapılacak bir saldırıya destek sağlamak için İngilizlere karşı bir isyan başlatmak için Mısır’a, İngiliz idaresine karşı bir ayaklanma organizasyonu için bağımsızlık ateşini yakmak için Hindistan’a, Osmanlı düzenli ordusunda hizmet verecek Bedevi yardım kuvvetleri toplamak için Irak ve Suriye’ye.</span></p>
				<p class="arabaslik" id="toc_marker-2-53">İNGİLİZ İSTİHBARAT RAPORLARINDA TEŞKİLÂT-I MAHSUSA</p>
				<p class="duzyazison-1"><span class="char-style-override-9">Bir İngiliz istihbarat raporuna göre 1914 yılının Ağustos ayında bir Hamburg silah firmasının Hindistan’daki Müslüman mücahitlere gönderilmek üzere eski tüfeklerin satışı için Osmanlı Devlet yetkilileri ile görüşmeler yaptığı belirtilmektedir. Eşref Kuşçubaşı konu ile alakalı olarak anılarında şunları söyler:</span></p>
				<p class="duzyazison-1"><span class="char-style-override-9">“Harbiye Nezareti, silah sağlanması girişimlerinin Alman firmaları ile özel şahıslar arasındaki ticari ilişkiler olarak gözükmesinin en iyi yol olduğunu düşünmüştür. Böylece Almanya, Hindistan’a karışmakla suçlanacak ve Osmanlı Devleti doğrudan işin içine girmemiş olacaktı. Enver Paşa, İngiliz Hükümeti’nin çarpışmalar başlayana kadar Osmanlı-Alman ittifakından habersiz kalmasına büyük önem veriyordu.”</span></p>
				<p class="duzyazison-1"><span class="char-style-override-9">1914 yılında Londra’daki İngiliz İstihbarat merkezine raporlar yağıyordu. Teşkilât-ı Mahsusa’nın Mısır’daki faaliyetlerinden, Hint yarımadasındaki çalışmalarına kadar yığınla raporlar İngiliz İstihbarat servisinin Osmanlı masasında yığılıyordu.</span></p>
				<p class="duzyazison-1"><span class="char-style-override-9">1. Dünya Savaşı sırasında Trablusgarp’taki komitacılık faaliyetleri ile İngilizlerin boy hedefi haline gelen, aynı zamanda Osmanlı Meclis-i Mebusan’ında Milletvekili olan Süleyman el-Baruni’nin Kahire’de gösterdiği ihtilalcı hareketleri, İngiliz İstihbarat Servisinin korkulu rüyası haline gelmişti. El-Baruni ile ilgili Londra’ya yollanan bir raporda İngiliz ajanlarının, bir Türk subayının yazdığı bir mektubu ele geçirdiği belirtiliyordu.</span></p>
				<p class="duzyazison-1"><span class="char-style-override-9">Bu mektupta, söz konusu Türk subayının İngiliz askerlerinin nakliyatı için kullanılacak dört geminin mürettebatını grev yaptırmaya uğraştığı yazılıydı. Gerçi mektupta subayın grev çıkartmadığı bildiriliyordu ama kendisinin askerler bindikten sonra gemileri batırmaya çalışacağı da ilave ediliyordu. Daha sonra gerçekten grev yapılmıştır.</span></p>
				<p class="duzyazison-1"><span class="char-style-override-9">1914 Eylül’ünün sonlarında, Kahire’deki İngiliz otoriteleri, Türk subaylarının kışkırttığı silahlı Araplar, Mısır sınırını ihlal ettiğini bildirir. Bu dönemde Teşkilat-ı Mahsusa’nın Sina Yarımadası’nda Bedevilerden yardımcı kuvvet toplama gayretleri oldukça iyi sonuç vermiştir.</span></p>
				<p class="duzyazison-1"><span class="char-style-override-9">Eylül 1914 tarihli bir başka raporda, İstanbul’daki İngiliz büyükelçisi, Osmanlı Hükümeti’nin Mısır’a saldırmayı ciddi olarak düşüneceğine inanmadığını belirtir. Gerçi Almanların Osmanlı Devleti’ni buna zorladığından kuşkusu yoktur. Ona göre, Türkler, Almanlara onlar ne isterse yapacaklarını düşündürterek Almanya’yla ilişkilerinden yarar sağlamak için saldırı hazırlıklarına izin vermişlerdi. Almanların Osmanlı hükümetini zorlamaya çalışmalarına rağmen girişimlerinin bir hayli direnişle karşılaştığını kaydeder.</span></p>
				<p class="duzyazison-1"><span class="char-style-override-9">Osmanlı-Alman ittifakının imzalanması ile çarpışmaların başlaması arasındaki dönemde İngiliz büyükelçisinin yazdığı raporlar, bilgi kaynaklarının güvenilir olduğunu veya kendisinin politik ileri görüşlülüğünü kanıtlar nitelikte değildir. Türkler, İngilizlerin Osmanlı Devleti’nin “tarafsızlığı” döneminde Osmanlı-Alman işbirliğinin doğası ve boyutu hakkında ne kadar az şey bildiğini savaştan sonra öğrenince memnunluk duymuşlardır. O sırada İngilizlerin iki devlet arasında bir ittifak olduğuna ilişkin bir fikri bulunduğunu varsaymışlardı. Bunun da nedeni, Eşref Kuşçubaşı’nın belirttiği üzere şudur: </span></p>
				<p class="duzyazison-1"><span class="char-style-override-9">“Bizim hükümetin sır saklayabileceğine pek güvenmiyorduk.”</span></p>
				<p class="duzyazison-1"><span class="char-style-override-9">İngiliz büyükelçisi ayrıca şu bilgiyi verir:</span></p>
				<p class="duzyazison-1"><span class="char-style-override-9">Sadrazam, kendisiyle konuşurken, Osmanlı hükümeti üzerinde baskı olduğunu kabul etmesine rağmen Osmanlı İmparatorluğu’na Mısır’a saldırtmaya yönelik Avusturya-Almanya entrikaları hakkında hiçbir şey bilmediğini söylemiştir. Sadrazamın Mısır’a saldırı planlan konusunda tam bilgilendirilmemiş olması da mümkündür.</span></p>
				<p class="duzyazison-1"><span class="char-style-override-9">Enver Paşa, 1914 yılı Ekim ayının başlarında İngiliz askeri ataşesiyle yaptığı bir görüşmede, Mısır’a saldırmak gibi bir niyetleri olmadığını belirtmiş ama çatışmaların başlamış halinden yararlanmak üzere Bedevi aşiretlerinin desteğini almak için girişimleri bulunduğunu kabul etmiştir.</span></p>
				<p class="duzyazison-1"><span class="char-style-override-9">Ateşe, görüşmeden Enver Paşa’nın “Arap dünyasına ve Mısıra yönelik büyük emelleri bulunduğu” izlenimiyle ayrılmıştır. İngiliz subayı bunu yanlış olarak, ileriki bir tarihe, savaşta Almanya’nın İngiltere’yi yenilgiye uğrattığı zamana yönelik diye değerlendirmiştir.</span></p>
				<p class="duzyazison-1"><span class="char-style-override-9">İstanbul’daki İngiliz diplomatları Osmanlı bakanları kendilerine ne söylerse onu doğru sayma eğilimindeydiler, Bakanlar da genellikle İngilizlerin duymak istediklerini söylüyorlardı. Bu, Enver Paşa’nın politikalarına muhalif oldukları düşünülen Talat ve Cemal paşalar için özellikle doğrudur. Bu üç lider arasında sık sık anlaşmazlık çıkmasına rağmen, bunun pratik işbirliğini engelleyecek derecede ciddi olduklarını gösterecek pek kanıt yoktur. Kuşkusuz, yabancı diplomatlarla ‘gizli’ politik konuşmalar yaparken birleşik bir ceple oluşturmaya özen gösteriyordu.</span></p>
				<p class="arabaslik" id="toc_marker-2-54">SURİYE VE IRAK OPERASYONLARI</p>
				<p class="duzyazison-1"><span class="char-style-override-9">Osmanlı Devleti’nin Suriye ve Irak eyaletlerinde Teşkilat-ı Mahsusa operasyonları 1914 yazında başladı. 1914 Eylül’ünün sonuna doğru İngiliz Dışişleri Bakanlığı İstanbul’daki Büyükelçi’sine şu doğru bilgiyi verir:</span></p>
				<p class="duzyazison-1"><span class="char-style-override-9">Temmuz 1914’te Enver Paşa, Need Emiri İbn-üs Suud’a telgraf çekerek kuvvetlerini eğitecek subaylarla birlikte silah ve cephanenin kendisine yollandığını bildirmiştir. Osmanlı Hükümeti, Osmanlılara bağlılığı çok sağlam olmayan bu güçlü şahsiyetin desteğini kazanmak istiyordu. </span></p>
				<p class="duzyazison-1"><span class="char-style-override-9">Rapora göre, Enver Paşa aynı zamanda Basra Valisi’ne aralarında Alman subayları da bulunan 33 ajanın Hindistan, Afganistan ve Bulgaristan’da cihat propagandası yapmak üzere yola çıktığını ve Alman bayrağı altında Basra’ya silah ve cephane gönderildiği bilgisini de verdi. Basra, Hindistan’a giden ajanlar için bir konaklama yeriydi.</span></p>
				<p class="duzyazison-1"><span class="char-style-override-9">1914 Ekim’inin başlarında İstanbul’daki İngiliz Büyükelçi, Bedevi aşiretlerine aktarılmak üzere bir süredir Suriye’ye para gönderildiğini fark eder. Raporunda ayrıca Suriye’de aralarında Yarbay Kress Von Kressenstein’ın da olduğu 33 Alman subayının bulunduğu ve Musul vilayetinden yola çıkan 4.000 askerin Halep’e ulaştığını bildiriyordu.</span></p>
				<p class="duzyazison-1"><span class="char-style-override-9">Osmanlı Devleti’nin Suriye ve başka yerlerdeki Bedevi şeyhlerine kaynak aktardığı bir sır değildi. Uzun süredir böylesi kaynak aktarımları, eyalet merkezleri dışında asgari bir düzen sağlanmasının maliyetleri arasında sayılıyordu.</span></p>
				<p class="duzyazison-1"><span class="char-style-override-9">Son örnekte ise yapılan ödemeler, şeyhlerin, aşiretlerin Osmanlı Devleti’nin düzenli ordusunda savaşacak asker sağlamaya ve bölgeden geçen asker ve erzak konvoylarının yağlanmayacağına dair taahhütleriyle ilgiliydi.</span></p>
				<p class="duzyazison-1"><span class="char-style-override-9">Musul’dan gönderilen 4.000 asker, o sırada çoğalan sayılarla buraya gelmeye başlamış bulunan düzenli ordu birlikleri değil de söz konusu Bedevi aşiretlerinden yollanan yardımcı kuvvetler olmalıdır. Şam’da yalnızca çok sayıda Alman subayı bulunmuyordu, aynı zamanda önemli bir Avusturya-Alman ortak istihbarat elemanları, operasyonu kontrol etmek üzere bu şehre gelmişti.</span></p>
				<p class="duzyazison-1"><span class="char-style-override-9">1914 Ekim’inin ilerleyen günlerinde İngiliz Büyükelçi şu bilgiyi iletiyordu:</span></p>
				<p class="duzyazison-1"><span class="char-style-override-9">“Halep nihayetindeki Müslümanlar, öyle büyük bir propaganda bombardımanına uğramışlardı ki, Kayzer’in Müslüman olduğuna ve Almanların Rusya’ya karşı İslam için savaştığına inanmış görünüyorlardı. Alman ve Türk propagandacıları Kayzer’den İslam’ın dostu ve koruyucusu ‘Hacı Wilhelm’ diye söz ediyorlardı. Kendisinin Osmanlı İmparatorluğu’na yaptığı ziyaretler de geniş kitlelere duyurulmuştur.” </span></p>
				<p class="duzyazison-1"><span class="char-style-override-9">Eşref Kuşçubaşı birçok defa şu noktayı dikkat çeker: </span></p>
				<p class="duzyazison-1"><span class="char-style-override-9">“Bu tür unvanlar Teşkilat-ı Mahsusa propagandacılarını oldukça eğlendirmiş ancak bunların pratik değeri, Kayzer’in adını hiç duymamış ve çok uzakta bir memleket olan Almanya’yı belli belirsiz bilen yığınların cehaletiyle sınırlı kalmıştır.”</span></p>
				<p class="duzyazison-1"><span class="char-style-override-9">Büyükelçi aynı raporda, çeşitli şekillerde kılık değiştirmiş 600 fedainin, Enver Paşa’ya bağlı bir subayın komutasında Halep’e ulaştığını bildirir. Bu Teşkilat-ı Mahsusa personelinden Suriye’ye gönderilen ilk büyük müfrezeydi ve içinde teşkilatın en yetenekli çetecileri ve propagandacıları da bulunuyordu.</span></p>
				<p class="duzyazison-1"><span class="char-style-override-9">Bu birlik önce, Enver Paşa’nın kardeşi Nuri Bey tarafından komuta ediliyordu. Nuri Bey</span><span class="char-style-override-10"><a class="footnote-link" href="#footnote-225-18" id="footnote-225-18-backlink">18</a></span><span class="char-style-override-9"> daha sonra Kuzey Afrika’da başarıyla hizmet verecektir. Bu ajanlardan 400 yüzünün, yanlış olarak, İzmir’den geldikleri bildirilir. Bu şehirdeki Müslümanları orada yaşayan Rumlara karşı kışkırttıkları iddiası öne sürülür. O sırada İzmir yöresinde Rumlara karşı faaliyetler hakkında pek az şey biliniyor ancak Çanakkale savaşları sırasında yöredeki Rumlar, İngilizlerin çabucak bir zafer kazanmasını beklerken teşkilatın ajanları orada faaldi.</span></p>
				<div class="footnote">
					<p class="dipnot"><a class="footnote-anchor" href="#footnote-225-18-backlink" id="footnote-225-18">18</a><span class="char-style-override-11"> Nuri Killigil. 2. Dünya Savaşı’nda Nazi yanlısı oldu. E.Ş.</span></p>
				</div>
				<p class="duzyazison-1"><span class="char-style-override-9">Müslümanları, Rumlara karşı kışkırtmak için yapılan propaganda -hedefine ulaşması kolay bir iştir- İttihat ve Terakki Cemiyeti’nin İzmir Şubesi gözetiminde yürütülür. Eşref Kuşçubaşı’ya göre, 600 fedai de doğrudan doğruya teşkilatın İstanbul’daki merkezinden Suriye’ye gitmiştir ancak göze batmamak için hepsi aynı anda yola çıkmamıştır.</span></p>
				<p class="arabaslik" id="toc_marker-2-55">TEŞKİLAT-I MAHSUSA VE KÜRT AŞİRETLERİ</p>
				<p class="duzyazison-1"><span class="char-style-override-9">İngiliz Büyükelçi’si Cuma günleri İstanbul camilerinde verilen İngiliz aleyhtarı vaazlar üzerinde de durur. Ayrıca propagandacıların Halep’teki çabaları sonucu önde gelen şeyhlerin birçoğunun Almanya’nın safına geçtiği iddia edilmektedir. Hama, Humus, Baalbek, Şam ve diğer şehirlere doğru ilerlediğini kaydeder. Büyükelçinin raporuna göre, bu ajanlara Mısır’a kadar giderek oradaki Müslümanları da kışkırtma talimatı verilmiştir. Halep’e yerel liderlerin cihada desteklerini sağlamak için gönderilen ajanlarla Mısır’a yollananlar aynı kişiler değildir.</span></p>
				<p class="duzyazison-1"><span class="char-style-override-9">Mısır’da cihat propagandası faaliyeti, genellikle, İstanbul’da özel eğitim görmüş ve savaş başlamadan Mısır’a dönmüş Mısırlıların elindeydi. Örneğin, Şeyh Abdülaziz savaş savaştan önce Kahire’de Teşkilat-ı Mahsusa hücresinin yöneticisiydi. Genel olarak propaganda faaliyeti, İngiliz belgelerinin gösterdiğinden daha düzenli ve daha yaygın nitelikteydi.</span></p>
				<p class="duzyazison-1"><span class="char-style-override-9">İngiliz Büyükelçi, İstanbul’daki Alman Elçiliğinin çıkardığı İngiltere’nin İslam düşmanı olduğu şeklindeki propagandaya da karşı çıkıyordu. Hepsinin Almanya’dan para aldığını iddia ettiği Türk gazetelerinin bu propagandayı bütün imparatorluğa yaydığını belirtiyordu.</span></p>
				<p class="duzyazison-1"><span class="char-style-override-9">1914 Ekim’inin ortalarında Teşkilat-ı Mahsusa’nın İslam birliği propaganda kampanyası Suriye ve Irak’taki Bedevi aşiretleri arasında yürütülüyordu. Irak’taki Kürtler arasındaki kampanya ise elçinin 15 Ekim 1914 tarihli raporunda bildirdiğine göre, İngiliz aleyhtarı propaganda yapmak amacıyla İstanbul’dan Basra’ya giden ve Kürt aşiret reisi oğlu olan bir kişi tarafından başlatıldı. İçlerinde Almanların bulunduğu başka ajanların da Afganistan’a gitmek üzere yola çıkmış oldukları belirtiliyordu.</span></p>
				<p class="duzyazison-1"><span class="char-style-override-9">Kürtlerin bu ajanların çağrısına kulak verecekleri bekleniyordu ve gerçekten de öyle oldu. 8’nci Ordu’nun komutanı Zeki Paşa’nın elinde Irak’taki Bedevilere dağıtmak için 5.000 lira bulunduğu bildiriliyordu. Bu arada Ayan üyesi Abdurrahman da Ma’an civarındaki aşiretler arasında çalışıyordu.</span></p>
				<p class="duzyazison-1"><span class="char-style-override-9">Enver Paşa’nın yaveri, Makedonya ve Trablusgarp’ta büyük tecrübe kazanmış bir Teşkilat-ı Mahsusa ajanı olan Mümtaz Bey, Kudüs civarındaki aşiretlerle çalışıyordu. Zeki Paşa’nın elinde bulunduğu söylenen paralar onun kurmay subaylarıyla bağlantılı olan Teşkilat-ı Mahsusa ajanları tarafından dağıtıldı.</span></p>
				<p class="duzyazison-1"><span class="char-style-override-9">Süleyman Askeri Bey, Kasım ve Aralık 1914’te Mezopotamya’daki aşiretlerin bağlılığını kazanmak için 5.000 liradan fazla para harcamıştı. Eşref Kuşçubaşı, 1957’de üzerinde yorum yapması istenene kadar hiç görmediği bu İngiliz raporundaki bilgilerin doğruluğu karşısında hayrete düşmüştür.</span></p>
				<p class="arabaslik" id="toc_marker-2-56">TEŞKİLÂT-I MAHSUSA VE TARİKATLAR</p>
				<p class="duzyazison-1"><span class="char-style-override-9">Osmanlı ordusunun düşmana direnme arzusunu çoğaltmak için İslam’ı kullanma yönünde garip ve pek bilinmeyen bir hareket 1915 yılının ilk yarısında Mücahidin-i Mevleviye veya Mevlevi Gönüllü Taburu’nun kurulmasıdır. Gerçi bu taburun kurulması Enver Paşa’nın fikriydi ve Teşkilat-ı Mahsusa’nın doğrudan sorumluluğunda değildi ama Eşref Kuşçubaşı ve diğer ajanlar bu taburun kurulması için harcanması gereken çaba ve kaynakların kat kat üstünde yarar sağlayacağı inanandaydılar.</span></p>
				<p class="duzyazison-1"><span class="char-style-override-9">Teşkilat-ı Mahsusa’nın bu fikre verdiği destek, taburun kurulmasında ve savaş meydanına götürülmesinde sağladığı pratik yardım dolayısıyla, söz konusu yarı-askeri birlik üzerinde kısaca durmaya değer.</span></p>
				<p class="duzyazison-1"><span class="char-style-override-9">Yukarıda da belirtildiği gibi cihat, bütün İslam âlemini İtilaf Devletleri’ne karşı harekete geçirmek için ilan edilmişti. Osmanlı Devleti’nin askeri planlamacıları, aynı düşünceyle halkı ve özellikle askerleri savaşı kazanacaklarına inandırmak için çalışırken imparatorluğun manevi kaynaklarını da savaş için harekete geçirmeye kalkıştılar. Mevlevi Taburu’nun kurulması, silahlı kuvvetlerin moralini korumak ve aynı zamanda Suriye ile Filistin’deki Arapların dostluk ve desteğini elde etmek için, en zengin, en yaygın ve en çok saygı duyulan tarikatlardan birinin dinsel prestijini kullanmaya yönelik bir girişimdi.</span></p>
				<p class="duzyazison-1"><span class="char-style-override-9">Harbiye Nazırı Mevlevi tarikatının Hindistan Müslümanları arasındaki saygınlığından bir hayli etkilenmişti. Bundan dolayı, İngiliz ordularında Türklere karşı çarpışan Müslüman askerlerin Osmanlı ordularında görev yapan Mevlevilerden gelen propagandaya özellikle duyarlı olacaklarını düşünmüştü.</span></p>
				<p class="duzyazison-1"><span class="char-style-override-9">Eşref Kuşçubaşı, taburun Osmanlı ordusunda yararlı olacağına hatta seçilen Arap vilayetlerindeki yerel ahali arasında çalışacak bir propaganda şebekesi olarak da işe yarayacağına umut bağladığını ama Mevlevilerin İngiliz ordusundaki Hindistan Müslümanlarına yönelik olarak kullanılmasının sonuç vereceğini sanmadığını belirtmiştir.</span></p>
				<p class="duzyazison-1"><span class="char-style-override-9">Planın bu bölümünü “hayal” diye nitelemiş ve Enver Paşa, Teşkilat-ı Mahsusa mensuplarına böyle bir proje konusunda ne düşündüklerini sorduğu zaman ilgili projeyi reddettiklerini söylemiştir. Yine de, Mevlevilerin Padişah’ın davası uğruna mücadeleye katıldıkları şeklinde propaganda Hindistan’da yapılmıştır. Hükümetin kolay bir askeri zafer beklentisini doğrular raporlar cephelerden gelmediği takdirde Harbiye Nezareti Osmanlıların moralini öylesine yüksek bir seviyeye çıkarmak istiyordu ki bir dizi askeri felaket karşısında bile düşmana direnme azmi zayıflamasın.</span></p>
				<p class="duzyazison-1"><span class="char-style-override-9">Mevlevi Taburu, tarikatın moral etkisini doğrudan doğruya cepheye taşıyacak çoğunlukla, İttihatçı Hükümet’e pek de içten destek vermediği bilinen yörelerden toplanan askerlerin moralinin yüksek olmasını sağlayacaktı.</span></p>
				<p class="duzyazison-1"><span class="char-style-override-9">Tabur, İstanbul’daki Mevlevi şeyhlerinden ve dervişlerden kurulmuştu. Başka tarikatlardan olan veya tarikat mensubu olmayan kimselerin de tabura girmesine izin verilmişti. Tabura giren herkes geleneksel Mevlevi başlığı sikkeyi takacaktı.</span></p>
				<p class="duzyazison-1"><span class="char-style-override-9">Mevlevi tarikatının kültürlü lideri Veled Çelebi İzbudak tabura komutan atadı. Tabur, Konya’daki kısa konaklama devresinde, tarikatın diğer dergâhlarından gelen Mevleviler ve 4. Ordu ile Teşkilât-ı Mahsusa’dan gelen askeri danışmanlarla genişletildi. Celaleddin Rumî’nin türbesinin başında yapılan törenlerden sonra tabur, 3 yıl boyunca bağlı bulunacağı 4. Ordu’da eğitim görmek üzere Şam’a gönderildi.</span></p>
				<p class="duzyazison-1"><span class="char-style-override-9">Şam’da savaş eğitimi görmesine rağmen Mevlevi Taburu çarpışmalara sokulmadı. Daha çok İngiliz ordusundaki Müslüman askerlere yönelik propaganda amaçlı çalışmaya gayret sarf ettiler. 4. Ordu’ya bağlı derviş askerler, düşman kuvvetlerle silahlı muharebeye girmekten çok, askere moral vermek için kullanıldı. Ancak 1915 oldukça zor bir dönemdi. 4. Ordu, başka yerlerdeki Osmanlı birliklerine takviyede bulunmak üzere boşaltıldı.</span></p>
				<p class="duzyazison-1"><span class="char-style-override-9">Cemal Paşa, ‘Hatıralarım’ isimli eserinde kendi komutasında sadece iki Türk birliği kaldığını, bunlardan birinin Dobruca (Bulgaristan’dan gelen gönüllü Türkler) ile Mevleviler olduğunu belirtir. Bu ikisini, bir piyade taburu kurmak üzere birleştirdiğini de notlarına ekler.</span></p>
				<p class="duzyazison-1"/>
				<p class="arabaslik" id="toc_marker-2-57">EŞREF KUŞÇUBAŞI’DAN</p>
				<p class="duzyazison-1"><span class="char-style-override-9">Teşkilât-ı Mahsusa ile ismi özdeşleşen Eşref Kuşçubaşı, bu örgütle ilgili en doyurucu bilgi veren ajanlardandır. Almanya’dan Afganistan’a kadar her cephede çatışmış, günün en güçlü istihbarat servisleri ile ölümüne boğuşmuş ama her seferinde sağ çıkmayı başarmış bir ajan olması dolayısıyla, bugün Türk istihbarat servislerinde Süleyman Askeri Bey’den sonra en çok öykünülen ajandır.</span></p>
				<p class="duzyazison-1"><span class="char-style-override-9">Eşref Kuşçubaşı, hatıralarını Malta adasında İngilizlerin elinde esirken, kamp arkadaşı Tanin Gazetesi Başyazarı Muhittin Birgen’e dikte ettirmiştir. Ancak daha sonra bu notlar için “Mütalaa olunacak vaziyette bile değil!” diyerek önemsizliğini belirtmek istemişti. Ancak Birgen, bu notları Cemal Kutay’a verir. Kutay da Birgen’in bu uyarısını dikkate almadan 1962 yılında ‘Hayber’de Türk Genci’ ismi ile yayımlar.</span></p>
				<p class="duzyazison-1"><span class="char-style-override-9">Şimdi Osmanlı İmparatorluğu’nun son Harbiye Nazırı Enver Paşa ile doğrudan Enver Paşa’ya bağlı olarak çalışan Osmanlı İstihbarat Örgütü Teşkilat-ı Mahsusa’nın Arabistan, Sina ve Kuzey Afrika Müdürü Eşref Sencer Kuşçubaşı arasında geçen bir diyalogu, Kuşçubaşı’nın Arba Yayınları’ndan çıkan hatıratından öğreniyoruz.</span></p>
				<p class="duzyazison-1"><span class="char-style-override-9">“1332 (1916) senesinin beşinci günü Harbiye Nazırı Enver Paşa Hazretleri tarafından vuku bulan davet emri üzerine Ortaköy’deki sahilhanelerinin üstündeki tepede bulunan köşklerine gitmiş ve Paşa tarafından kabul buyrularak beynimizde şu surette bir muhavere vaki olmuştur: Enver Paşa, ‘Hicaz Şerifi’nin isyan etmesi sebebiyle her taraftan mahsur kalan Yemen’deki ordumuzun ihtiyaç içinde bulunduğu haber veriliyor ve oraya muavenet-i lâzımenin ifası ise kabil olamıyor. Bunun için her ne surette olursa olsun ibraz-i fedakârı edilerek oradaki ordumuza para ve emir yetiştirmek üzere senin gitmekliğini münasip görüyorum, ne dersin?’</span></p>
				<p class="duzyazison-1"><span class="char-style-override-9">Ben: ‘Başımla beraber, Paşam!’ diyerek bilâ tereddüt ve fahr ile kabul ettim. Bunun üzerine Enver Paşa, ‘Simdi nasıl hareket edeceksin ve mahalli maksuda ne veçhile gitmeği düşünüyorsun?’</span></p>
				<p class="duzyazison-1"><span class="char-style-override-9">Ben: ‘Evvel emirde buradan kendime ait olan bir motorbotun yalnız makine kısmıyla Bahr-i Ahmer’i</span><span class="char-style-override-10"><a class="footnote-link" href="#footnote-225-19" id="footnote-225-19-backlink">19</a></span><span class="char-style-override-9">  iyi tanıyan bir kaptan ve bir çarkçıyı ve hükümetin vereceği emanetlerle maa efrat bir makineli tüfengi ve on kişiden mürekkep müsellah arkadaşlarımı alarak doğruca Şam’a varacağım. Oradan Medine’ye ve Medine’den de henüz asiler eline geçmeyen Yanbu veya el-Vech’e gideceğim. Buradan tedarik edeceğim zambug denilen bir yelkenli kayığına işbu motorun makinesini yerleştireceğim. Bir, iki gün kadar sürebilecek işbu ameliyatın hitamında bütün arkadaşlarımla maan bu kayığa binerek açılacağım ve saplarıyla meşhur Bahr-i Ahmer’in vapurların geçemeyeceği kısımlarını takip edeceğim. Ve gündüzleri sahile yanaşıp hali olan arazide ahz-i mevki eylemek ve geceleri ise kat-i mesafe etmek suretiyle yola devam eyleyeceğim. Hava rüzgârlı olduğu zaman makineyi kullanmayarak yelkenden istifade edeceğimden bu makineyi yalnız rakit havalarla takip olunduğumuz vakitlerde istimal ederek onun vereceği sürat hasebiyle seri bir surette ilerlemeğe muvaffak alacağım.</span></p>
				<div class="footnote">
					<p class="dipnot"><a class="footnote-anchor" href="#footnote-225-19-backlink" id="footnote-225-19">19</a><span class="char-style-override-11"> Kızıl Deniz.</span></p>
				</div>
				<p class="duzyazison-1"><span class="char-style-override-9">Geçeceğim yollardaki sapların İngiliz donanmasına tesadüf ihtimalini men edeceğinden, yalnız korsan kayıklarına rast geldiğim vakit ellerinde tüfenkten başka bir silah bulunmayan bu gibi eşkıyaya açacağım mitralyöz ateşiyle tefevvuk ederek ve işte su tertibatla ümit ederim ki mahal-i maksuda varabileceğim.</span></p>
				<p class="duzyazison-1"><span class="char-style-override-9">Eğer şayed ben Medine’ye gitmeden evvel sevahil düşman eline geçecek olursa tabiyetiyle zambug tedariki benim için kabil olmayacağından o zaman Medine’de kafile tedarik etmek üzere Şam ve Halep’teki eski mücahidin arkadaşlarımı dahi celp edecek ve bu suretle tanzim edeceğim bir veya iki kafile ile Medine’den çöle çıkarak geceleri yürüyüp gündüzleri oturmak şartıyla evvelen Hayber’den bir hafta kadar İbnü’r Reşid arazisine doğru yürüyeceğim ve sonra İbnü’s Su’ud ile Şerif’in daire-i nüfuzunun hududu olan vadilerden geçerek gâh-i Şerif hududunda ve gâh-i İbnü’s Su’ud arazisinden zikzaklar yaparak icab ederse kabail ile de dövüşerek yoluma devam etmek üzere bir ay kadar yürüdükten sonra Yemen hududu üzerinde bulunan ve Şerif’e tabi olan Kal’atü’l Bise’yi garpte bırakarak Ibnü’s Su’ud’a tabi es-Suleyl nam mahallin civarından mürur ederek Vadi Nigrana ve oradan dahi Yemen üzerine yürüyerek Sa’da’ye İmam Yahya’nın nezdine hududu dâhilindedir. Buradan ötede İmam’ın muavenetiyle ordu merkezine kadar gidebileceğimi zannediyorum!’.”</span></p>
				<p class="duzyazison-1"><span class="char-style-override-9">James Bond filmlerinden daha hareket ve heyecan dolu bir maceralı hayatın kahramanı olan Eşref Kuşçubaşı bu hatıratında “mukaddes vazife” olarak gördüğü Yemen’deki Osmanlı ordusuna İstanbul’dan para, silah ve gizli emirler götürmek maksadıyla yola çıkışından başlayarak, 114 kişilik müfrezesi ile Arabistan Çölü’nü geçme teşebbüsü sırasında Hayber Kalesi önünde girdiği çatışmayı, Emir Abdullah’ın kuvvetlerine esir düşmesini, Kahire’de İngilizlerce sorgulanmasını ve 1917 Nisan’ında Malta’daki esir kamplarına sevk edilmesini anlatıyor:</span></p>
				<p class="arabaslik" id="toc_marker-2-58">20.000 KİŞİLİK ORDUYA KARŞI 79 AJANIMIZ 9 SAAT SAVAŞIYOR</p>
				<p class="duzyazison-1"/>
				<p class="duzyazison-1"><span class="char-style-override-9">Eşref Sencer Kuşçubaşı’nın hatıratı, bir ajanın, bir insanın anı notlarından çok bir imparatorluğun parçalanarak tarihe gömülmesinin hazin hikâyesidir sanki. Ve birbirinden acı, birbirinden buruk anekdotlarla dolu...</span></p>
				<p class="duzyazison-1"><span class="char-style-override-9">Eşref Bey, Enver Paşa ile yukarıda anlattığı görüşmeyi yaptıktan sonra söz konusu harekât ve Yemen’deki birlikler için resmi emirleri almak üzere ertesi gün Harbiye Nezareti’ne gider. Oradan Maliye Nezareti’ne geçerek Yemen’e gönderilecek hazineyi alır. Yemen hazinesi 30.000 Osmanlı altınıdır.</span></p>
				<p class="duzyazison-1"><span class="char-style-override-9">Kızıldeniz’i geçmek için kullanacağı motoru satın alan Eşref Bey harekât için gerekli silah vb için Levazımat-ı Umumiye Reisi İsmail Hakki Paşa’nın yanma gider. Sevkiyat Dairesinde hazır bulunan makineli tüfeklerden birini eğitim verecek beş asker ile beraber alıp adamlarını yetiştirmeleri için eğitime başlamalarını sağlar. Yemen hazinesi de bomba sandıklarına yerleştirilip aralarına talaş doldurulur. Üzerlerine “mevadd-i müsteila” yazdırılarak paralara bomba süsü verilir. İstanbul’da bütün hazırlıklarını tamamlayan Eşref Bey, 8 kişiden müteşekkil ilk müfrezesini Pozantı’ya Hicaz Demiryollarından alınan toplu biletle gönderir. Kendisi de İzmir’deki çiftliğine gider ve eski emektar ekibini toplar. Çölden Yemen’e ulaşmak için yapılan hazırlıklar tüm teferruatıyla gözden geçirilir.</span></p>
				<p class="duzyazison-1"><span class="char-style-override-9">İzmir’deki 13 teşkilat üyesi ile birlikte Karahisar, Halep üzerinden Şam’a ulaşırlar. Şam’da Cemal Paşa ile görüşen Eşref Bey Medine’ye geçerek Medine’nin kahraman müdafii Fahrettin Paşa ile temasa geçer. Fahrettin Paşa, sağladığı imkânlar ile Teşkilat-ı Mahsusa’nın bu özel müfrezesinin talimlerine Medine’de de devam eder. İstanbul’dan yola çıkartılan motorun gecikmesi üzerine deniz yolundan Yemen’e ulaşma planını iptal etmek zorunda kalırlar. Geriye çölü aşmak kalır.”</span></p>
				<p class="arabaslik" id="toc_marker-2-59">MEDİNE’DEN YEMEN’E 2 MÜFREZE</p>
				<p class="duzyazison-1"><span class="char-style-override-9">Eşref Bey ekibini iki kafileye ayırır. Yemenli Şeyh Mehmet Mezigir’in komutasındaki birinci kafile Teşkilât-ı Mahsusa subayı ve kafilenin komutan muavini Sakallı Mücahit (ajan) Ahmet Efendi, Teğmen Rifat Efendi, Eşref Bey’in Maiyet Çavuşu Arap Musa, 30.000 altınlık hazinenin muhafızı Teğmen Yusuf Efendi ve hazineyi koruyan birlik görevlisi Hacı Ali Mağrebi’nin emrindeki Arap Musa’nın diğer 11 adamından oluşmaktaydı.</span></p>
				<p class="duzyazison-1"><span class="char-style-override-9">Teğmen Rifat, kafilenin emniyetinden sorumluydu ve çarpışma anında her iki mangaya komuta edecekti. 15 hecin-süvar da Rifat Efendi’nin emrinde hareket edecekti. Diğer 6’sı ise Teğmen Yusuf Efendi ile birlikte hazinenin yanından ayrılmayacaktı. Kafiledeki 23 kişide son model dokuz atımlı mavzer tüfeği, 9 kişide 1871 model Mouser (Mavzer) vardı. Kafilede 3 Bedevi rehber, 4 deveci ve saka, 2 asçı ile toplam 36 kişi bulunuyordu.</span></p>
				<p class="duzyazison-1"><span class="char-style-override-9">Eşref Bey’in bizzat başında bulunduğu kafile, tam bir imparatorluk karması idi. Üsküp’ten Afganistan’a, Ürdün’den İstanbul Kadıköy’e, Sinop’tan Şam’a, Kahire’den Bağdat’a, Taif’ten Girit’e kadar Osmanlı coğrafyasından bir amaç için bir araya gelmiş 78 inanmış ve bir o kadar da profesyonel adam vardı. Bu kafilenin İmamı Habeşli idi. Çadırcısı, aşçısı, sakası Medineli ve bu hizmetlere bakanların sayısı 29 kişiydi. Silah olarak 49 Mouser, 1 Enfield (İngiliz piyade tüfeği), 29 adet 1871 modeli tek atımlı Mouser bulunmaktaydı.</span></p>
				<p class="arabaslik" id="toc_marker-2-60">HAYBER’DE CENG</p>
				<p class="duzyazison-1"><span class="char-style-override-9">Eşref Bey’in komutasındaki ikinci kafile Hayber’de ilerlerken, Şerif Hüseyin’in oğlu Emir Abdullah’ın 20.000 kişilik ordusu ile karşılaşır. Eşref Bey’in hatıratında bu olay 12 Kânunusani 1917 tarihini taşır. Sabah kuşluk vaktinden akşamın on bir buçuğuna kadar devam eden tam bir cengâverlik dolu muharebede Eşref Bey ve 78 arkadaşı inanılmaz bir savaş gerçekleştirirler. 20.000 kişilik kuvvete karşı hiçbir şanslarının olmadığını bilmelerine rağmen Teşkilat’ın verdiği emri yerine getirmeyi mukaddes vazife telakki eden seçkin 78 insan, Emir Abdullah’ın ordusuna karşı amansız savaşırlar. 9 saat durmadan, beklemeden, yemeden, içmeden devam eden muharebede insanın kanını durduran tablolar yaşanır.”</span></p>
				<p class="duzyazison-1"><span class="char-style-override-9">Eşref Kuşçubaşı bu dram ve kahramanlık tablonun detaylarını anlatmaya devam ediyor hatıratında:</span></p>
				<p class="duzyazison-1"><span class="char-style-override-9">“Yaralı Sinoplu Mustafa’ya ‘Geçmiş olsun arkadaş, bu erkek meydanıdır, ziyanı yok!’ dedim. Cevaben ve gülerek dedi ki: ‘Efendim, millet sağ olsun, burası Hayber Kalesi!’</span></p>
				<p class="duzyazison-1"><span class="char-style-override-9">Giritli Yüzbaşı İsmail Ağa’nın ceketi al kanlara boyanmış, sağ böğründen yediği kursunun tesiri ile beli bükülmüş. Buna rağmen düşmanlara ateş ettiğini görüyorum. Bana ‘Beyim bin şu İngiliz’e (atına), sür aramızdan, kendini selamete at. Bize ne oldu ise oldu. Kurtul, evlatlarımıza babalık edersin. Biz seni ateşimizle koruruz!’ Diğer taraftan Arnavut Celal bir eliyle karnını tutuyor o haliyle, ‘Aman beyim bin şu atına bari sen kurtul, kendini kurtar, şu heriflere yedirme kendini!’ diyordu.”</span></p>
				<p class="duzyazison-1"><span class="char-style-override-9">Tam bu esnada “Hazinenin yerini buldular!” çığlığı duyulur. Matir kabilesinden yüzlerce Bedevi birbirlerinin üstüne üşüşerek tırnaklarıyla hazinenin olduğu yeri kazmaktadırlar: </span></p>
				<p class="duzyazison-1"><span class="char-style-override-9">“Biz bir kaç kişi hemen bu yağma kümesi üzerine şiddetli ateş açtık. Bu manzara hakikaten değerdi. Attığımız kurşunların beheri bu insan yığını içinde birkaç adam delip geçtiği halde bile bu ölüm fırtınası, yağmacıları katiyen işlerinden alıkoymayarak altın kapışmak hususundaki faaliyetlerine halel getirmiyordu!”</span></p>
				<p class="duzyazison-1"><span class="char-style-override-9">Eşref Bey’in müfrezesinden 38 kişi şehit olur. Diğerleri ve Kuşçubaşı dâhil yaralıdırlar.</span></p>
				<p class="duzyazison-1"><span class="char-style-override-9">Eşref Bey yaralı arkadaşlarıyla beraber teslim olur. Emir Abdullah onu nezaketle, hürmetle karşılar. Mekke’ye Şerif Hüseyin’e götürür. Oradan Kahire’ye sevk edilerek İngiliz İşgal Komutanlığına teslim edilir. İngiliz İşgal Komutanlığı savaş esiri olarak Eşref Bey’i Malta’ya gönderir.</span></p>
				<p class="duzyazison-1"><span class="char-style-override-9">Eşref Bey’in başında bulunduğu müfreze Hayber’de Emir Abdullah’ın kuvvetleriyle çarpışarak 38 şehit vermesinden başka, yanlarında bulunan 20.000 lira değerindeki altını da kaybeder. Ancak Eşref Bey’in Yemenli Şeyh Mezigir başkanlığında oluşturduğu birinci kafile, Yemen’e ulaşmayı başarır... Çoğu Yemenli olan bu müfrezenin Yemen’e kazasız ulaşma şansı fazla olması sebebiyle Eşref Bey 30.000 altınlık hazineyi bu kafileyle gönderir. Hazine Sana’da Yemen’in son Osmanlı Valisi Mahmut Nedim Paşa’ya teslim edilir. Mahmut Nedim Paşa da bu parayı Arap Yarımadası’nda hem tuttuğu ajanları beslemek hem de aşiret reislerine devlete bağlılıkları için rüşvet vermek üzere kullanır.</span></p>
				<p class="arabaslik" id="toc_marker-2-61">İBRETLİK BİR OLAY: ÖNCE KULLAN İŞİ BİTİNCE ÖLDÜR!</p>
				<p class="duzyazison-1"><span class="char-style-override-9">Modern devletler, yasalar ve uluslararası anlaşmalardan dolayı hareket kabiliyetini daraltan bazı olayları etkisiz kılmak ya da bertaraf etmek için kanundışı yolları tercih ederler. Susurluk Skandalı, Yeşil ve Hizbul-vahşet olayları bu yolun son örneklerindendir. İttihat 19. Yüzyıl’dan sonra gelenekselleşen bu metot, Türkiye’de sıklıkla başvurulan bir yol oldu. Siyasal iktidarlar uğruna insanların nasıl kullanıldığı ve işleri bitince de nasıl harcandığına çok güzel örnek teşkil eden Yakup Cemil Olayı’nı, tarihin ibret belgesi olarak tüm detayları ile anlatmak, sanırım bu konuda tarihe bir not düşmek olacaktır. Teşkilat-ı Mahsusa’nın eski kumandanlarından ve M.M. Cemiyeti’nin aktif üyelerinden Hüsamettin Ertürk’ün anlatımını hiç dokunmadan aynen veriyoruz:</span></p>
				<p class="duzyazison-1"><span class="char-style-override-9">“Meşrutiyet’in bir Yakup Cemil’i olmuştur. İttihat ve Terakki’nin bir numaralı zorbası olan bu eli tabancalı, asi adamın mevcudiyeti, (devlet içinde devlet olan adam) denilmeye yakışır bir durumda idi. Astığı astık, kestiği kestik olan Yakup Cemil’i devrin ne Harbiye Nazırı ne Dâhiliye Nazırı ne de herhangi bir devlet ricali zapt edilmiş, herkes bin bir korku ve dehşet içinde titreyerek: ‘Aman bana çatmasın da kime musallat olursa olsun!’ diye düşünmüş ve kendisinden fevkalade çekinmiştir. Maiyetindeki çeteleri, asker kaçakları ve yol kesen eşkıya ile teşkil eden, içine pek az da vatanperver katan, akla hayale gelmeyen maceraların bu tehlikeli kahramanını, koskoca İmparatorluk içinde önleyecek kuvvet de yoktu. Tabancasıyla vurdukları emriyle ağaçlara astırdıkları kimseler, hiçbir kanuna ve nizama dayanmayan fevri kararlarının bu gün zapta geçmiş hatalarıdır. O, bu kuvveti nereden almıştır? Kim kendisine müsaade etmiştir? Bunu anlatmak için evvela Yakup Cemil’in kim olduğunu söylemeye, sonra da İttihat ve Terakki’nin bünyesine arız olan türlü komploları tahlil etmeye ihtiyaç vardır.</span></p>
				<p class="duzyazison-1"><span class="char-style-override-9">Yakup Cemil, İstanbul’da Yenibahçe’de</span><span class="char-style-override-10"><a class="footnote-link" href="#footnote-225-20" id="footnote-225-20-backlink">20</a></span><span class="char-style-override-9"> doğmuş, mütevazı bir memur ailesinin çocuğudur. Harbiye’den neşet ettiği tarih 319’dur. Askerliğe hevesi çocukluktan başlamış ve bu kuvvetli istek, onu kılıç kuşandıktan sonra Rumeli’de eşkıya takibine kadar götürmüştür. Bulgar-Rum çeteleriyle muvaffakiyetli çarpışmaları vardır.</span></p>
				<div class="footnote">
					<p class="dipnot"><a class="footnote-anchor" href="#footnote-225-20-backlink" id="footnote-225-20">20</a><span class="char-style-override-11"/><span class="char-style-override-11"> Fatih ile Aksaray arasında bir mahalle E.Ş.</span></p>
				</div>
				<p class="duzyazison-1"><span class="char-style-override-9">Çok iyi silah kullandığı, ‘pireyi gözünden vurur’ denilecek derecede nişancı olduğu cümlenin malumudur. Ateşli bir karaktere, isyankâr bir ruha malik olan Yakup Cemil de genç zabitler gibi Meşrutiyet’ten evvel, Abdülhamit’in idaresine karşı ruhunda sonsuz isyan duymuş ve o da diğerleri gibi tabanca üzerine el koyarak, gözleri bağlı olduğu halde şerefi, namusu ve Allah’ı üzerine yemin ederek İttihat ve Terakki Cemiyetine dâhil olmuştu. Abdülhamit’in saltanatını yıkmış, sonra da partinin vilayet merkezlerinde, İttihat ve Terakki prensiplerini yürütmek için valiler kadar salahiyetli kabul ettiği murahhas mesullüklerden birini ele geçirmiş, askerlikten çekilerek bu parti vazifesiyle Adana şehrine gitmiştir.</span></p>
				<p class="duzyazison-1"><span class="char-style-override-9">Fakat Yakup Cemil’in haşin ve mücadeleci ruhu, particiliğin kaypak hareketleriyle bağdaşamamış, bu sırada İtalyanların Trablusgarp’a ani baskın yaptığını haber alınca gönüllü zabit olarak milis kuvvetlere karışıp bin bir tehlikeyi göze alarak, imparatorluğun bu uzak ve sıcak vilayetine koşmuştur. İtalyanlara yapılan müteaddit savaşlara iştirak eden Yakup Cemil, burada da kanun dinlemez bir insan olduğunu göstermiştir. İlk cinayeti, uykusunda her şeyden bihaber uyuyan zenci Mülazım Şükrü Efendi’yi vurmak olmuştur. Yakup Cemil bu zabitten şüpheleniyor, renk farkı onun havsalasına sığmıyordu. Aynı zamanda vehimli idi. Bu zencinin bir casus olacağını tahmin etmiş ve sırf böyle bir vehimle zavallıyı şehit etmişti.</span></p>
				<p class="duzyazison-1"><span class="char-style-override-9">O zaman en samimi arkadaşı Erkânıharp Binbaşısı Enver Bey de bu hareketini beğenmemişti. Yakup Cemil’i oradan uzaklaştırmış, o da çöl yollarından ve bin bir maceradan sonra Afrika’yı dolaşarak İstanbul’a gelmişti. Balkan Harbi’nin ikinci kısmı başlıyordu. Bu fasılda zabitanın Babı Âli üzerine yaptığı baskında Enver’in yanında yürümüş, Sadaret Konağı’na beraber girmiş, kendilerine, sağdan, soldan ateş edenlerin üzerine tabancasını kullanmış ve karşılarına çıkıp onlara bağıran Harbiye Nazırı Nazım Paşa’yı, hiç beklemediği bir zamanda ve hiç tahmin etmediği bir taraftan, yanı başından ve şakağından bizzat vurmuştu. Üstelik kendisine bağıran Enver’e cevap verirken, ‘Bu adamlara laf anlatılmaz, onları böyle susturmak lazımdır!’ diyerek ve henüz can çekişen Nazım Paşa’ya elindeki tabancasının diğer kurşunlarını boşaltarak, mukabele etmişti. Bu da ikinci cinayeti sayılabilirdi. Fakat hiç kimse kendisine bir şey söylememiş, koskoca Harbiye Nazırı’nın ölümü de örtbas edilmiş, güya bir müdafaa-i nefs zarureti telakki olmuştur.</span></p>
				<p class="duzyazison-1"><span class="char-style-override-9">Enver’le beraber Sadrazam Kamil Paşa’nın karşısına çıkan ve Sadaret Mührü’nü isteyenlerin başında o da vardı. Saray’a koşanların içinde vardı. Bir gün sonra otomobilin içinde çıkan Nagand tabancasının mermi kovanları onun tabancasına aitti. Daha sonra Edirne’nin istirdadına iştirak etmiş ve Mahmut Şevket Paşa’nın Beyazıt’ta öldürülmesi üzerine Enver’in Harbiye Nezareti’ne getirilmesinde Merkez-i Umumi üzerinde baskı yapanların başında o bulunmuştu.</span></p>
				<p class="duzyazison-1"><span class="char-style-override-9">İttihat ve Terakki Merkezi Yakup Cemil’den korktuğu kadar kimseden ürkmemişti. Cihan Harbi başlar başlamaz Enver Paşa, bu baş belasını Teşkilat-ı Mahsusa’ya sokmuş ve bir müfreze ile Kafkas cephesine göndermişti. Maiyetinde iki bine yakın insan vardı. Bu kuvvetlere Trabzon’da Rıza Bey kuvvetleri de katılmıştı. Vatanperver yardımcıları arasında, Lazistan Mebusu Sudi Bey (Sabık merkez memuru), Şakir Bey (Kesebir), Binbaşı Asım (Esbak İktisat Vekili), Memduh Şevket (Esendal, CHP Genel Sekreteri), Cemil Ferid (milletvekili), Yüzbaşı Halit (Deli Halit Paşa), Yüzbaşı Ethem Basri Bey (İttihat ve Terakki kâtibi mesullerinden) ve Abdülhamit beyler vardı. Bu çete, Ardahan ve Batum’u, Rus ve Ermenilerden geri almıştı. Yakup Cemil kendisine daima ‘Ardahan ve Batum fatihi’ denilmesini isterdi.</span></p>
				<p class="duzyazison-1"><span class="char-style-override-9">Fakat bu müddet sonra çetesi Rus ve Ermeni kuvvetleriyle yaptığı savaşlarda erimişti. Erzurum’a döndüğü zaman Yakup Cemil, Ordu Kumandanı olarak karşısında Halepli Miralay Mahmut Kamil Bey’i bulmuştu. Tekrar çete kurmaya teşebbüs eden Yakup Cemil’den çok çekinen Mahmut Kamil Bey ona müsamahakâr davranmıştı. Ordunun gerisini vurmak isteyen Ermeni çetecileriyle savaşan Yakup Cemil, bunları bir hayli hırpalamıştı. Fakat bazen onlara mağlup oluyor ve bunun intikamını maiyetinden çıkararak en ufak bir emrinin yerine getirilmediğini görünce müsebbiplerini derhal astırıyor ya da kurşuna dizdiriyordu.</span></p>
				<p class="duzyazison-1"><span class="char-style-override-9">Nihayet Ordu Kumandanı Yakup Cemil’in bu keyfi hareketlerine dayanamayarak onu Bitlis’teki alaya gönderdi. Burada Alay Kumandanı, Afyonkarahisarlı Ali Bey var idi. Gözünü budaktan ayırmayacak kadar cesur ve sert bir asker olan Ali Bey, bir gün Yakup Cemil’in bu kanun nizam tanımayan hallerine fena halde kızarak onu karşısına almış, ‘Bana bak, ikide bir de tabancaya sarılmakla iş olmaz! Ordu nizamlarına uymazsan seni bitiririm. İflahını keser, seni mahvederim. Gözünü aç, edebinle otur!’ demiştir.</span></p>
				<p class="duzyazison-1"><span class="char-style-override-9">Herkese ve her kuvvete karşı gelen Yakup Cemil her nedense Afyonkarahisarlı Ali Bey’den yılmış, sesini çıkarmamıştı. Hayatında yegâne sükût ettiği hadise bu olsa gerekti. Fakat Ali Bey de bu adamın ne dehşetli bir komiteci olduğunu anlamış olacak ki, bir müddet sonra onu Bağdat’a 6. Ordu merkezine vazife ile göndermekten de kendisini alamamıştı. Bu tarihte, bu ordunun başında Enver Paşa’nın amcası Halil Paşa vardı. Kısa zamanda Halil Paşa da Yakup Cemil’in ne biçim bir adam olduğunu anlamıştı. Bir gün onu huzuruna çağırdı ve şöyle dedi:</span></p>
				<p class="duzyazison-1"><span class="char-style-override-9">‘Yakup Cemil Bey, şimdi İstanbul’dan, Harbiye Nezareti’nden bir telgraf aldım. Sizi oradan istiyorlar. Hemen hareket ediniz!’.”</span></p>
				<p class="arabaslik" id="toc_marker-2-62">YAKUP CEMİL’İ KULLANAN KENDİSİNE SOĞUK DAVRANIYOR</p>
				<p class="duzyazison-1"><span class="char-style-override-9">“Hakikatte, Halil Paşa İstanbul’a yazarak, Yakup Cemil’in yanından alınmasını ısrarla Enver Paşa’dan istemişti. Yakup Cemil, İstanbul’a dönmek sevinci ile ve Kaymakam olma ümidiyle Bağdat’tan ayrılmıştı. Fakat İstanbul’a gelip Enver’in soğuk muamelesi ile karşılaşınca atlatıldığını anlamıştı. Gönüllü zabitan rütbesi ancak Binbaşılığa kadar yükselebilirdi. Fakat o, Kaymakam olmak ve sıra ile diğer rütbeleri ihra etmek istiyor, her defasında arkadaşı Enver’i sıkıştırıyordu. Bir defasında benim de şahidi bulunduğum bir konuşmada Enver Paşa’ya, ‘Bana Fırka Kumandanlığı vermelisin. Seni şu makama oturtan kimdir? Ne çabuk unuttun bunları?’ dedi. </span></p>
				<p class="duzyazison-1"><span class="char-style-override-9">Ona hiddetli bir nazar atfetmekle beraber, kadir ve kıymet bilen ve Yakup Cemil’in kurşunları tazyikiyle bu makama geldiğini anlayan Enver Paşa, onun idaresi lazım geldiğini de düşünmüş olacak ki, ‘Fakat İhtiyat Zabitanı Binbaşılıktan yukarı çıkamaz. Bu hususta elde mevcut kanun sarihtir Yakup Cemil Bey!’ deyince Yakup Cemil Bey fena halde kızarak, ‘Öz kardeşiniz Nuri Paşa’ya Fahri Feriklik nasıl verildi?’ dedi.</span></p>
				<p class="duzyazison-1"><span class="char-style-override-9">‘Onunki fahri. Siz muvazzaf rütbe istiyorsunuz, bu olamaz!’</span></p>
				<p class="duzyazison-1"><span class="char-style-override-9">‘Fahri Ferikliğin salahiyeti Muvazzaf Ferik derecesinde değil mi?’</span></p>
				<p class="duzyazison-1"><span class="char-style-override-9">Bu karşılıklı çatışma bir müddet sonra yatıştı. Fakat Yakup Cemil Kaymakam olamadı. Yakup Cemil bu hadiseyi bir türlü unutamadı. Askerlikten ayrılmış, ticaretle meşgul bulunan en samimi arkadaşı Sapancalı Hakkı’ya bir gün, ‘Babı Âli’yi basmasaydık, Nazım Paşa’yı vurmasaydım, İttihat ve Terakki asla iktidara gelemezdi. Enver’in Harbiye Nazırı olması da benim eserimdir. Talat’ın gizli mukavemetine rağmen, Said Halim Paşa’yı gidip tehdit eden ben değil miyim? Benden bir rütbeyi esirgiyorlar. Kafamı kızdırmasınlar, vallahi bir gün hükümeti yeniden devireceğim!’</span></p>
				<p class="duzyazison-1"><span class="char-style-override-9">Seyrisefain İdaresi’nin üst katındaki yazıhanesinde Yakup Cemil’le görüşen Sapancalı Hakkı ona,</span></p>
				<p class="duzyazison-1"><span class="char-style-override-9">‘Sen de halt ediyorsun ha! Senin de benim de nisbeti askeriyemiz kesilmiştir, böyle saçma konuşma. Vuracağım, kıracağım diyorsun.. Başımızı belaya mı sokacaksın? Git evinde otur, ben Enver’le konuşur lazım gelen şeyleri temin ederim. Benim haberim olmadan sakın ha, hiçbir şeye teşebbüs etme!’ demişti.</span></p>
				<p class="duzyazison-1"><span class="char-style-override-9">Fakat Yakup Cemil’i, sabit fikirlerinden döndürmek asla mümkün değildi. O, ikinci bir Babı Âli baskınını düşünüyordu. Bu baskın öyle olmalı ki başta Enver, Talat olmak üzere İttihatçıların hepsini, Çerkez Hasan gibi birer birer vurmak, bütün kabineyi ve Umumi Merkez’i bir anda inhilal etmek mümkün olsun.”</span></p>
				<p class="arabaslik" id="toc_marker-2-63">BABI ÂLİ’Yİ BASMA PLANLARI</p>
				<p class="duzyazison-1"><span class="char-style-override-9">“İstanbul’da gene bin hayal peşine koşan Yakup Cemil, bu sırada Trabzon’da İttihat ve Terakki’nin Murahhası Mesulü Vekili iken, vali ile geçinemeyerek onu Merkezi Umumiye’ye (Genel Merkez) ve Dâhiliye Nezareti’ne şikâyet etmesine rağmen arzusu is’af edilmediği için vazifesinden istifa ederek gelen Hüsrev Sami’ye rast gelmişti. Her ikisi de İttihat ve Terakki Merkezi Umumisi’ne, Enver ve Talat’a bir hayli attıktan sonra, kafalarını dinlendirmek için beraberce Bursa’ya kaplıcalara gitmişlerdi. Orada tanıdıkları bir otel, kendilerine hürmet edecek bir adam vardı. Çekirge’de Servinaz otelini bu tarihte Satvet Lütfi Bey işletiyordu.</span></p>
				<p class="duzyazison-1"><span class="char-style-override-9">Satvet Lütfi Bey’i Bursa’da otel işletmeciliğine mecbur eden, ne bir maişet ne zaruret ne de bir tesadüf eseri idi. Onun ismi, Mahmut Şevket Paşa suikastına yanlış olarak karışmıştı. Zira meşhur âdemi merkeziyetçi Prens Sabahaddin’in en mutemet adamı idi. Bu işleri Paris’ten idare eden Şerif Boşe</span><span class="char-style-override-10"><a class="footnote-link" href="#footnote-225-21" id="footnote-225-21-backlink">21</a></span><span class="char-style-override-9"> idi. </span></p>
				<div class="footnote">
					<p class="dipnot"><a class="footnote-anchor" href="#footnote-225-21-backlink" id="footnote-225-21">21</a><span class="char-style-override-11"/><span class="char-style-override-11"> Eski Paris elçimiz, Kürt Şerif Paşa. Fransızlar, yakışıklı anlamına gelen bu lakapla Şerif Paşa’ya hitap ediyorlardı. Fakat İttihatçılar onunla dalga geçmek için Boş Herif Paşa diyorlardı. E.Ş.</span></p>
				</div>
				<p class="duzyazison-1"><span class="char-style-override-9">Fakat adamı Pertev’e kucak dolusu altın dökmüş, sırtını okşamış, ‘Haydi göreyim seni, bu işi başar, bizi de bu İttihatçılardan kurtar’ demişti. Koskoca İttihat ve Terakki hükümeti, bir iki sergüzeştçi (serseri) Çerkez’le, Laz’la kolay kolay ortadan kaldırılamazdı.</span></p>
				<p class="duzyazison-1"><span class="char-style-override-9">Nitekim suikast failleri eğer yurt dışına çıkmamışlarsa, hepsi bir tarafta ele geçmiş, Polis Müdürü Azmi Bey, bunların hakkından gelmişti. İttihat ve Terakki Hükümeti merkeziyetçi ve otoriterdi. İşte bu işe karıştığı iddia edilen Satvet Lütfi Bey hadise ile derece-i alakası kati olarak tespit edilmemekle beraber Divan-ı Harp kararıyla evvela Çorum’da, daha sonra da Bursa’da ikamete memur edilmişti. İşin garibi, âdemi merkeziyetçi Satvet Lütfi Bey ile İttihatçı Hüsrev Sami’nin dostluğu idi. Biri zaten İttihatçıların hasmı bîamanı (amansız düşmanı) idi. Diğeri, yani Hüsrev Sami de Talat Paşa’ya kızmış, ona bu hisleri kâfi gelmişti. Şimdi geriye Yakup Cemil kalıyordu. Hüsrev Sami, Satvet Lütfi’ye, pohpoha çok gelen ve Enver’e, Talat’a kızan gözü pek, eli tabancalı bu adamdan faydalanmak lazım geldiğini anlamıştı. Satvet Lütfi böyle bir istifadeye yanaşmamış, yalnız memleket meseleleri hakkında düşüncelerini de anlatmaktan geri kalmamıştı:</span></p>
				<p class="duzyazison-1"><span class="char-style-override-9">‘Harp çok fena gidiyor. İttihatçılar, bu işin sonunda memleketi mahvedecekler. Vatanperverler birleşmeli, bu hükümeti behemehâl devirmeli, münferit sulh yapılarak zararın neresinden dönülürse kardır sözüne uymalı!’ diyor ve ilave ediyordu: ‘Çanakkale zaferinin Avrupa’daki tesirleri henüz yaşarken münferit sulh yapmak mümkündür. Fakat ah bu inatçı ve zalim Enver ile diktatör ruhlu Talat’a bunu kim anlatacak?’</span></p>
				<p class="duzyazison-1"><span class="char-style-override-9">İşte Bursa’da geçen bir haftanın bilançosu! Sonra her iki arkadaş Safvet Lütfi’ye teşekkür ve veda ederek İstanbul’a dönmüşlerdi. Yakup Cemil, Enver’e çıkıyor, münferit sulhtan bahsediyor. İngiltere ile anlaşmayı tavsiye ediyor, ileri geri konuşuyor.</span></p>
				<p class="duzyazison-1"><span class="char-style-override-9">Bir gün Enver Paşa beni çağırıp şöyle demişti:</span></p>
				<p class="duzyazison-1"><span class="char-style-override-9">‘Hüsamettin Bey, Teşkilat-ı Mahsusa’mızda çalışan Yakup Cemil’in yeni bir çete teşkili ile İran’a gönderilmesi fikrini nasıl buluyorsun?’</span></p>
				<p class="duzyazison-1"><span class="char-style-override-9">Başkumandan Vekili ve Harbiye Nazırı’nın lütfen ve nezaketen sorduğu suale benim verilecek ne cevabım olabilirdi? Ben, pek ala anlıyordum ki Enver Paşa bu adamdan kurtulmak istiyor. Vaktiyle papaların, imparator ve krallardan kurtulmak için tertip ettikleri Haçlı Seferleri gibi Enver Paşa da bu tehlikeli insanı İstanbul’dan uzaklaştırmak istiyordu.</span></p>
				<p class="duzyazison-1"><span class="char-style-override-9">‘Emredersiniz Paşa’m! Fena olmaz. Belki de İran’da yüzümüzü güldüren başarılar elde eder!’ dedim.</span></p>
				<p class="duzyazison-1"><span class="char-style-override-9">Enver Paşa, dikkatle yüzüme bakarak ve herhalde içinden ‘Sen de zamana uyuyorsun!’ diyerek bana Yakup Cemil’in Teşkilat-ı Mahsusa’mızdan isteyeceği silah ve cephaneyi vermemi emretti.</span></p>
				<p class="duzyazison-1"><span class="char-style-override-9">Yakup Cemil bir ara bu tertip edilen heyeti seferiye ile oyalandı. Bu sırada Sapancalı Hakkı Bey de ticari işleri için henüz harbe girmemiş olan Romanya’ya gitmişti. Bükreş’te Düveli İtilafiye (İtilaf Devletleri) ajanları, İttihatçıların güzide azası olan, Enver Paşa’nın büyük itimadını kazanmış bulunan Sapancalı Hakkı Bey’e münferit sulh için, hükümeti nezdinde tavassutunu rica etmiş, ona menfaat göstermişlerdi ve hakiki vatanperverliğin, daha harbin ortasında Osmanlı Devleti’nin münferit bir sulh ile bu badireden çıkması olabileceğini anlatmışlardı. Sapancalı Hakkı Bey, mert, cesur bir insandı. Hemen mutavassıtlara, ‘Benim aklım siyasete ermez, kimseye de telkin yapacak bir adam değilim, ben karışmam!’ diyerek işin içinden sıyrılmıştı. Fakat İstanbul’a dönünce, güya tavassut edeceği ve münferit sulh taraftarı olduğu şayi olmuş, bu da Enver Paşa’ya duyurulmuştu. Maksat, Enver’in adamlarından Paşa’yı uzaklaştırmak ve onu tecrit etmek idi.</span></p>
				<p class="duzyazison-1"><span class="char-style-override-9">Diğer taraftan Yakup Cemil, tertip edeceği çeteye istediği zabitleri almak için Harbiye Nezareti Müsteşarı Mahmut Kamil Paşa’ya başvuruyor, onunla kavga ediyordu. Alacağı silah, cephane ve erzak için bir gün Merkez Kumandanlığında benim üzerime yürümüştü. Bu tarihte Merkez Kumandanlığı İnzibat Subayı Nevzat’ın odasında bulunuyorduk. Yakup Cemil, daha evvel Harbiye Nezareti Levazım Şubesi Reisi’ni görmüş, ihtiyaçlarını söylemişti. Levazım Reisi de ona ‘Teşkilat-ı Mahsusa dairesinden maiyetinizde bulunan zabitan ve efradın bir listesini tasdik ettirip getiriniz, ona göre verelim!’ demişti. Beni Nevzat’ın odasında görünce cebinden çıkardığı uzun bir listeyi hemen orada tasdik ettirmek istemişti.</span></p>
				<p class="duzyazison-1"><span class="char-style-override-9">‘Bu iş ayaküstünde olmaz Yakup Cemil Bey, daireye zahmet ederseniz orada tetkik ederiz…’ deyince hemen üstüme yürüyerek ve tabancasını çekerek, ‘Sana da çok yüz vermişler! Ne demek, nerede istersem bu listeyi orada tasdik edersin!’ deyip yakama yapışınca, Nevzat Bey araya girip ayırmıştı.</span></p>
				<p class="duzyazison-1"><span class="char-style-override-9">‘Şimdi bu zatı odanda hapsedeceksin, yeni bir emre kadar nezaret altında kalacak!’ diyen Yakup Cemil, hiddetle odadan çıkmıştı. İnzibat Subayı Nevzat Bey şaşırmıştı.</span></p>
				<p class="duzyazison-1"><span class="char-style-override-9">…</span></p>
				<p class="duzyazison-1"><span class="char-style-override-9">Yakup Cemil bir ara Sadrazam Said Halim Paşa’ya çıkarak, İngilizlerle bir münferit sulh yapılmasını teklif etmiş ve Sadrazam’ı hayretler içinde bırakmıştı. Said Halim Paşa, bu adamın cüret ve cesaretine hayret ve dehşetle bakmıştı. Aynı şeyleri Harbiye Nezareti Müsteşarı Mahmut Kamil Paşa’ya söylediği zaman Paşa, ‘Ben askerim, böyle şeylere karışmam!’ diye cevap vermişti. Diğer taraftan Sapancalı Hakkı Bey, Enver’e giderek, ‘Bu adama bir vazife ver, hepimizin başını belaya sokacak!’ deyince Enver Paşa da ona, ‘Birader ona yeni bir çete kurarak İran’a gitmesini teklif ettik. İstediği zabitleri, istediği adamları seçip alacak. Daha ne ister bu adam? Devlet içinde devlet mi olmak ister, ne yapalım?’ diye cevap vermişti.</span></p>
				<p class="duzyazison-1"><span class="char-style-override-9">İşte Yakup Cemil, gün geçtikçe kabaran listesi, seçtiği zabitan ve erleri, Harbiye Nezareti’nin Mercan’a bakan kapısının iki tarafındaki dükkânlara, bir kısmını Sirkeci’deki otellere yerleştirmişti. Kendi de karargâhını Meserret Oteli’nde kurmuştu. Silahlanmış, hazırlanmış bir kuvvet her zaman bir hadise çıkarabilirdi. Bunu Dâhiliye Nazırı Talat Bey yakından takip ediyor, Enver’i, asker taraftarlarından tecrit edebilmek için, Yakup Cemil’in bazı mühim hareketlere teşebbüs etmesini bekliyordu. Bu müsamahadan habersiz olan Yakup Cemil, İran’a gitmeğe değil, hazır eli değmişken Babı Âli’yi basarak Hükümet’i devirmeğe hazırlanıyordu.</span></p>
				<p class="duzyazison-1"><span class="char-style-override-9">Meserret Oteli’nin 13, 14 numaralı odaları onun karargâhı idi. Böyle velveleli, dağdağalı bir baskın teşebbüsünden polisin haberdar olmaması imkânsızdı. İstanbul’a gelen çete reisleri ile görüşen hatta fikirlerini Merkez Kumandanlığı İnzibat Subayı Yüzbaşı Nevzat’a İdare-i Örfiye Divan-ı Harp Reisi Nafiz Bey’in Yaveri Murat’a söylemekten çekinmeyen Yakup Cemil, nihayet bir gün baskına karar vermişti (13 Temmuz 1916).</span></p>
				<p class="duzyazison-1"><span class="char-style-override-9">Artık İttihat ve Terakki’nin sivil kısmı, yani Talat Paşa taraftarları ile asker kısmı yani Enver Paşa taraftarları kati bir mücadele saatine yaklaşıyorlardı. Meserret Oteli’nde toplanmış olan çete reisleri vazifelerini almışlardı. Bu sırada sokaklar polis, jandarma ile sarılmıştı. Son dakikada vaziyetten haberdar olan Sapancalı Hakkı, bir taraftan Babı Âli Muhafız Jandarma Kumandanı’na telefon ederek, diğer taraftan da Meserret Oteli’ne koşarak, Yakup Cemil’e, ‘Yahu sen delirdin mi? Derhal çeteni, adamlarını dağıt. Talat’ın komplosuna düşeceksin! Enver’e bu kadar fenalık yapmağa hakkın yok!’ diye bağırmıştı. </span></p>
				<p class="duzyazison-1"><span class="char-style-override-9">Yakup Cemil, güçlükle tasavvurundan vazgeçti. Fakat pek az sonra tevkif edilerek Bekirağa Bölüğü’ne sevk edildi. Bu suretle İkinci Babı Âli baskını akim kalmış oldu.”</span></p>
				<p class="arabaslik" id="toc_marker-2-64">YAKUP CEMİL’İN ENVER PAŞA’NIN EMRİ İLE TEVKİFİ</p>
				<p class="duzyazison-1"><span class="char-style-override-9">“Yakup Cemil, İran’a gidecek müfrezesini kurarken Anadolu’dan birçok maceraperest İstanbul’a akın etmişti. O, asker kaçakları, dağa çıkmış eşkıya için af çıkarttırmıştı. O zamanlar ağaçsız bir büyük meydan olan Harbiye Nezareti’nin duvarları içinde başıboş kafileyi tutuyordu. Harbiye Nezareti’nin içi dışı zaptü rapttan mahrum bulunan, boyunlarında asılı Çerkez kamaları, gümüşten mamul fişeklikleri, silahları, ayaklarında garip rengârenk çizmeleriyle gidip gelen servü endam delikanlılarla dolmuş bulunuyordu. </span></p>
				<p class="duzyazison-1"><span class="char-style-override-9">Onların nazarında Yakup Cemil her şey demekti. Çünkü kulaktan kulağa dolaşan şayialarda onun da arkasında Enver Paşa vardı. Kimin haddine, Yakup Cemil’e kimse el süremezdi! Diğer taraftan İttihat ve Terakki’nin meşhur Merkezi Umumisi, başta Talat Bey ve arkadaşları Bahaeddin Şakir, Doktor Nazım olmak üzere başka bir gurup memleketi bu avanturye adamdan kurtaramadıklarından, bu fırsattan bilistifade Enver’in en yakın ve fedakâr arkadaşları olan Mümtaz, Hüsrev Sami, Yenibahçeli Nail ve Sapancalı Hakkı beyleri saf dışı edemediklerinden, İttihat ve Terakki kongrelerinde kendilerine daima muhalefet eden bu adamlardan sıyrılamadıklarından çok müteessir idiler. Yeni bir tertip düşünüyorlardı. Bir akşam Talat Bey, Merkezi Umumi’de otururken hatırına kurnazca bir fikir gelmişti. Yakup Cemil, İran’a gidecek müfrezeyi teşkil etmekle ve zaman zaman da hükümeti devirmeyi tasarlamakla meşguldü.” </span></p>
				<p class="arabaslik" id="toc_marker-2-65">TALAT PAŞA’NIN ÇİRKİN OYUNU</p>
				<p class="duzyazison-1"><span class="char-style-override-9">“Teşebbüs haline dahi gelemeyen, Babı Âli baskını hareketin gizli olarak hatta tertip edenlerden biri olan Dâhiliye Nazırı, hemen Kara Kemal’i Merkezi Umumiye’ye çağırtmış ve onun huzurunda Polis Müdürü Bedri Bey’i kabul etmiş ve ona ilk hitabı şöyle olmuştu:</span></p>
				<p class="duzyazison-1"><span class="char-style-override-9">‘Sen uyuyorsun, bütün istihbaratın boş, bu saflığınla bizi ve hepimizi mahvedeceksin!’</span></p>
				<p class="duzyazison-1"><span class="char-style-override-9">Bu sözlerden anlamayan Bedri Bey:</span></p>
				<p class="duzyazison-1"><span class="char-style-override-9">‘Beyefendi, sözlerinizden bir şey anlayamadım, af buyurun!’</span></p>
				<p class="duzyazison-1"><span class="char-style-override-9">‘Burada anlamayacak bir şey yok. Yakup Cemil, Enver’e, bize, hepimize suikasta hazırlanmıştır. Harbiye Nezareti’nin Mercan Kapısı’ndan giderken, Enver Paşa’yı yayılım ateşe alarak öldüreceklermiş. İşte herhalde sen ancak o zaman Polis Müdürlüğünü yaparsın. Fakat bu dünyada değil!’</span></p>
				<p class="duzyazison-1"><span class="char-style-override-9">Bedri Bey büsbütün şaşırmış kalmıştı. Talat Bey, şiddetle sözüne devamla:</span></p>
				<p class="duzyazison-1"><span class="char-style-override-9">‘Haydi, uyuma, git bu esas dâhilinde bana rapor hazırla ve bundan sonra istihbaratı yeniden tanzim et. İkinci bir ihtar yapmayacağım. Bunu ümit ederim ki anlarsın!’</span></p>
				<p class="duzyazison-1"><span class="char-style-override-9">Bedri Bey, telaşla Merkezi Umumi’den çıkmış, yolda bana rastlamış, vakayı teferruatıyla benden öğrenmiş ve başına gelenleri bize anlatmıştı. Bedri Bey o kadar şaşırmış bir halde idi ki bana:</span></p>
				<p class="duzyazison-1"><span class="char-style-override-9">‘Yukarısı bıyık aşağısı sakal, ne halt edeceğimi şaşırdım vesselam! O kadar şaşırmışım ki Hüsamettin Bey, Talat Beyefendi’den af diledim ve derhal raporu hazırlamayı vaat ettim!’ demişti.</span></p>
				<p class="duzyazison-1"><span class="char-style-override-9">İki saat sonra rapor hazırdı. Polis Müdürü Bedri Bey, bu raporu Talat Bey’in istediğinden daha mükemmel hazırlamıştı. Burada vaka pek mübalağalı korkunç bir şekilde hikâye ediliyor ve Yakup Cemil’in etrafında bulunan kimseler de müphem bir şekilde itham ediliyordu.</span></p>
				<p class="duzyazison-1"><span class="char-style-override-9">Raporu alan ve memnuniyetini gizlemeyen Talat Bey, Kara Kemal, Bahaeddin Şakir ve Nazım Beyleri otomobile bindirerek Enver Paşa’nın Kuruçeşme’deki yalısına ertesi günü alessabah göndermişti. Yalnız bu arkadaşlara Talat’ın sözü şu olmuştu:</span></p>
				<p class="duzyazison-1"><span class="char-style-override-9">‘Enver’i en ziyade Mümtaz’dan ayırmak yolunu tutacaksınız!’ demişti. Hep beraber Enver Paşa’nın huzuruna gitmişlerdi. O sabah, Teşkilat-ı Mahsusa’ya ait bir emrin tebellüğü için ben de yalıya çağırılmıştım. Paşa, onlarla beraber beni de içeri almakta tereddüt etmemişti. Kara Kemal, kendine itimat eden bir insan sükûnetiyle söze başladı:</span></p>
				<p class="duzyazison-1"><span class="char-style-override-9">‘Yakup Cemil’in Hükümet’i devirme teşebbüsü pek hafif değil Paşa. Yanında senin Yaverin Mümtaz, onun arkadaşları Hüsrev Sami, Nail ve Sapancalı Hakkı da var. Maksatları, seni Harbiye Nezareti’nde, bizi Merkezi Umumi’de bastırıp katletmek, Fethi Bey’i (Okyar), İstanbul Muhafızı Cemal (Paşa) ve İzmir Valisi Rahmi’yi iktidara getirmek, Hüsrev Sami’yi de Hariciye Vekili yapmaktır.’</span></p>
				<p class="duzyazison-1"><span class="char-style-override-9">Enver Paşa ve ben de şaşırmıştık. Paşa sordu:</span></p>
				<p class="duzyazison-1"><span class="char-style-override-9">‘Raporu göreyim.’ </span></p>
				<p class="duzyazison-1"><span class="char-style-override-9">Kara Kemal, soğukkanlılıkla cevap verdi:</span></p>
				<p class="duzyazison-1"><span class="char-style-override-9">‘Dâhiliye’dedir.’</span></p>
				<p class="duzyazison-1"><span class="char-style-override-9">‘Hayret! Mümtaz da mı bu işin içine dâhil?</span></p>
				<p class="duzyazison-1"><span class="char-style-override-9">‘Evet Paşam, bütün fesat bu adamdadır. Zaten Meserret Oteli hadisesini Yakup Cemil olmasaydı, o yapacaktı.’</span></p>
				<p class="duzyazison-1"><span class="char-style-override-9">Enver Paşa’nın yaveri her şeyden evvel mert ve dürüst bir askerdi. Enver Paşa’ya çok bağlı idi. Teşkilat-ı Mahsusa’mızın da güzide bir azası idi. Enver Paşa’yı sinirlendiren keyfiyet de bu idi. O zaman Kara Kemal’e dönerek:</span></p>
				<p class="duzyazison-1"><span class="char-style-override-9">‘Peki, kâfi. Siz şimdi gidin.’ </span></p>
				<p class="duzyazison-1"><span class="char-style-override-9">Misafirleri uğurladıktan sonra bana:</span></p>
				<p class="duzyazison-1"><span class="char-style-override-9">‘Haydi, Hüsamettin, iş başına, Harbiye Nezareti’ne gidelim!’ </span></p>
				<p class="duzyazison-1"><span class="char-style-override-9">Gayet asabi idi. Hiddetinden korkunç bir hal almıştı. Telefonu alarak Talat Bey’i buldu, rapor üzerine konuşmağa kalktı. Talat Bey, ona şöyle demişti:</span></p>
				<p class="duzyazison-1"><span class="char-style-override-9">‘Enver kardeşim, işte uzun yıllar himaye etmek istediğin adamlar, bizi mahvetmek üzeredirler. Bereket, Müdüriyetin istihbaratı imdadımıza yetişti. Buyurun Polis Müdürü Bedri Bey’in raporu.’</span></p>
				<p class="duzyazison-1"><span class="char-style-override-9"> Raporu masaya koydu. Benim hayretim, gizlenmeyecek kadar barizdi. Zira Bedri Bey, hiçbir şey bilmediğini bana söylemişti. Kendisinden rapor istendiği de malumdu. Şimdi güya bütün bunları o yazmış gibi Enver Paşa’ya getiriliyordu. Her ikisi iyi ve eski arkadaşın arasını bozmak bize düşmezdi. Fakat raporu okuyunca Enver Paşa çılgına dönmüştü. Enver Paşa’nın Polis Müdürü Bedri’yi hiç sevmediğini hatta ondan nefret ettiğini biliyordum. Zira Bedri Bey, Merkezi Umumi’nin emri altında idi. Odanın içinde bir aşağı, bir yukarı gezinerek bağıran Paşa:</span></p>
				<p class="duzyazison-1"><span class="char-style-override-9">‘Mümtaz da mı buraya dâhil? Bu nasıl olur?’ deyince Talat Bey cevap verdi:</span></p>
				<p class="duzyazison-1"><span class="char-style-override-9">‘Baş suikastçı o! Ne zannettin? Sor bakalım gizli teşkilatın reisine, bak sana ne diyecek.’</span></p>
				<p class="duzyazison-1"><span class="char-style-override-9">Enver Paşa yüzüme baktı. Bir tek kelime bile söylemedim. Zira Talat Bey’in fikrine iştirak etmiyordum. O, fikrini teyit için yeni sebepler zikretmeğe başlamıştı:</span></p>
				<p class="duzyazison-1"><span class="char-style-override-9">‘Yaverliğinizden istifası iğbirarındandır. İzmit’ten bunun için de İstanbul’a gelmiştir.’</span></p>
				<p class="duzyazison-1"><span class="char-style-override-9">Hâlbuki pekiyi biliyordum ki zavallı Mümtaz, Yakup Cemil’i bir an evvel İstanbul’dan uzaklaştırmak için, kalkıp İstanbul’a gelmişti.</span></p>
				<p class="duzyazison-1"><span class="char-style-override-9">Enver, bu söz üzerine sıçrayarak:</span></p>
				<p class="duzyazison-1"><span class="char-style-override-9">‘Ne? Mümtaz burada mı?’ Talat Bey soğukkanlılıkla ‘Evet!’ deyince Enver Paşa hemen telefona sarılarak, ‘Merkez Kumandanı Cevat Bey’i bana ban verin, (biraz sonra da) Cevat Bey ben Harbiye Nazırı ve Başkumandan vekili Enver, Şimdi Yakup Cemil’i tevkif ediniz!’ emrini verdi.</span></p>
				<p class="duzyazison-1"><span class="char-style-override-9">Bu emir verildiği zaman, odada bulunan Talat Bey ile ben, Harbiye Nazırı ve Başkumandan Vekili Enver Paşa’nın bu kadar yakın arkadaşı hakkında bu emri vereceğini asla tahmin etmiyorduk. Sonradan öğrendik ki asıl şaşkınlık ve hayret Merkez Kumandanı arkadaşım Miralay Cevat Bey’i perişan etmişti. Adeta dehşet içinde kalmıştı. Cevat Bey’in dönen şeylerden haberi yoktu. Çünkü Polis Müdürü Bedri Bey, meseleyi ciheti askeriyeye aksettirmemiş, onların müdahalesinden çekinmişti. Enver Paşa’nın bu kâfi emrinde Cevat Bey’in vazifesini hakkıyla başaramadığının ve ihmallerinin manası vardı. Bu, hakikatte bir emir değil, bir ihtardı. Enver Paşa’nın odasında Talat Bey muğber ve müteessir bir pozla oturuyor, büyük bir tehlikeden en salahiyetli makamı haberdar etmiş bir kimse huzuru ile bakıyordu. Enver Paşa da bu eski arkadaşını bu kadar müteessir görmemişti. O da sessizdi. Talat Bey, Yakup Cemil’in tevkifini haber almadan Nezaret’ten ayrılmamağa karar vermiş görünüyordu. Koltuğun birinden kalkıp diğerinde oturuyor, Yakup Cemil’in aleyhine söylenip duruyor, Enver Paşa, asabi adımlarla odada bir aşağı bir yukarı dolaşıyordu. Ben, dosya koltuğumda Paşa’nın Teşkilat-ı Mahsusa işlerine ait emirlerine intizar ediyor ve ayakta duruyordum. Enver Paşa bir ara bana dönerek:</span></p>
				<p class="duzyazison-1"><span class="char-style-override-9">‘Hüsamettin Bey, Merkez Kumandanlığı’na gidiniz Yakup Cemil’in tevkifine şahit olunuz. Sizden neticeyi öğreneceğim.’</span></p>
				<p class="duzyazison-1"><span class="char-style-override-9">Harbiye Nazırı ve Başkumandan Vekilini selamlayarak huzurundan çıkmış ve Merkez Kumandanlığına gitmiştim. Ben oraya geldiğim zaman koridorlar inzibat subayları ve çavuşlarla dolmuştu. Yakup Cemil’i bir çavuşla çağırtmışlardı. Çavuş ona:</span></p>
				<p class="duzyazison-1"><span class="char-style-override-9">‘Sizi merkez Kumandanı Cevat Bey bekliyor, lütfen teşrif eder misiniz?’ demişti.</span></p>
				<p class="duzyazison-1"><span class="char-style-override-9">Yakup Cemil, Merkez Kumandanlığına gelince alınmış olan fevkalade tertibatı görmüş, hayretle bakarak Merkez Kumandanı’nın odasına vurmadan girmişti. Miralay Cevat Bey, masasının başında ayakta duruyordu. Yanında üç inzibat subayı ayakta idiler. Yakup Cemil selam verdi. Cevat Bey, selama mukabele etmeden,</span></p>
				<p class="duzyazison-1"><span class="char-style-override-9">‘Yakup Cemil Bey, Harbiye Nazırı ve Başkumandan Vekili Enver Paşa’nın emri ile mevkufsunuz!’ dedi. Tam bu sırada diğer inzibat subayları ve çavuşları odanın kapısından içeri girmişlerdi.”</span></p>
				<p class="arabaslik" id="toc_marker-2-66">YAKUP CEMİL’İN YARGILANMASI </p>
				<p class="duzyazison-1"><span class="char-style-override-12">“</span><span class="char-style-override-9">Harbiye Nazırı ve Başkumandan Vekili’nin tevkif emri, Yakup Cemil’e tebliğ edildiği zaman, Merkez Kumandanı Miralay Cevat Bey’in oda kapısından içeri giren inzibat subayları ve çavuşları, hazır ol vaziyetinde Yakup Cemil’in etrafını çevirmişlerdi Yakup Cemil’in büyük hususiyetlerinde biri de hasımları kuvvetli olduğu zaman, son derece itaatkâr bir vaziyet alması idi. Yalnız şu kadarını sordu:</span></p>
				<p class="duzyazison-1"><span class="char-style-override-9">‘ Başkumandan Paşa Hazretleri’nin emri ile mi?</span></p>
				<p class="duzyazison-1"><span class="char-style-override-9">‘Evet!’</span></p>
				<p class="duzyazison-1"><span class="char-style-override-9">Soğuk ve kati cevabı duymuştu.</span></p>
				<p class="duzyazison-1"><span class="char-style-override-9">‘Başüstüne! ‘</span></p>
				<p class="duzyazison-1"><span class="char-style-override-9">Yakup Cemil, askerce resmi selamı ifa ederek geri dönmüştü. Merkez Kumandanı, inzibat zabitlerinden birine:</span></p>
				<p class="duzyazison-1"><span class="char-style-override-9">‘İhsan Bey, Yakup Cemil Bey’e Bekirağa Bölüğü’ne kadar refakat ediniz.’</span></p>
				<p class="duzyazison-1"><span class="char-style-override-9">Birçok inzibat ve zabit çavuşları, gözleriyle Yakup Cemil’in en ufak hareketlerini uzaktan, yakından takip etmekle beraber, ona sokulmamayı tercih ediyorlardı. İki zabit, Harbiye Nezareti’ne ve oradan arkadaki Bekirağa Bölüğü hapishanesine giden uzun yolu beraberce kat ettiler.</span></p>
				<p class="duzyazison-1"><span class="char-style-override-9">Meydanda duran veya gelip geçenlerden büyük rütbeli, küçük rütbeli, er, sivil hiç kimse bu iki zabitin gidişindeki hakiki manayı asla anlamamıştı. Onlar da mevkufiyeti sezdirmemek için azami dikkati muhafaza ediyorlardı. Yakup Cemil, gururlu ve haysiyetine düşkün bir insandı. Zaafını göstermekten ise ölümü tercih ederdi. Devlete mukavemetin imkânsız olduğunu nihayet anlamıştı.”</span></p>
				<p class="arabaslik" id="toc_marker-2-67">SAPANCALI HAKKI VE HÜSREV SAMİ BEYLERİN DURUMU</p>
				<p class="duzyazison-1"><span class="char-style-override-9">Yakup Cemil, Bekirağa Bölüğü’nün alt katında bir odaya hapsedilir. Avrupa’ya gene ticari işleri için gitmek üzere tesadüfen o akşam Sirkeci trenine binen Sapancalı Hakkı Bey, sivil polisler tarafından tevkif edilerek Bekirağa Bölüğü’nün diğer bir odasına getirilir.</span></p>
				<p class="duzyazison-1"><span class="char-style-override-9">Hüsrev Sami ise o sırada İzmir’de meşhur kafileye asker yazılıyordu. İzmir Valisi Rahmi Bey’e tevkifi için yazılan telgrafta Rahmi Bey, komployu anladığı için aldırış etmemişti. Düşmanları ise başka bir planla Hüsrev Sami’yi acele İstanbul’a çağırmışlar, onu da Galata’da vapurdan çıkarken yakalatmışlardı.</span></p>
				<p class="duzyazison-1"><span class="char-style-override-9">Fakat birkaç saatlik mevkufiyetten sonra Enver Paşa’nın emri ile Hüsrev Sami Bey serbest bırakılmıştı. Mümtaz ise, ellerini kollarını sallayarak geziyor. Oradan oraya koşarak, ‘Bu nasıl olur?’ diyordu. Nihayet Enver Paşa’nın huzuruna çıktı. Paşa onu soğuk karşıladı. Mümtaz, eski arkadaşına:</span></p>
				<p class="duzyazison-1"><span class="char-style-override-9">‘ Bu Talat’ın bir tertibidir. Sapancalı Hakkı sulhu münferit teşebbüsünde bulunmamıştır. Bahaeddin Şakir, Talat’ın tertibi ile Romanya’ya gönderilmiştir. Gerek onun gerek kâtibi mesullerden Ali Bey’in raporları yalandır. Hüsrev Sami, Sapancalı Hakkı sana son derece bağlıdır. Hepimiz senin yolunda hayatımızı feda etmekten çekinmeyiz, şimdiye kadar da çekinmedik! Bizleri senden mahrum etmek istiyorlar. Bunların başında Talat vardır. Bunların tertibine kurban gidiyorsun.’</span></p>
				<p class="duzyazison-1"><span class="char-style-override-9">Enver Paşa, soğukkanlılıkla Mümtaz’a şunları sormuştu:</span></p>
				<p class="duzyazison-1"><span class="char-style-override-9">‘ Mümtaz Bey, peki ama Harbiye Nezareti’nin Mercan Kapısı’ndaki iki tarafını tahliye ettirip oraya çetecileri iskân etmek, ne maksada mebni idi? Bunu bana söyle kâfi.’</span></p>
				<p class="duzyazison-1"><span class="char-style-override-9">‘Paşam bunun ne kadar hesapsız bulunduğunu, Yakup Cemil’in ne kadar cüretkâr, akılsız olduğunu siz ben mi anlatacağım?’</span></p>
				<p class="duzyazison-1"><span class="char-style-override-9">‘Görüyorum ki sizi de aldatmış, yeni kabine tasarlıyormuş, hepinize ayrı vazifeler verecekmiş!’”</span></p>
				<p class="arabaslik" id="toc_marker-2-68">TALAT PAŞA’NIN OYUNUNA GELEN ENVER PAŞA YALNIZ KALIYOR</p>
				<p class="duzyazison-1"><span class="char-style-override-9">“Sınıf arkadaşım Mümtaz’ı çok iyi biliyordum. O Enver Paşa’ya son derece sadık idi ve Paşa’yı çok seviyordu. Fakat bu iddia karşısında çılgına dönmüş, yalnız soğukkanlılığını değil,hatta ümidin kaybederek şunu söylemişti:</span></p>
				<p class="duzyazison-1"><span class="char-style-override-9">‘ Ne yazık ki Talat’ın ve muhitinin tezvirine kapılmışsınız, görüyorum ki düzme rapor sizi de çıldırtmış. İsterseniz beni de tevkif ettiriniz!’ demiş ve selam vermeden Harbiye Nazırı ve Başkumandan Vekilinin yanından çıkmıştı.</span></p>
				<p class="duzyazison-1"><span class="char-style-override-9">Mümtaz Bey, çok genç iken Selanik’te Müşir İbrahim Paşa’nın Yaverliğini yapmış, Erkânıharp Binbaşısı Arnavut Sedat Beyi vurmuş ve müebbet hapis cezasıyla Akka Kalesi’ne sürülmüş, hürriyet ilan edilince affedilerek İstanbul’a gelmişti. Çok sert fakat çok namuslu bir insandı. Sözünü de kimseden sakınacak tabiatta değildi. Filhakika Enver Paşa da eski yaveri hakkında hiçbir emir verememişti.”</span></p>
				<p class="arabaslik" id="toc_marker-2-69">YAKUP CEMİL SİLAHLARINI TESLİM ETMİYOR</p>
				<p class="duzyazison-1"><span class="char-style-override-9">Diğer taraftan Bekirağa Bölüğü’nün bodrum katında bir hücreye kapatılmış olan Yakup Cemil, üzerinde taşıdığı müteaddit tabancalardan hiç birini kimseye teslim etmemişti. İlk defa hükümet, bir tutukludan silahını alamıyordu. Çünkü Yakup Cemil için silah, namus kadar kıymetli idi. Hemen Binbaşı Rıza Bey’in başkanlığında teşkil eden tahkik heyetinde üç Yüzbaşı, bir Mülazım ve Adliye Nezareti’nden tayin edilmiş kıymetli bir Müstantik olan Vehbi Bey bulunuyordu.</span></p>
				<p class="duzyazison-1"><span class="char-style-override-9">Evrakı tahkikiyle tekemmül edince, İstanbul Jandarma Kumandanı Miralay Nafiz Bey, Yakup Cemil’i muhakemeye başlayacaktı. Fakat burada hiçbir muhakemenin veya Divan-ı Harp’in başına gelmeyen garip bir vaziyet gelmişti.</span></p>
				<p class="duzyazison-1"><span class="char-style-override-9">Yakup Cemil’i iki gün geçtiği halde kimse tahkik heyetinin huzuruna çıkaramamıştı. Silahları elinden alınamamıştı. Hiç kimse onun odasına girmeğe cesaret edemiyordu. O, bir iskemle üzerinde oturuyor, yatağına girmiyor, getirilen yemekleri de yemiyordu. Zehirlenmek veya uyutulmaktan korkuyor, her an tetikte duruyordu.</span></p>
				<p class="duzyazison-1"><span class="char-style-override-9">Koridorlarda süngülü nöbetçiler vardı. Yalnız üç süngülü er, onun kapısını bekliyordu. Kimse kendisi ile temasta değildi. İki gün sonra Müstantik Vehbi Bey, Divan-ı Harp Reisi Nafiz Bey’i ziyaret ederek:</span></p>
				<p class="duzyazison-1"><span class="char-style-override-9">‘ İki gün oldu, mevkufu isticvap (tutukluyu sorgulamak) üzere bekliyoruz. Kimse içeri giremiyor, silahlarını alamıyor, bunun sonu ne olacak? Sizin rütbeniz Miralay, vazifeniz İstanbul Jandarma Komutanlığı, Yakup Cemil’in eski arkadaşısınız. Bendenize kalırsa, bizzat sizin onu görüp silahlarını teslim etmesini istemeniz muvafık olacak.’</span></p>
				<p class="duzyazison-1"><span class="char-style-override-9">Nafiz Bey, bu sözlere bir şey diyememiş ve nihayet Yakup Cemil’i ziyaret etmişti. Gayet sıcak bir Ağustos günü idi. Kapıyı vurup içeri giren Divan-ı Harp reisi, Yakup Cemil’i iskemle üzerinden fırlamış bir yay gibi karşısında bulmuştu. Nafiz Bey, hürmetkâr bir eda ile:</span></p>
				<p class="duzyazison-1"><span class="char-style-override-9">‘ Merhaba Yakup Cemil Bey!’ diyerek lafı döndürüp dolaştırıp silahları alma konusuna getirir. Ancak o sırada alnın ortasına soğuk bir tabanca namlusu dayanır. Nafiz Bey, bunun üzerine vedalaşıp hücreden çıkar.</span></p>
				<p class="duzyazison-1"><span class="char-style-override-9">O gün başka bir şey olmadı. Hadise, Merkez Kumandanlığına anlatıldı. Kızanlıklı Cevat Bey ile uzun uzun görüştüler. Nihayet şöyle bir tertip hazırlandı: İnzibat subaylarından İhsan ve Vasfi beyler bu işe memur edildi. Bunlar da yanlarına Divan-ı Harp’in Başgardiyanı Ömer çavuşu, Pehlivan Kara Emin ile Ali Ahmet’i Bekirağa Bölüğü hapishanesinin koridorlarında nöbet bekleyen süngülülerin arkasına saklanarak helâya gitmek üzere odasından çıkan Yakup Cemil’in arkasından birden bire üzerine atıldılar. Kollarını kenetlediler ve beraberce yere yuvarlandılar. Yakup Cemil güçlü ve kuvvetli idi. Fakat bu hücuma dayanamadı. Tabancaları alındı. O, bundan memnundu. Yalnız şöyle bir ihtar yapmaktan da vazgeçmedi:</span></p>
				<p class="duzyazison-1"><span class="char-style-override-9">‘ Aman dikkat edin, tabancaların tetikleri açık ve kurşunlar namludadır.’</span></p>
				<p class="duzyazison-1"><span class="char-style-override-9">O, kızacağı yerde memnundu. Çünkü silahlarını eliyle veremezdi. Şimdi müsterihti. Hemen odasına döndü. Kaç gündür, çamaşır değişmemişti. Onları değiştirdi. Kaç gecedir baskına uğrarım diye uyumamıştı. Yatağına uzandı ve uyudu. Tevkifinin dördüncü günü Tahkik Heyeti önüne çıktı. Kimsenin ummadığı bir soğukkanlılıkla ve açıklıkla itiraf etti. Kabahatlerinin hepsini kabul ediyordu. Müstantik Vehbi Bey, Enver Paşa’ya nasıl suikast yapacağını soruyordu. Birden heyecanlanmıştı:”</span></p>
				<p class="arabaslik" id="toc_marker-2-70">TALAT PAŞA’NIN PİS TEZGÂHI</p>
				<p class="duzyazison-1"><span class="char-style-override-9">‘Enver Paşa’ya suikast mı, hâşâ! Ben vatanımın bu harp neticesinde büyük felaketlere uğrayacağını gördüğüm için Kara Kemal’e, Talat’a başvurdum, Münferit Sulh için müracaat ettim. Onlar, beni cesaretlendirdiler, biz de senin fikrindeyiz, fakat Enver Paşa’ya laf anlatmak kabil değil, ciheti askeriyeyi (asker kanadını) temin etmek lazım dediler. Bunun üzerine Harbiye Nazırı Müsteşarı Kamil Paşa’ya müracaat ettim, o da ‘Doğrudur, gidişat iyi değil. Fakat ben askerim ve emre itaatle mükellefim, bu ciheti temin edemem. Haklı olduğunu görüyorum’ dedi.</span></p>
				<p class="duzyazison-1"><span class="char-style-override-9">Sadrazam Said Halim Paşa’ya çıktım. O da beni tasdik etti. Sapancalı Hakkı Bey’e de Romanya’da sulhu münferit için siyasi adamlar müracaat etmişlerdi. Vatanın tehlikede olduğu günlerde istikbale giden yolu değiştirmek vazifemizdir. Onun için Babı Âli’yi basacaktım. Fakat Sapancalı Hakkı beni men etti.’</span></p>
				<p class="duzyazison-1"><span class="char-style-override-9">‘Babı Âli’yi nasıl basacaktın, hangi kuvvetle?’</span></p>
				<p class="duzyazison-1"><span class="char-style-override-9">‘Merkez Kumandanlığı bölük kumandanlarından Yüzbaşı Nevzat, silah ve bombaları Meserret Oteli’ne getirmişti. Divan-ı Harp Reisi Miralay Nafiz Bey’in Yaveri Murat, Dramalı Yahya Kaptan ve 17 kişilik adamını getirmişti. Bunlar da hazırdılar. Ben, Babı Âli’ye girdim mi Jandarma Yüzbaşısı Hasan Hoca bana selam verecek, hiç mukavemete maruz kalmadan Meclis-i Vükelaya girecektim. Mukavemet eden olursa, onları tabancamla yere serecektim, fakat kaçarlarsa Paşa’dan istifasını alıp istediğimiz kimseleri iş başına getirecektim.’</span></p>
				<p class="duzyazison-1"><span class="char-style-override-9">‘Ya Enver Paşa’yı ne yapacaktın?’</span></p>
				<p class="duzyazison-1"><span class="char-style-override-9">‘Ya Allah ona, ya da bana yaşamayı nasip edecekti. Herhalde vuruşacaktık.’</span></p>
				<p class="duzyazison-1"><span class="char-style-override-9">Mahkeme heyetinin hayreti fazla idi, bu adamı adeta herkes arkasından itmiş, zorla sahneye çıkarmıştı.</span></p>
				<p class="duzyazison-1"><span class="char-style-override-9">Diğer suçluların hepsi dinlendi. Bunlardan Sapancalı Hakkı’nın ifadesi dikkate değerdi:</span></p>
				<p class="duzyazison-1"><span class="char-style-override-9">‘ Bütün bunlar Talat’ın komplosudur. Talat ve arkadaşları bu deliyi teşvik ettiler. Bizi toptan imha etmek, Enver’i yalnız bırakmak istediler. Taklibi hükümet, sulhu münferit, bunlar ne demektir Hâkim Bey? Yüksek dirayetiniz ve zekânız bu komployu ortaya çıkaracaktır. Meserret Oteli toplantısını dağıtan benim, şimdi suçlu mu oluyorum?’</span></p>
				<p class="duzyazison-1"><span class="char-style-override-9">Tahkik Heyeti her şeyi öğrenmişti. Şimdi Divan-ı Harp’in kararı ne olacaktı? Bu herkesin merakı idi.”</span></p>
				<p class="arabaslik" id="toc_marker-2-71">TALAT PAŞA’NIN YENİ OYUNLARI</p>
				<p class="duzyazison-1"><span class="char-style-override-9">Yakup Cemil’e, arkadaşlarına ait tahkikat zabıtlarının suretlerini her gün Kara Kemal Bey, Talat Paşa’ya götürüp okutuyor, ben de her gece bu tahkikata ait evrakın suretlerini Tahkikat Heyeti’nden alıp Enver Paşa’ya götürüyordum.</span></p>
				<p class="duzyazison-1"><span class="char-style-override-9">Enver Paşa okudukça son derece hiddetleniyor, Talat ve arkadaşlarının çevirdiği manevrayı pek güzel anlıyordu. Maznunlardan Yüzbaşı Nevzat bomba ve silahları Meserret Oteli’ne kendisinin götürdüğünü itiraf etmişti. Divan-ı Harp Reisi yaveri Murat Bey de Yahya Kaptan ve 17 adamını Meserret Oteli’ne götürdüğünü gizlememişti.</span></p>
				<p class="duzyazison-1"><span class="char-style-override-9">Heyet-i Tahkikiye’yi düşündüren mesele, bir sulhu münferit teşebbüsünün Heyet-i Vükela’ya duyurulması arzusundan başka, ortada bir şey olmadığı idi. Taklibi hükümet mevzuu bahis olmazdı. Çünkü başta Dâhiliye Nazırı, Harbiye Müsteşarı, Sadrazam, hepsi Yakup Cemil’e hak vermiş, adeta onu teşvik etmişlerdi. Suçlu diye gösterilen diğerlerinin ise değil cürümleri aranmak, bilakis bu menfur baskını önlemek için ellerinden gelen her şeyi yaptıkları muhakkaktı. Acaba Yakup Cemil’i teşvik edenlerin, onu bu yola sevk edenlerin hakiki maksatları ne idi?</span></p>
				<p class="duzyazison-1"><span class="char-style-override-9">İşte heyet-i hakimiyeyi düşündüren bu idi. Burada anlamadıkları yahut da anlayıp itiraf edemeyecekleri siyasi bir mücadele mevcut mu idi? Bu da Enver Paşa’nın arkadaşları ile Talat’ın adamları arasında cereyan etmekte olan savaş değil mi idi? Heyet-i Tahkikiye’nin vardığı bu neticenin meydana çıkması, Talat’ı ve arkadaşlarını fena halde telaşa düşürmüştü. Enver Paşa bunu sezerse her şey mahvolabilirdi. Talat, derhal Kara Kemal’i çağırdı. O tehlikeyi anlattı. Bu sebeple, Yakup Cemil’in verdiği ifadeyi değiştirmesi gerekiyordu:</span></p>
				<p class="duzyazison-1"><span class="char-style-override-9">‘ Bu gece git, onu hücresinde gör. Onunla konuş, onu ikna et, ifadesini değiştirsin. Enver her şeyi anlamasın.’</span></p>
				<p class="duzyazison-1"><span class="char-style-override-9">Kara Kemal Bey, Talat’ın bu kati emrine itiraz etmeğe kalkışınca, o bağırmıştı:</span></p>
				<p class="duzyazison-1"><span class="char-style-override-9">‘Mutlaka onun yanma gidecek ve dediğimi kabul ettireceksin, başka şey tanımam!’</span></p>
				<p class="duzyazison-1"><span class="char-style-override-9">Sonradan Kara Kemal, Divan-ı Harp Reisi Nafiz Bey’e göndererek onun yardımını rica etmişti. Nafiz Bey de bunu yapamazdı.</span></p>
				<p class="duzyazison-1"><span class="char-style-override-9">Her ikisi kalkıp Merkez Kumandanı Miralay Cevat Bey’e gittiler. Cevat Bey çok düşünmüş fakat her ikisini kıramamıştı. Nihayet beraber gitmelerine müsaade etti. Ziyaret saat ve şekli tayin edildi.</span></p>
				<p class="duzyazison-1"><span class="char-style-override-9">7 Eylül 1916 gece yarısından iki saat sonra Kara Kemal ve Nafiz Beyler beraberlerinde bir İnzibat Subayı olmak üzere hapishaneye geldiler. Bu saate yarı karanlık yarı loş koridorlarda yürüyerek Yakup Cemil’in hücresinin kapısına geldiler. Gecenin bu saatinde bu iki misafiri karşısında gören Yakup Cemil, şaşırmıştı. Onların idamın infazı için geldiğini sanmıştı. Her ikisi de hürmetkâr selam verdiler. Biri sandalyeye, diğeri yatağın kenarına oturmuştu. Yakup Cemil, Kara Kemal’i hiç sevmezdi. Fakat merakla onları dinlemeye koyuldu.”</span></p>
				<p class="duzyazison-1"/>
				<p class="duzyazison-1"/>
				<p class="duzyazison-1"/>
				<p class="duzyazison-1"/>
				<p class="duzyazison-1"/>
				<p class="arabaslik" id="toc_marker-2-72">KARA KEMAL, BEKİRAGA BÖLÜĞÜ’NDE</p>
				<p class="duzyazison-1"><span class="char-style-override-9">“Kara Kemal, bin bir dereden su getirerek sözünü şöyle tamamladı:</span></p>
				<p class="duzyazison-1"><span class="char-style-override-9">‘Enver Paşa seni harcıyor. Ötekilerini kurtarmağa çalışıyor. Her şeyi onların üstüne atacaksın. Onlar kurtulunca, seni de kurtarmamız mümkün olacak. Sen İttihat ve Terakki’nin vefakâr ve kahraman adamısın. Ne Talat’ın ne benim ne de arkadaşların gönlü razı değildir. Seni feda edemeyiz, ifadeni değiştirmelisin!’ deyince Yakup Cemil o meşhur tavrın takınarak kâfi bir cevap verdi:</span></p>
				<p class="duzyazison-1"><span class="char-style-override-9">‘Ben arkadaşlarıma iftira etmem!’</span></p>
				<p class="duzyazison-1"><span class="char-style-override-9">‘İftira değil hakikat. Bak Mümtaz, Hüsrev Sami, ellerini kollarını sallayarak dolaşıyorlar. Kabak senin başına patladı. Bu olur mu? Sulhu münferit için yalnız sen mi çalıştın? Ya Sapancalı Hakkı, onu niye sıkıştırmıyorlar?’</span></p>
				<p class="duzyazison-1"><span class="char-style-override-9">Nihayet uzun münakaşalar oldu. Bir ara Nafiz Bey hücreden çıktı, sonra tekrar geldi. Kara Kemal, bu sıcak Eylül gecesinin hayatında bir dönüm noktası olduğunu pekâlâ biliyordu. O gece, var kuvvetiyle çalışmış, nihayet Yakup Cemil’i ikna etmişti.</span></p>
				<p class="duzyazison-1"><span class="char-style-override-9">Fakat hayatta ne garip tesadüfler vardı. Sıcaktan sabaha kadar uyuyamamış olan Sapancalı Hakkı, su dökmek üzere helâya çıkmış ve Yakup Cemil’in camlı kapısından içeride lamba yandığını ve Kara Kemal’in onun karşısında oturduğunu, yanında da Divan-ı Harp Reisi Nafiz Bey’in bulunduğunu görünce deliye dönmüştü. Bu, hayra alamet değildi. Bunlar, bu saate burada ne arıyorlardı? Sapancalı Hakkı derhal odasına gitmiş ve sabahı beklemişti. Sabah olunca da inzibat subayı İhsan Bey’i çağırttı:</span></p>
				<p class="duzyazison-1"><span class="char-style-override-9">‘ Beni derhal Heyeti Tahkikiye huzuruna çıkaracaksınız. Yeni ifşaatım var. Hiç vakit kaybetmeğe gelmez.’</span></p>
				<p class="duzyazison-1"><span class="char-style-override-9">Sapancalı Hakkı’yı o gün çağırdılar. Gece gördüklerini anlattı. Bir taraftan, tanıdığı muhafızlardan biri ile vaziyeti Mümtaz Bey’e bildirdi. Enver Paşa’nın sabık Yaveri çılgına döndü. Hemen Harbiye Nezareti’ne koştu.</span></p>
				<p class="duzyazison-1"><span class="char-style-override-9">O sırada Mümtaz’a sadık çavuşlardan biri de o geceyi görmüş ve hepsini kendisine söylemişti. Mümtaz,, Enver Paşa’yı görmek için ısrar etti. Nihayet Paşa’nın huzuruna çıkarak vaziyeti arz ettim. Mümtaz’ı içeri kabul etti ve onu dinleyince son derece hiddetlendi.”</span></p>
				<p class="arabaslik" id="toc_marker-2-73">ENVER PAŞA’NIN GÖZÜ GERÇEKLERİ GÖRMÜYOR</p>
				<p class="duzyazison-1"><span class="char-style-override-9">“Enver Paşa, Mümtaz’a dönerek bağırmıştı:</span></p>
				<p class="duzyazison-1"><span class="char-style-override-9">‘Olamaz! Bu ne demektir? Merkez Kumandanı ve Divan-ı Harp Reisi benim düşmanlarım mı?’</span></p>
				<p class="duzyazison-1"><span class="char-style-override-9">‘Evet Paşam! Bizler, senin yolunda sonuna kadar yürüyeceğiz fakat bunların kasti sana.’</span></p>
				<p class="duzyazison-1"><span class="char-style-override-9">Ben de ayakta duruyordum. Başımdan aşağıya kaynar sular dökülüyor gibi idi. Bu siyasi hareketin memleket ve devlet bünyesinde büyük sarsıntılar doğuracağına kani idim. Mümtaz çıkıp gitti. Enver Paşa, bana telefonla Nafiz Bey’i davet etmemi söyledi. Sonra da Merkez Kumandanı Cevat Bey’i çağırmamı emretmişti. Nafiz Bey Paşa’nın yanma girince soğuk bir muamele ile karşılaştı:</span></p>
				<p class="duzyazison-1"><span class="char-style-override-9">‘Nafiz Bey, siz dün akşam kara Kemali ne suretle Yakup Cemil’in yanına götürdünüz?’</span></p>
				<p class="duzyazison-1"><span class="char-style-override-9">Nafiz Bey şaşırmış kalmıştı. Her şeyi söylemeyi doğru bulmuştu.</span></p>
				<p class="duzyazison-1"><span class="char-style-override-9">‘Evet, Paşa, bir dostluk ziyaretinde bulunması için götürdüm. Cevat Bey’in de malumatı vardır. Yanlarında bulundum. Hiçbir şey konuşmadılar. Kara Kemal üzüldüğünden bahsetti ve çıkıp gitti.’</span></p>
				<p class="duzyazison-1"><span class="char-style-override-9">‘Gece yarısı, sabaha karşı mı, hatır sormak aklına gelmiş? Bu usulsüz, nizamsızdır. Nasıl olur?’</span></p>
				<p class="duzyazison-1"><span class="char-style-override-9">Nafiz Bey’e şiddetle çıkıştı. Sonra Merkez Kumandanı Cevat Bey’i kabul etti. Ona da fena halde bağırdı. Bir ara sesi dışarıya kadar aksetti.</span></p>
				<p class="duzyazison-1"><span class="char-style-override-9">‘Hiç birinize itimadım kalmadı. Çıkınız!’ </span></p>
				<p class="duzyazison-1"><span class="char-style-override-9">Fakat Enver Paşa hiçbirini değiştiremezdi. Yalnız Merkez Kumandan Muavinliğine Kaymakam Şerif Bey’i tayin ederek Miralay Cevat Bey’i bir nevi kontrol altına aldı ve Divan-ı Harp’e de İstihbarat Müdürü Seyfi Bey’i müşahit olarak gönderdi.</span></p>
				<p class="duzyazison-1"><span class="char-style-override-9">Ertesi gün Heyeti Tahkikiye huzuruna getirilen Yakup Cemil Bey, biraz tereddüt ettikten ve bocaladıktan sonra ilk ifadesinden ricat ederek Kara Kemal’in talimatını yerine getirdi. O zaman heyeti hâkime muvaceheyi emretti. Karşılaştırıldılar.</span></p>
				<p class="duzyazison-1"><span class="char-style-override-9">Vaziyet vahim bir şekle girmişti. Talat, hemen Harbiye Nezareti’ne geldi. Enver Paşa ile gayet sert ve ciddi bir münakaşa yaptılar.”</span></p>
				<p class="arabaslik" id="toc_marker-2-74"> TALAT PAŞA SONUCA GİDİYOR</p>
				<p class="duzyazison-1"><span class="char-style-override-9">“Talat Paşa burada, Enver’e şöyle demişti:</span></p>
				<p class="duzyazison-1"><span class="char-style-override-9">‘Bu adamları himaye etmek yüzünden, partiyi ikiye bölecek, mahvedeceksiniz, aramızdaki eski ve samimi arkadaşlığı düşün. Kara Kemal’in Yakup Cemil’i ziyaretinden ne çıkar? Bu kadar itimatsızlık gösterirsen, kime inanacaksın? Harbin bu en tehlikeli anında, partide doğacak bir ihtilafın maazallah memleketi de mahvedeceğini düşünmüyor musun?’</span></p>
				<p class="duzyazison-1"><span class="char-style-override-9">Bir ara sesi tatlılaşmış. Enver’in zayıf taraflarını bulmuş, kâh rica kâh tehdit ile bütün yollardan giderek onu yumuşatmıştı. Hatta bir ara işi latifeye dökerek:</span></p>
				<p class="duzyazison-1"><span class="char-style-override-9">‘Canım ne fazla ısrar ediyorsun (Sapancalı Hakkı’yı kastederek) bir sizden, (Yakup Cemil’i benimseyerek) bir de bizden!.. Olup biter!’ demişti.</span></p>
				<p class="duzyazison-1"><span class="char-style-override-9">Enver çok müteessir, çok mütereddit idi. Tahkikatın on ikinci günü öğleden sonra idi. Berlin’den, Alman Genel Karargâhından bir şifre almıştık. Enver Paşa’nın derhal o gün akşam hareket ederek, Romanya’da Mareşal Makenzen karargâhına uğrayarak Berlin’e gelmesi talep ediliyor ve bu ziyaretin 7 gün süreceği bildiriliyordu. Enver Paşa akşamki Semplon Ekspresi’ne binmek üzere hazırlanmıştı. Harbiye Nezareti’nden ayrılırken Talat Paşa’ya, kendisine vekâlet etmesini rica etmiş ve Yakup Cemil için yanımızda:</span></p>
				<p class="duzyazison-1"><span class="char-style-override-9">‘Ben gelmeden hiçbir karara varmayacaksınız!’ diye söylemişti. </span></p>
				<p class="duzyazison-1"><span class="char-style-override-9">O gece, Enver paşayı uğurlarken bana:</span></p>
				<p class="duzyazison-1"><span class="char-style-override-9">‘Yakup Cemil meselesiyle meşgul olunuz ve her şeyi adım adım takip ediniz!’ demişti. Hareketinden sonra, evrakı tahkikiye tekemmül ettirilerek Divan-ı Harp’e verilmişti.</span></p>
				<p class="duzyazison-1"><span class="char-style-override-9">Bugünlerde ben de Kafkasya’da Yakup Cemil’in Teşkilatı Mahsusa’da vazife ile bulunduğu ve orada harp ettiği sırada maiyetinde şehit düşmüş kimselerle, askerlik etmiş zevatın ailelerine hidematı vataniye tertibinden bağlanacak maaş ile ahzıasker şubelerine ifa edilmiş askerlikleri için yazılacak tezkerelerle hakikatini tetkik için kendisinden soracağım hususlar dolayısıyla onu hapishanede ziyaret etmiştim. Beni gülerek karşılamış:</span></p>
				<p class="duzyazison-1"><span class="char-style-override-9">‘ Hoş geldin, vefakâr dost, nasılsın?’ demişti. Ben de:</span></p>
				<p class="duzyazison-1"><span class="char-style-override-9">‘Geçmiş olsun Yakup Cemil Bey. Evvela hatırın sormak, sonradan şu listede yazılı kimseler hakkında malumatını almaya geldim.’</span></p>
				<p class="duzyazison-1"><span class="char-style-override-9">‘Gel otur yahu...’ dedi. </span></p>
				<p class="duzyazison-1"><span class="char-style-override-9">Bu suretle barışmıştık. Bana birer birer hepsi hakkında izahat verdi, ayrılırken de:</span></p>
				<p class="duzyazison-1"><span class="char-style-override-9">‘Vaziyet anlaşıldı, birkaç güne kadar tahliye edileceğim!’ demişti. </span></p>
				<p class="duzyazison-1"><span class="char-style-override-9">Hâlbuki Enver Paşa’ya müteaddit mektupları gelmişti. Birinde harbe gönderilmesini istiyor, diğerinde Anadolu’nun bir yerinde ikamete memur edilmesini rica ediyor, kimisinde Paşa’nın yardımı, kimisinde affetmesi temenni olunuyordu.</span></p>
				<p class="duzyazison-1"><span class="char-style-override-9">Paşa, bunların hiçbirine cevap vermemişti. Çünkü o düşmüştü; düşenin de dostu olmazdı.”</span></p>
				<p class="arabaslik" id="toc_marker-2-75">YAKUP CEMİL’İN İDAMI</p>
				<p class="duzyazison-1"><span class="char-style-override-9">Nihayet Divanı Harbi Örfi kararını verdi. Divanı Harp Reisi Miralay Nafiz Bey ve birkaç arkadaşı Yakup Cemil’in idamına, İkinci Reis Salim Muammer Bey ve arkadaşları müebbet hapsine karar vermişlerdi. Ekseriyet, Nafiz Bey’in tarafında idi. Yakup Cemil’in Hıyanet-i Vataniye Kanunu’nun 14. Maddesinin 6. Fıkrasına tevkifan idamına hükmolunmuştu.</span></p>
				<p class="duzyazison-1"><span class="char-style-override-9">Arkadaşlarından Sapancalı Hakkı, Hüsrev Sami, Mail, Anadolu’nun muhtelif yerlerinde ikamete memur edilecekler, Yaver Murat’ın âdemi mesuliyetine, Yüzbaşı Nevzat’ın kıtasının değiştirilmesine, Yahya Kaptan ile arkadaşlarının tahliye edilmesine hükmolunmuştu.</span></p>
				<p class="duzyazison-1"><span class="char-style-override-9">Bu haberi alan Merkez Kumandanı Cevat Bey şaşkına dönmüş, eski arkadaşı için infazın tehirini Talat Paşa’dan rica etmişti. Mektubun arkasına Harbiye Nazırı vekili şunu yazmıştı:</span></p>
				<p class="duzyazison-1"><span class="char-style-override-9">‘Emir katidir. Hüküm derhal infaz edilecektir.”</span></p>
				<p class="duzyazison-1"><span class="char-style-override-9">Bu suretle Talat Paşa hükmü tasdik ediyordu. Merkez Kumandanlığı bütün inzibati tedbirler aldı. 11 Eylül’ü 12’ye bağlayan Perşembe gecesi (1916) Hapishane Müdürü İsmail Hakkı Bey, Yakup Cemil’in hücresine gelerek yukarı çağırıldığını söyledi. Yakup Cemil, cepheye gider gibi odadan çıktı. Dış kapının önünde yüzlerce jandarma, inzibat gördü. Bir bölük süngü takmış süvari bulunuyordu.</span></p>
				<p class="duzyazison-1"><span class="char-style-override-9">‘Bu çocuklara zahmet ettirmişsiniz. Bir kişi için bu ne külfet? Ben hükümete itaat eden adamım.’</span></p>
				<p class="duzyazison-1"><span class="char-style-override-9">Üç araba hazırdı. Birincisinin kapısını açarak bir hamlede sıçrayıp içeri girdi. Bir gardiyan çavuşu soluna oturdu. Diğer arabaya Müddeiumumî (savcı) Muavini Reşit Bey ile Hapishane Müdürü bindiler. Ben de kafileyi takip ettim. Arabaların etrafı süvari bölüğü ile muhafaza altına alınmıştı. Kafile, Eyüpsultan’a vardı. Sabah olmak üzere idi. Edirnekapısı dışında bir karpuz sergisinden karpuz istedi. İsteği hemen yerine getirildi. Onu büyük bir iştahla kesip yedi. Sonra, kafile Silahtarağa köprüsünden geçti ve Kâğıthane Köşkü’nün yanındaki sırtta durdu.</span></p>
				<p class="duzyazison-1"><span class="char-style-override-9">İnzibat Zabiti İhsan Bey atından indi. Bir sırık dikilmişti. Yakup Cemil, mütemadiyen sigara içiyordu. Müddeiumumî Reşit Bey mahkûm arabasından inince, idam hükmünü okumağa kalktı.</span></p>
				<p class="duzyazison-1"><span class="char-style-override-9">‘Reşit Beyefendi, zahmet buyurmayın, ben idam edilmemin sebebini biliyorum. Biz memleketi felaketten kurtarmak istedik. Bizi bu akıbete sürükleyenlerin yarın aynı felakete uğrayacaklarına kati kanaatim vardır.’</span></p>
				<p class="duzyazison-1"><span class="char-style-override-9">İmam telkinde bulunmak istedi. Ona:</span></p>
				<p class="duzyazison-1"><span class="char-style-override-9">‘Hocam, zahmet buyurma. Allah’a vazifemi yaptım. Vatana ve dinime bütün hayatımı vakfettim!’ dedi.</span></p>
				<p class="duzyazison-1"><span class="char-style-override-9">Müddeiumumî Muavini Reşit Bey, bir vasiyetinin olup olmadığın sorunca şu cevabı verdi:</span></p>
				<p class="duzyazison-1"><span class="char-style-override-9">‘Malım yok ki vasiyet edeyim. Yalnız şu yüzüğümle saatimi birinci hanımıma verirsiniz. Benim çocuklarımı İttihat ve Terakki arkadaşlarım elbette aç bırakmaz.’ Sonra zabite dönerek, ‘Zabit Efendi, hükümetin emrini yerine getiriniz. Vazifenizi iyi yapınız. Yaşasın İttihat ve Terakki!’</span></p>
				<p class="duzyazison-1"><span class="char-style-override-9">O sırada tiz bir düdük sesi duyuldu. 14 silah birden patladı. Fakat 14 kurşun bu İttihat ve Terakki fedaisini öldüremedi. Tam 30 dakika can çekişti. Yere sızan kanlarında adeta İttihat ve Terakki yazıyordu.</span></p>
				<p class="duzyazison-1"><span class="char-style-override-9">Hıyaneti vataniyeden idama mahkûm Yakup Cemil’in 4 nüfuslu ailesine, hidemat-ı vataniyeden (vatana hizmet) beher nüfusa 33’er kuruş maaş bağlanmıştı.”</span></p>
				<p class="duzyazison-1"><span class="char-style-override-9">Yakup Cemil’in tahmini tuttu. Onu idama gönderen Enver ve Talat paşalar ikisi de sonları öldürülme oldu. En azından Yakup Cemil memleketinde; canını feda ettiği topraklara kanını kattı ve burada can verdi. Enver Paşa, Türkistan’da Rus mermileri ile Talat Paşa da Berlin’de bir Ermeni suikastçının kurşunları sonucunda can verdi.</span></p>
				<p class="duzyazison-1"/>
				<p class="duzyazison-1"/>
				<p class="arabaslik" id="toc_marker-2-76">TEŞKİLÂT’IN BİR AŞİRETİ</p>
				<p class="duzyazison-1"><span class="char-style-override-9">Teşkilât’ı Mahsusa, sosyal yapısından dolayı Arap Yarımadası’nda aşiretleri kazanmanın yolunu aradı hep. Aşiretlerin lider kadrosunun ikna edilmesi demek, bütün aşiret fertlerinin kazanılması anlamına geliyordu. Bu amaç uğruna on binlerce Osmanlı altını Arap çöllerinde dağıtıldı. Bu çalışmalar Osmanlıya katkı sağlamadı değil. Ancak oyunun kuralı belli idi: Parası olan kazanır! Osmanlı’nın dağıttığı paraların onlarca kat fazlasını dağıtan diğer istihbarat servisleri bu savaşı kazanacaklardı. Ancak kazandıkları eksiksiz bir savaş değildi. Osmanlı’ya tamamen bağlı hatta parasal bir beklentileri olmayan birden çok aşiret de vardı Arap Yarımadası’nda. Bunlardan biri de Irak’taki Uceymiye Aşireti’dir. Irak’ta İngilizlere kök söktürenlerden biri de Arap aşireti liderlerinden Uceymi Sadun Paşa’dır. İngilizlerin altınlarını elinin tersiyle iten Uceymi Paşa, Osmanlı Devleti’nin yanında savaştı. İngilizler Basra’yı işgal ettikten sonra Uceymi Paşa’ya bir mektup göndererek, işbirliği yapması durumunda Irak tahtının kendisine verileceği vaadinde bulundular. İngiltere Hükümeti adına gönderilen mektuptan 24 saat kadar sonra Uceymi Paşa İngilizlere karsı bir baskın düzenleyerek cevap veriyordu. Paşa’nın cevabı açıktı. </span></p>
				<p class="duzyazison-1"><span class="char-style-override-9">Osmanlı’ya en büyük katkılarından biri de Teşkilât-ı Mahsusa hücum taburlarını Irak çöllerinde esir düşmekten kurtarmasıdır. Şeyh Şamil’in damadı Osman Paşa’nın torunlarından Süleyman Askeri komutasındaki Teşkilât-ı Mahsusa müfrezelerinin Kafkas cephesine gitmek üzere yola çıkar, bazı olaylar nedeniyle Irak’a girerler, Nuheyli denilen yerde Uceymi Paşa ve fedaileriyle karşılaşır. Bu olayda tanık olan ve kendisi aynı zamanda bir Teşkilât-ı Mahsusa çalışanı olan Hamza Erkan o günü şöyle anlatıyor:</span></p>
				<p class="duzyazison-1"><span class="char-style-override-9">“Bağdat’tan beri menkıbe ve hikâyelerini işitmekte olduğumuz, düşman kuvvetleri ileri karakollarının rüyalarına giren ve uykularını kaçırarak dehşet uyandıran müttefik aşiretleri reisini o gün ilk defa görmüş oluyordum. Basra’nın tahliyesinden sonra anavatanla irtibat ve münasebetleri tamamen kesilmiş olan ve çok faik kuvvetler karşısında kahramanca müdafaalardan sonra merkezden verilen emir üzerine çekilmek mecburiyetinde kalan feda kar cenup müfrezemizi ıssız bir çölden geçirerek muhakkak bir esaretten kurtaran Uceymi Paşa’dır. (..) İşte bu asil çöl çocuğu ta Basra kapılarından Urfa’ya kadar ordumuzun kahraman bir muavini olarak harp ede ede çekilerek geldi. Daha sonra Milli Mücadele’nin ilk ve felaketli günlerinde Diyarbakır’a gelerek vatanın hizmetine koşmuş, cenup sınırlarımızda önemli ve unutulması mümkün olmayan hizmetler yapmıştır.”</span></p>
				<p class="duzyazison-1"/>
				<p class="duzyazison-1"/>
				<p class="duzyazison-1"/>
				<p class="duzyazison-1"/>
				<p class="arabaslik" id="toc_marker-2-77">ATATÜRK’TEN UCEYMİ’YE MEKTUP</p>
				<p class="duzyazison-1"><span class="char-style-override-9">Atatürk, 19l9’da Diyarbakır’a gelen Uceymi Sadun Paşa’ya iltifatkâr bir mektup yazarak görüş alışverişinde bulunmak istediğini bildiriyordu. Mektupta Türk ve Arap milletlerinin ayrılık yüzünden ayrı ayrı zayıf olmasından yakınarak emperyalistlere karşı el ele savaş vermek gerektiğini vurguluyordu.</span></p>
				<p class="duzyazison-1"><span class="char-style-override-9">Uceymi Sadun Paşa, 1920’de Mardin’e geldi ve kentin ileri gelenleriyle yaptığı görüşmelerde, Irak’ta İngiliz yönetimine karşı düzenlenecek bir ayaklanma için silah ve asker yardımı istedi. Irak’ın Revandiz bölgesindeki ayaklanmada İngilizler bozguna uğrayarak yöreyi boşalttılar. Ankara Hükümeti’nin Güney Anadolu’da oluşturduğu El Cezire Cephesi Komutanlığı, 1920 sonlarında Revandiz’e bir piyade birliği gönderdi. İngilizler, Lozan görüşmelerinin başladığı günlerde, Musul sorununa askeri çözüm bulmak için bir saldırı dalgası başlattılar.</span></p>
				<p class="duzyazison-1"><span class="char-style-override-9">Revandiz’in Hakkâri ve Şemdinli ile bağını kesmeye yönelik İngiliz saldırısı, güçlü bir direnişle karşılaştı. Çatışmalar aylarca sürdü. Ancak, İngilizlerle işbirliği yapan bazı aşiretler yüzünden Revandiz Müfrezesi çekilmek zorunda kaldı. Müfreze 1923 Nisan’ının son günlerinde Iran sınırını geçerek Usnu kasabasına sığınıyordu. Osmanlı Devleti ve Ankara Hükümeti yanında yer aldığı için doğduğu toprakları terk etmek zorunda kalan Uceymi Sadun Paşa, cumhuriyet döneminde Şanlıurfa’da Atatürk tarafından kendisine verilen edilen bir çiftlikte ömrünün sonuna kadar ziraatla uğraştı.</span></p>
				<p class="duzyazison-1"><span class="char-style-override-9">Bu arada Şener Şen’in başrolde oynadığı ve Türk sinemasının başyapıtlarından olan ünlü “Züğürt Ağa” filminin çekildiği Germüş köyü çiftliği, Uceymi Paşa’nın çiftliğidir.</span></p>
				<p class="duzyazison-1"><span class="char-style-override-9">Teşkilât-ı Mahsusa’nın örgütlediği ve Kuvayı Milliye döneminde Fransızlara karşı savaşan ve Ankara ile işbirliği yapan Arap örgütler şunlardır:</span></p>
				<p class="duzyazison-1"><span class="char-style-override-9">Halep Teşkilât-ı Milliyesi, Suriye ve Filistin Müdafa-i Kuvayı Osmaniye Heyet-i Umumiyesi, Gönüllü Kahire Fırkası, Amman Çerkeş Fırkası’dır. Bu örgütlerin liderleri de Teşkilat’ın ajanları idi.</span></p>
				<p class="G-vde para-style-override-3"/>
				<p class="baslikilknur-1" id="toc_marker-3">2. BÖLÜM<br/>İSTİHBARATIN KANLI SAVAŞI PETROL: KAN, GÜÇ VE İKTİDAR</p>
				<p class="duzyazison-1"><span class="char-style-override-9">İnsanoğlu onu şifa amacıyla kullandı ilkönce. Amerikan Kızılderilileri, “şifa yağı” ve “yanan su” derken, beyaz Amerikalılar da “kaya yağı” diyorlardı.</span></p>
				<p class="duzyazison-1"><span class="char-style-override-9">Romatizma ve kas ağrılarına iyi geliyordu. Hatta baş ve diş ağrılarına da... Ancak şifa yağını 1870’te aydınlatma aracı olarak kullanmaya başlayan Amerikalı Avukat George Bissel ile Kimya Profesörü Benjamin Silliman, bu kirli suyun insanların toplu olarak öldürülmelerine yegâne sebep olacağını düşündü mü acaba? Kitlesel savaşların, her elli yılda bir, bu kirli suyun çıktığı bölgenin haritasıyla rejimlerinin değiştireceğini biliyor muydu? İki büyük savaşı atlatan dünyanın bu uğurda daha nice savaşlara gebe kalacağını aklının ucundan dahi geçirdi mi? Bütün bu soruların cevabı elbette ki “hayır” olmalı. Tıpkı Alfred Nobel’in dinamiti insan hayatına hizmet etmek amacıyla bulduğu gibi, petrolü aydınlatma aracı olarak kullanmaya başlayan şahıs da bu buluşuyla insanlığa büyük katkı sağladığına inanmıştı.</span></p>
				<p class="duzyazison-1"><span class="char-style-override-9">Yüzyıl boyunca bu maddenin çıktığı topraklarda akan kanlar kaya yağı ile yarışıyordu adeta... İmparatorluklar yıkılıyor ve onların cesetleri üzerinde yeni yeni devletçik denen küçük aşiret idareleri kuruluyordu. Sadece Osmanlı İmparatorluğu’nun toprakları üzerinde kurulan devlet sayısı nerdeyse 50’yi bulacaktı.</span></p>
				<p class="duzyazison-1"><span class="char-style-override-9">Kanlı, kirli ve neredeyse bulunduğu günden bu yana bedelini hep insan hayatıyla alan ve ancak o kadar da insanoğlunun vazgeçilmezi olan petrol, dünyada istihbaratçılık mesleğinin profesyonel ve “zamandan daha hızlı” olmasını sağlayan en büyük sebeptir.</span></p>
				<p class="duzyazison-1"><span class="char-style-override-9">İnsanoğlu yaratıkların içerisinde en tuhaf olanı galiba! Kendi bireysel yaşamını güzel kılmak için milyonlarca türdeşinin hayat hakkını elinden alıyor. Bu çelişki acaba başka canlı türlerinde var mı?</span></p>
				<p class="duzyazison-1"><span class="char-style-override-9">19. Yüzyıl’da Kızılderililerin şifa amaçlı kullandıkları petrol, Avukat George Bissel ve Kimya Profesörü Benjamin Silliman’ın ortak çalışmaları sonucunda önce aydınlanma aracı olarak kullanıldı. Ve içten patlamalı motorun icadı ile birlikte insan hayatını her alanına girdi. Ardından Amerikalı John Rockefeller’ın Standard Oil’ı ile Hollanda-İngiltere ortaklığı ile kurulan Royal-Shell şirketleri dünya tarihini değiştiren bütün önemli olayların baş aktörü, yönlendiricisi ve müsebbibi olarak hep yer aldılar.</span></p>
				<p class="duzyazison-1"><span class="char-style-override-9">Aslında petrolün aydınlatma aracı olarak kullanıldığı 1870’ten günümüze kadar anlatacaklarımız, yalnız istihbaratçılar savaşı değil, dünya tarihidir. 19. Yüzyıl’ın sonları ile 20. Yüzyıl, petrol yüzyılıdır. 20. Yüzyıl’da imparatorlukların yıkılması, iki büyük savaşın çıkması ve milyonlarca insanın öldürülmesinin tek sebebi petrole hâkimiyettir. İngiltere Başbakanı Winston Churchill’in “Bir damla petrol bir damla kan değerindedir!” sözü, bu gerçeğin en özet ifadesidir.</span></p>
				<p class="duzyazison-1"><span class="char-style-override-9">Geçtiğimiz yüzyılda tarihin akışını değiştiren petrol, 21. Yüzyıl’da da alternatif ucuz enerji kaynağı bulunana kadar yine tarihin tek belirleyici sebebi olacak. Körfez Savaşı ile yarım kalan 20. yüzyılın son hesaplaşması maalesef bu yüzyılda tamamlanacak. Ve yine binlerce masum insanın hayatı, atılan bombalar, ölüm kusan namlulardan çıkan kurşunlarla son bulacak. Dileriz 21. Yüzyıl’ın daha ilk ayları olan bu günler kirli su olan petrol yüzünden kanla boyanmaz. Ancak olayların gelişmesi bizim dileğimizin gerçekleşmeyeceğini gösteriyor.</span></p>
				<p class="duzyazison-1"><span class="char-style-override-9">İngiltere’de gerçekleşen Sanayi Devrimi ile birlikte meydana gelen sermaye birikimi, İngiliz sermayedarını yeni arayışlara yöneltti. Devlet yönetiminde yegâne söz sahibi olan sermaye gurupları, “dış dünyaya” açılmak için her türlü güç ve imkânı kullanmaktan kaçınmayacaktı. Özellikle devletin en güçlü kuruluşlarından olan istihbarat servisini kendi özel çıkarları uğuruna kullanmak için, Scotland Yard’a baskı uygulayacaklardı. Sermaye birikimi ile birlikte standardı yükselen yaşam tarzı ve tüketim arzusu, İngiliz sermayedarını ülke dışındaki “bakir sahalara” yöneltti. İngiltere dünyanın üçte ikisinin suyla kaplı olduğunu gerçeğinden hareketle denizlerdeki gücünü zamanında arttırarak Kraliçe Victoria döneminde en güçlü ülke konumuna geldi. Amerika Kıtası’nda yeni yeni uluslaşma sürecini tamamlayan ve neredeyse bütün kıtanın kuzey kesimini tek bayrak altında toplayacak olan “Birleşik Devletler” dev konumuna geçiyordu. Bu da İngiltere için bir rakip demekti. İngiliz Hükümeti, bunun farkına varmış ve dünyadaki hâkimiyetini korumak için yeni çareler üretecekti.</span></p>
				<p class="duzyazison-1"><span class="char-style-override-9">İngilizler, güçlerini koruma gayretinden hareketle 19. Yüzyıl’ın ikinci yarısında henüz dünyanın büyük bir kesiminde bilinmeyen petrol ile ilgilenmeye başladılar. Petrolün önemini kavramış ve o gün Birleşik Devletlerin kontrole gücü yetmeyen Galiçya, Çekoslovakya, Romanya, Osmanlı İmparatorlu ve İran’daki “yanan suyu” kontrolüne almak için istihbari ve askeri girişimlerde bulundu. İngilizler, kıta Avrupa’sında petrole hâkim olmaya çalıştıkları bu sırada Amerika’da Standart Oil’in kurucusu Rockefeller, petrolü romatizma ilacı diye küçük şişelerle satıyordu.</span></p>
				<p class="duzyazison-1"><span class="char-style-override-9">Rockefeller, 1860’ta “romatizma ilacı” satışından büyük paralar elde ederek Birleşik Devletlerdeki petrol sahalarına al attı. 1870’te İngilizler ile dünya pazarında kıyasıya mücadele edebilecek güce erişen Rockefeller, artık dev bir tröst oldu. 1890’larda ise İngilizlerle savaşacak güce erişti. Bu savaş iki ülkenin de on binlerce kilometre uzağında, Çin topraklarında meydana geldi. Peki, Rockefeller’ın rakibi kimdi?</span></p>
				<p class="duzyazison-1"><span class="char-style-override-9">İngiliz kraliyet Dizbağı Nişanı’na sahip Sir Henry Wilhelm Deterding’di. </span></p>
				<p class="duzyazison-1"><span class="char-style-override-9">Deterding, Hollanda asıllı bir Yahudi ailenin çocuğu idi. Maddi yokluklar yüzünden genç yaşta bankacılık sektöründe çalışmış, tevafuklar sonucu İngiliz İstihbarat servisi ile Hollanda’nın ortak şirketi olan Royal Dutch’ın başına geçmişti. Deterding, inanılmaz manevraları ile bu şirketi dünyanın en büyük devi haline getirmeyi başarmıştı. Rockefeller’la Çin pazarında karşılaştığında, rakibinin sermayesi 900.000.000 dolar iken Deterding’in ise sadece 5.000.000 florin idi.</span></p>
				<p class="duzyazison-1"><span class="char-style-override-9">Kıyasıya girilen rekabette, Rockefeller, Çin’de “bir litre neft alana bir gaz lambası bedava” kampanyası başlattı. Ancak Deterding, Sumatra’daki petrol kuyularından çıkan bütün mamulü Çin’e taşıtıyordu. Rockefeller, binlerce kilometre uzaklardan getirdiği petrole mukabil Deterding, hemen bu ülkenin burnunun dibindeki petrolü daha ucuz maliyetle pazara sokuyordu.</span></p>
				<p class="duzyazison-1"><span class="char-style-override-9">Ne var ki Standart Oil’in çok güçlü bir sermayesi vardı ve pazardan çekilmeyi aklından bile geçirmiyordu. Royal Dutch-Shell iflasın eşiğine geldiğinde İngiliz İstihbarat Servisi, misyonerler ile dönemin en güçlü hariciyelilerinden oluşan Hollanda Dışişleri Bakanlığı devreye giriyor ve Amerikan şirketi Standart Oil’i alt ediyordu.</span></p>
				<p class="duzyazison-1"><span class="char-style-override-9">Amerikalılar, bağımsızlıklarını kazandıkları günden bu yana ilk kez İngiltere’den böylesine bir tokat yiyorlardı. Çin pazarından zaferle çıkan Deterding, yine kendisi gibi Yahudi olan Samuel Marcus ile yani Shell Gemi Nakliyat şirketiyle ortaklık anlaşması imzaladı. Shell o tarihlerde dünyanın en büyük gemi nakliyatı şirketiydi. Böylece Deterding, Uzak Doğu’da ürettiği petrolü daha az masraf ile Avrupa hatta Amerika pazarına satarken, şirketinin adı da değişti: Royal Dutch-Shell.</span></p>
				<p class="duzyazison-1"><span class="char-style-override-9">İngiliz İstihbarat Servisi için bir fırsat doğmuştu. ABD’den aldıkları yenilginin rövanşını almak hem de çok acı bir biçimde almak istiyorlardı. Scotland Yard’ın ilgili dairesi sabahlara kadar aralıksız durmadan çalışıyor, proje üstüne proje geliştiriyordu. Ama sunulan hiçbir proje teşkilatın patronlarını tatmin etmiyordu. Teşkilatın kısa boylu, sahada pek başarılı olmayan ama masa başında geliştirdiği taktik formülleri ile kurumda kalmayı başaran John ön adlı ajanın aklına gelen fikirden önce kendisi korktu. Ancak yavaş yavaş şekillenince, bunu büyük bir istekle patronlarına sunabildi: Amerikalıları evinde vurmak!</span></p>
				<p class="duzyazison-1"><span class="char-style-override-9">Bölüm şefi John’un bu raporunu okuyunca küplere bindi. Bu bir savaş demekti. Amerika ile bu aşamada savaşabilecek güçte değillerdi. John’a bağıra bağıra “Manyaksın sen!” diye söyleniyordu. John, patronunun öfkesinin dinmesini bekliyordu. Ve sonunda bağırmaktan yorulan şefi koltuğuna yığıldı.</span></p>
				<p class="duzyazison-1"><span class="char-style-override-9">Artık John patronunu her seferinde yaptığı gibi yumuşatarak kontrolü altına alabilirdi. Başladı anlatmaya...</span></p>
				<p class="duzyazison-1"><span class="char-style-override-9">Patronu dinledikçe meraklanmaya, meraklandıkça da dikkatini daha da toparlamaya çalışıyordu. John, son sözünü bitirdiğinde, patronu, “Akşama ya da yarın Bakan’ın yemek masasına oturabilecek kıyafetlerin üzerinde olsun!” deyip eline aldığı dosya ile “yukarılara” gitti. İngiliz hükümeti, John’un planını uygulamaya koydu.</span></p>
				<p class="duzyazison-1"><span class="char-style-override-9">Plan, küçük Amerikan şirketlerini ele geçirip Rockefeller’ın karşısında can düşmanı rakipler yetiştirmekti.</span></p>
				<p class="duzyazison-1"><span class="char-style-override-9">Royal Dutch-Shell, Rockefeller’ın ABD’de batırdığı küçük petrol şirketlerine el atıyor ve kimi şirkete ortak olurken kimine de sermaye desteği veriyordu. Görünürdeki bu dost eli, aslında dünyadaki tek rakibi olan Standart Oil’i kendi evinde vurmaktı. Bunu büyük bir oranda da başardı. Ortak olduğu şirketler aracılığı ile ABD’nin birçok yerinde hatta Rockefeller’ın kuyularının dibinde kuyu açıyordu. Petrol tröstlerinin bu kavgaları salt mali piyasada olmuyor, aynı zamanda petrollerine konmak istedikleri ülkelerde kendi ulusal istihbarat örgütleri ve orduyu yedeklerine alarak savaşıyorlardı.</span></p>
				<p class="arabaslik" id="toc_marker-3-1">CEMALETTİN AFGANİ, İNGİLİZLER ELELE</p>
				<p class="duzyazison-1"><span class="char-style-override-9">Standart Oil’in Asya’daki yenilgisi, Rockefeller’ı durduracağına, daha da kamçılamış, savaşı İngiltere’nin hinterlandına hatta Avrupa’nın merkezine taşımasına sebep olmuştu. Rockefeller’ın, Ortadoğu’ya ilgi göstermesinden yıllar öncesinde İngilizler, Avrupa ve İran’da petrol çıkarma, işletme ve pazarlama işlemlerini gerçekleştirmişti. İngiltere, İran’a başka bir şirketle, Burmah Oil ile girmişti.</span></p>
				<p class="duzyazison-1"><span class="char-style-override-9">Ancak her ne kadar bu şirketin adı Farsça görünse de gerçekte Deterding, yani İngiliz İstihbarat Servisi’nindi. Ne var ki İngiltere, Avrupa’da olduğu gibi İran petrollerine de rahat bir şekilde konamıyordu. Bunun yanında İngilizlerin başını çektiği Avrupalı petrolcüler, dünyanın dört bir yanında petrol aramalarına girişmişlerdi. İngilizlerle Hollandalılar ortaklaşa Asya petrollerine el koyarlarken, Avrupa, Ortadoğu ve Osmanlı topraklarındaki petrol için kıyasıya mücadeleye girişiyorlardı.</span></p>
				<p class="duzyazison-1"><span class="char-style-override-9">19. Yüzyıl’ın sonlarında bütün Avrupa devletleri Ortadoğu’da yani Osmanlı toprakları ve havalisinde bulunan kandan daha değerli olan bu kirli su için mücadeleye girmişlerdi. Bu yüzyılın en büyük ülkeleri İngiltere, Almanya, Rusya ve Fransa arasında pastadan pay kapma mücadelesi yarım yüzyılı aşkın bir süre bölgeyi kan gölüne çevirecekti.</span></p>
				<p class="duzyazison-1"><span class="char-style-override-9">Artık istihbarat servisleri kontrolden çıkmışlardı. Şizofrenik derecede ölümüne başka ülkelerin topraklarında birbirleri ile savaşıyorlardı. Bu küçük çaptaki savaşlar, mevzi, cephe sonra da kutuplaşma savaşlarını doğuracaktı. Romanya ve Galiçya petrolleri için önce iki Balkan Harbi, ardından da Osmanlı İmparatorluğu’nun tasfiyesini getirecek olan 1. Dünya Savaşı’nı getirecekti. Ne var ki iki yıkım ve akabinde dünyayı felakete sürükleyen I. Dünya Savaşı petrolcüleri doyurmayacaktı. Ardından, insanlık tarihinin en vahşi olayı olan 2. Dünya Savaşı zorunlu hale gelecekti.</span></p>
				<p class="duzyazison-1"><span class="char-style-override-9">“Entelliagance Service” sermayeli Burmah Oil, Osmanlı toprakları dâhilindeki Irak ve Arabistan petrolleri ile ilgilenmesi üzerine Almanlar da atağa geçiyor ve 1886’da Osmanlı Hükümeti ile muhtelif ticari anlaşmalar yapıyorlardı. Almanlar da Deutsche Orient Bank ve Palestina Bank aracıyla Osmanlı Devleti’nde büyük yatırımları gerçekleştiriyorlardı.</span></p>
				<p class="duzyazison-1"><span class="char-style-override-9">Bunların en önemlisi ve diğer güçlü Avrupa devletlerini ayağa kaldıran Anadolu Bağdat Demiryolu projesi idi. Almanlar, Osmanlı Devleti sınırları içerisinde bu imtiyazları hayata geçirirken İngilizler de Kanada asıllı William Kont D’arcy eli ile İran petrollerinin imtiyazını almaya çalışıyorlardı.</span></p>
				<p class="duzyazison-1"><span class="char-style-override-9">Mühendis D’arcy, kısa zamanda İran Şahı Nasuriddin’in en önemli adamı olmayı başarıyor ve İran petrollerinin bir kısmının imtiyazlarını almayı başarıyordu. İngilizlerin bu faaliyetleri, kuzeyde bulunan Rusları fena halde öfkelendirecek ve karşı tedbirler almaya yöneltecekti. Rusların İran’daki karşı hareketine Almanların katılmasından kısa bir süre sonra Fransızlar da bu ülkede sürdürülen petrol imtiyazı mücadelesini başlatıyorlardı. İç barış problemi olmayan İran Şehinşahlığı birden kaynayan bir kazana dönüyordu.</span></p>
				<p class="duzyazison-1"><span class="char-style-override-9">Almanlar da İran’a D’arcy ayarında bir ajan gönderiyorlardı. 1884 yılında İran’a gelen ajan Holtz, muhtelif imtiyazlar aldı. Bununla yetinmeyen Alman İmparatorluğu, 1889 yılında daha aktif bir ajan gönderdi. Bu ajanın bir diğer özelliği ise Almanlar nezdinde önemli bir statü olan “Baron” olmasıydı. Baron Julius D. Reuter, İran’a geldikten kısa bir süre sonra tüm İran’da petrol arama imtiyazını elde etti. Bununla da yetinmeyen Baron Reuter, Imperial Bank of Iran’ı kurarak bu ülkeye kredi muslukları açma ve farklı alanlarda yatırım yapma ön hazırlıklarını gerçekleştirdi.</span></p>
				<p class="duzyazison-1"><span class="char-style-override-9">Ruslar, zamanında İran Vezir-i Azamı (Başbakan) Emin el Sultan Ali Esfer Han’ı avuçlarına almayı başarmış ve İran ordusunun eğitimini Rus subaylarının vermesini sağlamayı başarmışlardı. Bununla da yetinmeyen Ruslar, Albay Liyakoff komutasında Kazak süvarilerinden oluşan bir birliği İran’da konuşlandırmış ve bu özel müfreze birliği İranlılara emniyet, asayiş ve iç güvenlik talimi veriyorlardı. İngiliz istihbaratçıları, Rusların bu durumundan faydalanarak halk arasında yaptıkları kontra propagandanın meyvelerini kısa zamanda toplayacaklardı. Halk, Nasuriddin ve Esfer Han’a karşı sonu isyanla bitecek bir öfkeye kapılıyordu.</span></p>
				<p class="duzyazison-1"><span class="char-style-override-9">Halkın önderliğini yapan ulemanın büyük bir kısmı İngiltere’de eğitim almasının yanı sıra bir şahsın İngilizlerle el ele vermesi oldukça dikkat çekiciydi. Bu isim, 20. Yüzyıl’ın başında İslam hakkındaki “aykırı görüşleri” ve Fransızların ünlü ateistlerinden Ernest Renan ile birçok konuda paralel düşüncelere sahip olmasıyla tanınan Cemaleddin Afganî idi.</span></p>
				<p class="duzyazison-1"><span class="char-style-override-9">Afganî, İngilizlerle ortak, Şah’a karşı darbe teşebbüsünde bulunduğu sıralarda, aynı zamanda İran’da bulunan Fransız istihbaratçıları ile de ilişki kuruyordu. Başbakan Ali Esfer Han sayesinde İran’a yerleşen Rusların ünlü istihbarat servisi ÇEKA da diğer yabancı haber alma servisleri gibi bu ülkede faaliyet gösteriyordu. Ne var ki ÇEKA, diğer üç ülkenin (İngiltere, Almanya ve Fransa) istihbarat servislerinden daha güçlüydü ve Afganî ile İngilizlerin ortaklaşa düzenledikleri darbe girişimini önceden haber almışlardı. ÇEKA, derhal harekete geçerek Cemaleddin Afganî’nin sürgün edilmesi kararını Şah(a imzalattı. Darbe liderinin sürgün edilmesi halkı galeyana getirmiş ve beklenenden önce, plansız bir şekilde darbe girişimi başlamıştı.</span></p>
				<p class="duzyazison-1"><span class="char-style-override-9">Cemalettin Afganî, sürgün kararından sonra Osmanlı İmparatorluğu’na sığınarak canını zor kurtaracaktı. İstanbul’a yerleşen Afganî, burada da rahat durmayacak, Abdülhamit’e karşı oluşturulan örgütlerle irtibata geçecekti. Yıldız Jurnal Teşkilâtı’nın sıkı takibine alman Afganî, bir süre sonra ev hapsinde tutularak etkisiz hale getirilecekti.</span></p>
				<p class="arabaslik" id="toc_marker-3-2">PETROL İÇİN AKITILAN İLK KAN</p>
				<p class="duzyazison-1"><span class="char-style-override-9">19. Yüzyıl’ın ortalarında dünya hâkimiyeti için kullanılan birinci güç olan petrol için yapılan mücadelede direkt olarak hiç kan akıtılmamıştı. Ancak 1894 yılının Mayıs ayında petrol için kan akacaktı. Hem de bir devlet başkanının: İran Şahı’nın kanı.</span></p>
				<p class="duzyazison-1"><span class="char-style-override-9">İran Şahı Ali Esfer Han, bir Cuma selamlığında çıktığında, adı sonradan öğrenilen ve İngiliz Entelliagance Service tarafından eğitilen İranlı ajan Molla Rıza’nın suikastı sonucu öldürüldü. Şah’ın öldürülmesi üzerine Rus Albay Liyakoff emrinde olan İran ve Rus Kazakları halkın üzerine ağır silahlarla saldırdılar. Böylece binlerce masum insanın kanı İngiltere, Fransa, Rusya ve Almanya hükümetlerinin yaptıkları petrol savaşında akıyordu.</span></p>
				<p class="duzyazison-1"><span class="char-style-override-9">Ruslar, Nasuriddin’in ölümü üzerine yerine Muzafferuddin’i Şah olarak atadılar ve 1901 yılında İran’a yüksek faizli krediler açarak ülke ekonomisine “katkıda” bulundular! Oysa verilen bu kredilerin bir tek amacı vardı: İran petrollerinin imtiyazı. Bu imtiyazların hacmi ve kapsadığı alan daha büyüktü: Kuzey İran’daki bütün petrol arama, çıkarma, işletme ve pazarlama.</span></p>
				<p class="duzyazison-1"><span class="char-style-override-9">Rusların İran petrollerinin hemen hemen tümüne neredeyse hâkim olmaları İngilizleri durdurmadı. Entelliagance Service bu sefer taktik değiştirerek ajanlarını “arkeolojik kazı” amaçlı bütün İran sathına dağıttılar. Ancak geçen zaman içerisinde hiçbir ajandan olumlu rapor gelmiyordu. İngilizler, tüm İran topraklarım taratmalarına rağmen petrole bir türlü rastlamamışlardı. O güne kadar harcadıkları para korkunçtu: Tam 6.000,000 sterlin.</span></p>
				<p class="duzyazison-1"><span class="char-style-override-9">Londra tam İran’dan umudunu kestiği sırada yeniden William Kont D’arcy devreye giriyor ve Nasiruddin’e olduğu gibi Muzefferuddin’le ilişki kuruyor ve onun en önemli danışmanı haline geliyordu. Bununla da yetinmeyen D’arcy, kısa bir süre sonra Muzafferuddin’in dostu, sırdaşı oluyordu. Bir süre sonra yaşlandığını ileri sürerek Şah’tan kendisini emekli etmesini istedi. Şah onun bu isteğini büyük üzüntü ile karşılarken, görülmemiş ihsanlarda bulunak istedi. Ancak D’arcy, bu ihsanları nazik bir dille çeviriyor ve görünürde çok masum ve ucuz bir talepte bulunuyordu: İran’da yer üstü ve yer altı kazı çalışmaları yapmak ve çıkardıklarının mülkiyet hakkını almak. Bunun üzerine Şah Muzafferuddin şu fermanı veriyordu:</span></p>
				<p class="duzyazison-1"><span class="char-style-override-9">“Kanada hükümeti kaviyyesi ile İran Şehinşahlığı arasındaki payidar olan çok samimi münasebetlere dayanarak, Kanada hükümeti kaviyyesi tebaasından William Kont D’arcy’ye, akrabalarına, dostlarına ve yakınlarına 60 yıl müddetle İran Şehinşahı’nın hükmettiği toprakların derinliklerinde istedikleri şekilde araştırma ve kazıda bulunmak üzere tam salahiyetle serbest çalışma müsaadesi bahşedilmiştir. İş bu salahiyet ve bahşedilen serbestîye binaen Kanada Hükümeti kaviyyesi tebaasından William Kont D’arcy’nin veya akrabaları ve yakınları ile dostlarının tespit ederek işleyecekleri bilumum toprakaltı ve toprak üstü servetleri kendi mal-ı meşrutu olacaktır.”</span></p>
				<p class="duzyazison-1"><span class="char-style-override-9">Ancak bu ferman D’arcy’nin başına bela olacaktı. Gittiği Mısır’da önce İngiliz İstihbarat Servisi yüklü miktarda paralar (altı milyon sterlin) teklif ederek imtiyazı satın almak istedi. D’arcy bu teklifi kabule yanaşmıyordu bile. Daha sonra bombalı suikasta uğramış ve şans eseri kurtulmuştu. Mısır’dan alelacele İngiltere’ye gitmek için bindiği gemide bir rahiple tanışıp dostluk kuran D’arcy, onunla yaptığı sohbetlerden etkilenerek elini eteğini dünya nimetlerinden çekmeye karar verecekti.</span></p>
				<p class="duzyazison-1"><span class="char-style-override-9">Günler süren gemi seyahati sırasında her gün saatlerce dini sohbetlerle D’arcy’nin aklını başından alan rahip, yolculuğun son günlerinde elindeki imtiyazı kilisenin hizmetine vermesi ile Allah katında büyük hizmet edeceğini söyleyerek ikna etmişti. D’arcy, elindeki paha biçilmez imtiyazı kilisenin ve kutsal davetin hizmetine vermekle büyük bir iç huzura ermişti. Ancak yolculuğun son gününde bir türlü rahibi göremeyen D’arcy, son yolcu inene kadar geminin merdivenlerinin başında bekleyecek ve “Tanrı’nın adamını” göremeyecekti.</span></p>
				<p class="duzyazison-1"><span class="char-style-override-9">D’arcy, kısa bir süre sonra imtiyazının Entelliagance Service’in elinde olduğunu öğrenecekti. Milyonlarca pound değerindeki imtiyazı elinden kaçıran D’arcy İngiltere’de harçlığa muhtaç halde ortada kalmıştı.</span></p>
				<p class="duzyazison-1"><span class="char-style-override-9">Peki, kimdi bu rahip? Gerçek adı Sidney Reyi olan bu ajan yıllar sonra Rusya’nın Petrograd şehrinde meydana çıkacaktı. Ancak Petrograd’daki adı Roznblum’du. Yahudi asıllı bu ajan, Petrograd’da 1921 yılında Lenin’e başarısız suikast teşebbüste bunmuş ve yakalanarak kurşuna dizilmişti.</span></p>
				<p class="duzyazison-1"><span class="char-style-override-9">İngiliz İstihbarat Servisi 60 yıllık imtiyaz fermanına sahip olmakla birlikte büyük bir koza sahip oldu. Böylece Rusya ve Almanya’ya karşı daha avantajlı duruma geliyordu. Ancak bu avantaja rağmen Ruslarla Almanlara karşı direkt mücadele edemiyordu. Çünkü yönetim Rusların kontrolündeydi.</span></p>
				<p class="duzyazison-1"><span class="char-style-override-9">Öncelikle yönetimi İngiliz yanlısı yapmak gerekiyordu. Bunun için de Şah’a teklif veya ihtarlar yerine direkt darbe ve ihtilal teşebbüsleri oluşturma, finanse etme ve yönlendirme taktiklerine başvuruyordu. Bir yandan bu komploları kuran İngilizler bir yandan da ellerindeki imtiyazlarla İran’ın her tarafında petrol kuyuları açıyor ve işletmesini yapıyordu. 1905 yılında Consensus adı altında bir organizasyon kurarak İran’da çıkardıkları tüm petrolleri tek çatı altında topladılar. 1909 yılında bu kurumu feshederek Anglo-Persian Oil Co. Şirketini kurdular. Bu şirketin kurulması, İran petrollerinin fiilen İngiltere’nin kontrolleri altına girmesi demek oluyordu.</span></p>
				<p class="duzyazison-1"><span class="char-style-override-9">İngilizlerin bu atağına karşı Ruslar karşı atağı başlattılar. Ülkede İran İstihbarat Servisi’nden daha güçlü olan Rus İstihbarat Servisi OHRANA, halkı örgütleyip İngilizlerin aleyhine kışkırttı. Önce gösteri şeklinde başlayan bu provokasyonlar sonra isyana dönüştü ve İran’da kanlı bir ihtilal meydana geldi.</span></p>
				<p class="duzyazison-1"><span class="char-style-override-9">Muzafferuddin tahttan indirilerek yerine yine Kaçar Hanedanı’ndan Mehmed Ali getirildi. Mehmed Ali tahta oturur oturmaz, İngilizlere verilen imtiyazların tümünü iptal etti. İngilizler, diplomasi yoluyla Şah Mehmed Ali’yi tehdit ettiler ancak sırtını Ruslara dayayan Şah, tehdide aldırış etmedi.</span></p>
				<p class="duzyazison-1"><span class="char-style-override-9">Bunun üzerine İngilizler donanmalarını Basra Körfezi’ne gönderdiler. Donanma başta Abadan olmak üzere tüm kritik yerleri işgal etti. Bunu fırsat bilen Ruslar da çıkarlarını korumak bahanesi ile tüm kuzey İran’ı işgal ettiler. İran toprakları zengin petrol yataklarının yanı sıra kan gölüne de dönmüştü. İki süper gücün petrol kavgasından dolayı ülkenin her tarafında yerli halkın kanı oluk oluk akıyordu.</span></p>
				<p class="duzyazison-1"><span class="char-style-override-9">İşgal uzun sürmedi. Rusya ve İngiltere çıkarları doğrultusunda anlaşmaya vardılar. İngilizler daha önceki imtiyazlarının tümünü geri aldılar. Mehmed Ali Kaçar Han, ülkesini terk etmek zorunda kalarak İtalya’ya yerleşti. İtalya’ya gittiğinde, yalnız kalan Şah’a “Alman ve Rus dostları” da sahip çıkmadı. Yıllar sonra komşu ülke Osmanlı Devleti’nin hükümdarı olan Sultan Vahdettin de İtalya’ya sürgün edilecek ve Şah’la “sürgün dostluğu” kuracaktı.</span></p>
				<p class="duzyazison-1"><span class="char-style-override-9">O günlerde petrol bulunan Arabistan, Filistin, Irak ve İran’da kan gövdeyi götürürken işgal kuvvetleri istedikleri imtiyazı ellerine geçirmeyi başarıyorlardı. İran teslim olmasına rağmen Osmanlı İmparatorluğu hala direniyordu. Ancak Osmanlı Devletinin her tarafında milliyetçilik hareketinden dolayı kanlar akıyor, İngilizlerle Almanları kendi ülkesine zarar verdirmeden petrol yüzünden kapıştıran Sultan 2. Abdülhamit Han tahttan indirilmiş ve Anadolu’da Yemen Türküsü yakılırken, İstanbul ise Rumeli’den göçen Türklerle dolup taşıyordu. Ortadoğu’daki sacayaklarından en önemlisini halleden petrolcüler, bu sefer Balkanlar’a yöneliyorlardı. Sıra Romanya’daydı.</span></p>
				<p class="duzyazison-1"><span class="char-style-override-9">Romanya, 20. Yüzyıl’ın başında petrol savaşlarını en yoğun yaşayan ilk Avrupa ülkesi oldu. Romanya’nın yanı sıra Avusturya, Macaristan, Polonya ve Çekoslovakya’da da petrol savaşı vardı ancak, adı geçen bu ülkelerin tümünün petrol rezervleri Romanya petrollerinin çeyreği mesabesinde idi.</span></p>
				<p class="duzyazison-1"><span class="char-style-override-9">Bir yandan Amerika, Fransa, bir yandan da Almanya, İngiltere ve Rusya, Romanya’da kıyasıya çatışıyordu. Romanya petrolleri savaşının ilk perdesini Almanlarla İngilizler kazandı. İngilizler, Almanların Rumen petrolleri üzerinde neredeyse kendilerini geçen bir imtiyazı almalarını bir türlü hazmedemiyor ve Cermen asıllı Rumen kralına karşı komplolar kurmaya girişiyorlardı.</span></p>
				<p class="duzyazison-1"><span class="char-style-override-9">İngilizlerin Romanya’da terör, şiddet ve tedhiş ortamını oluşturmaları üzerine, o günlerin en güçlü kara ordusu olan Alman Birlikleri Balkan ülkelerine doğru harekete geçen kara bulutlar gibi teyakkuza geçtiler. Bunun üzerine İngiltere, 1907 yılında ellerini Romanya’nın içinden çekti. Ne var ki ünlü ajanları Sidney Reyi, Romanya’da diplomat zırhı ile korunmuş bir şekilde tutulacaktı. 1907’de Romanya petrolleri egemen güçler tarafından şu şekilde parsellenmişti:</span></p>
				<p class="duzyazison-1"><span class="char-style-override-9">Almanya, 120 milyon leylik hisseye sahip iken, İngiltere 95, Hollanda 60 milyon, Fransa 30 milyon, ABD 25 milyon ley hisseye sahipti. Romanya ise kendi petrollerine ancak 17 milyon ley civarında bir hisse ile sahipti.</span></p>
				<p class="duzyazison-1"><span class="char-style-override-9">İngiltere Hükümeti, Almanlardan yediği bu darbeyi her defasında olduğu gibi yine diplomasi ile hal yoluna gitti. Aynı yıl (1907) Fransa ve Rusya ile ortak savunma ve çıkarları koruma merkezli bir anlaşma yaptı. Bu anlaşma, İngiltere’yi kara Avrupa’sında güçlü konuma getirecekti.</span></p>
				<p class="duzyazison-1"><span class="char-style-override-9">Ve ajanları yeniden harekete geçip Romanya’nın etrafını bir ateş topu haline getirdiler. Almanlar da boş durmuyordu. Onlar da Avusturya-Macaristan İmparatorluğu ve İtalya ile üçlü ittifak kurarlarken, Osmanlı İmparatorluğu’nu yedeğe aldı. Hatta Osmanlı topraklarında, Alman ajanlarının yoğun faaliyetleri sonucunda halkın arasında İmparator Wilhelm’in Müslüman olduğu kanaati yayılıyordu.</span></p>
				<p class="duzyazison-1"><span class="char-style-override-9">Ne dolsa ortada petrol vardı. Altından kat be kat değerli olan bu kirli su için din bile değiştirilirdi! Ancak, 1. Dünya Savaşı süresince İngiltere, el altında yürüttüğü diplomasi ile Rumen petrollerinin büyük bir kısmına, savaş bittikten sonra 1923’te açıklanan resmi belgelere göre ise neredeyse tümüne sahip olmuştu.</span></p>
				<p class="duzyazison-1"><span class="char-style-override-9">Savaş sonrasında Fransa’nın İngiltere’den sonra Rumen petrollerinden en büyük payı almasını İngilizler kabullenememişlerdi. Ancak, bu harpte Fransız kara birlikleri olağanüstü başarılar göstermiş ve Alman ordularından oluşan boşluğu doldurmuşlardı. Karadaki bu güç, Fransızların Rumen petrollerinden daha fazla imtiyaz almalarını sağlıyordu. İngilizler ne yapıp edip bu dengeyi bozmak zorunda idiler. Yoksa Romanya’dan sonra başka bölgelerde de Fransızlar başlarına bela olacaklardı.</span></p>
				<p class="duzyazison-1"><span class="char-style-override-9">İşte burada yine ünlü İngiliz diplomasisi ve İstihbarat servisi devreye giriyordu. İngilizler, Rumen basınını ele geçirmiş ve basın aracılığı ile Rumen petrollerinin millileştirilmesi fikrini halk arasında yaymayı başarmışlardı.</span></p>
				<p class="duzyazison-1"><span class="char-style-override-9">1921 yılında İngiltere’den destek alan Rumen Hükümeti, Romanya’da petrol işi ile uğraşan şirketlerin sermayelerinin en az yüzde 60’nın Rumen sermayeli olması zorunluluğunu getiren kanunu çıkardı. Bu kanundan önce, Romanya’da faaliyet gösteren İngiliz petrol şirketleri az hisseli Rumen ortakları oldukları için “milli şirket” statüsünü kazanıyor, böylece İngiliz diplomasisi bir kez daha maharetini göstermiş oluyordu.</span></p>
				<p class="duzyazison-1"><span class="char-style-override-9">Fransa, Hollanda ve Belçika bu kanunu şiddetle protesto etti. Hatta İngiliz Hükümeti de resmen protesto etti. Ne var ki, gayri resmi olarak İngiliz Hükümeti bütün gücü ile Rumen Hükümeti’nin arkasında idi. Bu yüzden zayıf Rumen Hükümeti bu protestoları dikkate bile almadı. İngilizler, 1924’ten 2. Dünya Savaşı’na kadar Rumen petrollerinin yegâne sahibi ve hâkimi oldular. 2. Dünya Savaşı’nda bu hâkimiyet yine durmaksızın el değiştirecekti.</span></p>
				<p class="arabaslik" id="toc_marker-3-3">HAREKET ORDUSU’NU HAREKETE GEÇİREN GÜÇ: PETROL</p>
				<p class="duzyazison-1"><span class="char-style-override-9">Sultan 2. Abdülhamit Han, Osmanlı İmparatorluğu tahtına oturmadan 20 yıl önce (1857) Galiçya’da çıkan petrol üzerine Avrupa devletlerinin giriştikleri rekabet ve savaş, Osmanlı Devleti’nin bütün topraklarına yayılmıştı. 2. Abdülhamit, Osmanlı topraklarında petrol yüzünden istihbaratçıların kıyasıya kapıştığı bir ortamda tahta geçti. </span></p>
				<p class="duzyazison-1"><span class="char-style-override-9">Tahta geçer geçmez İngilizler, Adana-Mersin Demiryolu imtiyazın aldılar. İngilizlerin tazyikleri üzerine bu imtiyazı veren Abdülhamit Han, durumu dengelemek için Almanlara Bağdat Demiryolu imtiyazını verdi. Sultan Abdülaziz döneminden itibaren Mezopotamya havzasında imtiyazlar elde etmek isteyen petrolcüler, Abdülhamit Han’ın bu siyasi oyunu ile karşı karşıya geldiler.</span></p>
				<p class="duzyazison-1"><span class="char-style-override-9">1886 yılında Almanlarla yapılan Bağdat Demiryolu Anlaşması üzerine İngiliz, Rus ve Fransız istihbaratçılarının bölgede giriştikleri komplo, siyasi buhran ve otoriteyi yıkma eylemlerinin arkasında Musul ve Kerkük yöresinde bulunan petrolün sebep olduğunu öğrenir öğrenmez 1890 yılında derhal bir “irade-i seniye” çıkararak petrol bulunan bölgeyi “memalik-i şahane” (padişah mülkü) olarak ilan.</span></p>
				<p class="duzyazison-1"><span class="char-style-override-9">Böylece petrol bölgesini garantiye alıyordu. Ancak petrol tröstleri “Hakan’a gerekli dersi vermeye” kararlıydılar. Birden Bosna Hersek’ten Yemen’e kadar Osmanlı toprakları üzerinde milliyetçilik kavgaları baş gösterdi. Osmanlı topraklarındaki milliyetçilik olaylarını başlatan, direkt devlete karşı silahlı eyleme girişenlerin Türk olmaları ayrıca dikkat çekiciydi. Fransa’da üslenen Jön Türkler, Balkanlar, Arap Yarımadası ve Anadolu’daki ayrılıkçı hareketin öncüleri ve teşvikçileri idiler. Ve bunu Türk devleti olan Osmanlı’ya karşı yapıyorlardı.</span></p>
				<p class="duzyazison-1"><span class="char-style-override-9">İngilizler aynı tarihte Amerikalılarla da Çin ve Uzak Asya’da petrol savaşma girişmişlerdi. Gerçi büyük mücadeleler sonucu Amerikalıları Çin pazarından sökmeyi başarmışlardı. Ancak Avrupa ve Ortadoğu’da rakipleri Almanlarla Fransızlardı ve bu iki ülke de kendileri gibi coğrafi ve askeri güç olarak bölgeye yakındılar. İngilizler, askeri alanda sıkıştıklarında klasik metotlarına başvuruyorlardı: Diplomasi.</span></p>
				<p class="duzyazison-1"><span class="char-style-override-9">Derhal İstanbul’a en mahir ajan-diplomatların gönderiyorlardı. 1896 yılında Royal Dutch-Shell’in, yani Deterding’in has adamlarından olan Philip Currie, “Sir” unvanı ile İstanbul’a Büyükelçi olarak atanır atanmaz Padişah’ı sıkıştırmaya başlıyordu. Almanlar da bu rekabette geri kalmadılar. Kayzer Wilhelm’in yakınlarında bulunmuş, uzun süre Alman istihbaratının beyin takımında görev almış Von Wangenheim’i Elçi olarak tayin ediyor ve Babı Âli’ye baskı yapmasını istiyorlardı. Yapılan çifte tazyik, Osmanlı padişahını daha da taktik ve stratejik davranmaya zorluyordu.</span></p>
				<p class="duzyazison-1"><span class="char-style-override-9">İngilizler, istedikleri petrol imtiyazını elde edemeyince, basit bir bahane ile Akabe Körfezi’ne çıkarma yaptılar. Bunun üzerine Abdülhamit Almanların bölgedeki imtiyazlarını arttırıp Hicaz Demiryolu işini de Almanlara verdi. Alman donanması Akabe limanına dümen kırdı.</span></p>
				<p class="duzyazison-1"><span class="char-style-override-9">Alman donanmasını Akabe limanında gören İngilizler derhal işgali kaldırdılar. Abdülhamit, İngilizlerin Akabe’den çekilmeleriyle yetinmedi. Mısır konusunda İngilizlerin taraf olmayacaklarına dair yazılı teminat aldı. Almanlar, petrole sahip olma hırsı ile Abdülhamit’in verdiği şartlı imtiyazları kabul etmekle hata ettiklerini sonradan anlayacaklardı. Çünkü bu demiryolu inşası için gerekli finansman ve teknik donanım için öngörülen süre içinde Almanların yerine getirmesi imkânsızdı. Almanlar verilen süre içerisinde taahhütlerini yerine getiremeyince Abdülhamit, imtiyazları geri aldı.</span></p>
				<p class="duzyazison-1"><span class="char-style-override-9">Abdülhamit Han’ın bu taktiği ile Akabe, Mısır ve Musul sorunu devleti hiçbir masrafa sokmadan halledilmişti. Ancak Almanlar Musul petrollerinden vazgeçecek gibi değillerdi. O güne kadar Musul ve Hicaz petrollerine konmak için petrol lafını ağızlarına hiç almayan Almanlar ve İngilizler, Akabe Körfezi’nde Abdülhamit Han’ın oyununa geldikten sonra ilk kez “kirli su”nun adını anacaklardı.</span></p>
				<p class="duzyazison-1"><span class="char-style-override-9">Alman elçisi Wahgenhaim, Abdülhamit Han ile yaptığı görüşmede diplomasi kurallarını ve müttefik ülke hukukunu çiğneyen bir üslupla petrol imtiyazını istiyordu:</span></p>
				<p class="duzyazison-1"><span class="char-style-override-9">“Almanya İmparatorluğu, Osmanlı İmparatorluğu ile yaptığı bütün anlaşmaları harfiyen uygulama kararındadır. Fakat Alman İmparatorluğu’nun bu kararını tatbik etmek için ileri sürdüğü talepler vardır ve bu taleplerden biri, Musul petrol havzası içinde imtiyaz almaktır.”</span></p>
				<p class="duzyazison-1"><span class="char-style-override-9">Padişah, Almanların bu nezaket dışı tekliflerini geri çevirince, petrol savaşları bu sefer şiddetli bir şekilde Balkanlar’a sıçradı. Almanlar, Padişah’tan umudu kesince, askeri eğitim ve sistemde Prusya Ekolü’ne hayran olan Enver Paşa üzerine yoğunlaştılar. Fransızların yönlendirdiği Jön Türk hareketinden doğan İttihat Terakki Cemiyeti, kısa bir süre sonra Almanların kontrolüne girdi. Enver Paşa ve arkadaşları artık Babı Âli’den çok Berlin’den gelen haberlerle ilgileniyorlardı. İngilizler, cemiyetin (İttihat Terakki) Almanların kontrolüne girmesinden rahatsız olmuş ve bu cemiyetin içerisine Royal Dutch-Shell’in adamlarından ajan Sidney Leyi ile Ravlineson’ı sokmaya çalışıyorlardı.</span></p>
				<p class="duzyazison-1"><span class="char-style-override-9">Reyi ismi, o günlerde Avrupa’nın her tarafında ilgili çevrelerce aşina idi. Ancak Ravlineson ismini kimse tanımıyordu. Yıllar sonra bu isim Anadolu’da başlatılan Kurtuluş Savaşı’nın kurmay kadrosu çevresinde görülecekti. Kaymakam rütbesi ile şarkta dolaşan Ravlineson, Mustafa Kemal ve Kazım Karabekir paşalarla sıklıkla görüşen biri haline gelecekti.</span></p>
				<p class="duzyazison-1"><span class="char-style-override-9">İttihat ve Terakki Partisi, dışarıdan böylesine sıkıştırılan Padişah’a karşı ayaklanma hazırlıklarına hız verdi ve 30 yılı aşkın süredir topraklarındaki petrolden bir damlayı dahi kaptırmayan ihtiyar Sultan’ı tahtından etme ortamı hazırlanmıştı. Bulgar, Rum, Sırp, Makedon, Arnavutların büyük bir yekûnunu oluşturduğu Hareket Ordusu (3. Ordu) İstanbul’u girerek padişahı tahttan indirip yönetimi ele geçirdi. </span></p>
				<p class="duzyazison-1"><span class="char-style-override-9">İttihat Terakki yönetime gelir gelmez ilk büyük hatayı yapacaktı. 24 Temmuz 1324 yılında çıkardığı bir kanunla Padişah’ın Musul-Kerkük toprakları hakkındaki irade-i seniyesini iptal ettiğini ve bu yöre topraklarının Ticaret ve Ziraat Nezareti’ne intikal ettiğini duyuruyordu.</span></p>
				<p class="duzyazison-1"><span class="char-style-override-9">İttihatçıların bu kanundan hemen sonra Balkanlar bir ateş topuna döndü. İsyanların ardı arkası kesilmedi. Yüzyıllardır bölgede yerleşik bulunan Türklerden 100.000’den fazlası katledildi, geriye kalanı sürgüne gönderildi. İttihat Terakki rejimi Balkan Harbi ve onun doğurdukları meselelerle ilgilenirken petrol devi ülkeler Osmanlı toprakları ve sularında karşı karşıya geliyorlardı.</span></p>
				<p class="duzyazison-1"><span class="char-style-override-9">İttihat ve Terakki yönetiminin Musul-Kerkük toprakları hakkındaki kararları İngilizleri harekete geçirmiş ve General Townsend komutasındaki 45.000 kişilik İngiliz ordusu hızla Irak topraklarında ilerlemeye başlamıştı. Ancak Townsend ve petrolcülerin beklemediği bir olay meydana geldi. Yorgun Osmanlı ordusu Ali İhsan (Sabis) Paşa komutasında, üstün teknolojiye sahip işgal ordusunu Kut ul Ammare’de esir aldı. İngilizler, silahlı kuvvetlerle baş edemedikleri Osmanlı Devleti’ni, kurdukları mükemmel ajanlık örgütü ile dize getireceklerdi.</span></p>
				<p class="duzyazison-1"><span class="char-style-override-9">Bayan Gertrud Bell ve Lawrence öncülüğündeki İngiliz ajanları, başta Mekke Şerifi Hüseyin olmak üzere tüm Arap şeyhlerini Osmanlı aleyhine kışkırtıyor ve istediklerini elde ediyorlardı. Gerçi İngilizler henüz 1. Dünya Savaşı başlangıcında Musul petrollerini garantiye almışlardı.</span></p>
				<p class="duzyazison-1"><span class="char-style-override-9">Osmanlı’nın Londra’daki elçisi aracılığı ile İttihat ve Terakki hükümetini sıkıştırıyor ve İttihatçılar da buna boyun eğiyorlardı. İngilizler, klasik şantaj yolu ile (Osmanlı devletine ait ve bedelleri tamamen ödenmiş olan Reşadiye ve Fatih zırhlılarını zapt etmişlerdi) Osmanlı Hükümeti’ni müzakere masasına oturtmuştu. İngilizler, şantajlarında o kadar ciddi idiler ki, Rauf Bey (Orbay) başkanlığında İngiltere’ye gemileri teslim almak üzere giden Türk heyetini geri çevirmişlerdi.</span></p>
				<p class="duzyazison-1"><span class="char-style-override-9">İttihatçılar çaresiz, 10 Mart 1914 yılında, Maliye Nazırı Cavit Bey başkanlığındaki bir heyetle İngilizlerle müzakere masasına oturuyorlardı. Cavit Bey, Londra’ya giderken yanma Duyun-u Umumiye’de önemli bir mevkie sahip ve Ermeni hanedanına mensup Klaust Gülbenkyan’ı da almıştı.</span></p>
				<p class="duzyazison-1"><span class="char-style-override-9">Londra’da müzakereler devam ederken, İstanbul’dan, Sadrazam Said Halim Paşa’dan gelen bir telgraf üzerine Cavit Bey apar topar İstanbul’a dönecekti. Cavit Bey, İstanbul’a dönerken yerine Gülbenkyan’ı “tam yetki ile” vekil bırakıp gidiyordu. Bu da İngilizler için paha biçilmez bir fırsattı. Çünkü savaşın çıkacağını ve Enver Paşa’nın Almanlarla ittifak edeceğini aylar öncesinden haber almış, müzakereler sırasında Gülbenkyan’a çok küçük imtiyazlar vererek bir an önce anlaşmayı bitirmeye çalışıyorlardı. Bu müzakereler sırasında dikkati çeken en önemli bir olay da şudur:</span></p>
				<p class="duzyazison-1"><span class="char-style-override-9">Almanlar, kendilerinin tasarladıkları 1. Dünya Savaşı’nda Osmanlı Devleti ile ittifak kurarlarken, diğer yandan da petrol için İngilizlerle anlaşma yoluna giderek Osmanlı’yı arkadan bıçakladılar. İngiliz-Alman ortaklığı ile kurulan petrol şirketinin adı da ilginçti: The Turkish Petroleum Company Limited.</span></p>
				<p class="arabaslik" id="toc_marker-3-4">ORTADOĞU’DA KAN İLE PETROL BİRLİKTE AKTI</p>
				<p class="duzyazison-1"><span class="char-style-override-9">Londra’da Gülbenkyan’ın Osmanlı menfaatlerini sattığı anlaşmadan 11 gün sonra, The Turkish Petroleum, 30 Mart 1914 tarihinde Osmanlı İmparatorluğu Ticaret ve Ziraat Nezareti’ne başvurarak bütün Irak’ı kapsayan petrol imtiyazı talebinde bulundu. Şaşkına dönen İttihat ve Terakki yönetimi, anlaşmayı görünce, bu talebe boyun eğip imtiyazı verdi ve böylece İngilizler, bir daha çıkmamak üzere Irak petrol alanlarına oturdular. Fransızlar bu durumdan istifade ederek 1917 yılında İngilizlere tazyikler yaparak Irak petrollerine ortak olmak istedi. Ancak Irak toprakları ikiye bölünerek (Suriye) Fransa’ya sadece bu bölgedeki petrolden The Iraq Petroleum şirketi aracılığı ile bir kısım imtiyaz verildi.</span></p>
				<p class="duzyazison-1"><span class="char-style-override-9">Bununla yetinmeyen petrolcüler Arap petrolleri üzerinde çatışmaya girdiler. Arap şeyhleri, İngilizlerin altın ve vaatlerine kanarak dindaşları olan Osmanlı askerlerini sırtından hançerledikten kısa bir süre sonra, büyük güçlerin çıkarları için birbirlerinin kanını akıtmaya başladılar.</span></p>
				<p class="duzyazison-1"><span class="char-style-override-9">İngilizlerle Amerikan petrol şirketlerinin kavgası Arapların kanı akıtılarak yürütülüyordu. İbni Suud ile Faysal’ın orduları birbirlerini kırarken ortada görünürde hiçbir sebep yoktu. Oysa gerçekte Standard Oil ile İngiliz petrol şirketlerinin çatışması vardı. On binlerce Arap kanı aktıktan sonra Standard Oil Company of California ile Suud bin Abdülaziz, Mayıs 1933’te bir anlaşmaya gidiyor ve Standard bu anlaşma ile Suudi Arabistan’ın doğusundaki petrollerin tümüne sahip oluyordu.</span></p>
				<p class="duzyazison-1"><span class="char-style-override-9">Amerikalıların bu atağına karşı İngilizler de atağa geçiyor ve aynı yıl içerisinde Suud bin Abdülaziz ile Kızıl Deniz sahillerine kadar 60 yıllık bir petrol anlaşması imzalıyorlardı. Bu anlaşma 1993’te bitecekti. Ne var ki 1990’da Saddam kışkırtılarak Kuveyt işgal ettirilecek ve akabinde de İngilizlerle Amerikalılar 1991’de bir daha çıkmamak üzere Arap Yarımadası’na yerleşeceklerdi. Körfez Savaşı’nın, 1933’te yapılan petrol anlaşmasının bitimine 2 yıl kala başlaması bir tesadüfî değildir. Çünkü bu savaş sonrası hem İngilizler hem de Amerikalılar, Hicaz Yarımadası’nın petrollerinin neredeyse tümünün imtiyazını alacaklardı. Suud petrollerinin yüzde 50’sini, Kuveyt petrollerinin de yüzde 70’ini inhisarına alan Amerikan-İngiliz ortaklığı, diğer Körfez ülkelerini de koruma bahanesi ile petrollerine yüzde 25-35 arasındaki oranlarda ortak oldular.</span></p>
				<p class="duzyazison-1"><span class="char-style-override-9">Körfez Harbi’nde aradığını bulamayan Fransa ve Almanya, ABD ambargosuna rağmen, “Yeni Dünya Düzeni’nin asi cüppeli çocuğu mollalarla” ikili anlaşmalar yaparak ticari işbirliklerini geliştiriyorlardı. Bununla da yetinmeyen Fransa, ülkesindeki güçlü Yahudi lobisine rağmen Filistin sorunu konusunda Arafat yönetiminden yana tavır almış ve İsrail’in bütün engellemelerine rağmen, Filistin’i Devlet Başkanı düzeyinde ziyaret ederek “onurlandırmıştı”. Almanlar da İran ile olan ticari ilişkilerinin hacmini iki katına çıkararak 10 milyar dolar seviyesini geçiyorlardı.</span></p>
				<p class="arabaslik" id="toc_marker-3-5">VENEZÜELLA PETROL SAVAŞI</p>
				<p class="duzyazison-1"><span class="char-style-override-9">Yüzyılın başında nüfusu 12.000 civarında ve Hollanda mülkiyeti olan bu adacık, Deterding tarafından yüzyılın başında gizliden satın alınmış ama bu satış açıklanmamıştı. Panama Kanalı’nın burnunun dibinde olan bu adacık ülkeye birden İngiliz gemileri akın edince Amerikan Hükümeti olayın farkına varacaktı ama iş işten geçmiş oluyordu. Royal Shell, adayı baştanbaşa bir şantiye haline çevirecek ve bu inşaatların petrol rafinerileri olduğu anlaşılacaktı.</span></p>
				<p class="duzyazison-1"><span class="char-style-override-9">Bunun üzerine Amerika, Hollanda’ya sert bir protesto verdi. Ne var ki Hollanda Hükümeti bu protestoya aldırış bile etmeyecekti. Diplomasi çevreleri küçücük Hollanda’nın Amerika’ya aldırış etmemesini anlamaya çalışırlarken, bu ülkenin arkasında İngiltere’nin varlığını göreceklerdi.</span></p>
				<p class="duzyazison-1"><span class="char-style-override-9">Curzao Adası üzerinde kurulu bulunan Venezüella, 20. Yüzyıl’ın ilk çeyreğine kadar Hollanda’nın mülkiyeti altında bulunmaktaydı. Dünyanın en kaliteli petrolünün burada olduğu ortaya çıkınca, İngilizler, Deterding eli ile bu ülkede Albay Gomez başkanlığında bir askeri darbe gerçekleştirerek hükümetin kontrolünü ele geçirdiler.</span></p>
				<p class="duzyazison-1"><span class="char-style-override-9">Gomez, göreve gelir gelmez Amerikalıların petrol imtiyazlarını iptal edince, Amerikan donanması Venezüella açıklarında demirledi. Albay Gomez bu tehdide aldırış dahi etmedi. Bunun üzerine Amerikan Hükümeti, birkaç defa karşı darbe girişiminde bulunacak ancak hiç birinde muvaffak olmayacaktı.</span></p>
				<p class="duzyazison-1"><span class="char-style-override-9">Bunun üzerine sterline karşı dolar savaşı açtılar. Sterlin ve dolar savaşı tüm hızı ile devam ederken, bir yandan da Afrika’nın muhtelif ülkelerinden getirilen zenci işçiler arasında isyan havası estirdiler. Rafael Urbina adlı bir işçi ile anlaşan CIA, adanın her tarafı Hollanda donanması tarafından korunmasına rağmen peyderpey binlerce silah sokup darbe girişimini başlattı. Ancak yine istediklerini elde edemedi. Binlerce insan ölmüş, Dolar, sterline karşı savaşı kaybetmiş ve Amerika hala Venezüella’da yenilgiyi kabullenmemişti.</span></p>
				<p class="duzyazison-1"><span class="char-style-override-9">Standard Oil için 1923 tam bir felaketler yılı idi. Ortadoğu ve Avrupa’da istediğini elde edememiş, Asya’dan neredeyse tamamen kovulmuş ve en son olarak kendi evinde, burnunun dibinde, Venezüella’daki tüm menfaatlerinden oluyordu. Bu da yetmemiş gibi, Amerikan Başkanlığı yanı sıra Standard’ın uluslar arası menfaatlerini korumayı birincil vazife gören Başkan Harding tuhaf bir biçimde ölmüştü.</span></p>
				<p class="arabaslik" id="toc_marker-3-6">ABD BAŞKANI’NIN ÖLDÜRÜLMESİ VE 1933 KRİZİ</p>
				<p class="duzyazison-1"><span class="char-style-override-9">ABD’de 1920 yılında yapılan seçimlerde Standard Oil yani Rockefeller, Cumhuriyetçilerin tüm seçim masraflarını üstlenmiş ve Harding’in Başkan olmasını sağlamıştı. Harding, koltuğuna oturur oturmaz Standard Oil’in en önemli ismi olan Hugheus’u Dışişleri Müsteşarlığına tayin etti. Böylece, Amerikan dış politikası Standard’ın yani Rockefeller’ın çıkarları doğrultusunda belirlenecekti.</span></p>
				<p class="duzyazison-1"><span class="char-style-override-9">Rockefeller’ın Başkan’ın önüne geçip Dış İşleri’ne direkt talimatlar vermesinin yanı sıra Amerikan bankacılık sektöründe hâkimiyet kurma çabalan üzerine Beyaz Saray ile Standard’ın arası yavaş yavaş soğumaya başlayacaktı. Beyaz Saray, Başkan Harding’i “Standarda karşı eyleme” yöneltince, farkında olmadan Başkan’ın sonunu hazırlayacaktı. Beyaz Saray’ın yeni stratejisi, ABD’yi İngiltere ve Avrupa ile çıkar ortaklığına dayalı dostane ilişkileri kurması, Rockefeller’ın çıkar zincirini kırması demekti.</span></p>
				<p class="duzyazison-1"><span class="char-style-override-9">Başkan, Beyaz Saray’ın görüşleri doğrultusunda hareket edince birden etrafındaki en yakın dostları onu yalnız bıraktılar. Ülkenin yerel ve ulusal tüm basını neredeyse Başkan’a düşman kesilmişti. Medyanın yönlendirmesi ile halk Başkan’a adeta düşmandı. Bu hal öyle bir raddeye geldi ki Başkan Harding, Washington’da oturamaz duruma geldi.</span></p>
				<p class="duzyazison-1"><span class="char-style-override-9">Standard Oil bununla da yetinmeyecekti. Başkan Harding, bir müddet dinlenmek için bütün devlet yetkililerinden gizlediği “inzivaya çekilme” olayından sadece Senato Üyesi Daughtery haberdardı. Daughtery, aynı zamanda Rockefeller’ın en has ve gizli adamlarından biri idi. Başkan Harding ortadan kaybolmasından iki gün sonra, Amerikan basını Başkan’ın ülkenin kuzeyinde dinlenirken zehirli bir böcek tarafından ısırılarak öldürüldüğünü dünyaya duyurdu. Başkan zehirlendiğinde yanında Daughtery’nin olması hiç dikkat çekmedi.</span></p>
				<p class="duzyazison-1"><span class="char-style-override-9">Beyaz Saray ve basının yönlendirmesi ile Amerikan halkı başkanlarının ölümünü “normal” karşılamışlardı. Ancak Başkan’ın eşi Bayan Harding bir basın toplantısı düzenleyerek kocasının böcek tarafından zehirlenmediğini, kendi çıkarlarına alet etmek isteyen şirketler tarafından öldürüldüğünü iddia edecekti. Standard’ın kontrolünde olan Amerikan medyası, Bayan Harding’in basın toplantısını neredeyse görmezlikten geldi.</span></p>
				<p class="duzyazison-1"><span class="char-style-override-9">Başkan’ın öldürülmesinden sonra ABD bankacılık sisteminin en büyük patronu John Pierpont Morgan, Rockefeller’ın isteklerine boyun eğip ortaklığını kabul etti. Böylece Rockefeller istediği gibi dünya ekonomisi ile oynayacaktı. Ortaklıktan kısa bir süre sonra Rockefeller, yani Standard Oil, dolar’ın değeri ile oynamaya başladı. Doların gücünü zayıflatarak böylece dünyaya sattığı petrolün fiyatını ucuzlattı.</span></p>
				<p class="duzyazison-1"><span class="char-style-override-9">İngilizler ise petrolü Hollanda Florini üzerinden satıyordu. Standard’ın dolar ile oynamasından sonra Royal Shell, yani İngilizler pazarlarını kaptırmaya başladılar. İngilizler de karşı atağa geçince, dünyaca ünlü 1933 Ekonomi Krizi baş gösterdi. Milyonlarca insan işsiz kalırken, on binlercesi intihar etti. Ekonomik bunalım birçok ülkede yönetim değişikliğine sebep oldu.</span></p>
				<p class="duzyazison-1"><span class="char-style-override-9">“Güneşi batmayan imparatorluk” olan İngiliz Krallığı yavaş yavaş çökmenin eşiğine geldi. Bunun üzerine İngiliz İstihbarat Servisi devreye girerek Morgan ile Rockefeller’ın arasını açmayı başardı. Morgan Rockefeller’dan desteğini çekince dolar-florin rekabeti durdu ve dünya ekonomik krizden kurtuldu.</span></p>
				<p class="duzyazison-1"><span class="char-style-override-9">Bu rekabetle ABD, deniz hâkimiyeti olmadan petrole hâkim olamayacağını anladı ve Rockefeller yeni Başkan Roosvelt’in yanına yerleştirmeyi başardığı adamlarından Svansson, Deniz Müsteşarlığına getirildi. Svansson bir fizibilite raporu hazırlayarak Senato’dan geçirmeyi başardı.</span></p>
				<p class="duzyazison-1"><span class="char-style-override-9">Rapora göre ABD, 35 tane muhtelif çaplarda savaş gemisi üretecek ve bu gemiler sürekli denizlerde dolaşacaklardı. Svansson, konu ile ilgili Senato’da yaptığı konuşmada “Bu gemiler dünyada bir eşi daha bulunmayan bir donanmanın başlangıcını temin edecek ve Amerika denizlere hâkim olacaktır!” diyerek ABD’nin dolayısıyla Rockefeller’ın deniz hâkimiyetinin ilk adımını açıkladı.</span></p>
				<p class="duzyazison-1"><span class="char-style-override-9">O günkü istatistiklere göre ABD’nin 18’i birinci sınıf olmak üzere toplam 81 harp gemisine karşılık, İngilizlerin 80’ini birinci sınıf 581, Fransa’nın 50’si birinci sınıf 403 harp gemisi, Rusya’nın 40’ı birinci sınıf 286, Almanya’nın 28’i birinci sınıf toplam 216 savaş gemisi vardı.</span></p>
				<p class="arabaslik" id="toc_marker-3-7">PANAMA, MEKSİKA VE LATİN AMERİKA’DAKİ PETROL SAVAŞLARI</p>
				<p class="duzyazison-1"><span class="char-style-override-9">Kolombiya 20. Yüzyıl’ın başından bu yana iç istikrar sağlamayan ülkelerin başında geliyordu. Hükümet, rejim, yönetim şekli değişmesine rağmen hiçbir zaman iç barış ve güvenliği sağlayamadı. Kolombiya’nın bir asrı aşkın süredir iç savaş yaşamasının esas sebebi, İngiliz Petrol tröstü Royal Shell ve İngiliz Entelliagance Service’in 1926 yılında Panama ve etrafında yaptıkları araştırmaya dayanıyor. Deterding’in adamları ve İngiliz istihbaratçılarının yaptıkları arkeolojik çalışmalar sonucunda Latin Amerika’da yer altı ve yer üstü kaynakları bakımından en zengin ülke olduğunu ortaya çıkardılar.</span></p>
				<p class="duzyazison-1"><span class="char-style-override-9">İngilizlerin Kolombiya’ya ilgi göstermesi üzerine Rockefeller da Kolombiya’ya üs kurmaya çalıştı. Ancak Deterding burada da galip geldi ve Kolombiya petrollerinin imtiyazını aldı. Bunun üzerine ABD, ajanları marifetiyle sürekli olarak ülkeyi kaos ve iç bunalıma sürüklediler.</span></p>
				<p class="duzyazison-1"><span class="char-style-override-9">CIA’nin Kolombiya’da estirdiği kaos ve ihtilal rüzgârları öyle bir hale geldi ki, sosyalistlerin meşru hükümete karşı isyanlarını maddi ve silah olarak finanse etti.</span></p>
				<p class="duzyazison-1"><span class="char-style-override-9">Bunun üzerine İngiliz İstihbarat Servisi, Deterding’in has adamlarından ve lakabı “ihtilalcı” olan Pearson vasıtasıyla Bogotha öncülüğünde faşist darbe yaptırmış ve yarım yüzyılı bulacak yeni bir iç savaşı başlatmıştı. İngilizler, Bogotha’yı koltuğa oturtur oturtmaz, 66 yıllık bir petrol imtiyazı anlaşması yaptılar.</span></p>
				<p class="duzyazison-1"><span class="char-style-override-9">Geçtiğimiz yıllarda Kolombiya’da Medelin Ailesi, Solcu gerillalar ve CIA, FBI, MI5’in militer kanatları ile Kolombiya hükümetinin arasında iki cephe halinde çıkan büyük iç savaşın, İngiliz petrol imtiyazı süresinin bitimine yaklaşık 7 yıl kala başlaması oldukça dikkat çekicidir. Bunun üzerine İngiltere ve Amerika, “iç güvenliği sağlamak şartı ile” Kolombiya hükümeti ile yeni bir petrol imtiyaz anlaşması yaptılar.</span></p>
				<p class="duzyazison-1"><span class="char-style-override-9">ABD, İngilizlerin Kolombiya petrollerinin imtiyazını ellerinden çıkaramaya çalışınca, İngiliz İstihbarat servisi ABD’nin burnun dibinde sosyalist devrimler gerçekleştirmeye çalıştı. İngiliz ajanlar Meksika ve Nikaragua’yı merkez üs seçerek bu ülkelerde sosyalist devrimlerin fitilini ateşledi.</span></p>
				<p class="duzyazison-1"><span class="char-style-override-9">ABD, komşu topraklarında gerçekleşmekte olan bu “devrimlere” sessiz kalamazdı ve Derhal Hava Kuvvetlerini harekete geçirdi. Uçaklar Nikaragualıların üzerine bombalar ve mitralyözlerle ölüm yağdırmaya başladı. Diğer taraftan CIA adı geçen iki ülkede bir kısım işbirlikçileri yanına alarak iç savaşın şiddetini arttırdı. Amerika, Meksika ve Nikaragua’daki “sosyalist” devrimlerle uğraşırken, İngiltere, Kolombiya’da Bogotha yönetimi ile 50 yıllık yeni bir petrol imtiyazı anlaşması imzalıyordu.</span></p>
				<p class="duzyazison-1"><span class="char-style-override-9">ABD Meksika’da Sosyalist darbeyi engellemesine rağmen petrol savaşındaki cepheyi kaybetti ve Royal Shell’in adamları Meksika Hükümeti ile petrol imtiyazı anlaşması imzaladılar.</span></p>
				<p class="arabaslik" id="toc_marker-3-8">HİTLER SAHNEDE</p>
				<p class="duzyazison-1"><span class="char-style-override-9">İngilizler, Latin Amerika’da uzaklık dolayısıyla oldukça zor durumda idiler. ABD’nin gücünü kırmak için ona karşı ikinci bir cephe açmaya karar verdiler. Deterding, bu cephe için en güçlü ülkeyi Almanya olarak görmüştü. Ne var ki Alman Hükümeti 1. Dünya Savaşı’nın ağır faturasını ödemiş ve yeni bir maceraya girmeyi kabullenmiyordu. Bunun üzerine Shell ajanları Nasyonal Sosyalist Parti’de kendileri için biçilmiş bir kaftan gördüler. Bu kaftanın adı, Adolf Hitler’di.</span></p>
				<p class="duzyazison-1"><span class="char-style-override-9">Deterding’in finansal destekleri ile Adolf Hitler kısa zamanda parti içinde yıldızı parlayarak Başkanlık koltuğuna oturmuş ve yapılan ilk seçimlerde ülkenin kaderine hâkim olmuştu. Hitler, yeniden “Alman Ruhunu” canlandırmak için dünyaya meydan okuyarak petrol savaşlarında taraf olduğunu belirterek Latin Amerika’da ABD’ye karşı rekabete girişecekti.</span></p>
				<p class="duzyazison-1"><span class="char-style-override-9">Deterding, nihayet istediğine kavuşmuş, ABD’ye karşı ikinci bir cephe açılmış oluyordu. Hitler’in İstihbarat Servisi’nin Başkanı Albay Nikolayi’nin ajanları başka Meksika olmak üzere Nikaragua, Panama, Kolombiya’da Amerikan petrol tröstüne karşı savaşa girişeceklerdi.</span></p>
				<p class="duzyazison-1"><span class="char-style-override-9">İngilizlerden aldığı destekle Hitler, Avrupa’daki küçük devletçikleri yutmuş ve Romanya’daki Amerikan petrol imtiyazlarına el koydu. Hatta 1. Dünya Harbi’nin başladığı ve Fransa’nın Almanya tarafından saf dışı bırakıldığı 1941 yılına kadar İngiliz İstihbarat Servisi’nin mülkiyeti olan Royal Dutch Shell, Hitler ve ordularını maddi finansla destekleyecekti. Aynı Deterding, Hitler’in büyüyüp tehlikeli güç haline gelmesinden sonra Sovyet Rusya’ya, yani Stalin’e maddi destek sağlayacaktı.</span></p>
				<p class="duzyazison-1"><span class="char-style-override-9">Hitler’in mucizeci Maliyecisi Doktor Sacht, ABD-İngiltere kapışmasından bunalmış Meksika Cumhurbaşkanı Cardenas ile irtibat kurmuş ve ABD ile peyklerinin ambargosu altında olan bu ülkeye ticari işbirliği teklifleri sunarak rahat bir nefes almasını sağlamıştı. Sacht’ın açtığı kapı ile Meksika petrolünü satma imkânını bulmaktan da öte Almanya’nın müttefiki olan İtalya ve Japonya ile askeri, sınaî ve ticari anlaşmalar yapmıştı. Cardenas, bu ülkelerden alacağı mal ve hizmetler karşılığında petrol satacaktı. Almanya’nın Meksika petrollerine bu kadar nüfuz etmesi Deterding’in de işine geliyordu. Sonuçta Standard’ın karşısında ikinci bir cephe açılmış olacak ve gücü ikiye bölünecekti.</span></p>
				<p class="duzyazison-1"><span class="char-style-override-9">Deterding, Almanları Meksika petrolleri üzerine salarken, Alman petrol şirketinde canhıraş çalışan bir isim öne çıkıyordu: Mr. Devies. Hitler iktidarında ve onun iktidarını güçlü kılmak için çalışan Devies’in Yahudi olması hiç önemli değildi. Yıllar sonra ortaya çıkan belgelere göre Devies, Deterding tarafından Alman petrol şirketine yerleştirilmişti.</span></p>
				<p class="duzyazison-1"><span class="char-style-override-9">Almanya, Rusların kontrolünde bulunan Kafkas petrollerine hâkim olabilmek için, Stalin’le yaptığı anlaşmanın mürekkebi kurumadan bu ülkeye saldıracaktı. Alman orduları Rusya’nın içlerine doğru hızla ilerliyorlardı.</span></p>
				<p class="duzyazison-1"><span class="char-style-override-9">Ancak piyadenin bu hızlı ilerleyişine motorlu araçlar yetişemiyordu. Çünkü motorlu araçların yürüyebilmesi için akaryakıta ihtiyaç vardı. Hitler’in kurmayları ve ekonomi uzmanları yaptıkları uzun çalışmalar sonucunda Kafkas petrollerini ele geçirebilmek için Balu Operasyonu adıyla büyük bir taarruz planı hazırladılar.</span></p>
				<p class="duzyazison-1"><span class="char-style-override-9">SS istihbaratçıların da aldıkları istihbarata göre Ruslar, Kafkas petrollerini korumak için son yedeklerini bu bilgeye konuşlandırmıştı. Almanlar, taarruza başlamadan önce Teknik Petrol Tugayı kurup hücuma geçeceklerdi. Plana göre temel hedef Kafkasya petrol yatakları olup, akabinde İran, Irak petrolleri ve son istasyon ise Hindistan olacaktı. Böylece güney Asya’daki petrollere de el konulacaktı.</span></p>
				<p class="duzyazison-1"><span class="char-style-override-9">9 Ağustos 1942’de Almanlar, Kafkas petrollerini işgal için bu bölgenin en batısında bulunan Maikop’a saldırıp işgal edeceklerdi. Ancak Führer orduları o kadar yıkıcı bir işgal taarruzu yapmışlardı ki Maikop’taki petrol üretim tesislerini yerle bir etmişlerdi. Bu da Alman motorlu birliklerinin ilerleme hızını yavaşlattı. Almanlar, yakıt sıkıntısına rağmen ilerlemelerine devam edeceklerdi.</span></p>
				<p class="duzyazison-1"><span class="char-style-override-9">Çok geçmeden Avrupa’nın en yüksek zirvesi olan Elbrus Dağlarına bayraklarını dikeceklerdi. Ancak burada çakılıp kalmak zorunda kalacaklardı. Çünkü ihtiyaçları olan benzinleri tükenmişti. Bunu fırsat bilen Rus birlikleri, Alman kuvvetlerini geçitlerde bloke ederek mukavemet alanlarını daraltıyorlardı. Böylece Alman birliklerinin irtibatları birbirinden kesiliyordu.</span></p>
				<p class="duzyazison-1"><span class="char-style-override-9">Balu Operasyonu amaç olarak petrol bulmayı hedeflediği halde, Alman ordularının petrolsüz kalmasına sebep oldu. Gerçi Almanlar Rus petrol depolarını ele geçirmişlerdi ancak bu hiçbir işe yaramayacaktı. Çünkü Rus tankları mazotla, Alman tankları ise benzinle çalışıyordu. Depolardaki on binlerce galonluk dizel yakıt hiçbir işe yaramıyordu. Böylece, yüzlerce kilometrelik yolu kat edip Grozny ve Bakü petrollerini işgal etmeye gelen Alman orduları, Ruslar tarafından kolayca geri püskürtülecekti.</span></p>
				<p class="duzyazison-1"><span class="char-style-override-9">Balu Operasyonu Almanların Rusya’da geri çekilmesinin başlangıcıdır aslında. Ancak Hitler’in efsanevi generali Mareşal Erich Von Manstein, Hitler’i telefonla arayarak Balu Operasyonu’ndan çekilen birliklerin kendisine verilmesi halinde Stalingrad’ı alma taahhüdünü ileri sürüyordu. Hitler, bu teklifi geri çevirerek şu tarihi sözleri söylüyordu:</span></p>
				<p class="duzyazison-1"><span class="char-style-override-9">“Tüm sorun Bakü’yü almaktır Sayın Mareşal. Bakü petrolünü ele geçirmedikçe savaşı kazanmış sayılmayız.” </span></p>
				<p class="duzyazison-1"><span class="char-style-override-9">Bu olaydan sonra Rus topraklarındaki savaş hızla Almanların aleyhine dönecek ve yenileceklerdi.</span></p>
				<p class="duzyazison-1"><span class="char-style-override-9">Almanlar yakıtsızlıktan yalnızca Rusya’da yenilmeyecek, aynı akıbeti Kuzey Afrika’nın kumları arasında da yaşayacaktı. Dünya orduları zırhlı birliklerinin gelmiş geçmiş en büyük komutanlarının başında gösterilen efsanevi General Erwin Rommel’in tank ve panzerleri de benzin yokluğundan dolayı General Montgomary’ye yenilmek zorunda kalacaktı. Ve 1943 Hitler için sonun başlangıcı olacaktı. Petrol için gidilen yerlerde, araçlarına akaryakıt bulamadıkları için yenilen Alman orduları, Hitler’in de sonunu getirecekti.</span></p>
				<p class="arabaslik" id="toc_marker-3-9">PASİFİK’TE PETROL SAVAŞI</p>
				<p class="duzyazison-1"><span class="char-style-override-9">Japonya 18 Eylül 1931 tarihinde Mançurya’da karargâh kurmuş olan Japon İmparatorluk Ordusu’nun kontrolünde olan bir demiryoluna saldırıyı bahane gösterip Çin kuvvetlerine karşı saldırıya geçti. Japonların Mançurya’daki bu hareketine dünya ülkeleri pek anlam verememişti. Çünkü Mançurya üzerinde geniş imtiyazlara sahiptiler. Ne var ki Japonların bu askeri faaliyetlerinin amacı 1930’ların sonunda anlaşılacaktı.</span></p>
				<p class="duzyazison-1"><span class="char-style-override-9">Petrolün dünyadaki yükselen değeri ile birlikte Hollanda, İngiltere ve ABD’nin Asya ve Pasifik’teki petrol gelirleri Japonya’nın iştahını kabartmış ve kendisine sürekli tehlike arz eden kuzey sınırını ve Mançurya’yı garanti altına almaya itmişti. Kuzey kesimini garantiye alan Japonya hükümeti, Shell ve Standard’ın kendi ülkelerindeki faaliyet ve imtiyazlarını öldürücü yasalar çıkardı. Londra ve Washington, Japonya’nın bu tutumuna karşı sert önlemler alma yoluna gittiler. Ancak bu hal, Tokyo’nun pek de umurunda olmadı. Tokyo, hemen burnunun dibindeki adacıklardaki petrol kuyularından fışkıran yüz binlerce dolara gözünü dikmişti.</span></p>
				<p class="duzyazison-1"><span class="char-style-override-9">Japonların bu planından haberdar olan ABD, İngiltere ve Hollanda, Pasifik’teki petrol kuyularını tahrip etme ve tamamen işlevsiz hale getirmek için fizibilite çalışmalarını başlatmıştı bile. Bununla yetinmeyen ABD, Güney Kaliforniya’da bulunan donanmasını Hawaii’deki Ohau Adası Pearl Harbor limanına taşıyarak Japonya’nın önüne set çekti. Bir yandan donanmasını nakleden ABD, diğer yandan da Japonya’ya ambargo uygulatarak köşeye sıkıştırmak istedi. </span></p>
				<p class="duzyazison-1"><span class="char-style-override-9">Japon Hükümeti, ABD’nin başını çektiği ambargoya karşı Almanya ve İtalya’nın oluşturduğu pakta girdi. Bu olay, Japonya’nın fiili olarak müttefiklere savaş ilan ettiği anlamına geliyordu. Japonya, petrol pastasından küçük pay alan müttefikleri ile birlikte ABD’ye karşı savaş hazırlıklarına başladı. Böylece burunları dibinde park eden ABD donanması, Japonların iştahını kabartıyordu.</span></p>
				<p class="duzyazison-1"><span class="char-style-override-9">Amiral Isokroku Yamamoto, Pearl Harbor limanındaki ABD donanmasına saldırı planlarını hazırlayıp üst makamlara veriyor ve planı onay görüyordu. ABD donanmasının batırılması ile birlikte Pasifik’teki petrolün kontrolü tamamen Japonların eline geçecekti.</span></p>
				<p class="duzyazison-1"><span class="char-style-override-9">Ve 8 Aralık sabahı Japon savaş uçakları Pearl Harbor’u ABD donanması için mezar yapıyordu. Ne var ki Amerikalılar bu yoğun saldırı altında uçak gemilerinin bir kısmını kurtarmayı başarmış ve karşı taarruza geçerek Japonları yenilgiye uğratmıştı. Nagazaki ve Hiroşima’ya atılan atom bombaları ile birlikte 2. Dünya Savaşı sona erdi ve petrol pastasına yeni güçlü bir ortak çıktı: Sovyet Sosyalist Cumhuriyetler Birliği.</span></p>
				<p class="arabaslik" id="toc_marker-3-10">SAVAŞ SONRASINDA YENİ ORTADOĞU DÜZENİ</p>
				<p class="duzyazison-1"><span class="char-style-override-9">Sovyetler de İngiliz, Fransız, ABD ve Almanlar gibi Ortadoğu’da toprakaltının petrolle dolu olduğunu ve tez davrananın buraya sahip olacağını biliyordu. Sovyetlerin en büyük şanssızlığı, Stalin gibi ince diplomasiden habersiz kaba bir diktatörün başlarında bulunmasıydı. Talih Ortadoğu’da treni Stalin’e kaçırtacak ve pastanın büyük payını İngilizlere verirken diğer dilimlerini de ABD ve Fransa arasında paylaştıracaktı.</span></p>
				<p class="duzyazison-1"><span class="char-style-override-9">1946 yılında ABD’nin, Standard Oil of California ve Texaco isimli petrol şirketleri ortak şirketleri olan California-Arabia Standard Oil Company (CASOC)’nin isim değişikliğini gerçekleştiriyorlardı. Böylece 20. Yüzyıl’ın son çeyreğinde dünyanın bütün mutsuz ve fakir evlerinde ortak bir isim telaffuz ediliyordu: ARAMCO.</span></p>
				<p class="duzyazison-1"><span class="char-style-override-9">ARAMCO, Ortadoğu ve hinterlandı merkez olmak üzere dünyanın siyasi haritasının oluşmasında önemli roller üstlendi. Suudi Arabistan Kralı İbni Suud’un da katkıları ile ARAMCO, yıllarca Ortadoğu’da yegâne söz sahibi oldu. Artık bölge ülkeleri Batı ile ilişkilerini bu şirket üzerinde yapıyorlardı. ARAMCO, çeyrek yüzyıl boyunca Batılı müttefiklerin Ortadoğu’daki ortak dışişleri bakanlığı gibi faaliyet gösterdi.</span></p>
				<p class="duzyazison-1"><span class="char-style-override-9">Ortadoğu petrollerinden pay almak isteyen Sovyetler Birliği, kısa adı BAAS’çılık olan ‘Arap Sosyalizmi’ darbeleri ile bölgede boy göstermeye başladı.</span></p>
				<p class="duzyazison-1"><span class="char-style-override-9">Önce Mısır’da da patlak veren askeri darbeyi Irak, Libya, Suriye, Yemen, Sudan darbeleri takip etti. Lübnan iç savaşı ve Batı’nın Ortadoğu’daki çıkarlarını korumak üzere kurulan İsrail devleti, komşu Arap ülkeleri ile sürekli savaş haline sokuldu. Bu savaş sürecinden Hüsnü Mübarek yönetimine kadar sadece Mısır’da bulunan “Sovyet Askeri Danışman” sayısı 50.000’e dayanıyordu.</span></p>
				<p class="duzyazison-1"><span class="char-style-override-9">ABD, Sovyetlerin bölge hâkimiyetini kırmak ve sürekli tehdit altında bulunan Pasifik petrollerini güven altına almak için ‘Yıldız Savaşları’ projesini ortaya atıp Rusların güçlerini bölmeyi başardılar. Rusya, bir yandan Afganistan Savaşı’nda Batı dünyası ile savaşırken bir yandan da ABD ile girdiği Yıldız Savaşları Projesi’ne o kadar yoğunlaştı ki sonunda ekonomik olarak çökme noktasına geldi.</span></p>
				<p class="duzyazison-1"><span class="char-style-override-9">Bu arada Batı Avrupa, ABD’nin İran’daki petrol imtiyazlarına konmak için İranlı yaşlı bir mollayı ülkede rejim değişikliği için harekete geçiriyorlardı. Fransa ve Almanya’nın desteklediği ihtiyar molla Humeyni’nin devrime giden yolda Sovyetler Birliği de İranlı komünistlerin en güçlü partisi olan TUDEH aracılığı ile yarım ediyordu. İhtiyar molla, ABD’yi şaşkına düşürecek bir halk hareketi ile yönetimi ele aldı. ABD’nin Tahran Büyükelçiliği binasına giren Devrim Muhafızları, burada ortaya çıkardıkları belgelerle yarım yüzyıldır ABD ve Batılıların petrol için Ortadoğu’da yaptıkları komplolar bir bir ortaya çıkardı.</span></p>
				<p class="duzyazison-1"><span class="char-style-override-9">1991 yılı Sovyet Bloğu’nun resmen çöküş yılı oldu. Sovyetler dağıldıktan sonra Kafkasya ve Ortadoğu petrolleri yeniden iştah kabartır hale geldi.</span></p>
				<p class="duzyazison-1"><span class="char-style-override-9">Dağılan Doğu Bloğu ülkelerinin enerji kaynakları bakımından önemli olan bütün ülkelerde iç savaş meydana geldi. Batı Bloğu eski Yugoslavya topraklarını kendi aralarında paylaşırlarken Afganistan da ABD’nin destekleyip finanse ettiği Taliban örgütü iç savaş yöntemi ile iktidarı ele aldı. ABD destekli Taliban hareketi yönetimde kaldığı beş yıl boyunca Afganistan’ı bataklığa sürülerken, Hindistan ve Pakistan nükleer silah konusunda kıyasıya bir yarışa giriyordu.</span></p>
				<p class="duzyazison-1"><span class="char-style-override-9">Diğer taraftan Çin Halk Cumhuriyeti’nin Kafkasya’da söz sahibi olmak için giriştiği siyasi atraksiyonlar ve Pasifik’te bulunan Çin kökenli Batılı sermayeyi köşeye sıkıştırması üzerine ABD Afganistan’a saldırı hazırlıklarına girişti. Yalnız bu hazırlıklar, Afganistan’dan çok Çin ve Hindistan’ın önüne set çekmeye yönelikti.</span></p>
				<p class="arabaslik" id="toc_marker-3-11">YENİ DÜNYA DÜZENİ, ASYA VE AFGANİSTAN</p>
				<p class="duzyazison-1"><span class="char-style-override-9">Amerika’nın üçüncü büyük enerji şirketi olan, Türkiye’de BOTAŞ dâhil bir çok şirketle ortaklıkları bulunan, Ortadoğu’dan Orta Asya’ya, Güney Asya’dan Orta Afrika’ya kadar eli uzanan, bir çok ülkede askeri darbelere imza atan, hem Amerika’da hem de yatırım yaptığı bölgelerde bir çok yöneticinin maaşlarını bile ödeyen, uluslararası misyonerlik kuruluşlarını taşeron olarak kullanıldığı iddia edilen Enron’un şaibeli iflası ve hem şirketin hem de koruyucusu, “Bush Ailesi’nin” ilişkilerinin ortaya çıkması, dünya enerji politikaları, 11 Eylül saldırıları, Afganistan ve ABD’nin İslam dünyasının merkezini oluşturan petrol bölgelerine yönelik küresel savaşının arkasındaki ilişkiler hakkında çok ciddi ipuçları ortaya çıkarıyor.</span></p>
				<p class="duzyazison-1"><span class="char-style-override-9">Başta Enron ve onun denetimini yapan dünyanın en büyük mali müşavirlik ve danışma şirketi Andersen’in dünya enerji pazarları üzerindeki belirleyici ve etkileyici rolü, bu şirketlerin uluslararası dev petrol şirketleri ve yan kuruluşlarıyla bağlantıları, yine bunların dünya enerji havzalarındaki siyasal yönetimlerle ilişkileri açığa çıktığı oranda 21. Yüzyıl’da petrol üzerine, oynanan oyunları daha da anlaşılır kılacaktır</span></p>
				<p class="duzyazison-1"><span class="char-style-override-9">Afrika’dan Orta Asya’ya, Türkiye’den Güneydoğu Asya’ya kadar hemen her ülkede yatırımları olan, Amerikan siyasal gücünü arkasına alarak ihaleler alan, birçok ülke yönetimiyle ilişkileri olan, ABD’nin enerji ve dış politikasını belirleyen etkin güçlerden biri Enron şirketidir. Enron dosyası ve Enron gibi birçok ülke yönetiminin kontrolünü ele alan diğer petrol devlerinin uluslararası ilişkilerdeki rolü tanımlanmadan Afganistan’daki iç savaştan Taliban’ın neden cezalandırıldığına, Doğu Timur’un Endonezya’dan koparılmasından “küresel 28 Şubat” a neden ihtiyaç duyulduğuna, Arjantin ve Türkiye’de yaşanan ekonomik krizden Almanların Amerika’nın yeni küresel savaşına neden bu kadar destek verdiğine kadar bölgeyi sarsan gelişmeleri anlamak mümkün değildir.</span></p>
				<p class="duzyazison-1"><span class="char-style-override-9">Enron ve Unocal’in Afganistan dosyası açığa çıktığı oranda ABD-Taliban ilişkileri, Afganistan savaşının gerçek sebebi, Ortadoğu’dan Güneydoğu Asya’ya uzanan ABD askeri tehdidinin nedeni de belli olacak.</span></p>
				<p class="arabaslik" id="toc_marker-3-12">TALİBAN VE ABD ORTAKLIĞI</p>
				<p class="duzyazison-1"><span class="char-style-override-9">“Uluslararası İslamcı terörizm” propagandasıyla küresel istila ve sömürge harekâtı başlatan petrol lobisinin, dünya enerji havzalarını ele geçirmek, dev şirketlerin Beyaz Saray’ı nasıl yönlendirdikleri ve yaşanan krizlerde ne kadar etkili oldukları çok kolay anlaşılıyor.</span></p>
				<p class="duzyazison-1"><span class="char-style-override-9">Enron iflas etse de Türkiye’deki ortaklıkları, sermaye ticareti, birçok şirket ve siyasi kişilik ile ilişkileri devam ediyor. Bazı kaynaklar, Türkiye, Arjantin ve Hindistan’da yaşanan bazı ekonomik problemlerin bu şirketin ve diğer petrol şirketlerinin bu ülkeler üzerinde oynadığı para politikasından kaynaklandığını bile söylüyor. Yine Enron dosyasının kanıtlarını yok etmekle suçlanan Andersen şu anda Türkiye’nin en stratejik kurumlarının danışmanlığını yapmaya devam ediyor.</span></p>
				<p class="duzyazison-1"><span class="char-style-override-9">Telekomünikasyon ve GSM şirketlerinden alın Bakü-Ceyhan boru hattına kadar Türkiye’nin belirgin kamu ve özel ekonomik kuruluşları ve işadamlarıyla ortaklıkları her geçen gün daha da güçleniyor. Son olarak Afganistan’a savaş açan ve bu ülkede köklü bir kadro değişikliği yapan bu sermaye gücü, dünyanın enerji kaynakları ve ulaşım bölgelerindeki potansiyel muhalif güçleri devre dışı bırakmaya kararlı görünüyor. Uluslar arası ilişkiler uzmanları, petrol lobisinin Irak operasyonu ile yetinmeyeceğini ve bölgede enerji kaynaklarına sahip tüm ülkelerde ciddi operasyonlar yapılacağını belirtiyorlar.</span></p>
				<p class="duzyazison-1"><span class="char-style-override-9">Hazar ve Orta Asya enerji kaynaklarının dünyaya ulaştırılmasında birinci derecede önemli geçit olan Afganistan’ın başına yıllardır CIA’ye çalışan bir kişiyi getiren bu güçler, savaş sonrası bu ülkede petrol şirketleri tarafından belirlenen yeni bir yönetici kadro oluşturdu.</span></p>
				<p class="duzyazison-1"><span class="char-style-override-9">CIA adına çalıştığı iddia edilen, Enron ve Unocal gibi enerji şirketlerine danışmanlık yapan Hamid Karzai’nin iktidara getirilmesi, yeni petrol haritasına göre operasyonlar düzenlenecek bölgelerde ne tür değişimlerin olacağının da göstergesi kabul ediliyor. Karzai’nin, Sovyetlere karşı savaş sırasında CIA Direktörü William Casey ile diyalogda olduğunu ve CIA’nin bölgedeki planlarında kilit rol oynadığını, daha sonra kardeşleriyle birlikte ABD’ye götürüldüğünü, CIA, Bush Ailesi ve petrol şirketleri için çalışmaya burada devam ettiğini, Bush’un Afganistan Özel Temsilcisi Zalmay Halilzad’la birlikte ABD menfaatleri için mesai harcadığını, Afganistan’ın bombalanmasından hemen önce Taliban tarafından öldürülen eski Komutan Abdülhak’ın Karzai’nin önünü açmak için bizzat ABD tarafından harcandığını, zira Abdülhak’ın CIA adına çalışmadığı da iddialar arasında.</span></p>
				<p class="duzyazison-1"><span class="char-style-override-9">Unocal şirketinin danışmanı olan Karzai ile birlikte yeni Afgan yönetimindeki on bakanın ABD pasaportu taşıdıklarını, ABD Başkanı George Bush’un Afganistan özel Temsilcisi Zalmay Halilzad’ın da Unocal ve Enron’un danışmanı olduğunu, Enron ve Unocal adına Taliban ile boru hattı pazarlıklarını yürüttüğü biliniyor. Yine Halilzad’ın Bush’un güvenlik danışmanı ve Orta Asya uzmanı Condoleezza Rice’a ve CIA’ye bağlı Rand Corporation’a raporlar hazırladığını, Rice’ın ise bu göreve gelmeden önce Chevron şirketi adına Kazakistan’da çalıştığını biliyoruz.</span></p>
				<p class="duzyazison-1"><span class="char-style-override-9">Taliban’la Unocal’in 2 milyar dolarlık boru hattı projesi için 150 sayfalık anlaşma üzerinde çalıştıklarını, bütün bu planlamanın ABD Başkan Yardımcısı ve petrol lobisinin karanlık ismi Dick Cheney tarafından yönlendirildiğini belirtelim.</span></p>
				<p class="duzyazison-1"><span class="char-style-override-9">Devam edelim: İflas eden Enron ve Unocal, Orta Asya’daki birçok enerji projesini birlikte planladılar. Türkmen gazının Afganistan üzerinden Hint Okyanusu’na çıkaracak boru hattı projesini yürüten ve Afganistan’ın başına bin bir bela getiren Unocal, bu projeyi iflas eden Enron şirketiyle birlikte yürütüyordu.</span></p>
				<p class="duzyazison-1"><span class="char-style-override-9">Daha geçen yıl Enron yetkilileri ile Cheney ABD’nin bölgeye yönelik enerji politikaları konusunda Beyaz Saray’da bir dizi gizli toplantılar yaptılar. Aynı günlerde Unocal da (Enron’la birlikte) Afgan boru hattı çalışmalarını sürdürüyordu. ABD’nin Taliban’a ambargo uyguladığı, Usame Bin Ladin’i uluslararası terörist ilan ettiği ve kellesine ödül koyduğu günlerde yani.</span></p>
				<p class="duzyazison-1"><span class="char-style-override-9">Yine geçen yıl, yani 2001’in Ocak ayında Taliban yetkilileri ile Bush yönetimi arasında pazarlıklar devam ediyor, toplantı üstüne toplantı yapılıyordu. Bunlar sadece bir yıl önce, geçen yıl bugünlerde oldu. Unocal, Afganistan için o kadar hazırlanmıştı ki, bölgede çalıştırılacak elektrikçi, marangoz, boru inşaatçısı kişileri eğitmesi için Nebraska Üniversitesi’nde bir kurs açtırmış ve üniversiteye 500.000 sterlin ödeme yapmıştı.</span></p>
				<p class="duzyazison-1"><span class="char-style-override-9">Şirketin en önemli danışmanının Henry Kissinger olduğunu da hatırlatalım. Hatta Avrupalı istihbarat kaynaklarına göre, Afganistan’da bombardıman devam ederken bile Taliban’la pazarlıklar sürüyordu.</span></p>
				<p class="duzyazison-1"><span class="char-style-override-9">Pazarlıklar istenilen sonucu vermemiş olacak ki, Unocal yöneticisi John Maresca’nın, Afganistan’da tanınan bir yönetim oluşturulmadan o ülkede yatırımlara girişmeyeceklerini açıkladı. Bu söz Taliban’ın kaderini değiştirdi. Ardından Taliban devrildi ve uluslararası düzeyde tanınan bir Afgan yönetimi kuruldu. Ve bu yönetimi kuran Unocal, Enron ve Bush ailesinden başkası değildi. CIA’nin kadrolu ajanı Hamid Karzai Devlet Başkanlığı koltuğuna oturtularak bu ülke ABD’nin üssü haline getirildi.</span></p>
				<p class="arabaslik" id="toc_marker-3-13">YENİ PETROL HATLARI</p>
				<p class="duzyazison-1"><span class="char-style-override-9">Yeni Dünya Düzeni’nin uygulayıcılarının geçmişlerine baktığımızda tümünün petrolcü ailelere mensup veya petrol şirketlerinde yönetici pozisyonunda çalışmış olmaları çok ilgin bir tesadüf.  Peki, bu şahıslar kimler ve gerçekten amaçları dünya barışı mı yoksa kendilerinin ve şirketlerinin kar marjını arttırma mı?</span></p>
				<p class="duzyazison-1"><span class="char-style-override-9">Enron’un iflası, Unocal’in karanlık projeleri, baba Prescott Bush’tan bu yana petrol işleriyle uğraşan Bush ailesinin dünya enerji politikaları üzerindeki etkileri ve petrol şirketlerindeki hesapları, bu şirketlerin Ortadoğu’dan Orta Asya’ya ve Güneydoğu Asya’ya kadar uzanan yatırımları, bu bölgelerdeki devletlerle ilişkileri ve hepsinden önemlisi bütün bu ilişkilerin altında imzası çıkan Dick Cheney’nin dünyasına girilmeden, 3. Petrol Savaşı’nı kavramak biraz zor olacaktır.</span></p>
				<p class="duzyazison-1"><span class="char-style-override-9">Ortadoğu ve Orta Asya enerji kaynaklarını tek bir elde toplamaya çalışan enerji dünyasının “CEO’su” Cheney, 11 Eylül saldırılarının arkasında hangi güçlerin olduğunu bilen en önemli isim olduğu iddia ediliyor. Cheney aynı zamanda, hem Afganistan’a yönelik saldırının hem de küresel savaşın arkasındaki tek isim. Enron’u, Unocal’i ve daha bir çok petrol şirketini perde gerisinden yöneten kişi.</span></p>
				<p class="duzyazison-1"><span class="char-style-override-9">Bush ailesinin en yakın adamı Cheney, yine boru hattı işleriyle ilgilenen Halliburton şirketinin tepesindeki adamdı. Halliburton, Amerikan istihbaratıyla birlikte hareket eden ve CIA operasyonlarını kamufle eden şirket olarak biliniyor. Cheney’nin başında bulunduğu Halliburton, 1998 yılında Dresser firmasına enerji yatırımları ve sondaj çalışmaları için 8,1 milyar dolar destek verdi. ABD Başkanı Bush’un büyük babası Prescott Bush, Dresser firmasının sahibi olan şirketin bir zamanlar yöneticisiymiş. Ne rastlantı değil mi?</span></p>
				<p class="duzyazison-1"><span class="char-style-override-9">Körfez Savaşı’ndan sonra Kuveyt’in enerji yatırımlarını alan Enron şirketi, baba Bush ve eski Dışişleri Bakanı James Baker’ı Kuveyt’e göndermişti. Baker, eski Ticaret Bakanı Robert Mosbacher ve Körfez Savaşı’nda ABD Genelkurmay’ında Operasyonlar Şefi olan Thomas Kelly Enron’dan maaş alıyordu. Bush ailesi Enron ve Unocal gibi şirketlerin önünü açarken, nedense dünyada hep ekonomik ve siyasi krizler çıkıyor.</span></p>
				<p class="duzyazison-1"><span class="char-style-override-9">Bush ailesi ve Cheney’nin kontrolündeki enerji lobisi geçen yıl 11 Temmuz’dan Ağustos’a kadar Amerika’nın yeni enerji politikasını belirlemek için çalıştılar. Bu toplantılar devam ederken petrol şirketleri, Bush ve Cheney, Beyaz Saray’da olayın ticari boyutlarını ele alan gizli toplantılar yapıyorlardı.</span></p>
				<p class="duzyazison-1"><span class="char-style-override-9">Ağustos ayında yeni politika netleşti ve hazırlanan proje bizzat Cheney’nin başında bulunduğu bir ekip tarafından kaleme alındı. İlginçtir, bir ay sonra, yani 11 Eylül saldırıları oldu. Yeni projeyle küresel enerji kaynakları, bunları pazarlara taşıyacak boru hatları, petrol ve doğalgaz kaynaklarının paylaşılması ve enerji kaynaklarının ABD şirketlerinin yatırımına açılması açısından dünya altı bölgeye ayrıldı.</span></p>
				<p class="duzyazison-1"><span class="char-style-override-9">Cezayir, Birleşik Arap Emirlikleri, Suudi Arabistan, Katar ve genel olarak Ortadoğu.</span></p>
				<p class="duzyazison-1"><span class="char-style-override-9">Hazar ve Orta Asya.</span></p>
				<p class="duzyazison-1"><span class="char-style-override-9">Hindistan ve Güney Asya pazarı (Açe, Borneo, Burma vs).</span></p>
				<p class="duzyazison-1"><span class="char-style-override-9">Nijerya, Nijerya bağlantılı Nijer Deltası, Batı Afrika Boru hattı. Bunlara, Çad ve Kamerun boru hattını ve Brezilya ve Venezüella’yı da ekleyelim. </span></p>
				<p class="duzyazison-1"><span class="char-style-override-9">Buralarda ABD petrol devlerinden hangisinin ne kadar pay alacağı belirlendi. Dünya Bankası ve IMF projelerin hayata geçmesi için bu bölgelerdeki yönetimlerin ekonomi politikalarını kontrol altına alacak, gerektiğinde baskı uygulayacak.</span></p>
				<p class="duzyazison-1"><span class="char-style-override-9">Yeni stratejinin uygulanması dünyanın bir çok bölgesinde etnik ve dini çatışmalara neden olacak. Bazı bölgelerde yerel bağımsızlık güçleri, bazı bölgelerde statüko desteklenecek ve karşıtlar tasfiye edilecek. Bazı bölgelerdeki anlaşmazlıklar çözülecek ve petrol şirketlerinin önün açılacak. Bunlar da hesaplandı.</span></p>
				<p class="duzyazison-1"><span class="char-style-override-9">Nijerya, Somali, Çad, Kamerun, Sudan, Endonezya (özellikle Açe), Borneo ve Sulavasi adaları, Burma, Ortadoğu ve daha birçok bölgede çok ciddi krizler bekleniyor. Var olan krizlerin birçoğu ne pahasına olursa olsun bitirilecek. Bu çalışmalarda öncelikli olarak küresel sömürüye karşı söylem ve tavır geliştirme potansiyeli taşıyan tek güç olan muhalif hareketler, silahlı Müslüman gruplar ve Müslüman bağımsızlık hareketleri kesinlikle yok edilecek.</span></p>
				<p class="duzyazison-1"><span class="char-style-override-9">Yeni projede, Ermeni işgali altındaki Karabağ çok önemli boru hattı güzergâhı olarak belirlendi. Bir Amerikan heyeti ve ABD enerji şirketlerinin yakın ilişkide bulunduğu bazı kişiler, bölgeye yönelik bir gezi düzenlediler ve görüşmeler yaptılar. Türkiye’den de bu çevrelere yakın bazı kişiler ve gazeteciler geziye katıldılar. Karabağ sorununun yaz ortalarına kadar çözülerek bölgenin yeni boru hattı projeleri için hazır hale getirileceği belirtiliyor.</span></p>
				<p class="duzyazison-1"><span class="char-style-override-9">Latin Amerika, Orta Afrika, Ortadoğu ve Güneydoğu Asya’ya yönelik projeleri şimdilik bir tarafa bırakıp, 6,6 trilyon metreküp doğalgaz kaynağına sahip ve 5 trilyon dolarlık petrol ve doğalgaz üzerinde duran Hazar bölgesine gelelim.</span></p>
				<p class="duzyazison-1"><span class="char-style-override-9">Amerika’nın 6 petrol devi Unocal, Total, Chevron, Pennzoil, Amaco ve Exxon’un Türkmenistan, Özbekistan, Kazakistan, Kırgızistan ve Tacikistan’da milyarlarca dolar yatırımları var ve bölgenin bütün enerji kaynaklarını işletmeyi, bu kaynaklan dünya pazarlarına ulaştırmayı ve pazarlamayı planlıyorlar. Petrol şirketlerinin bu ülkelerde yürüttüğü projeler bizzat ABD siyasetinin önde gelen isimleri tarafından yönetiliyor.</span></p>
				<p class="duzyazison-1"><span class="char-style-override-9">Hazar çevresi için planlanan boru hattı projeleri ve ilgili şirketler hakkında da bilgi verelim:</span></p>
				<p class="duzyazison-1 para-style-override-5"><span class="char-style-override-9">1-	Türkmenistan-Azerbaycan-Türkiye: Enron/ Wing Merill Botaş/ Gama-Güriş.</span></p>
				<p class="duzyazison-1 para-style-override-5"><span class="char-style-override-9">2-	Türkmenistan-Pakistan-Afganistan: Unocal/ Delta Oil/ Turkmenrosgaz.</span></p>
				<p class="duzyazison-1 para-style-override-5"><span class="char-style-override-9">3-	Türkmenistan-İran-Türkiye: Royal Dutch Shell/ Gaz de France/ Snamprogetti/ Türkmenistan.</span></p>
				<p class="duzyazison-1 para-style-override-5"><span class="char-style-override-9">4-	Türkmenistan- Kazakistan- Çin (Doğu Türkistan’dan)- Japonya: Mitsubishi/ Exxon Mobil/ Çin/ Türkmenistan.</span></p>
				<p class="duzyazison-1 para-style-override-5"><span class="char-style-override-9">5-	Kazakistan-Türkmenistan-İran-Basra Körfezi: Çin/ İran/ Türkmenistan... </span></p>
				<p class="duzyazison-1"><span class="char-style-override-9">Bunlar ve daha birçok dev proje hayata geçmek için Kafkaslar, Orta Asya ve Güney Asya’daki siyasi durumun petrol şirketlerinin çıkarlarına uygun olarak yeniden belirlenmesini bekliyor.</span></p>
				<p class="duzyazison-1"><span class="char-style-override-9">Türkmenistan ve Azerbaycan enerji kaynaklarının kontrolü tamamen İsrail istihbaratının kontrolüne girmiş durumda.</span></p>
				<p class="duzyazison-1"><span class="char-style-override-9">Diğer Türk cumhuriyetlerindeki durum da bu iki ülkeden farklı değil. Başında Yosef A. Maiman adında eski bir MOSSAD ajanının bulunduğu Merhav Group of Israel şirketi, Türkmen doğalgazını dünyaya pazarlayan, boru hatları ve enerji kaynakları üzerine Türkmenistan adına resmi olarak pazarlık yürüten tek güç.</span></p>
				<p class="duzyazison-1"><span class="char-style-override-9">Maiman, Hazar petrol savaşında ABD ve İsrail’in “jeopolitik amaçlan” doğrultusunda hareket ettiklerini gizlemeye bile gerek duymuyor. Sadece Türkmenistan mı? Yine bir İsrail firması olan Magal Security Systems, Bakü Havaalanı’nın ve Bakü-Ceyhan Boru Hattı’nın güvenliğinden sorumlu. Azerbaycan petrol ve doğalgaz kaynakları üzerinde en etkin güç yine İsrail şirketleri. Bunun gibi Türk cumhuriyetlerin en stratejik alanları, özellikle de enerji kaynaklan İsrail-Amerikan şirketlerinin kontrolüne girmiş durumda.</span></p>
				<p class="duzyazison-1"><span class="char-style-override-9">Afganistan’la başlayan, önümüzdeki dönemde Ortadoğu’dan Afrika’ya ve Güneydoğu Asya’ya kadar yayılacak küresel savaş ardında binlerce ölü, yüz binlerce mülteci, yıkılmış şehirler, yok edilmiş kültür mirası, yeniden çizilmiş haritalar ve petrol şirketlerine parsellenmiş bir dünya bırakacak. İslam dünyasındaki bazı siyasal bilimcilerle İslamcı aydınlar, yeni yüzyılın Müslüman dünyası için büyük bir çözülme tehdidi ile karşı karşıya olduğunu iddia ediyorlar.</span></p>
				<p class="arabaslik" id="toc_marker-3-14">ABD’YE KARŞI BLOK: AVRUPA-RUSYA-ÇİN BLOĞU</p>
				<p class="duzyazison-1"><span class="char-style-override-9">Yeni küresel savaşın, Taliban ve El Kaide’yi ortadan kaldırmak ve terörizmi yok etmek için başlatıldığına inananlar, “uluslararası terörizm tehdidi” nutukları atarak dünya çapında bir paranoya oluşturulmasına yardımcı olanlar, ABD Başkanı George Bush’un bütün dünyaya savaş ilan ettiği ünlü konuşmasından sonra ne düşüneceklerini, gelişmelere ne tür gerekçeler üreteceklerini şaşırdılar. Onlara göre Amerika, El Kaide veya Ebu Seyyaf gibi silahlı grupları ortadan kaldırarak hem dünyada güvenliği yeniden tesis edecek hem de İslam dünyasındaki “aşırı siyasal oluşumları” yok ederek demokratik ve dünya ile entegre bir İslam anlayışının oluşturulmasına zemin hazırlayacaktı.</span></p>
				<p class="duzyazison-1"><span class="char-style-override-9">Ancak yeni sürecin, bir ekonomi savaşı olduğunu, dünya enerji kaynakları ve bu kaynakları uluslararası pazarlara ulaştıracak bölgeler üzerinde denetim kurmayı amaçladığını unutmamak gerekir.</span></p>
				<p class="duzyazison-1"><span class="char-style-override-9">Denetimi sağlamak için de Latin Amerika’dan Güneydoğu Asya’ya kadar birçok bölgede askeri üsler oluşturmayı hedeflediğini, dolayısıyla küresel enerji kaynakları ve ulaşım koridorlarının belkemiğini oluşturan İslam coğrafyasında yepyeni bir hegemonya savaşı başlatıldığını, bu savaşın demokrasi, özgürlükler, adalet ve hukuk gibi kavramlara büyük darbe vurarak İslam dünyasındaki otoriter rejimleri daha da güçlendireceğini bilemeliyiz.</span></p>
				<p class="duzyazison-1"><span class="char-style-override-9">Orta Afrika’da, Ortadoğu’da, Orta Asya’da ve Güneydoğu Asya’da olanları anlamada ve Bush’un “ölçüsüz savaş” ilanını tanımlamada hiç zorluk çekmediler. Taliban, El Kaide veya Afganistan operasyonu, küresel savaşın sadece bir bölümünü, başlangıcını oluşturuyor. Bundan sonra, Mindanao ve Irak’ta olduğu gibi, Açe’de, Borneo Adası’nda, Keşmir’de, Somali’de, Nijerya’da, Lübnan’da, Suriye’de ve daha birçok bölgede Amerikan askerleri göreceğiz.</span></p>
				<p class="duzyazison-1"><span class="char-style-override-9">Amerikan tarihinin en büyük savaş bütçesini hazırlayan Bush yönetimi, Orta Asya’dan Latin Amerika’ya, Orta Afrika’dan Çin’e ve Güneydoğu Asya’ya kadar yeryüzünün her köşesinde savaş durumuna geçti. Kongre’deki “Şeytan ekseni” konuşmasıyla dünyayı şaşkına çeviren Bush, bakın bu konuşmadan hemen sonra Amerikan Hava Kuvvetleri mensuplarına yaptığı konuşmasında ne diyor: </span></p>
				<p class="duzyazison-1"><span class="char-style-override-9">“Ordumuzu, hiç birimizin savaş bölgesi olacağını tahmin bile etmediğimiz cephelere gönderme imkânına sahip olmalıyız.”</span></p>
				<p class="duzyazison-1"><span class="char-style-override-9">ABD’nin bugüne kadar savaş bölgesi olarak düşünmediği bölgelerin nereler olduğunu mu merak ediyorsunuz? O halde dünya haritasını önünüze alın ve bakın: Dünyanın enerji kaynakları nerelerde yoğunlaşıyor? Boru hatları nerelerden geçecek? Bunlar üzerinde denetim kurmak için hangi bölgelere askeri üsler kurulması gerekiyor? Bu sürece hangi ülke veya topluluklar karşı durabilir? Malezya’dan Endonezya’ya ve Orta Afrika’ya kadar birçok bölgeyi sayabilirsiniz.</span></p>
				<p class="duzyazison-1"><span class="char-style-override-9">İngiltere Başbakanı Tony Blair Afrika turunda ve çantasında yine petrol şirketlerinin dosyaları var. Çünkü Batı Afrika boru hattı ve Nijerya petrolleri yeni süreçte planlanan öncelikli projelerden.</span></p>
				<p class="duzyazison-1"><span class="char-style-override-9">İran ve Irak’ın “terörü” desteklediğine dair hiç bir kanıt bulamayan ABD, bu ülkeleri, kitle imha silahları geliştirmekle suçlayarak savaşa gerekçe üretiyor. Oysa İsrail, dünyanın önde gelen nükleer güçlerinden biri ve bu konuda hiç bir uluslararası sözleşmeyi şimdiye kadar imzalamadı. Yani hiç bir kısıtlamaya tabi değil. Sadece İsrail’de değil, Burma’dan Hindistan’a kadar birçok ülke ile ortak nükleer ve kimyasal silah projeleri yürütüyor, Kuzey Kore gibi ülkeler dünyaya nükleer ve kimyasal savaş teknolojisi ihraç ediyor.</span></p>
				<p class="duzyazison-1"><span class="char-style-override-9">Doğu Akdeniz bugün tamamen İsrail’in nükleer denizaltılarının kontrolünde. İran’ın nükleer çalışmalarına karşı küresel kampanya yürüten de o. Pakistan’ın nükleer gücünü kontrol altına alan Amerika şimdi İran’a yöneldi. İran’ın nükleer çalışmaları bir gün mutlaka ABD ve İsrail’in hedefi olacak. Kuzey Kore, Rusya ve Çin’in İran’la yürüttüğü askeri projeler Tahran’ı yeniden hedef yaptı.</span></p>
				<p class="duzyazison-1"><span class="char-style-override-9">İran’ın ABD nezdindeki “sabıkası” bu kadar değil. 11 Eylül’den önce ABD Orta Asya’dan tamamen bilinmiş durumdaydı. Buna karşılık Avrupa Birliği, Rusya ve İran’ın Orta Asya, Kafkaslar ve Basra Körfezi hattında oluşturdukları yakın çalışma, ABD’nin Orta Asya politikasının iflas etmesinin tek sebebiydi. Orta Asya’da mevzi kazanan İran’ın ve Suudi Arabistan olmak üzere Arap ülkeleriyle ilişkilerini düzeltmesi de buna eklenebilir. 11 Eylül’den sonra ABD süreci tam tersine döndürdü. Yeni süreçte ise İran bölge ülkeleri ile ABD’ye karşı bir blok oluşturma çabası içine girdi.</span></p>
				<p class="duzyazison-1"><span class="char-style-override-9">İran’a yönelik tehdit AB, Rusya ve Çin’de tedirginlikle karşılanıyor. Bu güçler, ABD ve İngiltere öncülüğünde devam eden ve İsrail’in güvenlik kaygılarına göre şekillenen Anglosakson küresel hegemonya savaşma karşı henüz soğukkanlı değerlendirmeler yapabilmiş değil. Ancak savaşın kapsamı genişledikçe itirazlar yavaş yavaş ortaya çıkıyor.</span></p>
				<p class="duzyazison-1"><span class="char-style-override-9">ABD’nin küresel savaşına ilk itiraz Avrupa’dan geldi. Fransa Dışişleri Bakanı Hubert Vedrine’in, dünyanın “Amerikan kolaycılığının ve tek yanlılığının” tehdidi altında olduğu, “ABD’nin, dünya sorunlarına yaklaşırken diğerlerinin görüşlerine aldırış etmediği, küreselleşmenin kontrol altına alınması gerektiği, ABD’nin küresel politikalarının sorun haline geldiği ve Avrupa’nın kendine gelmesi gerektiğine” ilişkin sözler hafife alınmamalı. Vedrine, ABD ile AB arasında Ortadoğu’da tam bir anlaşmazlık olduğunu da açıkça dile getirdi. Başbakan Lionel Jospin ise, ABD’nin “tek yanlı davranışlardan kaçınarak uluslararası toplumla çok yönlü çalışma içine girmesini” istedi. Jospin, “Dünyanın sorunları sadece terörle mücadele boyutuna indirgenemez, sorunlar sadece askeri yoldan çözümlenemez!” dedi.</span></p>
				<p class="duzyazison-1"><span class="char-style-override-9">Fransa’dan yükselen ses, ABD-İsrail ve İngiltere ile dünyanın geri kalanı arasında Ortadoğu’dan Afrika’ya, Orta Asya’dan Güney Asya’ya kadar yaşanan farklılığın 11 Eylül’den sonra ilk kez açıkça dile getirilmesidir ve insanlığın selameti açısından bu çok önemlidir.</span></p>
				<p class="duzyazison-1"><span class="char-style-override-9">Günlerinin çoğunu gizlenerek geçiren, İsrail’e, “Arafat’ı isterseniz asın!” diyen, başta Enron yolsuzluğu olmak üzere enerji savaşları ve kirli ilişkilerin arkasındaki en önemli isim olan, ABD’nin gerçek Başkan’ı ve yeni küresel savaşın karanlık ismi Dick Cheney, Savunma Bakan Yardımcısı ve Genelkurmay Başkanı ile yakında Ortadoğu turuna çıkacak. Bu ziyaretlerden sonra bölgede Irak, İran, Filistin, Lübnan, Suriye ve Suudi Arabistan’la ilgili yeni Amerikan politikası ipuçlarını vermeye başlayacak.</span></p>
				<p class="duzyazison-1"><span class="char-style-override-9">Diğer yandan ABD, Kafkas enerji kaynaklarına sahip olmak için bölgenin en kilit ülkesi ve Türkiye’nin müttefiki olan Gürcistan’da darbe yaparak burayı da kaos bölgesine çevirmeyi başardı. Bundan sonra Türkiye-Azerbaycan-Gürcistan üçgeni doğan bu kaostan dolayı ABD’nin çözüm önerilerine boyun eğmek zorunda bırakılmaya çalışılacak.</span></p>
				<p class="duzyazison-1"><span class="char-style-override-9">ABD, İngiltere, İsrail, Türkiye ve Ürdün (buna Hindistan’ı da ekleyebiliriz) ekseninin karşısında geniş bir Ortadoğu bulunuyor. Daha geride ise Fransa, Çin ve Rusya... Irak ve Suudi Arabistan tam anlamıyla kuşatılmış durumda. Doğu Akdeniz’den Kızıldeniz’e, Afrika Boynuzu’ndan Basra Körfezi’ne kadar her gün daha da güçlenen askeri yığmak boşuna mı yapılıyor sizce? Ortadoğu’da, Türkiye’nin hiç bir şekilde dışında kalamayacağı ve cephe ülke haline geleceği büyük bir bunalım dönemi başlıyor. Ortadoğu halkı ya tamamen köleleşecek ya da yepyeni bir irade ile sahneye çıkacak.</span></p>
				<p class="baslikilknur-1" id="toc_marker-4">3. BÖLÜM<br/>CUMHURİYET TÜRKİYE’SİNDE İSTİHBARAT</p>
				<p class="duzyazison-1"><span class="char-style-override-9">Efsanevi Teşkilat-ı Mahsusa, Enver, Cemal ve Talat paşaların yurt dışına kaçmasından sonra tarihe gömüldü ancak ajanlarının hepsi ayaktaydı. Yeni gelen Hükümet, İngiliz işgalcilerle birlikte bu ajanları imha etmeye çalışacaktı. Komitacı, darbeci, birden çok istihbarat örgütleri ile savaşan ve cephede hep galip gelen Teşkilât-ı Mahsusa ajanları elbette ki bu imha harekâtına karşı direneceklerdi.</span></p>
				<p class="arabaslik" id="toc_marker-4-1">KARAKOL ÖRGÜTÜ</p>
				<p class="duzyazison-1"><span class="char-style-override-9">İşgal gemileri İstanbul’da demirleyince, yıllardır kendilerine kök söktüren Teşkilât-ı Mahsusa’nın derhal tasfiyesine giriştiler. İngiliz işgalciler, İttihat Terakki düşmanı olan Hürriyet ve İtilaf Hükümeti’nin bizatihi destekleri ile İstanbul sokaklarında Türk ajanı avına çıktılar. “Çekirdek devlet” neredeyse etkisiz hale gelmiştir artık. Özellikle Damat Ferit döneminde bu iş, tam bir “sürek avına” döner.</span></p>
				<p class="duzyazison-1"><span class="char-style-override-9">Osmanlı MGK’sı, Damat Ferit’e söz geçiremez hale gelmişti. Padişah Vahdettin de Damat Ferit’in adeta kuklası durumuna düşmüştü. Artık yapılacak bir şey yoktu. Yıllardır dünyanın bir ucundan öbür ucuna üç kıtada canlarını dişlerine takarak çatışan Türk ajanları İstanbul’da barınamaz hale gelmişlerdi. Saray’dan,  “çekirdek devletten” gelen haberlere göre güvenliklerini sağlamaya çalışan ajanlar, derhal bir çatı altında toplanıp mücadele etmeleri gerekliliğine karar verdiler</span></p>
				<p class="duzyazison-1"><span class="char-style-override-9">Aynı zamanda İttihatçı olan Teşkilat-ı Mahsusa ajanları, son başkanları Hüsamettin Ertürk’ün de içinde bulunduğu yeni bir teşkilatı kurdular. Ajanlar, yurt dışına kaçan üç liderlerini (Enver, Cemal ve Talat paşalar) gelişmelerden sürekli haberdar ederler. Ve vardıkları teşkilat kurulması fikri için onay haberini beklemektedirler. Talat Paşa’nın onayıyla İttihatçıların ünlü iaşe Nazırı Kara Kemal ile Kurmay Albay Kara Vasıf Bey ve Karadeniz Boğaz Kumandanı Galatalı Şevket Bey 5 Şubat 1919’da Avukat Refik İsmail Bey’in Sultanhamam’daki ofisinde toplanırlar. Toplantıda Galatalı Şevket Bey, örgütün başkanlığına seçilir.</span></p>
				<p class="duzyazison-1"><span class="char-style-override-9">Örgütün adı, Baha Sait Bey’in isteği üzerine, Kara Vasıf Bey ile Kara Kemal Beylerin adlarından esinlenilerek “Karakol” olarak belirlenir. Ancak, bir başka iddiaya göre de, örgütün kurulması daha öncelere dayanır. Bu tezi savunanların verdikleri tarih ise Ekim 1918’dir. İki tez arasında adlar ve kuruluş öyküsü açısından bir farklılık olmamakla birlikte tarih konusunda bir çatışma söz konusudur.</span></p>
				<p class="duzyazison-1"><span class="char-style-override-9">Teşkilatın ilk işi, parti ve teşkilattaki eski arkadaşlarının hayatlarını korumaktır. Karakol Cemiyeti, bu konuda umulmadık başarılar elde eder. Dağınık olan Teşkilât-ı Mahsusacılar bir bir bu cemiyetin çatısı altında toplanırlar. Cemiyet, Karadeniz kıyıları, Ege ve Doğu Anadolu’da güçlü bir şekilde örgütlenir. Artık canlarını korumaktan öte bir güce erişmişlerdir. Can korumak garantiye alındı, sıra vatanı korumaya gelecekti...</span></p>
				<p class="duzyazison-1"><span class="char-style-override-9">Cemiyetin ajanları yeniden Anadolu’nun en ücra köşelerine kadar dağılırlar. Tekkeler, aşiretler, tüccarlar, avam ve havas yeniden örgütlenir. Cemiyetin en büyük özelliği ise, Teşkilât-ı Mahsusa gibi Anadolu’ya sığınıp kalmış, Türk, Çerkez, Laz, Kürtlerden oluşmasıdır. Yani tam anlamı ile “bir Anadolu örgütüdür”. Karakol Cemiyeti’nin kurucuları ve yöneticileri şu isimlerden oluşmaktadır:</span></p>
				<p class="duzyazison-1"><span class="char-style-override-9">Kurucusu ve Başkanı: Albay Kara Vasıf.</span></p>
				<p class="duzyazison-1"><span class="char-style-override-9">Yönetim Kurulu Üyeleri: Albay Galatalı Şevket, Yarbay Kemalettin Sami (Gökçe), Yarbay Edip Servet (Tor), Baha Sait, Kara Kemal, Binbaşı Ali Rıza, Binbaşı Ali (Çetinkaya), Avukat Refik İsmail, Çerkez Reşit, Muhiddin Bey, Sudi Bey, Yüzbaşı Baki, Binbaşı Hüseyin Kadri, Albay Arif Hikmet, Arif Bey (milletvekili), Binbaşı Tolçalı Süleyman, Binbaşı Üsküdarlı İhsan, Ahmet Hilmi Bey, Binbaşı Çolak İbrahim, Binbaşı Cemal Karabekir, Binbaşı Narin Cevat, Albay Ömer Lütfi.</span></p>
				<p class="duzyazison-1"><span class="char-style-override-9">Üsküdar Grubu Başkanı: Yenibahçeli Şükrü (Oğuz).</span></p>
				<p class="duzyazison-1"><span class="char-style-override-9">Üsküdar Grubu Üyesi Yarbay Mustafa (Muğlalı).</span><span class="char-style-override-10"><a class="footnote-link" href="#footnote-225-22" id="footnote-225-22-backlink">22</a></span></p>
				<div class="footnote">
					<p class="dipnot"><a class="footnote-anchor" href="#footnote-225-22-backlink" id="footnote-225-22">22</a><span class="char-style-override-11"> Mustafa Muğlalı, cumhuriyet döneminde generalliğe kadar yükseldi ancak Van’da 33 masum Kürt vatandaşımızı kurşuna dizerek katlettiği için yargılanıp cezalandırıldı.</span></p>
				</div>
				<p class="duzyazison-1"><span class="char-style-override-9">Topkapı Grubu Başkanı: Yarbay Hüsamettin (Ertürk).</span></p>
				<p class="duzyazison-1"><span class="char-style-override-9">İslâm Kadınlar Birliği Başkanı: Naciye Faham Hanım.</span></p>
				<p class="duzyazison-1"><span class="char-style-override-9">Başlıca müfrezeler: Yahya Kaptan, Küçük Arslan, Büyük Arslan, İpsiz Recep, Bulgar Sadık, Dayko, Yüzbaşı Nail, Yalovalı İbo, Gebzeli Rifat Kaptan, Kuşçubaşı Eşref, Demir Hulusi Bey, Üsküdar Jandarma Tabur Kumandanı Binbaşı Remzi, Gebze Jandarma Kumandam Nail, Kartal Jandarma Kumandanı İzzet, İzmit Jandarma Kumandanı Kerim, Maltepe Atış Okulu Öğretmenleri Yüzbaşı Fehmi ve Hulusi, Osman Kaptan, Adapazarı’ndan Yüzbaşı Ramiz, Yüzbaşı Hopalı Rauf, Doktor Trabzonlu Raif, Meto Hüseyin, Mehmet Bey, Kadıköy Mıntıka Kumandanı Kıdemli Yüzbaşı Dayı Mesut, Şile Mıntıka Kumandanı Yusuf Ziya Bey, Kartal Mıntıka Kumandam ihsan Bey, Beykoz Mıntıka Kumandanı Murat Bey.</span></p>
				<p class="duzyazison-1"><span class="char-style-override-9">Karakol Cemiyeti’nin kuruluş maddelerinde yegâne amaçlarının yurdun kurtarılması olduğu ifade ediliyor. Ve Her şey tamamen gizli olacaktır. Cemiyete üye girişi belli bir ritüelle yapılır: Siyah bir Türk bayrağına sarılı Kuran üzerine yemin ederler. Bu yemin geleneği gizli kurulan hemen bütün Türk örgütlerinde aynıdır.</span></p>
				<p class="duzyazison-1"><span class="char-style-override-9">Karakol Teşkilatı hem askeri birliklerde hem de mahallelerde örgütleniyordu. Cemiyet, Beşiktaş, İstanbul (Suriçi), Bakırköy ve Üsküdar bölümlerine ayrılıyordu.</span></p>
				<p class="duzyazison-1"><span class="char-style-override-9">Karakol Teşkilatı mensupları kaçakçılık konusunda uzmanlaşmıştır. Bölümü Askeri Sevkiyat Müdürü Ali Rıza Bey yönetir. Anadolu’ya durmadan cephane ve adam gönderilir. Kaçakçılık bölümü, Anadolu hareketinin lider kadrosunu da İstanbul’dan kaçırır. Ankara Hükümeti’nin bel kemiğini oluşturacak Fevzi Çakmak, Kâzım Orbay, Saffet Arıkan, Kâzım Özalp gibi kumandanları Anadolu’ya başarıyla geçirir. Cemiyet, 1919 ile 1921 arasında tam 2.000 subayı Anadolu’ya kaçırmayı başarmıştır</span></p>
				<p class="arabaslik" id="toc_marker-4-2">VE TEŞKİLAT MEYDANLARDA</p>
				<p class="duzyazison-1"><span class="char-style-override-9">İzmir’in işgal edilmesi Karakol Cemiyeti için hem bir bağımsızlık fitilini ateşleme, hem de bir fırsattır. Halk üzerindeki etkilerini ölçmek ve ona göre taktik-strateji belirlemek için bulunmaz bir nimettir. Derhal ajanlar İstanbul’un her tarafına yayılır ve halkı 15 Mayıs günü, İzmir’in işgalini telin mitingi için Sultanahmet Meydanı’na davet ederler.</span></p>
				<p class="duzyazison-1"><span class="char-style-override-9">Aylardır halk içerisinde çalışan, halkı örgütleyen, Anadolu’daki bağımsızlık savaşı için halktan destek toplamaya çalışan Karakol Cemiyeti’nin organize ettiği bu miting tek kelime ile muhteşem bir şekilde gerçekleşir. Hamdullah Suphi, Kara Vasıf, Mehmet Emin Yurdakul, Rıza Nur, Kemal Mithat, halkı galeyana getiren konuşmalar yaparlar. Ve artık “İstanbul tamamdır”. Anadolu’ya rahatlıkla çıkılabilir.</span></p>
				<p class="duzyazison-1"><span class="char-style-override-9">“Çekirdek devletin” yardımları ile Karakol Cemiyeti İstanbul’dan Anadolu’ya silah sevkiyatına başlar. İstanbul’dan giden silah ve mühimmatlar, İzmit’te toplanır. Kara ve deniz yolları tamamıyla cemiyete açıktır. Osmanlı birliklerindeki silahlar kâfi gelmez. Cemiyetin önde gelenleri ortak bir karara varırlar:</span></p>
				<p class="duzyazison-1"><span class="char-style-override-9">İşgal kuvvetlerinin cephaneliklerine baskın yapılacaktır. Birbiri ardına yapılan baskınlarla düşman cephanelerinden gasp edilen silahlar Anadolu’ya taşınır ve çetelere dağıtılır.</span></p>
				<p class="duzyazison-1"><span class="char-style-override-9">Halep’te 7. Ordu Komutanı ve aynı zamanda Teşkilât-ı Mahsusa’nın önemli bir ajanı olan Mustafa Kemal, İstanbul’da oluşan kaostan faydalanarak hükümete girmeyi planlar. Gerek “çekirdek devlet” ve gerekse Padişah Vahdettin’in onaylarına rağmen istediğini elde edemez. Çar naçar, Anadolu’ya geçen Mustafa Kemal, Padişah Yaverliği gibi Osmanlı’da duruma göre Harbiye Nazırı’nın bile üstünde olan bir paye ve sınırsız yetkilerle donatılarak Samsun’a çıkar.</span></p>
				<p class="duzyazison-1"><span class="char-style-override-9">Anadolu’da Karakol Cemiyeti’nin örgütlediği çeteleri araştırır ve çok sevdiği, yakın arkadaşı olan Giresunlu Osman Ağa’nın da bir çetenin başına geçtiğini hatta çetesinin Karadeniz’de Ermeni, Rum ve Ruslara kök söktürdüğünü duyunca hemen bu eski arkadaşına haber göndererek buluşmak ister. Topal Osman oldukça ilginç bir insandır. Mustafa Kemal Paşa ile Teşkilât-ı Mahsusa’da iken tanışır ve birbirlerini çok severler. Öylesine bir sevgisi olur ki, “gözünü kırpmadan canını bile verecek kadar” sever Paşa’yı. Osman Ağa, teşkilatın adeta ikinci Yakup Cemil’i gibidir. Ama o Yakup Cemil gibi hemen belindeki silahına davranmaz. Hatta fertlerle tek tek ilgilenmez. Kızanları ile birlikte cephe halinde düşmanının üzerine yürür ve cesedini dahi ortada bırakmaz.</span></p>
				<p class="arabaslik" id="toc_marker-4-3">TEŞKİLATIN İKİNCİ YAKUP CEMİLİ: TOPAL OSMAN</p>
				<p class="duzyazison-1"><span class="char-style-override-9">Karakol Cemiyeti ajanlarının elde ettiği bilgilere göre, Fener Rum Patrikhanesi’nde kurulan Mavri Mira Cemiyeti’nin aldığı bir karar mucibince, Anadolu’daki bütün Rumlar derhal örgütlenip silahlı mücadeleye gireceklerdir. Silahlı mücadeleye girecek potansiyeli olmayan aileler, cemiyeti maddi olarak destekleyeceklerdir. Yine ajanların elde ettiği belgelere göre, Patrikhane’nin aldığı bir kararla, Yunan Kızılhaç’ı, Resmi Muhacirin Komisyonu, Mavri Mira Cemiyeti’nin faaliyetlerini kolaylaştırmakla görevlendiriliyor. Alınan bu karardan sonra, Anadolu’daki bütün Rum okullarının “İzci Kolları” 20 yaş ve üstündeki Rum gençlerini üye olarak alıyor ve izcilik eğitimi adı altında onları silahlı eğitime tabi tutuyor, çetecilik öğretiliyor.</span></p>
				<p class="duzyazison-1"><span class="char-style-override-9">Ajanların ele geçirdiği bir başka belge onları daha da hayrete düşürür. Yüzlerce yıl önce Bizans ve Rumların baskı ve katliamlarından kurtulmak için Türklere elçi üstüne elçi gönderen Ermeni Kilisesi de Fener Patrikhanesi’nin aldığı bu kararlara her türlü desteği vereceğini taahhüt ediyor ve bu taahhütnamenin altında, Ermeni Patriği Zaven Efendi’nin mührü bulunuyor...</span></p>
				<p class="duzyazison-1"><span class="char-style-override-9">Trabzon, Samsun ile bütün Karadeniz sahillerinde örgüt kurmuş ve İstanbul’daki merkeze bağlı olan Pontus Cemiyeti rahatça Anadolu’daki bu Rum örgütlerinin organizatörü olur.</span></p>
				<p class="duzyazison-1"><span class="char-style-override-9">Karadeniz’e sahil olan bölgelerde de bir Rum Pontus hükümeti kurulacağı korkusu Müslümanlar arasında yayılır. Teşkilât-ı Mahsusa aldığı bu istihbaratları derhal değerlendirerek Rumların ve Ermenilerin yoğun olduğu bölgelere ajan takviyesi yaparak Müslüman halkı örgütlemeye başlar. Öncelikle Trabzon’da Müdafaayı Hukuk cemiyeti adı altında bir yarı silahlı ve çeteci örgüt kurulur.</span></p>
				<p class="duzyazison-1"><span class="char-style-override-9">Bununla yetinmeyen Cemiyet ve “çekirdek devlet”, cephe tecrübesi oldukça geniş olan, Teşkilat-ı Mahsusa’nın en güvenilir ve örgütçülüğü ile ordunun en parlayan generali olan Mustafa Kemal’i Mayıs 1919’da, Harbiye Nezareti’nin emri ile Samsun’a gönderir. Kendisine verilen talimat aslında iki taraflı bıçak gibidir: “Mıntıkada asayişi sağlamak, dâhilin istikrarını tesis etmek ve bu asayişsizliğin sebeplerini bulup ortaya çıkarmak.”</span></p>
				<p class="duzyazison-1"><span class="char-style-override-9">Bu görevin anlamı şudur: Bölgede huzursuzluk çıkaran, eşkıyalık yapana gerekli dersi ver! Onlara her türlü desteği veren kişi ve kurumları bertaraf et. Çünkü görevlendirme hem emir mahiyetinde hem de o kadar geniş ki sınırlayıcı hiçbir kelime içermiyor. Asayişin temini ile “fesatçıların ıslah edilmesi” şekli ve yöntemi tamamen Mustafa Kemal’in becerilerine ve kişisel tercihlerine bırakılmıştır.</span></p>
				<p class="duzyazison-1"><span class="char-style-override-9">Atatürk, bölgeye gelmeden yerli halk ve mahalli ajanlar zaten küçük çaplı ve dağınık da olsa örgütlenmişlerdir. Atatürk bölgede kısa süren çalışmalarından sonra ne yapacağını Harbiye Nezareti’ne gönderdiği şifreli telgrafta belirtiyor aslında:</span></p>
				<p class="duzyazison-1"><span class="char-style-override-9">“Bölgede Rum nüfusu arttırmak için Rusya’dan göçmen getirilmektedir. Deniz yoluyla kıyıdan içerilere çeteler sokulmaktadır. Samsun ve civarında kırk kadar Rum çetesi faaliyet göstermektedir. Türk halkı da bunların saldırısından korunmak maksadıyla on üç çete teşkil etmişlerdir.”</span></p>
				<p class="duzyazison-1"><span class="char-style-override-9">Bu şifreli telgraf, kurmaylığının yanı sıra aynı zamanda hem gerillacı hem de çok iyi bir kontrgerillacı olan Mustafa Kemal’in ne yapacağını açıkça anlatıyor. Bölgedeki on üç çetenin en büyüğü, en güçlüsü ve ismi yaramaz çocukları bile korkutup susturan Giresunlu (Topal) Osman Ağa çetesidir. Osman Ağa, aynı zamanda Teşkilât-ı Mahsusa’nın bölgedeki Yakup Cemil’idir. Çok sert ve tavizsizdir.</span></p>
				<p class="duzyazison-1"><span class="char-style-override-9">Mustafa Kemal, Samsun’a çıktıktan sonra ajanlar aracılığı ile Topal Osman’a görüşme isteği ile haber ulaştırır. Osman Ağa haber alır almaz derhal randevu yerine doğru hareket eder. Çünkü randevuyu isteyen, Teşkilat’tan en yakın arkadaşlarından biridir. Her ne kadar arkadaşı “mektepli” olsa da aralarında daha önceki cephelerde yakın çalışmanın getirdiği bir ahbaplık, bir dostluk bağı oluşmuştur.</span></p>
				<p class="duzyazison-1"><span class="char-style-override-9">Hem Osman Ağa, “teşkilatın içinde en sevdiği üç, beş arkadaşından biri olan Sarı Paşa’yı görmek için yolu cehennemden de geçse yine gider” görür. Mustafa Kemal’in verdiği gün ve saatte, tebdili kıyafet, sırtında “Nagant” tabancası ve yanında “iki kızanı” ile randevu yerine gider. Randevu yeri Samsun’a bağlı Havza kazasının göze batmayan ahşap bir evdir. Ve Paşa’nın Samsun’a çıkışının onuncu gününde 29 Mayıs’a tekabül eder görüşme. Paşa, Osman Ağa’yı ilk başta tanımaz. Yaklaştıkça, ortadaki pejmürde köylü kılıklı aksayan adamın Osman Ağa olduğunu fark eder. Ağa, Paşa’nın yanma varınca iki arkadaş yılların verdiği hasretle sıkı sıkıya sarılırlar birbirlerine. Geçmiş günler yâd edilir. Topal Osman, önce en çok sevdiği ve özlediği teşkilattaki arkadaşları sorar hemen.</span></p>
				<p class="duzyazison-1"><span class="char-style-override-9">Cephelerde şehit olanların haberlerini alınca, gözyaşlarına hâkim olamaz. Sonra “Şu Damat Ferit denen, bıyıktan başka hiçbir şeyi erkeğe benzemeyen, tırnakları ojeli…” Sadrazam’dan yakınmaya başlar. “Korkak adamın hükümeti, teşkilatın elini kolunu bağlamak için elinden geleni yapıyor!” der. “Bereket versin ki, ‘çekirdek devlet’ vardır da onlar Teşkilat’ı Damat’ın zulmünden koruyor. Padişah da Damat’ın bu tavrından rahatsız. Hatta ‘Benim gerçek gizli ordum!’ diye teşkilatı taltif etmesi olmasa, Şeytan diyor ki al yanına üç kızanı atla İtalyan kumpanyasının gemisine, git bas Babı Âli’yi, daya Nagant’ın soğuk namlusunu tırnağı ojelinin kafasına, boşalt mermileri olmayan beynine!”</span></p>
				<p class="duzyazison-1"><span class="char-style-override-9">Mustafa Kemal, Karadeniz’in bu yiğidin umutlarını diri tutmak için, “Boş ver, bu günler de geçecek. Hem de çok yakında. Sonra oturup bugünleri hep gülerek yâd edeceğimiz günleri hep birlikte yaşayacağız!” diyerek teselli eder. Sonra asıl mevzua gelir: “Bak Ağa, İstanbul Hükümeti’nden aksi bir emir gelmiş olsa bile, sen gene Pontus’çularla sonuna kadar mücadeleye devam edecek ve bunların tenkilinde bulunacaksın. İşine sakin ola ki nihayet verme, bilakis hız ver!” der.</span></p>
				<p class="duzyazison-1"><span class="char-style-override-9">Topal Osman, Teşkilat’tan arkadaşı olan canından çok sevdiği Sarı Paşa’nın bu sözünü iki ettirir mi hiç? Zaten “Merak etmesindi! Bu Rum çetecilerden bir ferdi hayatta kalana kadar döşekte uyku ona haramdı. Karadeniz’in toprağı döşek, taşları yastık olacaktı!” Osman Ağa’ya “Son Pontus’çuyu da imha edene kadar...”</span></p>
				<p class="duzyazison-1"><span class="char-style-override-9">Canından çok sevdiği “teşkilattan arkadaşı” Mustafa Kemal’e görüşmeye giderken, boynunda “Nemrut Mustafa’nın Divanı”nın (Yüce Divan) Ermeni katliamı yaptığı gerekçesi ile gıyabında verdiği idam kararının ipi ile gider Topal Osman... “Darağacındaki asılı ipi koparıp boynuna takmış umurumda mı gıyabi karar?”</span></p>
				<p class="duzyazison-1"><span class="char-style-override-9">Topal Osman, oldukça ilginç bir insandır. Babası, askere gitmemesi için bedelli parası yatırmasına rağmen o yine şubeye giderek orduya yazılır. Balkan Savaşı’na katılır, orada yaralanarak sakat kalır.</span></p>
				<p class="duzyazison-1"><span class="char-style-override-9">1. Dünya Savaşı sırasında Teşkilât’ın görevlendirmesi ile Kafkasya cephesine gider. 93 gönüllü kızanı ile birlikte Batum’daki Teşkilât-ı Mahsusa’nın emrinde görev yapar. Ermenilere büyük bir darbe vurur. Taşnak ve Hınçak örgütlerini dağıtır. Bölgenin Ermenilerden boşaltılması emrini alır. Kulakkaya-Şebinkarahisar yoluyla İç Anadolu’ya Ermenileri sürgün eder. Sürgün esnamda Ermenilere zulmettiği gerekçesiyle Nemrut Mustafa (kendisi Kürt’tür) yargılanır ve gıyabında idam cezasına çarptırılır. Nemrut Mustafa Paşa’nın verdiği bu idam kararı, Topal Osman’ın içinde bir intikam ateşini yakar. Ancak o gününü bekleyecektir. Koçgiri Ayaklanması onun için bir fırsattır yıllar sonra. Bizzat gönüllü olarak ayaklanmayı bastırır. Kadın, yaşlı, çocuk demeden isyana katılsın veya katılmasın Kürt vatandaşlarımızı öldürür.</span></p>
				<p class="duzyazison-1"><span class="char-style-override-9">Kürt Mustafa Paşa’nın verdiği idam kararından sonra dağa çıkan Topal Osman, kısa zamanda Karadeniz’deki en güçlü çeteyi oluşturarak Pontus çetelerine karşı savaşır. Bu arada çete mensuplarının ailelerine de aynı muameleyi yapar. Topal Osman’ın bu baskılarından dolayıdır ki, bölge kısa zamanda Rum ahali tarafından boşaltılır ve Pontus’çular mağlup olur.</span></p>
				<p class="duzyazison-1"><span class="char-style-override-9">Osman Ağa bir yanda dağlarda Pontus’çularla savaşırken bir yandan da Teşkilât’ın ajanı olmanın verdiği bir yetenekle şehir merkezinde (Giresun) Müdafaayı Hukuku Milliye Cemiyeti’ni kurdurur. Cemiyeti kurduktan sonra şehri basarak Taşkışla’ya asılan Yunan bayrağını indirir. Bayrak indirmesi sırasında Yunanlı askerlerle çatışmaya girer. Çetesiyle birlikte şehir merkezindeki Yunanlıları kovar. Halkın İstanbul’a yoğun baskılarına rağmen hükümet onu affetmez. Ancak çekirdek devletin tavsiyesi üzerine Sultan Vahdettin tarafından “affı şahane”ye uğrar. Aftan sonra Giresun Belediye Başkanlığı koltuğuna oturur. Daha sonra, Giresun Gönüllü Alayı oluşturarak Erzurum’daki Kazım Karabekir Paşa’nın emrine gönderir. Kasım 1920’de Atatürk’ün muhafızlığına getirilir. Topal Osman, Giresun Askerlik Şubesi Başkan Binbaşı Hüseyin Avni Bey’in (Alpaslan) komutasındaki 42. Giresun Gönüllü Alayı ve kendi komutasındaki 47. Alay ile Koçgiri isyanının bastırılması görevinde bulunur. Pontus’çuların karargâhı haline gelen Merzifon Amerikan Koleji’nin basılmasında görevlendirilir. Akabinde, Sakarya, Dumlupınar ve Büyük Taarruz’a katılır. O, artık kelimenin tam anlamıyla Mustafa Kemal’in Yakup Cemil’idir.</span></p>
				<p class="duzyazison-1"><span class="char-style-override-9">Trabzon’a gelen Mustafa Suphi ve arkadaşlarının hepsini kızanlarından Yahya Kaptan’a öldürtür.</span></p>
				<p class="duzyazison-1"><span class="char-style-override-9">Mustafa Suphi olayı dallanıp budaklanınca Yahya Kaptan sinirlenir ve bağırarak, “Sanki bütün işlerde ben tek başıma mıydım? Daha fazla üstüme varırlarsa, her şeyi olduğu gibi ortaya dökerim!” der. Ancak bu sözler onun idam fermanı gibidir. 1922 yılının 3 Temmuz gecesinde bedenine sıkılan onlarca kurşunla can verir. Bu olayı ortaya çıkarmak isteyen Lazistan Mebusu Ali Şükrü Bey’i öldürür ancak cesedini gizleyemez. Bir milletvekilinin öldürülmesi Meclis’te infiale yol açar. Tutuklanması için emir verilir. Ancak o çatışmaya girer ve öldürülür. Cesedi Meclis kapısında ibreti âlem olarak asılır.</span></p>
				<p class="duzyazison-1"><span class="char-style-override-9">Atatürk’ün eski Muhafız alayı komutanlarından General İsmail Hakkı Tekçe 4 Aralık 1977 tarihli Günaydın gazetesinde yayımlanan anılarında, Yahya Kâhya’yı kendisinin, Topal Osman’ın iki adamıyla birlikte öldürdüğünü açıklamıştı.</span></p>
				<p class="arabaslik" id="toc_marker-4-4">YOL AYIRIMI</p>
				<p class="duzyazison-1"><span class="char-style-override-9">Karakol Cemiyeti, İttihat Terakki ekibinin “A” kadrosu tarafından kurulan bir örgüttür. Örgütün tüm bireyleri cephede elde silah, bazen yalın kılıç aylarca, yıllarca savaşan insanlardı. Ve onların yıllarca korumaya çalıştıkları ülke işgal edilmişti. Artık yapacak tek şey vardı: Değil cemiyete karşı olanı, cemiyeti eleştireni de ortadan kaldıracaklardı... Cemiyetin böylesine birkaç fail-i meçhule imza atması Mustafa Kemal Paşa’yı endişelendirir. Sivas Kongresi’ne delege olarak katılan teşkilatın kurucularından ve en önemli ismi olan Kara Vasıf, Mustafa Kemal Paşa ile görüşür. Bu görüşmede Mustafa Kemal, örgütü Kara Vasıf Bey ve arkadaşlarının kurduğunu anlar.</span></p>
				<p class="duzyazison-1"><span class="char-style-override-9">Mustafa Kemal ilk başlarda İttihat ve Terakki’ye üye olmasına rağmen pek parti çalışmalarına katılmamış bir üye idi. Hatta daha sonra cumhuriyetin öncü kadroları olan birçok kişi de aynı Mustafa Kemal gibi İttihat ve Terakki cemiyetindendiler ancak onlar da partide hiç bir zaman etkin olamayacaklardı. Bunlara partinin “B Takımı” sıfatı uygun görülecekti. Buna mukabil iki grup da Teşkilat-ı Mahsusa’nın ajanıydılar aynı zamanda. Ama devlet yönetiminde söz sahibi parti olduğuna göre, “A” ve “B” grubu arasında ister istemez bir çekişme, bir iktidar mücadelesi olacaktı.</span></p>
				<p class="duzyazison-1"><span class="char-style-override-9">Sivas’ta Kara Vasıf’la görüşen Mustafa Kemal, cemiyetin adam öldürülmesine cevaz veren ve her askerî kışlada bir Karakol Örgütü Komutanı’nın bulunacağı şeklindeki yasalarına katılmadığını açıkça söyler. İttihat Terakki özleminin memlekete zarar vereceğini de laf arasında belirtir. Artık iki taraf da birbirlerini çok iyi anlamışlardır. Aynı tastan çorba içemeyeceklerini fark ederler. Kara Vasıf İstanbul’a döner. Olanları arkadaşlarına anlatır. Ancak arkadaşları kararlıdır: “Memleket işgal altındadır. Fikir ayrılığı olmaz. Hepimiz Anadolu’daki Mustafa Kemal’e ilk günkü gibi tam desteğimizi vereceğiz. Bütün çeteler yine onun emrinde olacak! Memleket düşman işgalinden kurtulduktan sonra kozlar paylaşılacak!” Alman bu karar harfiyle uygulanır. Cemiyet, yine silah, mühimmat, ayni ve nakdi yardım, asker toplama, istihbarat konularında bütün imkânlarını Mustafa Kemal için seferber eder.</span></p>
				<p class="duzyazison-1"><span class="char-style-override-9">Ancak Mustafa Kemal, cemiyetle yavaş yavaş yol ayırımına girer.</span></p>
				<p class="duzyazison-1"><span class="char-style-override-9">Mustafa Kemal Paşa ile cemiyet’in arasın bir daha düzelmeyecek şekilde bozan olay, Yahya Kaptan’ın öldürülmesidir.</span><span class="char-style-override-10"><a class="footnote-link" href="#footnote-225-23" id="footnote-225-23-backlink">23</a></span><span class="char-style-override-9"> Yahya Kaptan, cemiyetin ajanı ve gerillacısı olmasına rağmen, Mustafa Kemal’e daha yakındır. İstanbul’dan gelen emirlerden çok, Mustafa Kemal’in emirlerine uyar. Adapazarı ve İzmit havalisinde yaptığı başarılı çetecilikten dolayı ismi efsaneleşen Yahya Kaptan, kendi başına buyrukluğu, aslında Mustafa Kemal Paşa’ya direkt bağlılığından dolayı cemiyetle arası tamamen bozulur. Bu arada İstanbul Hükümeti’nin Yahya Kaptan hakkında “yakalanarak öldürülme” kararı çıkmıştır.</span></p>
				<div class="footnote">
					<p class="dipnot"><a class="footnote-anchor" href="#footnote-225-23-backlink" id="footnote-225-23">23</a><span class="char-style-override-11"> Yahya Kaptan’ın adı, İzmit’te bir mahalleye verilmiştir.</span></p>
				</div>
				<p class="duzyazison-1"><span class="char-style-override-9">Yahya Kaptan kendi bölgesinde Mustafa Kemal dışında cemiyetin hiçbir emrine uymaz. Hatta Karakol Cemiyeti birkaç kere Yahya Kaptan’ı Mustafa Kemal Paşa’ya şikâyet eder. Ancak her seferinde Paşa, Yahya Kaptan’ı korur.</span></p>
				<p class="duzyazison-1"><span class="char-style-override-9">İstanbul Hükümeti Yahya Kaptan’ın öldürülmesi için bir grup askeri yola çıkarır. İzmit’in Tavşancıl mevkiinde 2.000 kişilik bir hükümet kuvveti, Kuvayı Milliye Komutanı Yahya Kaptan’ı 7 Ocak 1920’de abluka altına alır. Tavşancıl köyüne sığman Kaptan’a halk sahip çıkar. Ancak zaptiyenin köyü yağmalayıp ateşe verme tehdidi üzerine Yahya Kaptan kendiliğinden teslim olur. Mustafa Kemal bu olayı Nutuk’unda şöyle anlatır:</span></p>
				<p class="duzyazison-1"><span class="char-style-override-9">“Yahya’yı takip ettiren Harbiye Nazırı Cemal Paşa’dır. İzmit’ten Tümen Komutanı Vekili’nden gelen 9-10 Aralık 1920 tarihli iki telgrafla ‘Duyulduğuna göre iki çarpışmadan sonra Yahya Kaptan’ın ölü olarak ele geçirildiği’ bildirildi. 11 Ocak 1920’de Tümen Komutan Vekili’nden, İstanbul’dan gelen Müfreze Komutanı’na, benim adıma tebligatta bulunup bulunmadığını sordum. Üç gün sonra 14 Ocak 1920 tarihli raporunda Tümen Komutan Vekili şu bilgiyi verdi: </span></p>
				<p class="duzyazison-1"><span class="char-style-override-9">‘Bizzat yaptığım soruşturmadan... Çarpışma olmadığı ve yalnız, Yahya Kaptan’ın teslim olduktan sonra, köy dışında kesici bir alet ile öldürüldüğü anlaşılmıştır. Kafatasının olmaması bunu doğrulamaktadır.’</span></p>
				<p class="duzyazison-1"><span class="char-style-override-9">Bu uğursuz haber üzerine İstanbul’daki teşkilatımıza 20 Ocak 1920’de Albay Şevket Bey vasıtasıyla şu telgrafı yazdık:</span></p>
				<p class="duzyazison-1"><span class="char-style-override-9">‘Yahya Kaptan’ın öldürülmesinin sebepleri ile teslim olduktan sonra kasten şehit edildiği anlaşıldığından, öldürülmesinde kimlerin elinin ve etkisinin bulunduğunun, İstanbul’dan müracaat eden pek çok fedakâr arkadaşa açıklama yapılmak üzere acele bildirilmesi rica olunur, efendim. Heyeti Temsiliye adına Mustafa Kemal.’”</span></p>
				<p class="duzyazison-1"><span class="char-style-override-9">Mustafa Kemal bu telgrafı Karakol örgütünün kurucusu ve yöneticilerinden olan Kara Vasıf a gönderir. Kara Vasıf, Mustafa Kemal’in konuyla ilgili telgrafına şu cevabı verir:</span></p>
				<p class="duzyazison-1"><span class="char-style-override-9">“Mustafa Kemal Paşa Hazretleri’ne özel:</span></p>
				<p class="duzyazison-1"><span class="char-style-override-9">Olay yerinde bulunan güvenilir bir zatın ifadesine göre, Yahya Kaptan yakalanıp köy dışında bulunan karakola götürülürken, çevreden on kadar eşkıyanın karakol üzerine ateş etmesi üzerine, kaçmaya çalışmış ve bu sırada öldürülmüştür. Bununla birlikte, iyi bir soruşturma yapılması için hükümete başvuruldu.</span></p>
				<p class="duzyazison-1"><span class="char-style-override-9">Yahya Kaptan’ın Kuvayı Milliye adına pek çok kötülükler yaptığı söylentisi ağızdan ağza yayıldığı gibi, özel ve resmi yoldan yapılan soruşturma da bunu doğruladığı için hükümet kovuşturmaya karar vermişti. Ancak heyetimizce, kendisinin geçici bir süre için gizlenerek Kuvayı Milliye işlerine karışmaması ve kötülüğe cüret etmemesi, yanında bulunan kaçak er ve jandarmaları geri göndermesi şartıyla kovuşturma yapılmaması istenmiş ve ilgililer katında teşebbüslerde bulunulduğu gibi, Gebze’ye özel olarak bir memur da gönderilmişti. Bu sırada hükümet, birdenbire gizlice asker göndermiş, yalnız Yahya Kaptan’ı ele geçirmek istediğini ilan etmiş ve arz edilen durum meydana gelmiştir efendim (Vasıf). (Çanakkale Müstahkem Mevki Komutanı Şevket.)”</span></p>
				<p class="duzyazison-1"><span class="char-style-override-9">Mustafa Kemal bu durumu şöyle açıklıyor:</span></p>
				<p class="duzyazison-1"><span class="char-style-override-9">“Köy dışındaki karakola götürülürken çevreden ateş edilmiş. Kaçmaya çalışmış, bu sırada öldürülmüş. Bu sözlerin bu gibi suikastlarda bir formül gibi kullanıldığını anlamamak için çok safdil olmak lazımdır. Yahya Kaptan’ı ortadan kaldırmak için, birlikte çalıştıkları ve karar verdikleri hükümetin gizlice, birdenbire bir oldu bitliye getirivermiş olduğu yolundaki sözler de dikkate değer, İstanbul’da jandarmadan, İstanbul Muhafız Alayı’ndan subay ve asker görevlendiriliyor, İstanbul’da duruma hâkim olduklarını iddia eden Teşkilat Başkanlarımız bunu öğrenemiyorlar.</span></p>
				<p class="duzyazison-1"><span class="char-style-override-9">Mustafa Kemal, daha sonra milletvekili de olan Kara Vasıf arasındaki telgraflaşmalar sonucunda yargılarını şöyle noktalıyor:</span></p>
				<p class="duzyazison-1"><span class="char-style-override-9">Yahya Kaptan’ın hiç kimseyi dinlememesinin, öldürülmesine sebep olarak gösterilmesi asla doğru olamaz. Merhum şehit, beni dinliyordu, benden emir alıyordu. Verdiğim emre göre hareket ediyordu. Yahya Kaptan’ın öldürüldüğüne şüphe kalmamıştı. Bu gerçek bilindikten sonra onu öldürmüş olan hükümetin kanuni kovuşturmaya başlamış olması cinayeti işleyenlerin meydana çıkamayacağına delil değil miydi? Zaman her şeyin, her gerçeğin tarih önünde samimi olarak incelenmesine imkân hazırlar.</span></p>
				<p class="duzyazison-1"><span class="char-style-override-9">Hükümeti ve İstanbul’daki teşkilatımızın başkanlarını böyle çirkin bir cinayetin işlenmesinde vasıta olmaya yönelten sebep ve etkenlerin incelenmesinin, gerçekten ibret verici sonuçlar getireceğine inandığım içindir...”</span></p>
				<p class="arabaslik" id="toc_marker-4-5">KARAKOL CEMİYETİ’NİN BAZI ÖZELLİKLERİ</p>
				<p class="duzyazison-1"><span class="char-style-override-9">Karakol Cemiyeti’nin adam öldürme gerekçeleri şu maddelerle belirleniyor: Ancak, herhangi bir ajan kendi başına karar verip infazı yapamazdı. Yönetimden üç kişi, öldürülecek kişiyi yargılayıp karar veriyor; karar Başkan’ın onayından geçtikten sonra infaz ediliyordu. Ölüme sebep olacak davranışlar şunlardır:</span></p>
				<p class="duzyazison-1"><span class="char-style-override-9">1) Emirleri yerine getirmemek, bunların yerine getirilmesi sırasında gerekli fedakârlık ve basireti göstermemek, cemiyet nüfuzunu kullanarak çıkar sağlamak.</span></p>
				<p class="duzyazison-1"><span class="char-style-override-9">2) Düşmanla işbirliği yapmak ve Türkleri imha etmeye çalışmak.</span></p>
				<p class="duzyazison-1"><span class="char-style-override-9">3) Hayatı pahasına da olsa örgütün sırlarını düşmanlara veya kendi yakınlarına açıklamak.</span></p>
				<p class="duzyazison-1"><span class="char-style-override-9">Yine Cemiyet’in nizamnamesinde, “Cemiyeti temsil yetkisinin Reis’e” verildiği yazılıyor. Reis, yani Başkan, gerekli siyasi ve askerî tüm önlemlerin alınması ile görevlidir. Önemli konular ise İdare Heyeti’nin müzakere ve çoğunluk kararına bırakılıyor.</span></p>
				<p class="duzyazison-1"><span class="char-style-override-9">Karakol Cemiyeti’ni Teşkilât-ı Mahsusa’dan ayıran bir özelliği dış propagandaya önem vermesi ve bu konuda başarılı olmasıdır. Ayrıca İstanbul’daki birçok elçiliklere ajanlar yerleştirerek, buralardan sürekli olarak bilgi akışı sağladılar. 1919’un Eylül ayında Kafkaslara gönderilen Osmanlı eski Milletvekili Dr. Fuat Sabit ile Karakol Örgütü mensuplarından Yusuf Ziya ve Baha Sait Beyler burada Bolşevik gizli servisiyle irtibata geçerler. Yapılan görüşmeler sonucunda Anadolu’daki Bağımsızlık Savaşı için Rusya silah, mühimmat ve para yardımında bulunur.</span></p>
				<p class="duzyazison-1"><span class="char-style-override-9">Anadolu’da Kurtuluş Savaşı adım adım ama kendinden son derece emin bir şekilde yürüyor, büyüyor ve düşmana karşı zaferler elde ediyordu. Kuruluşundan beri İttihat ve Terakki eğiliminin fazla olmasından dolayı Atatürk soğuk karşılasa da mecburen ortak çalıştığı cemiyetten, aslında son derece rahatsızdır. Hatta görüşmeleri sırasında Kara Vasıf a, Anadolu ve Rumeli Müdafaa-i Hukuk cemiyetleri dışında oluşturulan bu örgütün müstakil çalışmasına karşı olduğunu belirtecekti.</span></p>
				<p class="duzyazison-1"><span class="char-style-override-9">Mustafa Kemal ile Karakol Cemiyeti’nin yolu arasındaki açı giderek büyümektedir. Ancak Kurtuluş Savaşı’nın omurgasını ayakta tutmaya devam eder. İşte bu sırada tam 1920 yılının 16 Mart tarihinde İngilizlerle İstanbul Hükümeti Karakol’a yönelik bir baskın operasyon düzenler. Operasyon o kadar gizli planlanmıştır ki, planlayıcıların tümü İngiliz istihbarat servisindendir.</span></p>
				<p class="duzyazison-1"><span class="char-style-override-9">İstanbul’daki İngiliz İşgal Kuvvetleri Komutanı ile onun kurmay heyetinin dışında başka hiç kimsenin haberi yoktur. Operasyondan bir, iki saat önce subayların birliklerini hazır hale getirmeleri emri verilir. Operasyona gidildiği sırada karargâha toplatılan subaylara bilgi verilir. İngilizlerin kendi subaylarından bile gizlediği bu operasyon, Karakol Cemiyeti’nin sonu olacaktır. Baskın operasyonuyla birlikte tutuklanan Karakol Örgütü yöneticilerinden Şevket Bey ile Kara Vasıf Beyler, derhal Malta adasına sürgüne gönderilirler. Cemiyet üyeleri bu sürgünle birlikte verilen mesajı almışlardır: Bu, bir çökertme operasyonudur. İngilizler, yalnızca Şevket ve Vasıf beyleri değil, cemiyetin bel kemiği olan şu isimleri de sürgün ederler:</span></p>
				<p class="duzyazison-1"><span class="char-style-override-9">Ali İhsan Paşa, Albay Cemal, Yüzbaşı Şerafettin, Binbaşı Nazım, Yarbay Mehmet Tevfik, Albay Ahmet Tevfik, Binbaşı Ömer, Ali Fethi (Okyar), Yüzbaşı Cemal, Yarbay Abdülgani, Yüzbaşı Nevzat, Dr. Yüzbaşı Halil, Albay Ahmet Cevat (İstanbul Merkez Komutanı), Binbaşı Mazlum, Binbaşı Ahmet Haydar, Albay Sami, Binbaşı İbrahim Hakkı, Dr. Süleyman Numan Paşa, Hacı Ahmet Paşa (Enver Paşa’nın babası), Yüzbaşı Tahir, Fahrettin (Türkkan) Paşa, Teğmen Şevket Ziya, Mahmut Kamil Paşa, Binbaşı Mehmet Arif, Miralay Mürsel (Bakû), Çürüksulu Mahmut Paşa (senatör), Cemal (Mersinli) Paşa (Harbiye Nazırı), Miralay Galatalı Şevket, Miralay Kara Vasıf, Ali Sait Paşa (Akbaytugan), Refet Paşa, Binbaşı Ali Çetinkaya (Afyon Mebusu), Yarbay Basri (Cevat Paşa’nın damadı, Genelkurmay 1. Şube Müdürü), Yakup Şevki Paşa (Subaşı), Dr. Abdülselami Paşa, Süleyman Faik Paşa.</span></p>
				<p class="duzyazison-1"><span class="char-style-override-9">Karakol Cemiyeti’nin yediği bu ağır darbeden sonra İngiliz ajanları Anadolu’da cirit atmaktadırlar adeta. Cemiyetin kaçabilen üyeleri bir yandan toparlanmaya çalışırlarken bir yandan da Kurtuluş Savaşı’na gerekli lojistik destekleri yapmaya çalışırlar. Ancak o güçlü istihbarat ağı yoktur artık. Cemiyet, 1920’de resmen dağıtılır. Bunun ardından oluşturulan Yavuz adlı grup Yüzbaşı Mustafa (Muğlalı) tarafından bir süre daha faaliyetlerine devam edecektir. Ancak yakalanacağını anlayan Muğlalı, Eylül 1921’de İstanbul’dan Anadolu’ya geçecektir.</span></p>
				<p class="duzyazison-1"><span class="char-style-override-9">Karakol Cemiyeti tipik bir İttihat ve Terakki Partisi gibidir. Kanının son damlasına, canının son nefesine kadar prensiplerinden vazgeçmeyen, ilk fırsatta toparlanıp ayağa kalkmaya çalışan bir örgüttür. Mustafa Kemal, örgütün dağılmasına ve ajanların Anadolu’daki savaşa her alanda hizmet ermelerine rağmen hepsini takip ettirir. Çünkü o da (her ne kadar “B” takımından olsa da) bir İttihatçıdır.</span></p>
				<p class="duzyazison-1"><span class="char-style-override-9">İttihatçıların varlığı, İzmir suikastı ile birlikte sona erer. 1923’te, Milli Mücadele’den sonra bitirilebilecektir.</span></p>
				<p class="duzyazison-1"><span class="char-style-override-9">Mustafa Kemal Paşa 1923’te İzmit’e yaptığı bir gezi sırasında, Kara Kemal’i çağırarak görüşür İttihatçıların durumunu sorar. Kara Kemal, İttihatçıların dağınıklığını dile getirip, toparlamak için görev verildiğinde bunu yerine getireceğini söyler. Bunun üzerine eski Maliye Nazırı Cavit Bey’in evinde birkaç toplantı yapan İttihatçılar, bir muhalefet partisi olarak ortaya çıkılmaması ama gelecek için bir parti programı yapılması kararı alırlar.</span></p>
				<p class="duzyazison-1"><span class="char-style-override-9">İttihatçıların hareketlerini adım adım izleyen Mustafa Kemal, onlara karşı cephe aldığını bütün dünyaya ilan eder. 14 Nisan 1923’te Anadolu Ajansı aracılığıyla yaptığı açıklamada hiç kimsenin İttihat ve Terakki adına angajman almaya yetkili olmadığını belirtir. Mustafa Kemal, bu açıklamasıyla İttihat Terakki’ye, yani Karakol Cemiyeti’ne karşı açıkça “kılıç kuşandığını” söylemektedir aslında.</span></p>
				<p class="arabaslik" id="toc_marker-4-6">AYICI ARİF ANLATIYOR</p>
				<p class="duzyazison-1"><span class="char-style-override-9">Kurtuluş Savaşı’nın kahramanlarından, Teşkilât-ı Mahsusa ile İttihat Terakki’nin “A” takımından olan Miralay Arif Bey (Ayıcı Arif)</span><span class="char-style-override-10"><a class="footnote-link" href="#footnote-225-24" id="footnote-225-24-backlink">24</a></span><span class="char-style-override-9"> hatıralarında Karakol Cemiyeti’nin kuruluşunu şöyle anlatıyor:</span></p>
				<div class="footnote">
					<p class="dipnot"><a class="footnote-anchor" href="#footnote-225-24-backlink" id="footnote-225-24">24</a><span class="char-style-override-11"/><span class="char-style-override-11"> Cepheye dahi giderken çok sevdiği ayısını yanından ayırmadığı için orduda adı böyle anılıyordu ve cumhuriyetin ilanından sonra İzmir Suikastı davasından dolayı İttihat Terakki’nin “A” takımından olan diğer şahıslar gibi idam edilerek tasfiye edildi.</span></p>
				</div>
				<p class="duzyazison-1"><span class="char-style-override-9">”İzmir’in Yunanlılar tarafından işgalinden önce Sivas eski Mebusu Kara Vasıf Bey’in girişimleriyle İstanbul’da gizli olarak bir cemiyet (Karakol Cemiyeti) kurulmuş ve bu cemiyet İstanbul’un itilaf devletleri tarafından işgaline kadar övgüye değer bir biçimde çalışmıştır.</span></p>
				<p class="duzyazison-1"><span class="char-style-override-9">Anadolu milli harekâtına yardım işinde, adı geçen cemiyet, görevini hakkıyla yapmış ve taşıma işini ustaca yönetmiştir. Harbiye Dairesi Başkanı Kurmay Albay Ömer Lütfi Bey (Yenibahçeli) ve Silah (piyade ve makineli) Şubesi Müdürü Kurmay Binbaşı Narin Cevat Bey’in yurtseverce yardımları ve İstanbul halkının (mavnacılar, hamallar, arabacılar, gümrük, deniz yolları ve polis memurları) ve çalışanlarının fedakârca çalışmaları sayesinde Ferid Hükümeti’nin ve İngilizlerin kontrolleri altında bulunan ambar ve depolardan geceleyin aşırmak suretiyle, muhtelif tarihlerde İstanbul’dan (56.000 mekanizma, 320 makineli tüfek, 1.500 tüfek, bir batarya top, 2.000 sandık cephane, 10.000 takım elbise, 100.000 giyim, nal ve mıh, 15.000 matara, 1.000 tona yakın malzeme ve çeşitli askerî eşya) Anadolu’ya geçirilmiştir.</span></p>
				<p class="duzyazison-1"><span class="char-style-override-9">Zonguldak tüccarlarının kiralarında bulunan Fransız bandıralı Kornilof, Mecda ve Vovesta vapurları ile İstanbul’dan İnebolu ve Samsun’a yapılan muhtelif seferlerde birçok askeri malzeme ve askeri eşya gönderilmiş ve taşınmış; bu göndermede adı geçen vapurlarda komiserlik görevini yapan Deniz Yüzbaşılığından emekli Gelibolulu Mehmet Kaptan ile emekli İsmail Hakkı Kaptan’ın ve arkadaşlarının birçok fedakârca hizmetleri olmuştur.</span></p>
				<p class="duzyazison-1"><span class="char-style-override-9">Sakarya Savaşı sırasında Trabzon’dan bir motora yüklenip gönderilen ve Fatsa açıklarında batmak zorunda kalan 4 adet seri ateşli 5,10’luk toplarımızın tahliyesi ve Yunan donanmasının Karadeniz’deki faaliyetlerine rağmen Giresun Alayının (Topal Osman’ın alayı) acele olarak Samsun’a nakli hususunda adı geçen kaptanlarla, maiyetlerindeki Türk tayfalarının yurtseverce çalışmaları anılmaya değerdir.</span></p>
				<p class="duzyazison-1"><span class="char-style-override-9">Teşkilat hususunda Muğlalı Yarbay Mustafa Bey, Emekli Topçu Binbaşısı ihsan Bey, (Cebel-i Bereket Mebusu) Jandarma Binbaşısı Remzi Bey, Üsküdarlı Hoca Naci Efendi, Yüzbaşı Dayı Mesut ve Yenibahçeli Şükrü beylerin çalışma ve çabaları anılmağa ve kaydedilmeye değerdir. Bu arada Merkez Telgraf Haberleşme Memurlarından özellikle Halit Efendi’nin fedakârca hizmetleri de anılmaya değerdir.</span></p>
				<p class="duzyazison-1"><span class="char-style-override-9">İstanbul’da taşımacılık ve satın alma işleriyle uğraşmak üzere daha sonra Hamza ve Felah daha sonra da Mim Mim grupları kurulmuş ve Anadolu’ya birçok eşya, telefon malzemesi ve topçu malzemesi göndermişlerdir. Yunanlıların İstanbul’a yapacakları taarruz söylentileri üzerine (Müdafaa-i Milliye) adıyla askerî bir grup daha kurulmuş ve (Mim Mim) grubuyla işbirliği ederek İstanbul ve çevresinde kuvvet kazanmış ve halktan bir kısmına silah dağıtmışlardır.</span></p>
				<p class="duzyazison-1"><span class="char-style-override-9">İstanbul’un İtilaf Devletleri tarafından işgali üzerine, Üsküdar yoluyla Anadolu’ya geçirilecek kişilerin geçişini kolaylaştırmak amacıyla, başlangıç Üsküdar’da olmak üzere bir menzil hattı kurulmuş ve bu hattın Anadolu içindeki görevlerini Yüzbaşı (1925’te Binbaşı) Dayı Mesut ve Yenibahçeli eski Mebus Şükrü beyler ile Maltepe Atış Okulu’ndan Yüzbaşı (1925’te Binbaşı) Fehmi ve Hulusi beyler üstlenmiştir. Birçok önemli saygıdeğer kişiyi Anadolu’ya geçirmeyi başarmışlardır. Bu heyet daha sonra Kocaeli Kuvayı Milliye örgütüyle de meşgul olarak 24. Tümen Kumandanı Yarbay Atıf Bey’in emir ve talimatı dairesinde pek önemli hizmetler yapmışlardır.</span></p>
				<p class="duzyazison-1"><span class="char-style-override-9">Kocaeli Kuvayı Milliye Kumandanlığını Dayı Mesut Bey üstlenmiş ve Fehmi Bey de Yavuz takma adıyla Adapazarı Milli Taburunu kurmuş idi.</span></p>
				<p class="duzyazison-1"><span class="char-style-override-9">İzmit çevresinde İngiliz ve Yunanlıların yardımlarıyla lanet edilecek işler yapan ve birçok Müslüman’ın kanını akıtmış olan Gönüllü Ermeni Alayı Kumandanı Kaptan Tanik Çetesi’ne Aslan Bey köyünde bir gece baskım yapan Yavuz Bey, sayıları 500’ü aşan çete üyelerini bütünüyle yok etmiştir.”</span></p>
				<p class="arabaslik" id="toc_marker-4-7">YENİ İSTİHBARAT ÖRGÜTLERİ</p>
				<p class="duzyazison-1"><span class="char-style-override-9">Karakol Cemiyeti tamamen dağılır. Ama ajanlar hayattadır. Ajanlığı bir yaşam tarzı olarak seçen bu insanların köşelerine çekilecekleri elbette ki düşünülemez. Bu durumu çok iyi bilen Mustafa Kemal Paşa, bunlardan faydalanmasını bilecektir. Cemiyetin birçok ajanını istihbarat, kaçakçılık, sabotaj grupları olarak çalıştırır. Bunlardan yine Kara Kemal tarafından kurulan Beşler Grubu ile Hamza Grubu’nun da faaliyetlerini sürdürmelerine izin verir.</span></p>
				<p class="duzyazison-1"><span class="char-style-override-9">Hamza Grubu Ankara’nın olurunu alarak kurulan ve desteklenen İstanbul’daki ilk istihbarat grubudur.</span></p>
				<p class="duzyazison-1"><span class="char-style-override-9">Daha sonra ortaya çıkan Felah Grubu’nun ilk çekirdeğini oluşturan Hamza Grubu, 23 Eylül 1920’de faaliyete başlar. Kurucusu Kurmay Yarbay Çopur Neşet Bora Bey’dir. Grup kendi içinde iki alt birim daha oluşturur. Bunlar Ferhad ve Kerimi şubeleridir. Bu şubeler, yeni ajanlar yetiştirmekle meşguldürler.</span></p>
				<p class="duzyazison-1"><span class="char-style-override-9">Herhangi bir tehlike anında Hamza Grubu’nun yerine Ferhad Grubu, onun da bertaraf olması durumunda yerine Kerimi Grubu geçecektir. Anlaşılan, İngilizlerin Karakol Cemiyeti’ne yönelik yaptığı operasyondan ders çıkarılmıştır. Ajanların bu alt birim oluşturmayı gerçekleştirmeleri aslında büyük bir başarıdır. Çünkü İstanbul Hükümeti yanlıları ve İngiliz ajanları üst yapının içine sızar. Bunu fark eden teşkilât, kendini tasfiye eder. Oysa bu bir yanıltmaca, iz kaybettirmedir. Çünkü hemen akabinde 31 Ağustos 1921’de Felah Grubu adıyla yeniden teşkilatlanacaklardır. Ferhad Grubu, İstiklal Savaşı’nın sonuna kadar faaliyetlerini sürdürür.</span></p>
				<p class="duzyazison-1"><span class="char-style-override-9">Hamza Grubu’nun yapılanması, çalışma biçimi Karakol’dan daha profesyonel ve günü kurtarmaktan çok, geleceğe yönelik planlara göre çalıştı. Grup, kendi içerisinde farklı birimlere ayrılmış ve herkes sadece kendi işi ile ilgilenmektedir:</span></p>
				<p class="duzyazison-1"><span class="char-style-override-9">Grubun 1. Şube Müdürlülüğü görevinde ‘Yıldız’ kod adıyla anılan Kurmay Yüzbaşı Seyfettin Bey (Tümgeneral Düzgören) bulunuyor. Bu şubenin görevi Yunan ordusunun teşkilat ve harekâtı hakkında istihbarat toplamaktır. </span></p>
				<p class="duzyazison-1"><span class="char-style-override-9">2. Şube Müdürlüğünün başında ‘Fuat’ kod adlı Muhabere Yüzbaşı Hilmi Bey bulunuyor. Genelkurmayca öngörülen teknik ekipmanı sağlamak, siparişleri ve satın almaları gerçekleştirmektir görevi.</span></p>
				<p class="duzyazison-1"><span class="char-style-override-9">3. Şube’den sorumlu kişi ise, ‘Ay’ kod adıyla görev yapan grup komutanı Neşet Bey’dir. Saray çevresi ve düşman karargâhları ile ilişkileri konusunda bilgi toplamak bu şubeye verilir. Bu şube ayrıca kontrespiyonaj, yani casus avcılığı yapmakla da görevlidir. Şube ayrıca, Anadolu’ya geçişleri kontrol altında tutan ve sağlayan birimdir.</span></p>
				<p class="duzyazison-1"><span class="char-style-override-9">Cumhuriyet döneminde korgeneralliğe kadar yükselecek olan Kurmay Yüzbaşı Ekrem Bey (Baydar), 4. Şube Müdürlüğünün başına ‘Güneş’ kod adıyla atanır. Bu şube istihbarat için gerekli teknik elemanları bulmak, yurt içinden ve yurt dışından alınacak malzemeleri, ihtiyaç duyulan cephelere göndermek ve İstanbul Hükümeti’nin satmaya çalıştığı silahları alarak Anadolu’ya geçirmek ve hesapları tutmakla görevlidir.</span></p>
				<p class="duzyazison-1"><span class="char-style-override-9">Hamza Grubu, yaptığı başarılı çalışmalardan dolayı İngiliz İstihbarat Servisi’nin bir numaralı hedefi haline gelir. Örgütün içine bir türlü sızamayan İngiliz ajanları, “kaba operasyon” olarak tabir edilen, açık zaptiye operasyonlarına girişir. Bu, okyanusun en karanlık yerinde el yordamı ile balık yakalamak gibidir aslında ve sonuç tamamen şansa bağlıdır. İngilizlerin şansı yaver gider ve İzmir’deki Kuvayı Milliye’ye silah taşımacılığı yapan bir motorcunun yapılan kontroller sonrasında üzerinde çıkan belgelerden hareketle yürütülen soruşturma sonunda Hamza Grubu deşifre olur. Hamza Grubu’nun beyin takımı şu isimlerden oluşmaktaydı:</span></p>
				<p class="duzyazison-1"><span class="char-style-override-9">Binbaşı Mehmet Dursun, Yüzbaşı Hüseyin Vehbi, Binbaşı M. Bahattin (Sakman), Yüzbaşı M. Cemal (Emsal), Yarbay Salih Zeki, Yüzbaşı Ziya, Yarbay Eyüp (Durukan), Binbaşı Mehmet Bilal (Alpagut), Yüzbaşı İsmail Kemal (Altuğ), Yüzbaşı Şükrü (Öztikmen), Yüzbaşı Ömer Sabri (Akan), Üsteğmen Osman Nuri (İnceler), Binbaşı Mustafa Reşit, Binbaşı Hasan Fehmi, Yüzbaşı Hasan Tahsin, Üsteğmen Hüseyin Hüsnü (Uygur), Yüzbaşı Mehmet Emin (Burat), Üsteğmen Rasim (Akyaşar), Teğmen Ethem (Olcay), Albay Esat, Binbaşı Mahmut Hakkı, Yüzbaşı Mehmet Cemal, Necati (Ermeni asıllı bu ajanımız, aynı zamanda İngiliz istihbaratında görevli bir ajandı. Ancak tüm hizmetlerini Türk istihbarat servisine sunmuştur), Efdal (Ermeni asıllı, İngiliz istihbaratında görevli ajanımız), Mustafa Rıza (İngiliz istihbaratında görevli ajanımız), Yüzbaşı Halit (İstanbul Fransız Karargâhında irtibat subayı), Yüzbaşı Kemal (Fransız karargâhında irtibat subayı), Revandizli Mahmut Paşa, Abidin Bey, Himmetzede Hüsnü, Hasan Rıza (Soyak), Necmettin Bey, Yüzbaşı İsmail Hakkı, Teğmen İbrahim, Üsteğmen Rıfat, Yüzbaşı Cevdet, Teğmen Kerim, Üsteğmen Gözlüklü Ziya, Binbaşı Seyfi, Binbaşı Aziz Hüdai, Binbaşı Hasan Hilmi, Yüzbaşı İbrahim Derviş (Görsoytrak).</span></p>
				<p class="arabaslik" id="toc_marker-4-8">MİM MİM GRUBU</p>
				<p class="duzyazison-1"><span class="char-style-override-9">Örgütün deşifre olmasından sonra Mustafa Kemal Paşa yeni bir istihbarat servisi kurma girişimlerini başlatır. Anadolu’daki hareket de artık çok güçlü duruma gelmiştir. Yurt içinde birçok faaliyeti yapacak güç ve iktidardadır. Yapılan uzun müzakerelerin sonucunda yeni bir istihbarat teşkilatının kurulmasına karar verilir. Bunun üzerine Fevzi Çakmak, Teşkilat-ı Mahsusa’nın son başkanı sıfatını taşıyan Hüsamettin Ertürk’ü Ankara’ya çağırır. Kendisine oluşturulmak istenen gizli teşkilat hakkında bilgi verilerek yeni bir teşkilat kurup başına geçmesi istenir.</span></p>
				<p class="duzyazison-1"><span class="char-style-override-9">Bunun üzerine, Ertürk, adı Müsellah Müdafaa-i Milliye Grubu (Silahlı Milli Savunma Grubu) olarak belirlenen teşkilatı oluşturmak üzere harekete geçer. Mim Mim Grubu olarak da adlandırılan bu oluşum, çalışma merkezini İstanbul’a kaydırır. Çünkü İstanbul, eski istihbarat servislerinin dağılması ile açıkta kalan onlarca ajanın bulunduğu bir şehirdir.</span></p>
				<p class="duzyazison-1"><span class="char-style-override-9">Hüsamettin Ertürk, İstanbul’daki dağınıklığı toparlayarak, bütün yapılanmaları bu çatı altında toplamayı başarır ve İstanbul’da yine çok güçlü bir ağ kurar. Saray’dan ve düşman karargâhlarından sağlanan bilgiler, derhal Ankara’ya ulaştırılır. İstanbul örgütünün kurulması görevini Topkapılı Mehmet Bey’e veren Hüsamettin Ertürk, Ankara’nın direktifleri doğrultusunda Başkanlığa Esat Bey’i getirir. Esat Bey göreve gelir gelmez örgütün başarıları da hızlanarak artmaya başlar. Ancak burada beklemedikleri bir terslik olur. Esat Bey, İstanbul Valiliğine atanır. Bunun üzerine örgüt kısa süreli bir bocalama dönemine girer ancak daha sonra yeniden toparlanarak faaliyetlerini sürdürür. İstanbul’da örgüt çok başarılı iken Esat Bey’in İstanbul Valiliğine tayini örgütten kopmalara yol açar. Ancak örgüt, çalışmalarına devam eder.</span></p>
				<p class="duzyazison-1"><span class="char-style-override-9">Mim Mim Teşkilâtı’nın birincil görevi Anadolu’ya düzeli olarak silah, mühimmat ve nakdi yardım sevkiyatı sağlamaktı. Teşkilat’ın böylesine hummalı bir çalışma başlattığı sırada, İstanbul’daki Fransız ve İtalyan işgal güçleri, İngilizlerle gerginlikler yaşıyorlardı. Bu durumu iyi değerlendiren teşkilat, Fransız ve İtalyanların İstanbul’da bulunan ajanlarından aldığı yardımlarla İngiliz kışlalarına baskınlar düzenleyerek Anadolu’ya aralıksız silah göndermeye başladılar.</span></p>
				<p class="arabaslik" id="toc_marker-4-9">TEŞKİLÂTIN YAPISI</p>
				<p class="duzyazison-1"><span class="char-style-override-9">3 Mayıs 1921 tarihinde Mustafa Kemal başkanlığındaki TBMM hükümeti, Mim Mim Teşkilatı’nı resmen tanır. Arşiv belgelerine göre Mim Mim Grubu’nun teşkilat yapısı ve Ajan kadrosu şöyledir:</span></p>
				<p class="duzyazison-1"><span class="char-style-override-9">Mim Mim Grubu Yönetim Kurulu Başkanı: Tuğgeneral İhsan (Sökmen )Paşa.</span></p>
				<p class="duzyazison-1"><span class="char-style-override-9">Üyeler: Harbiye Nazırı Yaveri Yarbay Kamil, Polis Şube Müdürlerinden Üsküdarlı Sadi Bey, Maliye Nezareti Memuru Seyfi Bey, Tasvir-i Efkâr gazetesi Sahibi Ebuzziya Velid Bey.</span></p>
				<p class="duzyazison-1"><span class="char-style-override-9">Yedek Üyeler: Kavalalı İbrahim Paşazade Hüseyin Bey ve Kavala Eşrafından İbrahim Bey.</span></p>
				<p class="duzyazison-1"><span class="char-style-override-9">Topkapı Şubesi Kurucuları: Albay Hüsamettin (Ertürk) Yüzbaşı Emin Ali, Deniz Yüzbaşı İsmail Hakkı, Mehmet (Çetin), Topkapılı Mehmet, Topkapılı İhsan, Serezli Niyazi, Yarbay Erzurumlu Kemal (Koçer).</span></p>
				<p class="duzyazison-1"><span class="char-style-override-9">Beyazıt Şubesi Kurucuları: Albay Besim, Yarbay Mustafa (Muğlalı), Nidayi Paşa.</span></p>
				<p class="duzyazison-1"><span class="char-style-override-9">Eminönü Şubesi Kurucuları: Binbaşı Şevket, Binbaşı Asım, Teğmen Muhlis.</span></p>
				<p class="duzyazison-1"><span class="char-style-override-9">Mim Mim Grubu Ajanları: Yüzbaşı Ahmet Muhtar, Binbaşı Kadri, Yüzbaşı Ali Şefik, Binbaşı Ömer Lütfü (Süman), Yüzbaşı Rıfat Akyol, Yüzbaşı Hayrettin (Güvener), Binbaşı Sami (Tatlıdil), Binbaşı Ali Rıza Sezener, Yüzbaşı Ali Hıfzı Demiroğlu, Yarbay Talat (Ustabaşı), Binbaşı Aysun (Özden), Yüzbaşı Seyfettin, Yüzbaşı İhsan, Üsteğmenler Ahmet Sadi (Duruma), Mithat (Sanal), Muhlis (Erdener), Halil İbrahim (Ünalan), Teğmen Recai (Elden), Binbaşı M. Tevfik, Binbaşı Hakkı, Yarbay Hüseyin Hüsnü, Yarbay Yusuf İzzettin, Yüzbaşı Rıfat (Sivrihisarlı), Binbaşı Cemalettin, Yüzbaşılar Ali Şevket (Turgut), Kâmil (Kuter), Halil (Okay), Adil Hikmet, Ali (Atabey), Binbaşı Osman Şükrü, Binbaşı M. Bilal (Alpagut), Yüzbaşı İsmail Sezai (Güral)</span></p>
				<p class="duzyazison-1"><span class="char-style-override-9">İzmir Mim Mim Ajanları: Yüzbaşı Rüştü (Toper), Binbaşı Ali Saffet, Binbaşı Hakkı, Yüzbaşı Hüsamettin, Teğmen M. Tevfik, Yüzbaşı Mehmet Fahrettin (Binişin), Yüzbaşı Ahmet Şükrü, Yüzbaşı Ahmet Zeki, Üsteğmen Raşit.</span></p>
				<p class="duzyazison-1"><span class="char-style-override-9">Aynı zamanda İstanbul Hükümeti’nde önemli görevlerde bulunan ve Mim Mim Grubu’na yardımcı olan zevat da şu kişilerden oluşuyor:</span></p>
				<p class="duzyazison-1"><span class="char-style-override-9">Ziya Paşa (İstanbul Harbiye Nazırı), Albay Beşiktaşlı Hilmi (Levazım Dairesi), Albay İzmirli Hüsnü, Kayyum Ahmet, Yüzbaşı Abdülvahap, Yüzbaşı Zeki, Yüzbaşı Bilal, Sadık Bey (Sayıştay Denetçisi), Nihat Bey (Sayıştay Denetçisi), İsa Bey (İçişleri Bakanlığı Saymanlık Müdürlüğü), Beylerbeyli Avni Bey (Maliye Tahsil Şubesi memuru), Beylerbeyli Zühtü Bey (İstanbul Gümrüğü memuru), Hacı Tevfik (Gezici Postacı), Arap İhsan Bey (İstanbul Telgrafhanesi Müdürü), Hacı Mümtaz Bey (İstanbul Telgraf Yollama memuru), İstanbul Telgraf memurlarından Cevat, Edip, İsmet beyler, Telgraf Hat memurları Koca Mehmet Bey, Yaşar Bey, Topkapılı Cemal Bey.</span></p>
				<p class="arabaslik" id="toc_marker-4-10">MİM MİM GRUBU’NDA ÇOK ÖNEMLİ BİR CAMİ İMAMI</p>
				<p class="duzyazison-1"><span class="char-style-override-9">Mim Mim Grubu, Karakol Cemiyeti gibi kısa sürede İstanbul’un her tarafına ajanları ile hâkim olur. Kürt hamallardan manavlara, vatansever Ermeni’den cami imamına kadar birçok isim teşkilatta görev alır ve inanılmaz görevler başarırlar. Bu grubun İstanbul’dan Anadolu’ya silah sevk eden en önemli ajanlarından biri de cami imamı Cemal (Öğütçü) Hoca’dır. Cemal Hoca’nın kızının bize yaptığı anlatımlara göre babası yalnızca silah sevkiyatı yapmıyor, aynı zamanda teşkilata ajan da buluyordu. Cemal Hoca’nın ajan bulma taktiği şöyledir:</span></p>
				<p class="duzyazison-1"><span class="char-style-override-9">Çevresinde sözüne güvenilir, bileğine güçlü mert Müslüman veya gayrimüslim vatandaşlarımızı hedef tayin eder ve arkadaşları ile onu takibe alır. Yapılan uzun takibat sonucunda hedef kişinin teşkilatta çalışabileceğine karar verilirse, bir gece onun evinin yolu üzerinde pusu atılır. Ağırlıklı olarak dar sokakta ya da ağaçlık bölgede kıstırılan kişinin yanında elinde tabancalı iki kişi bitiverir. Bunlardan biri mutlaka Cemal Hoca’dır. Şahsı derdest ettikten sonra arka yollardan Cemal Hoca’nın evine gözleri bağlı halde getirilir. Evin müsait bir odasına alınan şahsın gözleri açılır ve kendisine bütün olay anlatılır. Eğer teşkilatta çalışmayı kabul edecekse, Kuran ve silah üzerine yemin ettirilir hemen ertesi gün işe başlatılır. Yok, eğer düşünmek için zaman ister ya da tereddüt ederse tekrar gözleri bağlanır ve “ağzını sıkı tutmaması halinde en kısa samanda sonsuza dek susturulacağı” uyarısı ile tekrar evinin yoluna bırakılır.</span></p>
				<p class="duzyazison-1"><span class="char-style-override-9">Cemal (Öğütçü) Hoca’nın Anadolu’daki cephelere silah sağlama yöntemi de oldukça ilginçtir. Türk kışlalarında vatansever subaylarla irtibata geçilir ve kışlada asker öldüğü gerekçesi ile dışarıdan imam ile cemaatten birkaç kişi çağrılır. İmam, Cemal Hoca’nın kendisidir. Kışlalarda İngiliz işgal birlikleri de vardır. Özellikle nizamiyelerde kuş uçurtmayan İngiliz askerleri geleni gideni sıkı kontrol ederler. Kışlaya alınan şahıslar, hemen tabuta ağır bir silah ile cephanesini yerleştirirler ve hepsi cüppelerinin altına en az beş tabanca, mekanizma ve ceplerine de mermi ile bomba doldurmaktadırlar. Cenazeyi (!) alıp dışarı çıkmadan önce gözlerine bolca soğan sürerler. Soğandaki asit, cemaati gözyaşlarına boğar. Cemaatin böylesine gözyaşları içerisinde tabutu alıp dışarı çıkmalarına İngiliz askerleri hiç bir müdahalede bulunmazlar. Alınan silahlar, en yakın camide veya mezarlıkta toprağa gömülür. Gece yarısı ise başka ajanlar bu silahları alarak Karaköy ya da Boğaz’ın diğer iskelelerinden Anadolu yakasına, oradan da İzmit’e sevk ederler.</span></p>
				<p class="duzyazison-1"><span class="char-style-override-9">Anadolu’nun işgalinden sonra, işgalci devletler arasında kıyasıya mücadele başlar. Pastadan kimseye pay vermek istemeyen İngiltere, aslında bu topraklarda kendi sonunu hazırlamaktadır. 23 Mayıs 1919 tarihli Paris Konferansı’nda bu tavrını netleştiren İngiltere, sonunun nereye varacağını tahmin edemez. Bu durumu hoş karşılamayan Fransız ve İtalyan kuvvetleri, İstanbul’da bulunan ajanlarının “İngilizleri yıpratma” teklifini kabul ederler. Türk ajanlarının “İngilizlere karşı ortak çalışma” teklifini kabul ederek harekete geçerler.</span></p>
				<p class="duzyazison-1"><span class="char-style-override-9">Tam bu evrede Arap Yarımadası, Doğu ve Güneydoğu Anadolu ile Karadeniz bölgelerinde İngiliz pastasına başka gruplar da göz koymaktadır: Emir Faysal, Suriye, Irak, Cezire, Hicaz, Yemen’in de dâhil olacağı Arap topraklarını, Rus ajanlarının kontrolünde olan Ermeniler, Kilikya, Maraş Sancağı, Erzurum, Bitlis, Van, Diyarbakır, Harput, Sivas, Trabzon’un kıyı şeridinin Türkiye’den ayrılarak İtilaf Devletleri’nin himayesi altında kendilerine verilmesi ve 20 yıllık bir manda ile yönetilmelerini istemeleri, Kürtlerin Diyarbakır, Harput, Bitlis, Musul, Urfa sancaklarını kapsayan bağımsız bir Kürdistan talep etmeleri, İngilizlerin planlarını alt üst ederken, Anadolu topraklarında gözü olan bu grupların da birbirine düşmesine sebep olur.</span></p>
				<p class="duzyazison-1"><span class="char-style-override-9">Bu kurt oyununda Anadolu da boş durmaz, Anadolu’daki Kuvayı Milliye hareketinin kurduğu bir tuzağa İtalyanları düşürmeyi başarırlar. Bu plan şöyledir: Anadolu’daki madenlerin imtiyazı İtalyanlara verilecek. Pastadan hiç pay alamayan İtalyanlar, Anadolu’dan gelen bu teklifin üstüne atlarlar ve derhal Mustafa Kemal Paşa ile bir gizli protokol imzalarlar. Bu protokol, İtalyan Başbakanı Kont Sforza’nın yakın arkadaşı Kont Fago ile Mustafa Kemal arasında imzalanır. Protokole göre İtalya, Ankara Hükümeti’ne 4.000.000 Türk Lirası borç verecektir. Ayrıca, Yunanlıların Anadolu’da yayılmasını engelleyecektir. Buna ek olarak da, Ankara Hükümeti’nin yurtdışından getireceği silah ve cephanelerin Ankara’ya indirilmesini engellemeyecektir. Büyük miktarda cephaneyi Antalya, Zonguldak, Ereğli ve Bartın’da Rossi şirketi gemileriyle Türklere teslim edeceklerdir.</span></p>
				<p class="duzyazison-1"><span class="char-style-override-9">Türkiye’nin bu oyunu tutar ve İtalyanlar Anadolu’nun dışarıdan satın aldığı silah, mühimmat ve cephanelerini taşırlar. Türkiye’deki ekonomik ayrıcalıklarının gittiğini sanan Fransızlar bunun bir adım önüne geçmek için çaba sarf ederler ama artık iş işten geçmiştir. Troyka bozulmuştur. İngiliz,</span></p>
				<p class="duzyazison-1"><span class="char-style-override-9">Mim Mim Teşkilâtı, İstanbul’un kurtuluşundan sonra 5 Ekim 1923’te tasfiye edilir. Bütün üyelerine yeni kurulan devletin belirli mevkilerinde görevler verilir. Cemal (Öğütçü) Hoca’ya ise Diyanet İşleri Başkanlığı görevi bizzat Mustafa Kemal Paşa tarafından teklif edilir. Ancak Cemal Hoca bu görevi kabul etmez</span></p>
				<p class="duzyazison-1"><span class="char-style-override-9">Mim Mim Grubu, yaptığı olağanüstü şartlardaki çalışmalarda istihbarata karşı koyma konusunda da oldukça büyük başarılar elde eder. Bunlardan biri de Binbaşı Hey olayıdır.</span></p>
				<p class="duzyazison-1"><span class="char-style-override-9">Fransızlarla İngilizler, pasta paylaşımı ihtilafından dolayı İstanbul’da müttefikten çok düşman gibidirler. İngiliz istihbaratının İstanbul’daki şefi Binbaşı Hey, Fransız istihbaratının İstanbul bürosunun ikinci şefe Albay Blanc’ın Anadolu’ya silah kaçırma olayında aktif rol oynadığını ajanlarının takibi sonucunda öğrenmiştir. İngiliz binbaşının amacı Albay Blanc’ı suçüstü yapmaktır.</span></p>
				<p class="duzyazison-1"><span class="char-style-override-9">Fransız Albayı Blanc ile Türkiye’nin eski Atina Büyükelçisi’nin kız kardeşi arasında su sızmamaktır. Binbaşı Hey’in istihbaratçılarının getirdiği raporlara göre, bu kız (Cemile Hanım) Anadolu’ya Fransızların eli ile silah sevkiyatı yaptırdığı belirtilmektedir. İngiliz ajanları, 1921 yılının ortalarında Cemile Hanım ile Albay Blanc’ı yakın takibe almayı başarırlar. Burada ikilinin yaptığı konuşmayı anında Binbaşı’ya gönderirler. Ajanların “büroya” ilettiği rapora göre Cemile Hanım ile Albay Blanc, o gece Anadolu’ya yapılacak silah sevkiyatım konuşmaktadırlar. İngiliz Gizli Servisi alarma geçer. Binbaşı Hey, anında Tokatlıyan Oteli’ne gelir.</span></p>
				<p class="duzyazison-1"><span class="char-style-override-9">İngiliz ajanları Albay ile Cemile Hanım’ın konuşmalarında geçen yerlerde pusu atarlar. O gece, Boğaz’a doğru yol alan, görünüşte masum bir Fransız şilebini belirlemiş ve gözaltına alırlar. Şilebin kaptanı ile Cemile Hanım arasındaki bir görüşme de İngilizlerce saptanmış ve bir kısmı dinlenmiştir. Boşaltma ertesi gece yapılacaktır ve Cemile’nin ışık işaretleri Fransızlara yol gösterecektir, İngiliz Binbaşı Cemile’nin göz hapsine alınmasını ve sıkı bir şekilde izlenmesini ister adamlarından.</span></p>
				<p class="duzyazison-1"><span class="char-style-override-9">Beklenen gün gelir. Hey ve aynı teşkilattan Albay Maxfield o gün Tarabya Palasın bahçesinde diğer ajanlarla birlikte Cemile Hanım’ın çıkışını beklerler. Cemile Hanım, gece saat 21.00’de otelden süzülerek, kapıda kendisini bekleyen arabasına yönelir. Hava fırtınalıdır. Göklerden bardaktan boşanırcasına yağmur inmektedir. Otomobilin şoför koltuğunda Albay Blanc’ın bir ajanı oturmaktadır.</span></p>
				<p class="duzyazison-1"><span class="char-style-override-9">Otomobil, gelen hanımı alır almaz hızla otelin önünden hareket eder. Arkasından da İngiliz ajanlarının bindiği otomobil homurdanmaya başlar. Cemile Hanım’ı taşıyan Fransızların otomobili, İstanbul’un eski mahallerinden birinde, Albay Blanc’ın randevu yeri olarak kullandığı bir evin önünde durur. Cemile Hanım eve girer, birkaç dakika sonra çıkar. İngiliz ajanlarının takibi fırtınaya, bozuk yollara rağmen amansız bir şekilde devam eder. Cemile Hanım’ı taşıyan araba, kıyıda aniden bekler. Bu arada Fransız şilebi bütün ışıklarını söndürmüş halde Boğaz’da süzülmektedir. Cemile Hanım kıyıya vararak şilep ile ışıklı mesaj gönderirler birbirlerine. Cemile Hanım’ı gözetleyen dört İngiliz ajanı arabadan inerek siper alırlar.</span></p>
				<p class="duzyazison-1"><span class="char-style-override-9">Tam bu sırada bir ışıldak Binbaşı Hey ve adamlarının üzerine yönelir yönelmez, namlulardan mermiler boşalmaya başlar. İngilizler, kendilerine açılan ateşe karşılık verirler. Bir süre devam eden ateş sırasında isabet alan ışıldak kırılır ve silahlar susar. Hey’in arabaları mermilerle delik deşik olmuştur adeta. Binbaşı Hey, Cemile Hanım’ın arabasına doğru koşarak öfkeyle bağırır. Arabanın şoförü gayet soğukkanlı bir şekilde kendisinin Fransız vatandaşı ve aracının da Fransa hükümetine ait olduğunu söyler. Arabadaki bayanın da bir Türk diplomatının kızı olduğunu belirtir.</span></p>
				<p class="duzyazison-1"><span class="char-style-override-9">Binbaşı Hey, bu sözlere aldırış etmez ve onları gözaltına alarak yaralı ajanları ile birlikte kendi karargâhına döner. Cemile Hanım’ı bir büroya aldırır ve kendisi sorgulamak ister. Odaya girer girmez gözlerine inanmaz. Karşısında kadın kıyafeti giymiş bir erkek vardır. Tabi bu arada Cemile Hanım sevkiyatı çoktan yapmıştır.</span></p>
				<p class="arabaslik" id="toc_marker-4-11">MUHARİP VE FELAH GRUPLARI</p>
				<p class="duzyazison-1"><span class="char-style-override-9">Karakol Cemiyeti’nin Mustafa Kemal ile yol ayırımına girmesi üzerine teşkilattan kopmalar oldu. Bir süre sonra Muharip Grubu kuruldu. Muharip Grubu’nun ömrü kısa sürdü. Ardından, ismini Felah Grubu olarak değiştirerek faaliyetlerini sürdürdü. Bu iki örgüt de direkt olarak Ankara’ya, Mustafa Kemal Paşa’ya bağlı olarak çalışıyorlardı. Bu arada Mustafa Kemal de 1920’nin ortalarında, Ankara’da Ordu Karargâhı’nda bulunan Matbuat ve İstihbarat Müdürlüğü’nü faaliyete geçirir. Bu bölümün başına, Tuğgeneral Kâzım Paşa’yı getirir. Bölüm başkanlığına daha sonra Hamdullah Suphi (Tanrıöver) ve Ahmet Muhtar’a bırakılır.</span></p>
				<p class="duzyazison-1"><span class="char-style-override-9">Ancak bu başkanların başında direkt olarak Genelkurmay Başkanı bulunuyordu. Bu örgütün görevi Anadolu içinde ve dışında propaganda, casusluk ve mukabil casusluk örgütlerini takip etmekti. Roma, Zürih, Berlin, Paris ve Moskova’da 5 dış büro açacaktı. Bu bürolardaki istihbaratçıların görevi, Avrupa’da topladıkları istihbaratı Anadolu’ya göndermek ve Kurtuluş Savaşı’nın propagandasını, müdüriyet aracılığıyla Avrupa’ya yaymaktı. Matbuat İstihbarat Müdürlüğü’nün dış bürolarından en önemli işler icra eden Roma bürosudur. Bu büro, aynı zamanda Avrupa’daki diğer büroların merkez istasyonu konumundaydı. Akdeniz ve Antalya yoluyla, Anadolu ile ulaştırma merkezi olarak görev yapıyordu.</span></p>
				<p class="duzyazison-1"><span class="char-style-override-9">Moskova, Berlin ve Roma arasında bir kurye sistemi kurulmuştu. Roma’daki büro, aynı zamanda, Trablusgarp’taki İslâm komiteleriyle ilişki kurarak Hindistan Hilafet Delegasyonu’yla irtibata geçiyordu.</span></p>
				<p class="duzyazison-1"><span class="char-style-override-9">İngilizlerin, İzmit civarında yakaladıkları bir motorda ele geçirdikleri bir belgede teşkilatın adı ortaya çıkınca, derhal isim değişikliğine gidilerek Felah adı alındı. Yine büyük çoğunluğu Teşkilât-ı Mahsusa’nın ajanı olan Felahçılar, İstanbul’daki Fransız karargâhından büyük yardımlar aldılar. Yunanlıların mevzi haritalarını, planları ve durumunu hep Fransızlardan aldılar.</span></p>
				<p class="duzyazison-1"><span class="char-style-override-9">Grup, Anadolu’ya gitmek isteyen tüm subayları çok detaylı araştırma ve soruşturmalardan sonra uygun gördüklerini gönderirdi. İtalyanlardan Alman ve halkın yardımı ile biriken paralarla silah ve mühimmat alarak sürekli Anadolu’ya gönderdiler. Grup, daha sonra istihbaratın birleştirilmesinden dolayı tasfiye edildi.</span></p>
				<p class="arabaslik" id="toc_marker-4-12">İLK İÇ İSTİHBARAT ÖRGÜTÜ: P TEŞKİLÂTI</p>
				<p class="duzyazison-1"><span class="char-style-override-9">Ankara Hükümeti, dağınık ve bazen koordinasyonsuzluk yüzünden çalışmalarında aksamalar olduğu gerekçesiyle, istihbarat servislerini merkezde toplama arzusundadır. Konuyu Fevzi Çakmak’a açan Mustafa Kemal, derhal bir askeri istihbarat servisini kurmasını ister. Fevzi Paşa, kısa adı “P” olarak bilinen 18 Şubat 1920 tarihli bir yazı ile Askeri Polis Teşkilatı’nı kurdurur.</span></p>
				<p class="duzyazison-1"><span class="char-style-override-9">Bu teşkilatın bütün ajanları askerlerden oluşur. Askeri Polis Teşkilâtı’nın kurulması ordu içerisinde tedirginliklere sebep olur. Ancak Fevzi Paşa, teşkilatın ordu içerisinde çalışmayacağını, düzenli ve disiplini bir kurum oluşturmak için bütün personeli ordu mensuplarından seçilen bir haber alma teşkilatı kurma zorunluluğu ile karşı karşıya olduklarını belirterek ordu mensuplarının gönlüne su serper.</span></p>
				<p class="duzyazison-1"><span class="char-style-override-9">P Teşkilâtı’nın Başkanlığına Binbaşı İsmail Hakkı Bey getirilir. İsmail Hakkı Bey göreve gelir gelmez, Anadolu’daki İngiliz ajanlarını ve propagandalarını ortadan kaldırılması için emri verir. Ordunun her biriminin bulunduğu yer, aynı zamanda P Teşkilâtı’nın bir beslenme, destek alma yeri olur.</span></p>
				<p class="duzyazison-1"><span class="char-style-override-9">Ajan subaylar, araştırma, takip etme işini o kadar ileri boyuta vardırırlar ki milletvekillerini dahi takip etmekten kendilerini alamazlar. Bu konuda, Meclis kürsüsünde yani yerli ajanlardan Türk milletvekillerinin rahatsızlığını dile getirdiği tek olay budur. Son olay ise, 1970’li yıllarda CHP’li milletvekilleridir. “P” ajanlarının Atatürk’ün muhalifi olan milletvekillerini takibe almaları Meclis’in gündemine alınır. Ajanların Eskişehir’de Hakkı Behiç Bey’i izlemesi, bölgede temaslarda bulunan Diyarbakır Milletvekili Hacı Şükrü Bey’in Çerkez Ethem ve ekibiyle temaslarının kontrolü açılan tartışmada, olayı büyütür. Hacı Şükrü Bey yaptığı geziyi, Askerî Polis Teşkilâtı’nın kendilerini izlemesini anlatarak TBMM kürsüsünde sözlerini şöyle noktalar:</span></p>
				<p class="duzyazison-1"><span class="char-style-override-9">“Efendiler ben sözüme son vermeden heyeti umumiyenizden rica ediyorum, benim hakkımda ufak bir cürüm isnadı vaki ise yapmış olduğunuz Hıyaneti Vataniye Kanunu ile beni idam etmenizi hassaten istirham ediyorum. Eğer cürüm varsa tahkikat icra edeceksiniz ve beni bu Millet Meclisi’nin kapısının önünde asacaksınız!”</span></p>
				<p class="duzyazison-1"><span class="char-style-override-9">Hakkı Behiç’in bu konuşmasına Mustafa Kemal cevap verir:</span></p>
				<p class="duzyazison-1"><span class="char-style-override-9">“Hakkı Behiç Bey kardeşimizin P Teşkilatı tarafından takip olunduğunu söylediler. Hakikaten bunu işittiğim zaman ben de müteessir oldum. Bunu tahkik etmek için bizzat, Garp Ordusu Kumandanlığına telgraf yazmak suretiyle bunu tahkik etmeyi bir vazife addettim. Gelen cevapta deniyor ki: ‘Benim malumatım hilafında belki takip olunmuştur; bu meseleyi tahkik ediyorum. Fakat belki de hiçbir kimse tarafından takip olunmamıştır. Kendisine öyle bir vehim gelmiş olabilir.’.”</span></p>
				<p class="duzyazison-1"><span class="char-style-override-9">Mustafa Kemal, bu açıklamasında Hacı Şükrü Bey ile ilgili izleme ve bilgi toplamayı kabul eder. Hatta konuşmasında Hacı Şükrü Bey’in kabul etmediği birkaç belgeden örnekler verir ve kendisi hakkında araştırma yapıldığını, Divan-ı Harp’te hesap vereceğini söyler.</span></p>
				<p class="duzyazison-1"><span class="char-style-override-9">Mustafa Kemal Paşa’dan hem de Meclis kürsüsünden böylesine destek alan ajanlar, gemi azıya alır ve örgütün gücünü kişisel çıkarları için kullanmaya başlarlar.</span></p>
				<p class="duzyazison-1"><span class="char-style-override-9">Gittikleri bölgelerdeki askeri birliklerde kendilerinden üst rütbeli subayları bile tahkir eden davranış ve sözleri kullanırlar. Fevzi Paşa’nın açık sözüne rağmen, ordu içerisinde araştırma yapıyorlar, sevmedikleri, çekemedikleri subaylarla ilgili düzmece raporlar hazırlarlar. Bununla da yetinmeyen P ajanları, halka da zulmetmeye başlarlar. Eğlenmek, keyif sürmek için gittikleri yerlerde pavyon veya oturak âlemlerinin yapıldığı evlerde keyiflerince kadın oynatıp yiyip içen ajanlar, harcadıklarının parasını bile ödemezler. Bunun üzerine halk ajanları hükümete şikâyet eder.</span></p>
				<p class="duzyazison-1"><span class="char-style-override-9">Güney Cephesi Komutam Refet (Bele) Paşa, Fevzi Çakmak Paşa’ya yazdığı raporda, P Örgütü’nün düştüğü seviyeyi şöyle anlatıyor:</span></p>
				<p class="duzyazison-1"><span class="char-style-override-9">“Cephenin kumandasını deruhte ettiğim güne kadar P Teşkilatı’nın ekserisi hakkında edindiğim kanaat şu merkezde idi: Bir zamanlar vilayetlerin valileri ve onların da yanında ittihat ve Terakki’nin murahhasları vardı. Mesul memurlar yanında gayri mesul insanlar daha fazla mevki sahibi olmak isterler. Kumandanlarla P memurlarının da vaziyeti bu hâlde idi.</span></p>
				<p class="duzyazison-1"><span class="char-style-override-9">Gizli kalması lazım gelen P memurları, üzerlerinde levhaları bulunan dairelerde oturuyorlar; koltuklarındaki çantalarla kahvelere giriyorlar; tavla oynarken insanların hissiyat ve metanetine tesiri olan mühürlerini kullanıyorlardı. Bitabi taharri memurları da devri sabıkın hafiyeleri gibi damgalı ve herkes tarafından tanınmış insanlardı. Bu insanlardan bir kısmı da geceleri ev basmak, insan soymak, mevkilerinden istifade ederek tehdit ile adam dolandırmak, kandırmak gibi ahvalden içtinap etmediler.</span></p>
				<p class="duzyazison-1"><span class="char-style-override-9">Anadolu’daki P teşkilatı memleketin daha uzun müddet lanetle yâd edeceği pek sakin bir şey olmuştu. İka ettikleri yüzlerce cinayet arasında, birkaç cani de elde ettiler. Fakat sarf ettikleri para ve yaptıkları fenalıklarla bu muvaffakiyet listesi teşkilatın lehinde olmaktan çok uzaktır. Cephenin teşkili ile beraber bu teşkilat ilga edildiğinden irade buyrulan istatistikî takdim etmek müşkildir.”</span></p>
				<p class="duzyazison-1"><span class="char-style-override-9">Teşkilatın böylesine çirkin davranışlar sergilemesi, bu örgütün başarılı işler yapmadığı anlamına gelmiyor. Örneğin İstanbul Sütlüce’deki Karaağaç Kışlası’nı basarak hatırı sayılır mühimmat ve silahı Anadolu’ya kaçırmayı başarır. İstihbarat faaliyetlerinde de hayli mesafe kaydeder. İngilizler, Fransızlar, Sovyetler, İtalyanlar ve özellikle de Yunanlılar hakkında oldukça geniş bilgiler toplar. Türk istihbarat teşkilatlarında ilk düzenli rapor yazma P Teşkilâtı ile başlar.</span></p>
				<p class="duzyazison-1"><span class="char-style-override-9">1920 yılının Temmuz ayı ortalarında kurulan P Teşkilâtı, toplumun her kesiminden gelen tepkiler üzerine sekiz ay sonra, Nisan 1921’de görünürde kaldırılır. Kaldırılması askerler arasında ve özellikle P elemanları içinde tepkiyle karşılanır. Bazı şubeler kendilerini bir süre daha lağvetmeme cüretini gösterirler.</span></p>
				<p class="duzyazison-1"><span class="char-style-override-9">Bu görünürdeki kaldırılmaya bile tahammül edemeyen asker ajanlar, 1 Nisan 1921’de Tetkik Heyeti Amirlikleri adlı “yeni” bir istihbarat servisi çatısı altında toplatılır. Bu örgüt her ne kadar Meclis’e yeni olduğu gösterilse de isminden başka hiçbir şeyi yeni değildir. Başta nizamnamesi olmak üzere bütün ajanları da P Teşkilâtı mensuplarıdır. Fevzi Paşa ile Mustafa Kemal Paşa’nın bu taktikleri de sonuçsuz kalır. Çünkü beden aynı, sadece elbise değişmiştir. Tetkik Heyeti Amirlikleri yapılan sınırsız harcamalar ve sunulan imkânlara rağmen verimli çalışamazlar. Buna kızan Mustafa Kemal Paşa da 22 Haziran 1922’de bu örgütü topyekûn, bütün birimleri kapatılarak ortadan kaldırır.</span></p>
				<p class="duzyazison-1"><span class="char-style-override-9">1922 yılı sonları ile 1923 yılı başları arasında, Erkân-ı Harbiye-i Umumiye Riyaseti (Genel Kurmay Başkanlığı) tarafından 1. Ordu Komutanlığına bağlı olarak, İstanbul ve Trakya’ya yeniden yapılacak bir saldırıya karşı koymak, İngiliz işgal birliklerini takip ve kontrol etmek amacıyla, Geçit Teşkilâtı Kumandanlığı (GTK) adı ile bir istihbarat servisi kurulur. Lozan Barış görüşmeleri (20.11.1922-7.2.1923)’nin, 24 Temmuz 1923 tarihinde antlaşma ile sonuçlanmasından sonra, Fevzi (Çakmak) Paşa’nın emri üzerine 8 Ağustos 1923 tarihinde teşkilâtın faaliyetlerine son verilmiştir.</span></p>
				<p class="arabaslik" id="toc_marker-4-13">MİLLÎ EMNİYET HİZMETİ RİYASETİ</p>
				<p class="duzyazison-1"><span class="char-style-override-9">İzmir Suikastı ile birlikte yeniden merkezi sisteme bağlı ve yurdun her tarafından örgütlenmiş bir istihbarat servisi kurulması ihtiyacı olduğu anlaşıldı. Tetkik Heyeti Amirliklerinin kapatılmasından sonra istihbarat çalışmaları merkezi sistemle değil, komutanların kendi bölgelerinde elde ettikleri bilgileri rapor halinde Genelkurmay’a sunmaları şeklinde sürdürülüyordu. Suikast olayından sonra Mustafa Kemal Paşa’nın emri ile Genelkurmay Başkanı Fevzi Paşa modern bir haber alma örgütü kuruluşu için çalışmalara başladı. Fevzi Paşa’nın kısa süren çalışmalarından sonra sadece yurt içine yönelik istihbarat hizmeti verecek olan Erkân-ı Harbiye-i Umumiye Riyaseti (EHUR) İstihbarat Dairesi’ne bağlı olarak kuruluş çalışmaları yapıldı.</span></p>
				<p class="duzyazison-1"><span class="char-style-override-9">EHUR İstihbarat Dairesi’nin, 6 Ocak 1926 tarih ve 10152 sayılı “Gayet Mahrem ve Zata Mahsus” (Çok Gizli ve Kişiye Özel) gizlilik dereceli ve Müşir (Mareşal) Fevzi (Çakmak) imzalı tebligatı ile cumhuriyet döneminin ilk istihbarat teşkilâtı olan Millî Emniyet Hizmeti Riyaseti kurulmuştur. Bu gizli yazıda Merkezi Ankara olan, İstanbul, İzmir, Adana, Diyarbakır ve Kars’ta Milli Emniyet Hizmeti adı altında bürolar kurulduğu belirtilir. Böylece cumhuriyetin ilk organize, profesyonel istihbarat servisi kurulur.</span></p>
				<p class="duzyazison-1"><span class="char-style-override-9">Bununla birlikte bir tebligat, aynı tarih, sayı ve imza ile Ordu müfettişliklerine, Kolordu Komutanlıkları ile İzmir ve Kocaeli Müstahkem Mevki kumandanlıklarına da gönderilir. Tebligatta, Millî Emniyet Hizmeti Şubeleri ve ilgili kumandanlıkların görevleri ile sorumlulukları da tarif edilmiştir. Buna göre;</span></p>
				<p class="duzyazison-1"><span class="char-style-override-9">Millî Emniyet Hizmeti Şubeleri, bulundukları mevalideki (mevkilerdeki) Fırka (Tümen), Mevki-i Müstahkem veya Kolordu kumandanlıklarına (muhtelif kumandanlıkların birleştiği mevkilerde, mevki kumandanlıklarına) ve ordu müfettişliklerine mühim ve müstacel (acele) malûmatı doğrudan doğruya tebliğ edecekleri gibi, müşârün-mühim (belirtilen önemli) istihbarata müteallik (ait) metâlib ve makasidlerini (isteklerini) de doğruca mezkûr hizmet memurlarına bildirebilirler. Ancak bu metâlib ve makasidin tarz-ı icrası (yürütülmesi şekli) hususunda istihbarat hizmeti serbesttir.</span></p>
				<p class="duzyazison-1"><span class="char-style-override-9">Ordu Müfettişliği merkezinde bulunmayan istihbarat şubeleri ile müfettişliklerinin muhaberesi (haberleşmesi), mezkûr şubelerin bulundukları mahaldeki (yerdeki) Mevki Kumandanlığı vasıtasıyla yapılacaktır.</span></p>
				<p class="duzyazison-1"><span class="char-style-override-9">Ordu müfettişlikleri veya müfettişliklerin emriyle istihbarat umuru (işleri) ile tavzîf edilmiş (görevlendirilmiş) bulunan kolordu kumandanlıkları, şimdiye kadar istihbarat hususunda istifade ettikleri vesâit-i vazaifi (görev vasıtalarını) mıntıkalarında bulunan İstihbarat Şubeleri’ne devredecekler ve bu şuabâta (şubelere) mümkün olan teshîlât (kolaylıklar) arz edilecektir.</span></p>
				<p class="duzyazison-1"><span class="char-style-override-9">Şimdiye kadar ordu müfettişlikleri veya kolordu kumandanlıkları emrinde bulunan istihbarat zâbitânmın (subaylarının) me’mûriyetleri hakkında Müdâfaa-i Milliye Vekâlet-i (Millî Savunma Bakanlığı) Celilesine (Yüce Katma) tebligat yapılacaktır.</span></p>
				<p class="duzyazison-1"><span class="char-style-override-9">Millî Emniyet Hizmeti Teşkilâtı, bu teşkilâtta çalışan zâbitân (subaylar) ve me’mûrînin (memurlarının) alâkaları (ilgileri) sûret-i kat’iyyede (kesinlikle) mahrem (gizli) tutulacaktır. Bu hususta yalnız, ordu müfettişlikleri ile merkezlerde İstihbarat Şubesi bulunan fırka (tümen) kumandanlarına kadar -dâhil- mevki kumandanları şahsen muttali (haberdar) olacaklardır.</span></p>
				<p class="duzyazison-1"><span class="char-style-override-9">Belgeden anlaşılacağı üzere, 6 Ocak 1926 tarihinde kurulan ve yurt içine yönelik istihbarat faaliyetinde bulunacak olan Millî Emniyet Hizmeti Riyaseti(EHUR)’ne bağlı, merkezi Ankara’da olmak üzere 5 ilde bürosu bulunan bir kuruluştur. Ama bundan önce dış istihbarat birimi kuruluş çalışmaları başlamıştır. Dış İstihbaratın kurulması olayı ise, Dışişleri Bakanlığı’nın girişimleri ile 1. Dünya Savaşı’ndan önce ve savaş sırasında Alman Genelkurmay İstihbarat Servisi’nin Başkanı olan ve daha sonra emekliye ayrılmış bulunan Albay Walther Nicolai ile irtibata girilir ve bu ünlü istihbaratçı Türkiye’ye getirilir.</span></p>
				<p class="duzyazison-1"><span class="char-style-override-9">Walther Nicolai, Millî Emniyet Hizmeti Riyaseti’nin Dış İstihbarat Bölümü’nün organizesi projesini görüşmek üzere 1926 Ocak sonunda Ankara’ya gelir. Hariciye Vekili (Dışişleri Bakanı) Tevfik Rüştü (Aras) Bey,  Dâhiliye Vekili (İçişleri Bakanı) M. Cemil Bey ve Erkân-ı Harbiye-i Umumiye Reisi Fevzi (Çakmak) Paşa ile iki kere görüşür. Projenin geç 1926 Sonbahar’ında hayata geçirileceği kararı verilir.</span></p>
				<p class="duzyazison-1"><span class="char-style-override-9">100.000 lira gibi dudakları uçuklatan bir rakamla anlaşan Albay Nicolai, 1926 Mart’ında Almanya’ya dönerek çalışmalarına başlar. Ancak Albay Nicolai, Türkiye’yi aldatır. Gönderdiği raporlar, oldukça basittir. Zaten İç istihbarat birimimizle ilgilenme arzusunu dile getirmesi üzerine Fevzi Paşa, bunun başka ülkelere ajanlık yapabileceğinden endişelenir.</span></p>
				<p class="duzyazison-1"><span class="char-style-override-9">Bir taraftan, teşkilâtın Dış İstihbarat Bölümü’nün kuruluş çalışmaları devam ederken, diğer taraftan da hizmet verecek personelin yetişmesi amacıyla Almanya’da kursa tabi tutulmaları da 1926 Mart’ında kararlaştırılmış ve Walther Nicolai tarafından gönderilen 20 günlük kurs programı uygun görülerek yürürlüğe konulur.</span></p>
				<p class="duzyazison-1"><span class="char-style-override-9">Almanya’ya gidecek heyet içinde, o sırada Boğazlar Komisyonu’nda görevli olan ve Harp Akademisi’nde Harp Tarihi dersleri veren Kurmay Yarbay Şükrü Âli (Ögel) Bey (İlk Hizmet Reisi olacaktır), Kurmay Subay Hüseyin Rahmi (Apak) Bey, Hasan Reşit (Tankut) Bey, Kemal (Güçsav) Bey ve Dışişleri Bakanlığının yüksek mevkilerdeki birkaç memuru bulunuyordu. Burada görülen istihbarat kursları yanında, yabancıların yaşantılarından belirli kesitler öğrenilmesi ve görülmesi amacıyla, Berlin, Dresden, Hamburg, Münih, Salzburg ve Viyana’ya geziler düzenlenir.</span></p>
				<p class="duzyazison-1"><span class="char-style-override-9">Almanya’da görülen kurslar 5 Temmuz 1926 tarihinde sona erer. Türkiye’nin ilk “mektepli” “dış saha elemanları” yani yabancı ülkelerde çalışacak ajanları, ülkelerine geri dönerler. MAH yurt dışında ilk olarak Viyana (Kuzey), Tahran (Doğu), Kahire (Güney) olmak üzere üç büroyla çalışmaya başlar. Bu şehirlerin tercih edilmesinin nedeni jeopolitik konumlarıdır. Buna göre Viyana ile Avrupa’ya, Tahran ile Orta Asya’ya, Kahire ile Arap dünyası ve Ortadoğu’ya yönelik faaliyetleri yürütülmesi hedeflenir. Fakat daha sonra bu bürolar mali kriz nedeniyle kapatılarak ajanlar geri çağırılır.</span></p>
				<p class="arabaslik" id="toc_marker-4-14">MAH’IN PATRONU KİM?</p>
				<p class="duzyazison-1"><span class="char-style-override-9">MEH/MAH’ın Almanya’da kurs gören kadroları Türkiye’ye döndüklerinde bunların statüleri ile ilgili uzun süren müzakereler sonucunda İçişleri Bakanlığı’na bağlanırlar. Her ne kadar İçişleri Bakanlığı’na bağlı olsa da teşkilatın bütün giderleri, Başvekâlet Tahsisat-ı Mesturesi’nden (Başbakanlığa bağlı Örtülü Ödenek) karşılanır. Bu durum da teşkilat ile Başbakanlık arasında direkt bir bağ oluşmasına sebep olur.</span></p>
				<p class="duzyazison-1"><span class="char-style-override-9">Teşkilatın tüm harcamaları örtülü ödenekten olduğu döneme ait o tarihle ilgili teşkilatın hizmetlerini gösteren herhangi bir belge yoktur. Bilindiği gibi Örtülü Ödenek’ten, Başbakan’ın başında olduğu dar bir kadroya gönderilen yazı ile para tahsis edilir. Tahsisat işlemi bittikten sonra, konu ile ilgili bütün evrak imha edilir. MAH/MEH çalışanları, İçişleri Bakanlığının 2 numaralı kadro cetvelinde, Emniyet Müfettişi statüsünde gözükürler. İlk MAH kadrosu 23 Haziran 1943 tarih ve 443 sayılı Başvekâlet Teşkilatı Hakkında Kanun’un kadro cetvelinde yer alır.</span></p>
				<p class="duzyazison-1"><span class="char-style-override-9">MEH/MAH’ın sivil personeli İçişleri Bakanlığı kadrosundan Polis Müfettişi, asker elemanları ise, Genel Kurmay’ın “uzman” kadrosundan maaşları ve sicilleri düzenlenir. 1945 yılına ait bir belgede ise MAH Başkanı’nın maaşının Başbakanlık Müsteşarı’na eşit derecede olduğu belirtiliyor. Devletin iç ve dış güvenliğinden sorumlu olan bu kurum yaklaşık kırk yıl yasasız ve nereye bağlı belli olmadan (çok başlı yönetim) çalışır.</span></p>
				<p class="duzyazison-1"><span class="char-style-override-9">Başında müsteşar vardır ama MEH/MAH’a İçişleri Bakanlığı’ndan tutun Genelkurmay Başkanı’na kadar herkes müdahalede bulunur. Özellikle darbe döneminde MAH ve MİT, devletin tepesinde olan insanların kişisel isteklerine hizmet eden kurum haline döner adeta. Personelin en çok şikâyet ettiği konu da budur. Birbirini çekememezlik, siyasi hesaplar ve komitacılık, devletin yapı taşlarından olan bu kurumu oldukça yıpratır. Aldıkları eğitim ve “sahada edindikleri deneyimlerinin siyasi çıkar ve kaprisler için kullanılmasını” bir türlü hazmedemezler ama çalışmak zorundadırlar da. Çünkü meslekleri onlar için bir yaşam tarzı olmuştur artık.</span></p>
				<p class="duzyazison-1"><span class="char-style-override-9">MEH/MAH’ın yasal bir güvencesi olmadığı için iktidar sahiplerince kullanılması 6 Temmuz 1965’te çıkan bir yasa ile son bulur. Çıkarılan 644 sayılı yasayla teşkilatın adı da değiştirilir ve Milli İstihbarat Teşkilâtı (MİT) adını alır.</span></p>
				<p class="arabaslik" id="toc_marker-4-15">MAH’IN İLK DIŞ BAŞARISI</p>
				<p class="duzyazison-1"><span class="char-style-override-9">MAH, Teşkilât-ı Mahsusa’nın külleri üzerinde kurulan bir örgüttür. Özellikle Ortadoğu’da çok yeni olmasına rağmen İngiliz ve Fransız istihbarat servislerinin birkaç adım önündedir. Adı geçen iki ülkenin Arap liderleri ile yaptığı yazışmalar, görüşmelerin tümünde MAH’ın haberi olur. Çünkü bu bölgede Teşkilât’ın ektiği tohumlar hala meyve vermektedir. Bu bölgede Hatay sorunu hala çözülmemiştir. Almanya ve İtalya’da yükselen savaş sanayi, Fransızların Hatay emellerini yeniden harekete geçirir. Bütün bunlardan haberli olan Ankara, Derhal harekete geçer. Teşkilât-ı Mahsusa’nın taktiklerini uygulamaya koyar. Tüccar, esnaf, yatırımcı, bankacıları bu şehre gönderir ve yerleştirir. Buraya yerleşen Türkiyeliler, kısa sürede halkın gönlünü fethederler. Hatta şehrin nüfusunun çoğunluğunu oluşturan Araplar bile gelen Türklerle çok yakın ilişkiler kurarlar.</span></p>
				<p class="duzyazison-1"><span class="char-style-override-9">Atatürk, Avrupa’da yayılan faşizm dalgasını görmekte ve Fransa’yı sıkıştırmaya devam etmektedir. Türk toprağı Hatay’ı işgal eden Fransa, bölge petrolünün denize açılış kapısını elinden çıkarmaya yanaşmayacaktır. Köşeye sıkışan Fransızlar, Hatay’ın kontrolünü Suriye’ye vermeye amacındadırlar. İşte bu gelişmeler devam ederken Suriye’den gelen bir mesaj MAH’ın eline geçer. Fransızların, “Hatay için dökülecek tek damla Fransız kanı yoktur. Durumun idaresini sizin eşsiz politik dehanıza bırakıyorum…” içerikli Dışişleri raporu MAH’ın eline geçmiştir.</span></p>
				<p class="duzyazison-1"><span class="char-style-override-9">MAH, Hatay konusunda İngiliz ve Fransız gizli servislerinin önüne geçerek Fransızların kan dökmeden sorunu çözmek isteklerini öğrenmiştir. Bu mesaj Ankara’yı rahatlatır ve elindeki kozlarını çok başarılı ve ustaca oynamasını sağlar. 23 Nisan 1939’da Fransızlar, Hatay’ı Türklere bırakmak zorunda kalırlar. Ancak Atatürk’ün ömrü Hatay’ın yeniden Türk topraklarına katılışını görmeyecekti. Atatürk’ün yakın arkadaşı Orgeneral Kâzım Özalp’in ‘Atatürk’ten Anılar’ adlı kitabında, konu ile ilgili şunları anlatıyor:</span></p>
				<p class="duzyazison-1"><span class="char-style-override-9">“Bir gece Karpiç lokantasında yemekteydik. Atatürk’ten başka, kız kardeşi ve 20 kadar arkadaşımız da beraberdi. Diğer masalarda Ankara’da bulunan bazı yabancılar ve Türk müşteriler vardı. Atatürk, burada Hatay konusunda bir olay yaratmanın propaganda yönünden faydalı olacağını düşünerek tartışmaya açtı. Sofradakiler hatta müsaade ettiği için diğer masalardan tartışmaya katılanlar, hükümetin gevşek tutumunu protesto ederek kısa zamanda daha müessir tedbirlerin alınması gerektiğini söylediler. </span></p>
				<p class="duzyazison-1"><span class="char-style-override-9">Atatürk’ün bu konuşma ve protestoları tasvip eder bir tutumu vardı. Hatay konusunda hükümete karşı yapılacak bazı girişimleri destekleyeceği havası uyandı. Kız kardeşi Makbule Hanım tavana iki el ateş etti. Atatürk bu çıkışa ses çıkarmadı. Orada, bizim soframızda bulunanlardan iki kişinin tabanca ile havaya ateş ettikleri görüldü. Bu gösteri hükümetin Hatay konusundaki gevşek tutumuna karşı bir protesto havası taşıyordu. Atatürk’ün böyle bir olayı daha önceden düzenlemiş olduğu kanısına vardım. Hatta sonradan öğrendiğime göre yanında oturmakta olan eşime ‘Hanımefendi bir silah da siz atar mısınız?’ diye sormuş. Bizim Hanım, ‘Paşam, ben daha elime silah almadım!’ diye cevaplandırdığında, ‘Pekâlâ gerekirse sizin çocuklarınız silah atarlar!’ demiş.</span></p>
				<p class="duzyazison-1"><span class="char-style-override-9">O gece olaya polisler el koyar, tahkikat açılır ve kız kardeşi Makbule Hanım ile diğer ateş edenler gözaltına alınır. Olayın bu denli büyümesinin ardından Atatürk, soruşturmaya bir sözünün bulunmadığını, Hatay için hassasiyet gösteren kişilerle ilgili tahkikatı uygun bulduğunu, ancak hassasiyeti takdir ettiğini belirterek karakoldakileri ziyarete gider. Böylece de istediği propaganda yapılır.</span></p>
				<p class="duzyazison-1"><span class="char-style-override-9">...</span></p>
				<p class="duzyazison-1"><span class="char-style-override-9">Savarona’da dinlenirken bir gün yatta yapılan bir Bakanlar Kurulu toplantısından sonra bana ‘Seninle konuşacağım, gitme!’ dedi. Millî Savunma Bakanı olmam nedeniyle Hatay işinde bana önemli görevlerin düşebileceğini, bu konuda gerekirse Makedonya’daki ihtilal çeteleri gibi bir teşkilat kurmamızı, benim evvelce Makedonya’da Selanik vilayeti takip kumandanlığında bulunmuş olmam nedeniyle böyle bir teşkilatın nasıl kurulacağında tecrübeli olduğumu, bu iş için yeterli tahsisatın sağlanabilmesini teminen Başbakan Celal Bey ile görüşeceğini söyledi. ‘Hatay mutlaka bizim olmalıdır!’ diyerek sözlerini bitirdi.”</span></p>
				<p class="arabaslik" id="toc_marker-4-16">İNÖNÜ- ŞÜKRÜ KAYA SAVAŞI</p>
				<p class="duzyazison-1"><span class="char-style-override-9">Atatürk’ün hastalığının ilerlemesi ve doktorların tedavisinin mümkün olmadığına karar vermesi üzerine tek parti yönetimi altındaki Türkiye Cumhuriyeti’nde iktidar savaşı başladı.</span></p>
				<p class="duzyazison-1"><span class="char-style-override-9">Mustafa Kemal’in kadrosunun en güçlü iki ismi birbiri ile güç savaşına giriyorlardı. Biri Başbakan İsmet İnönü, diğeri de CHP Genel Sekreteri ve İçişleri Bakanı Şükrü Kaya idi. Ortada tam bir karmaşık iktidar vardı. Hem Şükrü Kaya hem de Başbakan İnönü, MAH’ın amiri pozisyonundaydılar. Ancak ilginçtir iki şahıs da MAH’ı iktidar savaşlarına alet edemeyeceklerdi. MEH/MAH’a hükmedemeyen Şükrü Kaya, Teşkilât’ı Mahsusa’dan arkadaşlarını devreye sokacaktı.</span></p>
				<p class="duzyazison-1"><span class="char-style-override-9">“Hükümetin çelik yumruğu” Şükrü kaya, her ne pahasına olursa olsun, cumhurbaşkanlığı koltuğuna oturmayı kafasına koymuştu. Bunun için bütün gücünü sarf ediyor hatta Meclis’te bile gruplaşmalara gidiyordu. O günleri, Celal Bayar şöyle anlatıyor:</span></p>
				<p class="duzyazison-1"><span class="char-style-override-9">“Duyuyorum ki, Meclis’te aleni gruplaşmalar oluyor. Ben, bu durumda aleni ve kapalı gruplaşmaların aleyhindeyim. ... Buna rağmen, buna Şükrü Kaya da dâhil oluyor. İsmet Paşa’ya karşı olanlar bir grup kurmuşlar, buna bizim Şükrü Kaya da girmiş... Ali Çetinkaya da katılmış.”</span></p>
				<p class="duzyazison-1"><span class="char-style-override-9">Oldukça ilginç bir insandı Şükrü Kaya. Her ne kadar İttihat ve Terakki’nin “B” takımından olsa da, cumhuriyet sonrasındaki sert uygulamaları ile İttihatçıları aratmayacaktı. O günkü siyaset arkadaşlarına göre Dâhiliye Vekili Şükrü Kaya, “Tam bir Prusya geleneği siyasetçisi” idi. İspanya diktatörü Franco’ya silah ticaretini organize eden Ekrem Hamdi König’in içinde yer aldığı ve Kanadalı silah tekellerinin de adının geçtiği, uluslararası silah kaçakçılığı davalarında ismi geçen Kaya’yı, Atatürk de büyük bir endişe ile takip etmektedir. Ancak onun olaylara müdahale edebilecek gücü kalmamıştır. O, ısrarla iki arkadaşın orta yolu bulmasını salık verir. Atatürk, bu tutumunda haklıdır. Çünkü ordu bile ikiye ayrılmıştır. İnönücüler ve Şükrü Kayacılar. (Kaya grubu, daha sonra hep “Prusya Ekolü” olarak anılacaktır.) Şükrü Kaya ile İsmet Paşa arasındaki iktidar savaşı öylesine kızışmıştır ki, Atatürk her an birisinin ölüm haberini beklemektedir sanki.</span></p>
				<p class="duzyazison-1"><span class="char-style-override-9">1938 Eylül’ünde İsmet Paşa’nın öldürüldüğü haberi gelince Atatürk, derhal İsmet Paşa’nın çocuklarını kendi vasiyetine alarak eğitimlerinin devlet kesesinden yapılmasını ve belli bir maaş bağlanmasını isteyecektir.</span></p>
				<p class="duzyazison-1"><span class="char-style-override-9">İsmet Paşa’nın öldürüldüğü haberi bir açıdan doğrudur. Çünkü dolaşan söylentilere göre, Şükrü Kaya’nın yakın arkadaşı ve eski Teşkilât-ı Mahsusa’cı Recep Zühtü’nün Paşa’yı öldürmek için harekete geçtiği herkesçe bilinmektedir. Bunu bilenlerin başında Mustafa Kemal Atatürk gelir tabii olarak. Fuat Bulca’nın yanı sıra, Kaya ile hareket eden, o günkü devletin güçlü isimlerinden Ali Çetinkaya (İstiklal Mahkemesi’nin ünlü “Kel Ali”si) ve Fuat Bulca bir an dahi Kaya’dan ayrılmamaktadırlar. İsmet Paşa, kendisine yönelik bir suikastı örtülü olarak şöyle anlatır:</span></p>
				<p class="duzyazison-1"><span class="char-style-override-9">“Teşrinisani günleri, beni İstanbul’a götürmek için Şükrü Kaya ve onun tertibinde ansızın bir fazla gayret belirdi. Ben de candan istiyordum. Fakat Şükrü Kaya tertibindeki bu gayret, yakın arkadaşlarımın dikkatini çekti. Katiyen bırakmadılar. Onlar haklı ve isabetli çıktılar. Şükrü Kaya, İstanbul’a son anda götüremediği için pek hiddetli idi.”</span></p>
				<p class="duzyazison-1"><span class="char-style-override-9">İsmet Paşa ve arkadaşları kurulan bu tuzağı anlarlar. Belki de MAH’tan gelen bir haber üzerine bu tuzağa düşmezler. Ama Atatürk’ün ölümünden sonra ipleri eline geçirmeyi başarır ve Şükrü Kaya ekibini devlet yönetiminden tasfiye eder. Atatürk’ün ölümü üzerine, 1. Ordu Komutanı Orgeneral Fahrettin Altay ve bütün üst düzey generaller, derhal Ankara’ya gelirler. Bu generaller, karargâhlarında aldıkları kararı İsmet Paşa’ya iletirler: </span></p>
				<p class="duzyazison-1"><span class="char-style-override-9">“Paşam! Biz karargâhta sizi riyaset-i cumhur makamına layık gördük!” </span></p>
				<p class="duzyazison-1"><span class="char-style-override-9">Atilla İlhan, bu olayı şöyle yorumlar:</span></p>
				<p class="duzyazison-1"><span class="char-style-override-9">“Babı Âli baskını ne ise, İnönü’nün Cumhurbaşkanı olması da odur. Ordu ağırlığını koymuş ve İnönü Cumhurbaşkanı olmuştur.”</span></p>
				<p class="arabaslik" id="toc_marker-4-17">2. DÜNYA SAVAŞI’NDA İSTİHBARAT</p>
				<p class="duzyazison-1"><span class="char-style-override-9">Milli Emniyet Teşkilatı ajanlarının yurtdışındaki takdire değer çalışmaları, 1930’ların başında büyük bir savaşın dünyayı beklediğini ortaya çıkarır. Özellikle Avrupa ve Arap Yarımadası’ndaki ajanların gönderdiği raporlar, Atatürk tarafından dikkatle incelenir ve başında Mareşal Fevzi Çakmak’ın bulunduğu “çekirdek devlet” ile müzakerelerde bulunur. Bu çekirdek devlet üyelerinden biri de İsmet İnönü’dür. Atatürk ve “çekirdek devletin” eşikte gördüğü savaş, İnönü’nün Cumhurbaşkanlığı koltuğunda oturmasından sonra çıkar. Yıllardır MEH/MAH ajanları tarafından istihbari bilgilerle donatılan Türk Hükümeti savaşın dışında kalmayı başarır ama Türk topraklarının, özellikle İstanbul ve Ankara’nın dünya istihbarat servislerinin kapışma alanı olmasını engelleyemezler. 1939’dan beri Türkiye’ye akın eden ajanlar, savaş çıktıktan sonra kılıçlarını kuşanırlar. Türkiye’nin 2. Dünya Savaşı’na girmemesindeki başarı İsmet İnönü’den çok MAH’ın büyük başarısıdır aslında.</span></p>
				<p class="duzyazison-1"><span class="char-style-override-9">MEH/MAH, başta Almanya olmak üzere İngiliz ve İtalyan istihbarat servisleri ile işbirliği içine girer. Türkiye’ye gelebilecek dış saldırıları önlemede büyük başarı gösterir. 2. Dünya Savaşı, Türk istihbarat servisine inanılmaz bir eğitim, çalışma metodu imkânı sunar. Bir anda kendi topraklarında onlarca ülkenin ajanları ile kırıp dökmeden boğuşmak ve hepsini kontrol altında tutmak, Türk ajanlarını mesleklerinin en iyileri arasına sokar. İlerleyen sayfalarda da okuyacağınız gibi MAH, Ankara’da kontrol altında tuttuğu bir ajan ile Hitler karargâhını bile yönlendirecek güce erişir.</span></p>
				<p class="duzyazison-1"><span class="char-style-override-9">2. Dünya Savaşı’nı fırsat bilen Türk istihbarat servisi, dışarıdan gelen ortak çalışma tekliflerini dikkatli bir biçimde olumlu karşılar. Kurulduğu günden beri Türkiye’den toprak taleplerini gizlemeyen Sovyetlere yönelik Fransız ve İngiliz istihbarat servislerinin operasyonlarına kendi ülkesinde imkân veren Türk istihbarat servisi, böylece adı geçen ülkelerin istihbarat çalışmalarını da deşifre etme imkânına kavuşur. Fransız uçakları Türkiye’nin izniyle Bakü petrol tesislerinin fotoğraflarını çekerek, Almanların buradan sağladığı yakıt ile ilgili birinci elden belgeler toplar. Bu belgeler aynı zamanda Türk Hükümeti’ne de sunulur.</span></p>
				<p class="duzyazison-1"><span class="char-style-override-9">Diğer taraftan Alman istihbarat servisi ile Hitler’in karargâhıyla direkt temas kurar ve Almanların Türkiye’de faaliyet göstermelerine izin verirler. Savaşın ilk gününden, tersine dönmeye başladığı 1943 yılma kadar Türkiye Cumhuriyeti Devleti, gayri resmi olarak Nazizm ile arasında duygusal bir bağ olan Turancılığın gelişmesine katkıda bulunur. Bir yandan İngiliz ve Fransızlarla ortak çalışan Türk ajanları, diğer taraftan da Almanların silah ve operasyonel personel geçişlerinde büyük imkânlar sunar. Ama bu imkânlar şartlıdır: Sabotajcılar, Türkiye sınırları dışında İngiliz ve Fransız tesislerine saldıracaklardır.</span></p>
				<p class="duzyazison-1"><span class="char-style-override-9">Ama Almanlarla gerçekleşen bu yakınlaşma o kadar dikkatli yürütülür ki, bu ülke ajanlarının aldığı her nefes bile takip edilir. Türkiye’nin güvenliğine yönelik en küçük çalışma bile affedilmez. Örneğin, Nisan 1940’ta Türk Donanması’nın fotoğraflarını çekmeye çalışan bir Alman ajanı derhal yakalanır. Ajan’ın diğer ortağı olan ve Türkiye’ye arkeolog kimliği ile gelen Hans Hennig Osten de yakalandıktan sonra uzun süren bir sorgulama sonucunda askeri mahkemeye sevk edilir. Askeri mahkemece 12 yıl hapis cezasına çarptırılır.</span></p>
				<p class="duzyazison-1"><span class="char-style-override-9">Türkiye, Turancı akımlara her türlü desteği veren ve Abwher’in İstanbul Büro Şefi olan Yüzbaşı Paul Leveruehn’in bu faaliyetlerine göz yumarken, diğer taraftan da onun diğer faaliyetlerini öylesine kısar ki, Alman askeri istihbarat servisi Abwher’in ajanlarını peyderpey sınır dışı eder.</span></p>
				<p class="arabaslik" id="toc_marker-4-18">VON PAPEN’E SUİKAST OLAYI</p>
				<p class="duzyazison-1"><span class="char-style-override-9">2. Dünya Savaşı’nın kilit ülkesi olan Türkiye, Almanlar için ayrı bir önem oluşturuyordu. Türkiye’nin cephe açmadan Almanya’nın yanında yer alması bile Nazi Hükümeti için büyük bir avantajdı. Kara kuvvetlerinde oldukça gelişmiş olan Almanlar, Deniz kuvvetlerinde Müttefiklerin gerisindeydi. Alman Donanması, hem sayı hem de kabiliyet bakımından İngiliz Donanması’ndan oldukça gerideydi. Bundan dolayı, Afrika’daki savaşta Türk toprakları ve kara suları Almanlar için bir geçiş yolu olarak kullanılabilirdi. Ayrıca Türk hava sahası kullanılarak casus uçaklarla düşman cephesi sıkıca kontrol edilebilirdi. Bundan dolayı Adolf Hitler, kendisini Ankara’da temsil edecek en güvendiği ve yakını olan Von Papen’i elçi olarak tayin ediyordu.</span></p>
				<p class="duzyazison-1"><span class="char-style-override-9">Hitler, tahmininde yanılmamıştı. Alman Büyükelçi, Ankara’ya gelir gelmez bir anda devlet ve hükümet erkânı ile yakın ilişkiler kuruyor, önemli bakanlarla dost oluyordu. Bunlarla da yetinmeyen Alman Elçisi, İngiliz ve Fransız elçiler gibi Ankara sokaklarını arabayla değil, gezerek dolaşır ve Türklerle yakın ilişkiler kurardı. Von Papen, rahat hareketleri ve sıcakkanlı davranışlarıyla bir Alman elçisi değil, sanki bir Türk vatandaşı idi. Papen’in Ankara Hükümeti’ni abluka altına alan bu diplomasi başarısı, müttefik ülkeleri çileden çıkarıyordu. Türk istihbarat servisinin “Ülkemizde suikast, bombalama istemiyoruz!” şeklindeki açık tehdidi ve uyarıları, Müttefik ülkeler nezdinde kabul görmüş ancak Sovyetler Birliği buna aldırış etmemişti.</span></p>
				<p class="duzyazison-1"><span class="char-style-override-9">24 Şubat 1942 sabahı Almanya’nın Ankara Büyükelçisi Von Papen, evinden işe giderken bombalı suikasta uğrar ancak kurtulur. Papen, suikastı Türkiye ile ilgili anılarında şöyle anlatıyor:</span></p>
				<p class="duzyazison-1"><span class="char-style-override-9">“O sabah her günkü gibi, erken saatte, yanımda eşim olduğu halde Ankara’nın bu büyük caddesinden büroma gidiyordum. Birdenbire arkamızda müthiş bir patlama oldu. İnfilakın şiddetiyle ikimiz de yere kapandık. Ben hemen toparlandım. Korkmuş olan eşimin toparlanmasına yardım ettim. Bir taraftan da ona olduğu yerde kalmasını söylüyordum. Etrafıma bakındım, kimseler yoktu. Peki, ama bombayı kim atmıştı? Yoksa bu bir mayın mıydı?</span></p>
				<p class="duzyazison-1"><span class="char-style-override-9">Eşimin arkasında küçük et parçaları bulunduğunu hayretle fark ettim. Oysa ikimizin de bir yerine bir şey olmamıştı. Yalnız benim kulak zarım zedelenmiş, bir de pantolonum yırtılmıştı. Yüz metre civardaki bütün binaların pencereleri kırılmıştı. Ama bombayı atan ortada yoktu. Tesadüfen oradan geçen bir taksi, hem polise hem de sefarete durumu bildirmiş. Çok mükemmel çalışan Türk Emniyet Teşkilatı hadise mahalline geldi ve bombayı atanın bizzat parça parça olduğunu, şahsından hemen hemen eser kalmadığını tespit etti. 50 metre ilerdeki bir ağacın dalında tek bir ayakkabı buldular. Türkiye Hükümet Reisi, hadisenin büyük bir titizlikle tahkik edileceğini, siyasi gerginliklerin doğmasına bile sebep olsa, Türk toprağının siyasi cinayetlere sahne edilmesine müsamaha edilemeyeceğini beyan etti.”</span></p>
				<p class="duzyazison-1"><span class="char-style-override-9">Türk istihbarat servisinin yaptığı araştırmaya göre, bir günde olayın faili ve yönlendiricisi belli olmuştu. Suikastı düzenleyen, Yugoslavya göçmeni, Makedonyalı Ömer Tokat adlı İstanbul Üniversitesi Hukuk Fakültesi’nde okuyan bir öğrencidir.</span><span class="char-style-override-10"><a class="footnote-link" href="#footnote-225-25" id="footnote-225-25-backlink">25</a></span><span class="char-style-override-9"> Ömer Tokat’ı yönlendiren, Sovyet Rusya Konsolosluğu’dur. Konsolosluğun arşiv memuru olarak gözüken George Pavlov aslında Sovyet ajandır. Olayla ilgisi bulunduğu gerekçesiyle Rus Elçiliği’nden istenir. Elçilik Pavlov’u vermez.</span></p>
				<div class="footnote">
					<p class="dipnot"><a class="footnote-anchor" href="#footnote-225-25-backlink" id="footnote-225-25">25</a><span class="char-style-override-11"/><span class="char-style-override-11"> Soruşturmanın ilerleyen safhalarında Ömer Tokat’ın Yugoslavya ajanı olduğu ortaya çıkacaktır. Tokat, sözde Türkiye’ye iltica eden bir Türk’tür</span></p>
				</div>
				<p class="duzyazison-1"><span class="char-style-override-9">Bunun üzerine Türk polisi elçiliği muhasara altına alır. Muhasaranın ikinci gününün sonuna doğru bir Türk yetkili, Rus Elçisi ile görüşmek için binaya girer. Yapılan görüşmelerde Büyükelçi Sergei Vinogradov, Pavlov’u vermemekte ısrar eder. Görüşmeyi yapan Türk yetkili, dışarı çıktığında, polis ve askerlere elçiliği basma emrini vereceğini söyler. Büyük etki altında kalan Rus Elçisi mecburen Pavlov’u teslim eder.</span></p>
				<p class="duzyazison-1"><span class="char-style-override-9">Hemen sorguya alının Pavlov’un verdiği ifadelerden yola çıkan Türk istihbarat görevlileri Sovyet Ticaret Ataşeliği’nde Uzman olarak görünen Leonid Kornilov’u sınırda, Ömer Tokat’a yardım ettiğini ileri sürdüğü Süleyman Sağ ol ve öğrenci Abdurrahman Sayman’ı da belirlenen adreslerde yakalar. Türkiye’nin bu katı tutumu diğer ülkelere de örnek olur ve artık Türk topraklarında düşman ülkenin temsilcilerine yönelik suikast girişiminde bulunmazlar.</span></p>
				<p class="duzyazison-1"><span class="char-style-override-9">Derhal sanıkların yargılanması başlar. 2 Nisan 1942’de başlayan mahkeme 17 Haziran 1942’de sonuçlanır. Sanıkların dördü de suçlu bulunur. Sovyet gizli servisinin (NKVD) ajanları olan Kornilov ve Pavlov yirmişer yıl, diğer iki Türk ise itirafları ve yardımlarından dolayı onar yıl hapis cezasına çarptırılır.</span></p>
				<p class="duzyazison-1"><span class="char-style-override-9">Von Papen, anılarında olay sonrasını şöyle anlatır:</span></p>
				<p class="duzyazison-1"><span class="char-style-override-9">“Olay sonrasında Türkiye’nin her tarafından yakın alaka gördüm. Başkan İnönü ve pek saydığımız eşi, eşime çiçekler göndererek geçmiş olsun dediler. Kızıma da Cumhurbaşkanı’nın hususi atına binme izni verildi. Gazze’den dostum olan Refet (Bele) Paşa bana sarılarak ‘Cephede olmadan top seslerini duymak ne büyük saadet!’ dedi. O zaman Vekil olan Ali Fuat Cebesoy, Ürdün cephesinde beraber olduğumuz bu eski dost bize parlak bir akşam yemeği verdi. Numan (Menemencioğlu) Bey tanınmış kulak mütehassısı Dr. Topas’ı bana gönderdi ve kulak zarımı düzelttirdi. Gerçi biraz ağır duyar oldum ama Almanya’da harp sonrası mahkemeleri sırasında geçirdiğim enfarktüs yanında bunu arıza bile saymam. Sonradan Amerika’ya kaçan bir Sovyet gizli teşkilat subayının bu konudaki açıklaması pek ilgi çekicidir. 1944’te beni ortadan kaldırmak vazifesini önce ona vermek istemişler. Bir kolayını bulup atlatmış. Böyle olduğuna pek şükrediyordu. Zira suikastçının akıbetine, o zaman o uğrayacakmış.</span></p>
				<p class="duzyazison-1"><span class="char-style-override-9">O senenin yazı Türkiye ile Almanya arasında yapılan güzel bir anlaşma ile bitti. Hitler’i bu işte ikna etmek için epeyce uğraştım. Türkiye bize krom vesaire iptidai maddeler verecek, buna mukabil Almanya Türkiye’ye iki modern tank birliği malzemesi temin edecekti. Hitler’in bu tankları bir gün kendisine karşı kullanacakları endişesine karşı, Türklerin ne kadar kuvvetli ve bağımsız olurlarsa tarafsızlıkları da o derece sağlam olur fikrini savunarak tankların verilmesini sağladım.</span></p>
				<p class="duzyazison-1"><span class="char-style-override-9">Bir sonraki 29 Ekim Cumhuriyet Bayramı geçit resminde, bu tanklardan bir kısmı yabancı erkân önünde geçerlerken, herkesin gözleri parlamıştı. Birçok tarafsız kimse de bu işi, kuru sözlerden daha değerli bir dostluk nişanesi olarak vasıflandırmıştır. Gerçekten savaşın en sıkıntılı döneminde Müttefiklerin düşmanı bir devletten sırf tarafsızlığın teminatı için tank satın almak başarılı bir hareket olmuştu.”</span></p>
				<p class="arabaslik" id="toc_marker-4-19">ALMANLARIN TÜRKİYE’DEKİ TURANCILIK FAALİYETLERİ</p>
				<p class="duzyazison-1"><span class="char-style-override-9">Nazilerin Almanya’da iktidarı devralmasından sonra, İttihat Terakki ve Alman İmparatorluğu’nun yenilmesi ile sonuçlanan 1. Dünya Savaşı’nın bitmesi ile kesintiye uğrayan Türk-Alman birlikteliği yeniden hayata geçecekti. 1932 yılında Nazi Partisi’nin yabancı ülkelerdeki en önemli propaganda gazetelerinden biri Türkische Post’tu. İstanbul’daki Alman kulüpleri, Teutonia ile 1933 yılından önce kurulmuş olan Alemannia ve Deutsche Ausfiugsverein’dı. 1938 yılında Teutonia’nın Başkanı, Deutsche Bank’ın İstanbul Müdürü olan Weidtmann’dı. Almanya’daki Nazi Hükümeti, hızlı adımlarla Nazi İmparatorluğu’na doğru koşuyordu.</span></p>
				<p class="duzyazison-1"><span class="char-style-override-9">Alman Gençlik Örgütü 2. Başkanı Nabersberg, 6 Mart 1934’de İstanbul’a gelir ve Ankara’yı da ziyaret eder. Diğer yandan, Alman Gençlik Terbiyesi Dairesi Başkanı Baldur Von Schirack ise 9 Aralık 19.37’de Ankara’ya gelerek Milli Eğitim Bakanı Saffet Arıkan ve Atatürk’le görüşmeler yaparken, bir yandan da Türk Genelkurmayına ziyaretler yapıyorlardı. Askeri malzemeye ihtiyaç duyan Türk ordusunun talepleri, oldukça süratli bir şekilde karşılanıyor, ordu komutanlarının gönülleri hoş tutuluyordu. Türk Genelkurmayı, Alman Piyade Generali Mittelberger tarafından organize edilecekti. 17 Mayıs 1938 yılında Alman ordusunda eğitim gören Türk subayı sayısı 12 iken, Türk Hükümeti 12 kişilik yeni bir kontenjan daha isteyecekti. Tarihçi Cemil Koçak bu konuda şunları yazıyor: </span></p>
				<p class="duzyazison-1"><span class="char-style-override-9">“Türk ordusunda, Alman askeri gücü ve yeteneği ilgi ve merakla yakından incelenmekteydi. Almanya bu nedenle, Türk ordu çevrelerinde güçlü bir dayanak noktasına sahipti. Bu durum elbette siyasi görüşleri yakından etkiliyordu.”</span></p>
				<p class="duzyazison-1"><span class="char-style-override-9">Nazi Devleti, sanayi ve ekonomide imparatorluk olduğu sırada ilginçtir, Türkiye’de Turancılık en popüler akım haline geliyordu. Almanya, 1941 yılında Türk-Alman Dostluk ve Saldırmazlık Antlaşması’ndan sonra Turancı yapılanmalarla yakın teması artıracaktı.</span><span class="char-style-override-10"><a class="footnote-link" href="#footnote-225-26" id="footnote-225-26-backlink">26</a></span><span class="char-style-override-9"> </span></p>
				<div class="footnote">
					<p class="dipnot"><a class="footnote-anchor" href="#footnote-225-26-backlink" id="footnote-225-26">26</a><span class="char-style-override-11"> Bu arada Musa Anter de anılarında Alman Büyükelçisi Von Papen’i Kürt gençlerinin düzenlediği bir geceye davet ettiklerini söyler. Organizasyon komitesinin başkanı olarak Von Papen’in kendisini kutlayıp tebrik ettiğinde, “Ben amcanız Von Papen!” dediğini yazıyor. Anter’in belirttiğine göre o yıllarda Hitler Almanya’sı, Kürtlerle Almanların akraba kavimler olduğunu iddia ediyorlar.</span></p>
				</div>
				<p class="duzyazison-1"><span class="char-style-override-9">Almanya o günlerde resmen Türk Hükümeti’ne başvurarak, Kırım ve Kafkasya’daki Türk kökenli Sovyet halkları sorununun çözümünde resmi işbirliği önermiş hatta bu bölgede Türkiye’nin genişlemesini onayladığını belirtmiştir. Misak-ı Milli’si olan ve bir imparatorluğun külleri üzerinde doğan Türkiye devletinin elbette ki dış Türkler ütopyası olacaktır.</span></p>
				<p class="duzyazison-1"><span class="char-style-override-9">Alman Büyükelçi Von Papen, Bir yandan Kürt ayrılıkçı gençlerin düzenledikleri şenliklere katılarak akraba olduklarını iddia ederken, diğer yandan da Türkçü-Turancı akımı destekler. Papen’in Berlin’e gönderdiği raporlarda bu durum açıkça belirtilmektedir. Papen’in raporu şöyledir:</span></p>
				<p class="duzyazison-1"><span class="char-style-override-9">“Alman askeri başarıları sonucunda Türk Hükümet çevrelerinin, Sovyet sınırı ötesindeki ırkdaşlarının, özellikle Azeri Türklerinin kaderi ve geleceği ile daha yakından ilgilendiği belirtilmektedir. Bu çevrelerde, 1918 olaylarını yenilemek ve Bakü petrollerini ilhak etme eğilimleri vardır. Bu amaçla bir kısmı İttihatçılar zamanında benzer hizmetler görmüş bazı kişilerden bir uzmanlar komitesi oluşturulmuş; komitenin amacı, gerek ülkedeki daha önce yurtdışından gelmiş Türk kökenli göçmenler, gerekse yurtdışında (özellikle İran Azerbaycan’ında ve Hazar Denizine kadar olan bölgede) Türk nüfuslu bölgelerde yaşayanlar arasında, bu bölgeleri Türkiye’ye ilhak etmek için taraftar toplamaktadır. Grubun lideri, İstanbul Mebusu Şükrü Yenibahçe’dir. Diğerleri, Enver Paşa’nın kardeşi, eski İslam Ordusu liderlerinden ve 1918 yılında Bakü’ye giren Nuri (Killigil) Paşa, Prof. Zeki Velidi (Togan) Ahmet Cafer (Tayyar) Paşa ve Türkiye’nin Afganistan Büyükelçisi Memduh Şevket Esendal’dır.”</span><span class="char-style-override-10"><a class="footnote-link" href="#footnote-225-27" id="footnote-225-27-backlink">27</a></span><span class="char-style-override-9"> </span></p>
				<div class="footnote">
					<p class="dipnot"><a class="footnote-anchor" href="#footnote-225-27-backlink" id="footnote-225-27">27</a><span class="char-style-override-11"> Papen’in raporunda geçen bu isimlerin hepsinin eski Teşkilât-ı Mahsusa ajanı olması tesadüf olmasa gerek.</span></p>
				</div>
				<p class="arabaslik" id="toc_marker-4-20">TÜRK GENERALLER HİTLER’İN KARARGÂHINDA</p>
				<p class="duzyazison-1"><span class="char-style-override-9">O sıralarda Alman Dışişleri Bakanlığı’nda, Türkiye ile ilişkilerden sorumlu şahıs Müsteşar Yardımcısı Dr. Ernest Woerman’dır. Woerman, Nuri Paşa’nın Sovyetlerde yürütülen savaşta, Almanlar tarafından esir edilen Müslümanlardan bir birlik oluşturulması fikrine dair 28 Ekim 1941 tarihli raporunda surdan yazıyor: </span></p>
				<p class="duzyazison-1"><span class="char-style-override-9">“İrtibat subayı olarak cephede bulunan elçi Hentig, Nuri Paşa ve Panturanizm ile ilgili konuları yürütmek üzere Dışişleri Bakanlığı’nda bir göreve atanmıştır. Kendisi tahminen 29 Ekim’de burada olacaktır. Geldiğinde bu konular için bir komite kurulması düşünülmektedir. Ordu komutanlığından, Türk ve Müslüman savaş tutsaklarının ayrılması için hazırlık yapması istenmiştir.”</span></p>
				<p class="duzyazison-1"><span class="char-style-override-9">Nuri Paşa, Berlin’de bir Panturancılık propaganda merkezi kurulmasını da talep edecektir. Paşa’nın bu talebini, Alman Dışişleri şöyle değerlendiriyor: </span></p>
				<p class="duzyazison-1"><span class="char-style-override-9">“Panturancılık hareketinde, Nuri Paşa bizzat kendisinin faal bir rol oynamasını istemektedir. Bunun yanında, Türk soyundan gelen Müslüman esir kamplarının kurulmasından sonra, bu insanlardan oluşan malzemenin organizasyonunda herhangi bir şekilde yer almayı düşünüyor. Bunu, Türk Hükümeti’nin üstü kapalı izniyle yapacağını da düşünmektedir.”</span></p>
				<p class="duzyazison-1"><span class="char-style-override-9">Alman Büyükelçisi Von Papen, Woerman’ın bu raporunu Berlin’e gönderdiği şifreli bir telgrafla doğrular: </span></p>
				<p class="duzyazison-1"><span class="char-style-override-9">“Nuri Paşa’nın, Panturancılık hareketi içinde oynadığı role ilişkin olarak kendisi tarafından yapılan savaş tutsaklarının organizasyonu ve eğitiminde, kendisinin büyük ölçüde yer alması önerisini uygun buluyorum. Bu konuya Türk Hükümeti’nin karşı çıkmayacağından eminim. Çünkü ben, Sayın Saraçoğlu’na (Başbakan) daha önce Türk soyundan gelen savaş tutsaklarının özel kamplara yerleştirmeyi planladığımızı söyledim.”</span></p>
				<p class="duzyazison-1"><span class="char-style-override-9">Woerman, Turancı politikanın Türk emperyalizmi anlamına geldiğini vurgulayarak, başka bir raporunda şunları yazar: </span></p>
				<p class="duzyazison-1"><span class="char-style-override-9">“Türkiye’nin Panturancı düşüncelerini sadece Almanya ile federatif bir ilişkide gerçekleştirilebileceği açıktır. Bu nedenle, Panturancı bir Türkiye zorunlu olarak Almanya tarafında bir Türkiye olmalıdır. Bu Panturancılık düşünceleri, aynı zamanda da Sovyetlerin sırtından Türk emperyalizmi anlamına gelmektedir.”</span></p>
				<p class="duzyazison-1"><span class="char-style-override-9">Alman-Türk yakınlaşması ileri boyutlara vardıkça yabancı ülkelerin ajanları da Türkiye’ye akın etmektedirler. Başta İngiltere ve Fransa olmak üzere tam 24 ülke ajanı Türkiye’de üs kurar. Artık Türkiye, ajan savaşlarının yaşandığı bir ülke konumuna gelmiştir. O günlerde MAH’ın İstanbul Bürosu’nda çalışan emekli bir MİT mensubu, bir gazeteci ile yaptığı röportajda, yabancı ajanları kast ederek “Yakaladığımız makineli tüfek tabanca ve mermilerin haddi hesabı yoktu!” der.</span></p>
				<p class="duzyazison-1"><span class="char-style-override-9">Alman Genelkurmayına çekilen 30 Eylül 1941 tarihli Von Grote imzalı “gizli rapor”, iki Türk generalinin Almanya’ya geleceğini bildiriyordu:</span></p>
				<p class="duzyazison-1"><span class="char-style-override-9">“Türkler uzun süre önce askeri ataşeliğimiz aracılığı ile Reich Genelkurmayından, iki askeri yazarın doğu cephesine gezi yapmalarını istemişlerdir... Genelkurmay Başkanı’nın onayı ile halen köşe yazarı olan ve Alman taraftarı haber ve yazılarıyla tanınan iki Türk generali, Hüsnü Erkilet ve Ali İhsan Sabis, 1 Ekim tarihinden başlamak üzere doğu cephesine davet edilirler. (...) Fakat Türk Hükümeti son anda General Ali İhsan Sabis’in yerine, şu andaki Askeri Akademi Komutanı General Ali Fuat Erden’in adını vermiştir. General Fuat, stratejik ve taktik olarak, Türkiye’nin en önemli generali olarak kabul edilmektedir. Bu değişiklik ile konu oldukça büyük ve her şeyden önce de politik bir anlam kazanmıştır. Bu konuya 253 ve 29 Eylül tarihli telgrafında Sayın Büyükelçimiz Von Papen de değinmiştir. Bu nedenle, Genelkurmay Başkanı ve Ordu Başkomutanlığı kanalı ile Führer’e bir brifing verilmiş ve kendisi, Fuat’ın gezisi hakkında olumlu görüşünü bildirmiştir.” </span></p>
				<p class="duzyazison-1"><span class="char-style-override-9">Ziyaretin yapıldığı dönem oldukça önemlidir. Başbakan, Saraçoğlu, 30 Eylül 1941’de kısa zamanda bir Alman zaferi hesap etmekte, İnönü ise 6 Ekim’de Clodius’a, doğuda kesin başarının sonbahar aylarında olacağını umduğunu belirtmektedir.</span></p>
				<p class="arabaslik" id="toc_marker-4-21">ALMANYA’DA PANTÜRKİZM FAALİYETLERİ</p>
				<p class="duzyazison-1"><span class="char-style-override-9">Bu geziden bir kaç ay önce yapılan bir başka gezi konusunda, aynı kaynakta şu bilgiler yer alıyor:</span></p>
				<p class="duzyazison-1"><span class="char-style-override-9">“Türkiye ile Almanya arasında gayrı resmi olarak kurulmak istenen Panturancı ilişkiler için önemli bir girişim bundan tam bir ay önceki bir ziyaret dolayısıyla olmuştur; Zeki Velidi Togan’ın daha Temmuz ayında Berlin’e gidişinin hemen ardından Nuri Paşa da Eylül ayında Berlin’e gider.”</span></p>
				<p class="duzyazison-1"><span class="char-style-override-9">Artık Berlin, neredeyse Turan’ın merkezi haline döner. “Gezi konusunda Türk Hükümeti’ne bilgi verilmiştir…” deniyor kriptolu bir telgrafta. Generallerin gezisinden önce Türk Nazilerin gayrı resmi olarak yaptığı ziyaret, devletin bilgisi dâhilindedir. Erkilet ve Erden paşalar, ziyaretlerinde Führer’in karargâhına da giderler. Dönüşte ise Milli Şef İnönü, Genelkurmay Başkanı Mareşal Fevzi Çakmak ve Şükrü Saraçoğlu’nun katıldığı bir toplantı yapılarak, gezi izlenimleri detaylı anlatılır. İnönü ve Saraçoğlu’nun bu brifingdeki amaçları Almanların karargâh havasını öğrenmektir. Brifingden sonra Genelkurmay Başkanı Mareşal Çakmak, Berlin’de Teknik Üniversite’de ders veren Harun isimli bir ajanla, çok önemli bir haber gönderir. Savaş sonrasında ele geçen Nazi belgelerinde bu mesajla ilgili notlar şöyle:</span></p>
				<p class="duzyazison-1"><span class="char-style-override-9">“Berlin’de 17 yıldır Teknik Üniversite’de ders veren Dr. Harun’un bizi ziyaret etti. Harun’un şu ara İstanbul’da oturduğunu, Berlin’deki Türk Büyükelçiliği ile ilişkili olduğunu ve önde gelen Türk çevreleri tarafından Berlin’e gönderildiğini; görevinin ise Turancılık hakkında Alman tutumunu öğrenmek olduğunu belirtmektedir.” </span></p>
				<p class="duzyazison-1"><span class="char-style-override-9">Türk ajanı Dr. Harun’un görüştüğü Alman yetkili, Hentig’e, Gerede ile Çakmak’ın ilettiği mesajında şu bilgileri verdiği yer alıyor raporda:</span></p>
				<p class="duzyazison-1"><span class="char-style-override-9">“Hem Gerede hem de Çakmak resmi görevleri nedeni ile açıkça Turancılık lehine çalışmalarının mümkün olmadığını, fakat sorunla yakından ilgili olduklarını belirtmişlerdir. Çakmak’ın, Turancılık sorununun Türkiye ile Almanya arasında ilişki kurmada ve işbirliği sağlamada bir temel oluşturacağı yolunda fikir beyan ettiği raporda belirtilmiştir. Hatta Çakmak, Türkiye’nin Almanya’ya karşı bir harekete girişmeyeceğine dair güvence vermiştir. Kendisi Türk kökenli halklara karşı, Almanya’nın alacağı tutumu yakından izlemektedir ve Türk kökenli Sovyet savaş esirlerine propaganda yapılması için yardım etmeye de hazırdır.”</span></p>
				<p class="duzyazison-1"><span class="char-style-override-9">Türk ajanları ile Nazilerin ortak çalışmaları sonrasında, söz konusu Müslüman-Türk kıtalar 1942 yılında kurulur. 162. Türk Tümeni’ne bağlı bu kıtaların eğitiminde Türk subaylar görev yaparlar. Birliklerin komutasında yalnızca 4 Alman subay görev yapmıştır Sayıları 180.000 civarında olan Türk kökenli Müslüman savaş esirlerinin bir bölümünün, doğrudan SS kıtalarına katıldığı belirtiliyor.</span></p>
				<p class="duzyazison-1"><span class="char-style-override-9">Sovyetler Birliği’nde bulunan ve Almanların işgal ettiği topraklarda yaşayan Türk halkları, oluşturulan milis kuvvetlere akın etmektedirler ve bu milislere Türkiye’den gönderilen subaylar eğitim vermektedir. Almanya ile bu yakınlaşmayı fırsat bilen Türkiye, ordunun modernizasyonu ve takviyesi için silah talebinde bulunur. Almanlar, “konumu dolayısıyla gizli müttefik” olan Türkiye’nin bu talebini olumlu karşılar. Hemen 23 Mayıs 1942 tarihinde Albay İsmail Hakkı Tunaboylu başkanlığında bir kurul Almanya’ya giderek silah seçimini yapar.</span><span class="char-style-override-10"><a class="footnote-link" href="#footnote-225-28" id="footnote-225-28-backlink">28</a></span></p>
				<div class="footnote">
					<p class="dipnot"><a class="footnote-anchor" href="#footnote-225-28-backlink" id="footnote-225-28">28</a><span class="char-style-override-11"> Tunaboylu, 1956 yılında Genelkurmay Başkanlığı’na atandı.</span></p>
				</div>
				<p class="arabaslik" id="toc_marker-4-22"> TURANCILIK RESMİ DEVLET POLİTİKASI HALİNE GELİYOR</p>
				<p class="duzyazison-1"><span class="char-style-override-9">Almanya’nın Türkiye’ye saldırmayacağı daha kesinleşmemiştir. İngiliz ve Fransız elçiler sürekli olarak Türk Hükümeti’ne tarih vererek Almanların kendilerine saldıracağını iddia ederler. Ankara, bu stres ve Alman saldırısı paranoyası ile yaşarken, Turancılık akımına can simidi gibi yapışır adeta. Ve bu yıllarda Turancılık resmi devlet politikası haline gelir. Meclis kürsüsünde de açık açık savunulur. Türkiye’deki Turancılığın öncüleri, Zeki Velidi Togan, Ayaz İshaki, Muharrem Feyzi Togay, Resulzade Ahmet Caferoğlu, Peyami Safa, Nihal Atsız, Yusuf Ziya Ortaç, Orhan Seyfi Orhon’dur. CHP Genel Sekreteri Cevdet Kerim İncedayı, bu grubun TBMM’deki en büyük sözcüsüyken. Dışişleri Bakanı Numan Menemencioğlu da Turancılığı dilinden düşürmeyen kabine üyesidir. Neredeyse her gün Turancılıkla ilgili gazetelere beyanatlar verir. </span></p>
				<p class="duzyazison-1"><span class="char-style-override-9">Diğer taraftan CHP’nin, dolayısıyla devletin resmi yayın organında Turancılık fikri savunulmaktadır.</span></p>
				<p class="duzyazison-1"><span class="char-style-override-9">Turancılar, Nazi Partisi Dışişleri Ofisi Başkanı Alfred Rosenberg ile çalışmalarını koordine ederler. İdil-Ural Türklerinden İdris Alemcan’ın Berlin’deki evi, bu Turancı hücresinin toplanma yeri olur. Toplantılara, Kırım Türklerinden Müstecip Ülküsal, 1917’de Kırım’da kurulan Kurultay Hükümeti’nin Dışişleri Bakanı Cafer Seyit Ahmet Kırımer, Edibe Kırımer, Edibe Kemal, Ahmet Temir, işadamı Veli Menger (Mercedes-Benz’in Türkiye Temsilcisi Mengerler şirketinin sahibi), Ayaz İshak katılırlar.</span></p>
				<p class="duzyazison-1"><span class="char-style-override-9">Almanya’daki Turancılık faaliyetlerinin bir yansıması da Türkiye’dedir. Bu grubun toplantılarına Nuri Paşa’nın ev sahipliğinde katılan isimler arasında; İdris Alemcan, Dr. Ahmet Temir, Hilal Mürşi, Abdürrahim Gökçay, Azeri Mehmet Togar, Miralay Kazım vardır. Diğer yandan, Nuri Paşa’nın kurmay heyeti ise oldukça ilginç isimlerden oluşmaktadır: Hüseyin Hüsnü Erkilet Paşa, Zeki Velidi Togan, Türkistanlı Yusuf Kıpçak, Cevat Rıfat Atilhan (Yahudilikten Müslümanlığa dönmüş, emekli asker) ve Yapı Kredi Bankasının kurucu sahibi Kazım Taşkent.</span></p>
				<p class="arabaslik" id="toc_marker-4-23">NURİ KİLLİGİL PAŞA</p>
				<p class="duzyazison-1"><span class="char-style-override-9">Burada bir parantez açıp Enver Paşa’nın kardeşi Nuri Killigil Paşa ile ilgili çok kısa bilgi vermek gerekir sanırım. Enver Paşa’nın kardeşi olan Nuri Paşa’nın ordudaki son görevi, Kafkas İslam Orduları Komutanlığı’dır.</span></p>
				<p class="duzyazison-1"><span class="char-style-override-9">Paşa, uzun yıllar Almanya’da yaşadıktan sonra Türkiye’ye dönmüş, 1938 yılında kok kömürü üreten bir şirketi satın alarak, bu şirketi madeni eşya fabrikasına dönüştürür. Kırımlıların iskân edildiği Zeytinburnu’nda kurulu bulunan bu fabrikada matara, demir çubuk ve gaz maskesi ile mermi imalatı yapılır. Nuri Paşa bu fabrikayı daha sonra Sütlüce’ye nakleder. Fabrikada Brand havanları, havan topları, mermi ve tabanca üretilmeye başlanır. Nuri Paşa, burada ürettiği silah ve mühimmatı Milli Savunma Bakanlığı’na satar.</span></p>
				<p class="duzyazison-1"><span class="char-style-override-9">Nuri Paşa işi büyütür ve yurt dışına silah ihracatı yapmaya başlar. Dünya silah piyasasına adımını atan Paşa farkında olmadan kendi sonunu da hazırlar. Çünkü Nuri Paşa’nın silah fabrikası Dünya Savaşı’nın ortasındadır. Krom ve çelik madeni bakımından zengin olan bir ülkede bu silahları üretmektedir. Ayrıca işgücü maliyeti silah tekeli olan ülkelerden oldukça düşüktür. Savaş koşullarından dolayı insanlar karın tokluğuna bile çalışmaya razıdırlar. Nuri Paşa, ürettiği silah ve mühimmatlarla, silah tröstlerinin pastasına ortak olur. Bundan endişelenen ve yeni bir rakip istemeyen silah tekelleri, İstanbul’da bulunan ajanlarını harekete geçirirler.</span></p>
				<p class="duzyazison-1"><span class="char-style-override-9">2 Mart 1949’da Paşa’nın işyerinde olduğu bir saate fabrikaya sabotaj yapılır. Sütlüce’deki fabrika havaya uçar. Paşa dâhil 27 kişi hayatını kaybeder. Patlama ile birlikte havaya uçan fabrikanın enkazından çıkan 600 el bombası ve 2.000 havan mermisi, bu fabrikanın Türk savunma sanayine ne kadar büyük katkıda bulunduğu göstermektedir.</span></p>
				<p class="duzyazison-1"><span class="char-style-override-9">Patlamanın olduğu günlerde Nuri Paşa, Mısır Krallığı’na 50.000 tabanca siparişini bitirmek üzereydi.</span></p>
				<p class="arabaslik" id="toc_marker-4-24">BASINDA TURANCILIK</p>
				<p class="duzyazison-1"><span class="char-style-override-9">Almanlar, Sovyetler Birliği topraklarında ilerledikçe, Türkiye’deki Turancılık akımı da o derece güçlenir. Başta Cumhuriyet gazetesi olmak üzere basının hemen hemen tümü faşizm ve Nazizm savunucusu olur. Günlük gazetelerden yalnızca (Sovyetlerden gizlice parasal destek aldıkları ispat edilen) Sertellerin Tan gazetesi solculuk yapmaktadır. O günlerde Başbakan Şükrü Saraçoğlu, Türkiye’nin yakından ilgi gösterdiği Sovyet kenar devletlerinin (Kırım ve Kafkas bölgesi) alacağı biçim hakkında, Almanya ile sıkı bir ilişki kurulması isteğinde bulunur Alman elçisinden. Papen’in cevabında, Ribbentrop’un bu soruna saygı gösterdiğini bildirmesi üzerine, Saraçoğlu ilk kez açık bir biçimde Türk Hükümeti’nin, Panturanizm sorununun çözümünde, gayri resmi bir biçimde ve özel kişiler aracılığıyla bizzat Alman Hükümeti nezdinde bağlantı kurulmasına izin vereceklerini söyler. Saraçoğlu ayrıca, Sovyetler Birliği’nden çıkarak, İran ya da Irak üzerinden Türkiye’ye gelmek isteyen bütün Türk kökenli mültecilere ülkeye giriş izni verilmesi için emir verdiğini belirtir.</span></p>
				<p class="duzyazison-1"><span class="char-style-override-9">Ruslar kendi topraklarında köşeye sıkıştıkça, Türk devletinin küllenen ütopyaları yeniden dirilir. Büyük çoğunluğu komitacı, istihbaratçı geleneğinden gelen bu idareciler Almanların bir an önce Moskova’ya girmelerini beklerler. Genelkurmay Başkanı Çakmak’ın Nazilerce ilişkilerini yürüten Mürsel Paşa (Aynı zamanda Milli Savunma Konseyi üyesidir), Papen’e, Çakmak’ın Kafkaslardaki Türk sorunu ile ilgili olarak, Alman Hükümeti’nin arzu ettiği ve kendileri ile görüşmelerde bulunmak istediği sivil kişilere, Almanya’ya seyahat izni verebileceğini söyler. Ayrıca Çakmak, Türk ordusunda bölgeyi yakından tanıyan çok sayıda Kafkasyalı ve Azeri subay bulunduğunu, eğer Alman saldırısı gelişme gösterirse, onlarında bölgeye gönderilmesinin sağlanacağını açıklar. Bu arada Sovyet topraklarına sızan MAH ajanlarının getirdiği stratejik önemi yüksek bilgileri de Almanlara ikram etmekten çekinmez Türk Genelkurmay Başkanı. Bu bilgiler, Sovyetlerin Çita, Tomak ve Omsk yakınlarında kurdukları yeni uçak fabrikalarının, yeni petrol kuyularının yerlerini ve petrollerin sevk yollarını içermektedir.</span></p>
				<p class="arabaslik" id="toc_marker-4-25">TÜRKİYE’DEKİ NAZİ İSTİHBARAT AĞI</p>
				<p class="duzyazison-1"><span class="char-style-override-9">2. Dünya Savaşı sırasında Almanya, Türkiye’yi önemli bir istihbarat merkezi haline getirir. İstanbul’da Ticaret Ateşe Yardımcılığı yapan Ludwig Moyzich, İstanbul Başkonsolosluğu’nda Turizm Bölümü Şefi olarak görünen Bruno Wolff ve yine aynı konsoloslukta görevli bulunan SS önde gelenlerinden Emil Duplitzer Nazi ajanıdırlar. İstanbul’dan Ortadoğu’ya doğru çok sayıda bağlantılar vardır. Türkiye’deki Nazi istihbaratı görevlileri, buralardan, örneğin Süveyş Kanalı’ndaki gemi hareketleri konusunda ayrıntılı bilgiler almaktadırlar ve İskenderiye’deki bir telsizle bağlantıları vardır. 1942-1943’te Türkiye’nin yardımı ile Naziler, Türk Turancıları, Beyaz Orducu mültecileri, casusluk ve Sovyetlere karşı askeri harekâtlarda kullanırlar. Ancak bu harekâtın kaynağının Türkiye olduğu anlaşılması üzerine Türk-Sovyet ilişkilerinde savaşın eşiğinden dönülür. Ayrıca, Arap topraklarından bilgi toplanması konusunda, Türk istihbarat birimleri ile Alman istihbaratı işbirliği yapar.</span></p>
				<p class="duzyazison-1"><span class="char-style-override-9">Reich Güvenlik Dairesi 6. Bölüm Müdürü, yani siyasal gizli servisin başı Walther Schellenberg, bu işbirliğini daha sıkılaştırmak için, 1943 yazında Türkiye’ye gelir. Oradaki ajan örgütünü denetler ve bu arada MAH Başkanı ile görüşür. Johannes Glasneck, ‘Türkiye’de Faşist Alman Propagandası’ isimli kitabında, “Schellenberg, Türklerin ekonomik alanla ilgili isteklerinin kısa zamanda yerine getirileceğine söz verir. Türk gizli servisi, daha sonraki günlerde, Alman gizli servisine, Hitler aleyhtarı ortaklık içinde alınan önemli siyasal ve askeri kararlar üzerinde, dışarıdaki Türk diplomatik temsilciliklerinden gelen haberlerin içeriğini bildirir. Türk istihbarat birimlerinin Dışişleri Bakanlığı ile koordineli olarak gizli diplomatik raporları Nazi gizli servisine ulaştırır…” der.</span></p>
				<p class="duzyazison-1"><span class="char-style-override-9">Türkiye’de faaliyet gösteren Alman istihbaratı iki bölüm halinde çalışır: Amiral Wilhelm Canaris’in Abwher’i ile Heydrich’in başında bulunduğu Güvenlik Bakanlığı Dış İstihbarat Birimi. </span></p>
				<p class="duzyazison-1"><span class="char-style-override-9">Canaris, 1934’te Abwher şefi olmuş ve bu birimi 15.000 kişilik bir örgüte dönüştürmüştür. Abwher’in Türkiye’deki en yetkili adamı Yüzbaşı Paul Leverkuehn’dir. Nazilerin, Türkiye’deki askeri istihbaratını temsil eden bu adam, Edinburgh’da hukuk tahsilini yapar. Sonradan ABD istihbarat örgütü başına geçecek olan William Donovan’ın yakın arkadaşıdır. 1940-1942 yılları arasında, Balkanlar, SSCB, Türkiye ve Ortadoğu’yu içeren dillere destan bir ajan ağı oluşturur. Leveruehn’in İstanbul’daki mekânları Park Otel’dir. Alman ajanları, Beyoğlu ve çevresindeki eğlence yerlerinde çalışan Yahudi, Ermeni ve Rum garsonları (özellikle kadınları) çok iyi kullanırlar. Park Oteli mesken tutan Leverkuehn’in ajanlarından bir grup, gazetecilerle ve üst düzey Türk yetkililerle ilgileniyor ve çoğuna maaş ödüyorlardı. Bu gazeteciler arasında Almanya’dan en çok para ve ticari imtiyaz alan Cumhuriyet gazetesi sahibi Yunus Nadi’dir. O yıllarda Cumhuriyet, bir gazeteden çok Nazi propaganda bültenidir adeta. Ve Yunus Nadi’nin adı Babı Âli’de “Yunus Nazi”ye çıkar.</span></p>
				<p class="duzyazison-1"><span class="char-style-override-9">Leverkuehn’in en büyük yardımcılarından biri Wilhelm Hamburger adlı genç bir Nazi’dir. Etkili bir Nazi sayılan, varlıklı bir Avusturyalı işadamının oğlu olan Hamburger, Almanya’ya mal satarak büyük karlar sağlayan İstanbul’daki savaş zenginleri ile içlidışlıdır. Naziler, müthiş kaçakçılık şebekesi ile işlerliğini günümüzde de koruyan bir organizasyon oluştururlar. Abwher operasyonlarının faturası, karaborsa dolar ve kaçak altın satışı ile o günkü Türkiye’nin yaşadığı ve yabancı olduğu ilginç olaylardır.</span></p>
				<p class="duzyazison-1"><span class="char-style-override-9">Abwher örgütü, Yalnız zengin ve sosyete sınıfı ile değil, Berlin, Balkanlar, İstanbul ve Ortadoğu hattında çok sayıda kurye kullanır. Bunlar, Ortadoğu’daki ajanlara mektup, yönerge ve propaganda malzemesi taşıyıp, istihbarat raporu getirmeleri için muhalif siyasal grup üyeleri, gemiciler, gemi sahipleri ve demiryolu görevlileridir.</span></p>
				<p class="duzyazison-1"><span class="char-style-override-9">En kalıcı iletişim ağlarından biri Ermeni Milliyetçi Taşnak Partisi aracılığıyla kurulmuştur. Hatay’da bir otelin sahibi olan Joseph ve Lucy Ayvazyan, Nazi istihbaratına bağlı ajanlarıdır. Abwher için çalışan Austro-Türk Tütün Şirketi görevlileri aracılığıyla Ayvazyanlara ulaştırılan para, buradan Arap dünyasına dağıtılır. Yaklaşık 6 ülkede, sayısız Taşnak üyesi Nazilere çalışır. Bu örgütte pek çok Arap tüccar görev yaptı. Abwher örgütünün, Arap dünyasındaki bağlantılarını elde etmeye uğraşan İngiliz istihbarat servisi başarılı olamadı. Abwher örgütünün Arap Yarımadası’ndaki önemli isimleri şunlardı: İranlı dini lider Ayetullah Abdulkasım Kaşani, Şah’ın generallerinden Zahidi, Filistinli lider Fevzi Kavukçu, Hüseyni (Yaser Arafat’ın akrabası).</span></p>
				<p class="arabaslik" id="toc_marker-4-26">TURANCILIK GÖZDEN DÜŞÜYOR</p>
				<p class="duzyazison-1"><span class="char-style-override-9">Alman orduları Stalingrad önlerinde durdurulunca, savaşın akıbeti de değişir. Müttefikler büyük moral kazanırken Naziler adeta yıkılırlar. Hitler, Stalingrad yenilgisini bir türlü kabullenemez. Savaş boyunca Almanlarla yakın olabilmek için Turancılığı devlet politikası haline getiren Milli Şef İsmet İnönü, bu politikadan yavaş yavaş çark etmeye başlar. Birden Turancılık, Türkiye’de en ağır suç haline gelir. Devlet eliyle 1943 yılında yayınlanan bir broşürde “en büyük tehlikenin Turancılık olduğu” vurgulanır. Bu broşür üzerine Meclis derhal toplanır ve dünkü ünlü Turancı CHP’liler sert tepki gösterirler. CHP Genel Sekreteri’nden, Dışişleri Bakanı Numan Menemencioğlu’na kadar, hükümet sert tepki gösterir. Hepsinin ortak sözü şudur: “Memleketimizde faşist akım, Pantürkist akım yoktur!”</span></p>
				<p class="duzyazison-1"><span class="char-style-override-9">Almanların yenilgi haberleri geldikçe Turancılık akımı da o derecede baskı altına alınır. 1944 yılında Turancı faaliyetler yasaklanır. 3 Mayıs 1944’te Turancılığın öncüsü Nihal Atsız, “Sovyet yanlısı” Sebahattin Ali’ye hakaret ettiği gerekçesi ile mahkûm edilip hapse atılır. Mahkemenin hemen akabinde bir sene önce Turancılığı göklere çıkaran CHP’nin resmi yayın organı Ulus gazetesi, Turancılık karşıtı kampanya başlatır. Bu gazetede Turancılığın teorisyenliğini yapan Teşkilât-ı Mahsusa’nın Propaganda Kolu ajanlarından Falih Rıfkı Atay, aniden Türkçülük düşmanı kesilir.</span></p>
				<p class="duzyazison-1"><span class="char-style-override-9">Atay, o günlerde Ulus gazetesinde şunları yazar: </span></p>
				<p class="duzyazison-1"><span class="char-style-override-9">“Biraz sağdadır ama ne çıkar koyu milliyetçidir diye sütunlarımızda, konferans salonlarımızda yer verdiğimiz, yayın ve toplantı vasıtalarımızdan faydalanmalarını hoş gördüğümüz, sözde fikir hareketi üstüne artık tam bir teşhis koymuş bulunuyorum. Bu iyi niyetleri, milli denen her şeye derinden bağlılığı gafil avlamaya, alttan alta Anayasa nizamını yıkmaya çalışan, içeride bir faşist diktatoryası kurmaya ve ham hayaller uğruna, bu memleketi dışarıda bin türlü sergüzeştçiliğe alet etmeye savaşan, kökleri, dal budakları ile Romanya’daki Gardislikten farksız, fırsat gözetleyici bir teşkilatlanmadır.”</span></p>
				<p class="duzyazison-1"><span class="char-style-override-9">CHP, yani devlet var gücü ile Turancıların üzerine gider. Turancılıkla yakın ilgisi görülen Türkische Post Gazetesi Sorumlu Yazı İşleri Müdürü A. İhsan Sabis Paşa (Kurtuluş Savaşı kahramanlarından) tutuklanır.</span></p>
				<p class="duzyazison-1"><span class="char-style-override-9">7 Eylül 1944’te İstanbul Örfi İdare Mahkemesi(Sıkıyönetim Mahkemesi)’nde, ırkçılık-Turancılık davası ile devlet eliyle Turancılık dönemi noktalanır. Bu davada toplam 23 sanık yargılanır. Yargılananlar ise şunlardır: Reha Oğuz Türkkan, Nihal Atsız, Zeki Velidi Togan, Nurullah Banman, İsmet Tümtürk, Zeki Özgür, Cihad Savaş Fer, Hamza Sadi Özbek, Fehiman Altan, Necdet Sancar, Orhan Şaik Gökyay, Hikmet Tanyu, Fethi Tevet(oğlu), Alparslan Türkeş, Cabbar Şenel, Said Bilgiç, Kemal Oğuz Öcal, Fazıl Hisarcıklı, Muzaffer Eriş, Hüseyin Namık Orkun, Hasan Ferid Cansever, Saim Bayrak ve Yusuf Kadıgil. </span></p>
				<p class="duzyazison-1"><span class="char-style-override-9">Dava sonunda, 29 Mart 1945’te 13 kişi beraat ederken, 10 kişi de 10 yıla kadar hapse mahkûm edilir. Ancak karar Askeri Yargıtay tarafından 31 Ekim 1945’te bozulmuş ve ikinci yargılama sonunda şahısların tümü 31 Mart 1947’de beraat etmiştir. Zaten bu şahıslar 26 Ekim 1945’te serbest bırakılmış ve mahkemenin 87 sayfalık beraat kararında, “Suç olmayan bir fikrin cemiyet haline girmesinin de suç olmayacağı…” belirtilmiştir.</span></p>
				<p class="duzyazison-1"><span class="char-style-override-9">Mahkûmiyet kararlarını bozan Askeri Yargıtay’ın başında oldukça bildik bir isim vardır: Harp Akademileri Komutanı, Nazilerin kendilerine oldukça yakın buldukları General Ali Fuat Erden. Kararın bozulmasında üzerine düşeni yapar. Turancılık suçlamalarından dolayı tabutluklara konup her türlü işkenceden geçenler, beraat kararından sonra devletteki eski işlerine dönerler. Örneğin 1944, ırkçılık-Turancılık davası nedeniyle 11 aya mahkûm olan Cabbar Şenel beraat ettikten sonra yargıç olarak Hakkâri’ye atanır. 1960 İhtilalı sırasında Askeri Yargıtay Başsavcı yardımcısı olarak görev yapan Şenel, 1987 yılında Yargıtay 15. Hukuk Dairesi Başkanlığından emekliye ayrılır. Alpaslan Türkeş, 27 Mayıs Darbesi’nin en güçlü subayıdır.</span></p>
				<p class="duzyazison-1"><span class="char-style-override-9">Aynı dava nedeniyle tutuklanan ancak daha sonra hakkında soruşturmaya gerek olmadığı kararı verilen İsfendiyar Baruönü de uzun yıllar yargıç ye savcı olarak çalışır. Baruönü’nün son görevi, İstanbul DGM Başsavcılığı’dır. Baruönü, bu görevden 1988 yılında emekliye ayrılır. Fethi Tevet(oğlu) ise, uzun yıllar AP milletvekilliği yapar.</span></p>
				<p class="duzyazison-1"><span class="char-style-override-9">Reha Oğuz Türkkan’a gelince, ABD vatandaşlığına geçmiş, Andrea Konstantinrinidis adlı bir Rum işadamı ile ortak olmuştur. Tercüman, Ortadoğu gibi gazetelerde 1970’li yıllar boyunca yazı yazan Türkkan, Türk vatandaşı olduğundan dolayı Türk makamları tarafından ABD’den askerlik görevi için çağrılır. Ancak geri dönmediği için vatandaşlıktan çıkarılır. 1969 yılında Türkiye’ye dönen Türkkan, yeniden Türk uyruğuna geçer. Reha Oğuz Türkan, halen Türk 2000 Vakfı’nın Başkanlığını yürütüyor.</span></p>
				<p class="duzyazison-1"/>
				<p class="arabaslik" id="toc_marker-4-27">TARİHE YÖN VEREN MAH CASUSU: ÇİÇERO</p>
				<p class="duzyazison-1"><span class="char-style-override-9">2. Dünya Savaşı sırasında MEH/MAH’ta çalışan Türk ajanları aslında dünyanın en şanslı ajanlarıdır. Gerçi olağanüstü şartlarda ve neredeyse uyumaksızın çalışırlar ama bir anda, kendilerinin hâkim olduğu topraklarda bütün dünya casusları ile mücadele etmek, onları kontrol edip yön vermek, her istihbaratçıya nasip olan bir şey değildir. Bu gün MİT’in takip etme ve takibi bertaraf etmede dünyadaki diğer meslektaşlarından ileride olmasının en büyük sebebi 2. Dünya Savaşı’nda edinilen bu tecrübelerden olsa gerek.</span></p>
				<p class="duzyazison-1"><span class="char-style-override-9">MAH ajanlarının savaş yıllarında yaptıkları çalışmalar, dünya istihbarat tarihinin ender olayları arasında yer alır. Bunlardan biri de ünlü Çiçero’dur. Çiçero aslında MAH’a çalışıyordu. </span></p>
				<p class="duzyazison-1"><span class="char-style-override-9">Elyasa Bazna, savaştan dolayı Türkiye’ye kaçan binlerce sığınmacıdan biridir. Bazna, İngiltere Büyükelçisi Sir Hugh Knatchbull Hughessen’in oda hizmetçiliğini kapar. Bazna’yı da diğer mülteciler gibi takibe alan Türk ajanları, derhal onu kendi saflarına çekerler. Çünkü yapılan tespitlere göre İngiliz Büyükelçi, evine sürekli olarak evraklar götürüp getirmektedir. Bu evraklarda neler olduğu Türk istihbaratının ilgi alanındadır.</span></p>
				<p class="duzyazison-1"><span class="char-style-override-9">İngiltere Hükümeti nezdinde hatırı sayılır bir mevkie sahip olan Sir Hughessen’e kendi ülkesinden dünyada gelişen önemli olaylarla ilgili kriptolar sürekli gelmektedir. Sir, bu şifreleri evinde okumaktadır. Türk ajanları, Bazna’ya verdikleri küçük bir fotoğraf makinesiyle Büyükelçi’nin evine getirdiği bütün belgelerin resimlerini alır. Belgelerde neler yoktur ki? Londra’nın Türkiye’yi savaşa sokmak için elçiye verdiği taktiklerden tutun, müttefiklerin hareket planına kadar birçok önemli bilgi… Türk istihbarat servisi, Bazna’nın getirdiği bu filmleri tab ettikten sonra bir kopyasını kendisine vererek Alman Elçisi’ne satmasını ister. Bazna bunu başarır ve elindeki fotoğrafları Almanlara 1943 yılının sonlarında yirmi üç bin sterlin karşılığında satar. Bazna’nın sattığı fotoğraflar arasında Müttefiklerin Hitler’in sonunu getirecek olan Normandiya Çıkarması’nın planlan da vardır. Fakat Berlin bu istihbarata inanmaz. Bu inanmazlık Hitler yönetiminin sonunu getirir.</span></p>
				<p class="duzyazison-1"><span class="char-style-override-9">Bazna’nın adı Alman belgelerinde “Çiçero” olarak geçer. Sürekli olarak getirdiği fotoğraflarda, Müttefik Güçler radarlarının Trakya’ya yerleştirilerek, Romanya’daki petrol sahasına uçakların ulaşımının sağlanması gibi birçok hayati bilgi vardır. Almanlar Çiçero’nun getirdiği bu bilgilere inanmazlar. Sonra onu kendi yöntemleri ile yaptıkları sorgulamadan sonra belgelerin doğru olduğuna karar verirler.</span></p>
				<p class="duzyazison-1"><span class="char-style-override-9">Almanların Bazna’ya verdiği 23 bin Sterlin sahtedir ve Çiçero, savaş sonrasında oldukça sefil bir hayat yaşayarak 1970’te ölür. İngiliz Büyükelçi Sir Hughe Knatchbull Hughessen ise Çiçero olayından sonra Belçika’da kısa süre büyükelçilik yaptıktan sonra meslek hayatını noktalar.</span></p>
				<p class="duzyazison-1"><span class="char-style-override-9">Peki, Almanlar Bazna’nın bir ajan olduğundan şüphelenmediler mi hiç?</span></p>
				<p class="duzyazison-1"><span class="char-style-override-9">General Schellen (SS Generali) anılarında, Bazna’nın arkasında Türk gizli servisinin olduğundan kuşkulandığını söyler. “Çünkü Bazna’nın getirdiği bazı belgelerin fotoğraflarında parmak izlerine rastlamıştık!” diyor Schellen. Alman Büyükelçi Von Papen de anılarında Çiçero’nun çok taraflı ajan olduğundan şüphe ettiklerini söyler.</span></p>
				<p class="duzyazison-1"><span class="char-style-override-9">Von Papen de Çiçero olayını anılarında şöyle anlatır:</span></p>
				<p class="duzyazison-1"><span class="char-style-override-9">“Hitler’e, müttefiklerin nihai zaferi elde etmek üzere giriştikleri teşebbüsleri ve askeri hareketleri meydana koyan bir istihbaratı vermek üzere bizzat uçakla Berlin’e gittim. Bu istihbaratı yapan ajanı Çiçero adı altında gizliyordum. Bu casusluk işi dünya kamuoyuna makaleler, kitaplar, büyük bir film ve casusluk maceralarının en önemlilerinden biri olarak aksettirilmiştir. Bu derece önemli bir hadise olarak sayılıp sayılmayacağını bilmiyorum. Yalnız o zaman bildiğim bir şey vardı: Hitler bu haberleri öğrendikten sonra, siyasi yollarla Dünya Harbi’ni sona erdirmeye teşebbüs ederse belki Almanya için son bir kurtuluş çaresi olabilirdi. </span></p>
				<p class="duzyazison-1"><span class="char-style-override-9">Ama ne Hitler ne de Ribbentrop fena haberleri dinlemek istemiyorlardı. Bu işin arkasında da İngiliz gizli servisinin bulunduğunu düşünmek rahatlarına geliyordu. Herkesin bildiği Çiçero vakasını burada canlandırmaya lüzum bulmuyorum. Yalnız daha başlangıçtan beri hadisenin Bir İngiliz tertibi olmayacağını bana düşündüren bazı olayları zikretmek isterim.</span></p>
				<p class="duzyazison-1"><span class="char-style-override-9">Vaktiyle bizim Sefaret Müsteşarı’nın şoförü olan o sırada da İngiliz Elçi’sinin oda hizmetkârlığını yapan Jenke ismindeki şahıs bir gün beni arayarak çok mühim bir haber vereceğini, böyle bir teklifle alakadar olup olamayacağımı sordu. Kendisini hemen reddettim. Çünkü o sırada telefonların çoğu dinleniyordu. Bir yandan da ifşa edeceği sırrın pek mühim olduğunu söylediği için, sefarette bulunan Gestapo temsilcisine durumu anlattım. Şayet bu bir dalavere ise mesuliyeti Gestapo ajanının yüklenmesi daha doğru olacaktı. İlk aldığımız malumat bir telgraf suretiydi. İngiliz Hariciyesi’nden Sir Hughe’ye gönderilmiş olan bir telgrafı oda hizmetçisi alıp yatak odasına götürmüş ve gizlice fotokopisini almıştı. Telgrafı okuyunca sahte olamayacağına hemen hükmettim.</span></p>
				<p class="duzyazison-1"><span class="char-style-override-9">Bu şifresi çözülmüş bir telgraftı. Bu istihbaratın devamına karar verdim. Gestapo sorumlusuna da bu meseleden benden başka kimseye bahsetmemesini emrettim. İstihbaratı Çiçero işi adı altında gizliyorduk. Ajan mütemadiyen para istiyordu. Her yeni telgrafta ücreti biraz daha arttırıyordu. Nihayet malumatın bedelini ödeyecek para kalmadı. Bunun üzerine yeni tahsisat istedim. Berlin’deki Gestapo Şefi istenen parayı gönderiyordu. Sonradan meydana çıktığı gibi gönderilen paralar hep sahte idi. Hitler o dönemde en usta uzmanları toplayarak bu sahte paraların basımı konusunda bir matbaa kurmuştu. Sahte banknotları o kadar mükemmel hazırlıyorlardı ki, paranın sahte olup olmadığını tetkik için verdiğimiz bankalar bile, banknotların hakiki olduğunu tasdik ediyorlardı. Bu kabil maksatlar için milyonlar basıldı. Harp içinde bir göle atılan bu paraların yakın zamanda çıkarıldığı malumdur.</span></p>
				<p class="duzyazison-1"><span class="char-style-override-9">Çiçero’dan aldığımız malumat cidden çok kıymetli idi. Bu sayede Tahran’da yapılan gizli konferansta Almanya hakkında alınan kararlardan haberdar olduk, İngiliz Hariciyesi’nin tekliflerini öğrendik. Türkiye’yi harbe sokmak için gösterilen gayretleri, Almanların müdahalesine meydan bırakılmadan, Türkiye’deki üslerden Romanya petrollerinin bombalanması projelerinden bu yolla haberdar olduk. Petrollerin imhası meselesi önemli idi. Buna mâni olmak lazımdı. Ben hemen Menemencioğlu ile temas ettim. İngilizlerin Türk üslerini kullanarak Pioşü’yi bombalayacağına dair kulağıma şayialar geldiğini, böyle bir şey yapılırsa Hitler’in İstanbul, Ankara, İzmir gibi şehirleri harabe hâline getireceğini söyledim. Menemencioğlu böyle bir tasavvurun olmadığını ifade etti.</span></p>
				<p class="duzyazison-1"><span class="char-style-override-9">Ama Çiçero’nun getirdiği yeni telgraflardan Menemencioğlu’nun konuşmamızı hemen Sir Hughe’ye anlattığını anladım. Sir Hughe Londra’ya çektiği telgrafta ‘Papen çok şey biliyor!’ diye yazmıştı. Yine Çiçero’nun getirdiği vesikalardan ‘Operation Overlord’ adı altında gizlenen projeden de haberimiz oldu. Bu proje İngiliz ve Amerikan kuvvetlerinin Fransa’nın kuzey sahiline yapacağı çıkarma hakkında idi. Ayrıca Churchill’in, Stalin ve Roosevelt ile olan, Selanik ve Balkanlar yolu ile Almanları güneyden sarmak mı, yoksa Stalin’in ısrarına uyarak doğrudan doğruya İngiliz kanalı üzerinden çıkarma yapmak mı konusundaki mücadelelerden de haberdar olduk. Nihayet İnönü, Menemencioğlu ve Açıkalan’la Churchill ve Roosevelt’in Kahire görüşmelerinin teferruatını da aynı yolla öğrendik. Türk Hükümeti Moskova ve Tahran’da görüşüldüğü şekilde harbe katılarak bir satranç taşı gibi oynatılmak istemiyordu. Yapılacak işlerden, nihai zaferden haberdar edilmedikçe Türkiye’deki deniz ve hava üslerinden faydalanılmasının mümkün olamayacağını Türk Hükümet adamları açık bir şekilde ifade ediyorlardı.</span></p>
				<p class="duzyazison-1"><span class="char-style-override-9">Türkleri en fazla düşündüren nokta, Stalin’in ‘Türkiye tarafsızlığını bıraktığı takdirde, biz de Bulgaristan’a harp ilan edeceğiz!’ demiş olmasıydı. Bu beyanat Boğazların Sovyet tahakkümü altına girmesi tehlikesini ortaya koyuyordu ki, benim de öteden beri endişelendiğim şey bu idi. Gene Çiçero’nun getirdiği haberlerden, Sofya’nın bombalanacağını öğrendik. Ama Berlin, Bulgarları haberdar edecek yerde, sırf yapılan istihbaratın doğruluğunu kontrol maksadıyla hiç sesini çıkarmadı. Böylece istihbarat kaynağımızın doğru çalıştığı meydana çıktı. Ama Bulgar başkenti de harabe hâline geldi.</span></p>
				<p class="duzyazison-1"><span class="char-style-override-9">Sonuçta İngiliz gizli servisi bu sızıntıyı ortaya çıkarmak için Ankara’ya bir adam gönderdi. Böylece bu önemli kaynak da kurumuş oldu. Teessüfe şayandır ki, Hitler bütün bu olanaklardan faydalanmasını bilememiş, yanlış bir yol tutmuştu. Talihinin iyi gitmesi sayesinde Rusları Vistül nehrine kadar sürmüş, İtalya’da Alplere kadar hâkim olmuşken, Balkanlar’a dost elini uzatıp bütün müdafaasını Fransa ve memleketi üzerinde kursaydı, sulhu kurtaracak kadar kuvveti kalabilir, Rusların da 1937’deki hudutlarından ileriye geçmesine engel olurdu. Ne yazık ki, tuttuğu yolun sonu çıkmadı.</span></p>
				<p class="duzyazison-1"><span class="char-style-override-9">Sonradan gösterilen Çiçero filminin konusu olayla ilgili belgelere dayanılarak hazırlanmamıştı. Film hazırlanırken araya mutlaka bir aşk macerası atmak gerektiği için beni güzel bir Polonyalı kontesle flört ettirmelerine pek içerlemedim ama Ankara’ya hiçbir Gestapo mensubu gelmediği hâlde, birçok üniformalıların işe karıştırılması, bir de sözde Ribbentrop’un bana yazdığı mektuplar beni fazlasıyla sıktı. Sir Hughe’nun oda hizmetkârının iyi sonucu da bir Hollywood uydurmasıdır. Fox film şirketi Ankara’ya gelip sefarethanede çekim yapmak istediği zaman, durumu bozulmuş ve işsiz kalmış olan Çiçero, şirkete başvurarak, filmdeki rolünü bizzat oynamak istemişti. Ama hakiki hayatta yaptığı işleri, aktör olarak pekiyi becerememiş olacak ki, şirket bu teklifi kabul etmedi. Fakat paranın yüzü tatlı olduğu için daha sonra Almanya’daki bir resimli mecmuanın teklif ettiği yüksek para karşılığında, Çiçero bütün bu işin İngiliz gizli servisinin bir oyunu olduğunu itiraf etmiş diye duyduk.”</span></p>
				<p class="duzyazison-1"><span class="char-style-override-9">Uzun yıllar sonra Çiçero, Ankara’da yapılan bir şikâyet üzerine gözaltına alınır. Çiçero, polise gösterdiği bir kimlikten dolayı hemen serbest bırakılır. Çünkü kimlikte, Bazna’nın Ankara Emniyet Müdürlüğü’nün tercümanı olduğu yazar.</span></p>
				<p class="arabaslik" id="toc_marker-4-28">AMERİKAN İSTİHBARATI’NIN TÜRKİYEYE KÖK SALMASI</p>
				<p class="duzyazison-1"><span class="char-style-override-9">2. Dünya Savaşı ile birlikte Türkiye toprakları onlarca ülke ajanının kapışma alanı olurken, ABD de bu sahnede rol alıyordu. İstanbul, yalnız Nazilere değil İngilizlere de yataklık ve kaynak veren bir şehirdi. İngilizler için İstanbul, Balkan istihbarat operasyonlarında yaşamsal önemi olan bir üs olur. İngiliz İstihbarat Servisi MlG’nin, İstanbul’da birçok ajanı vardır. “Dostlar” koduyla anılan Siyonist istihbaratçılar, Türkiye’de etkilidirler. </span></p>
				<p class="duzyazison-1"><span class="char-style-override-9">Müttefik istihbarat örgütlerine çalışan Türkler de vardır. Bunlardan biri de işadamı Saffet Tozan’dır. Tozan’ın adı silah kaçakçılığına karışmış, Avrupa’yı iyi bilen bir Türk olarak geçmektedir istihbarat servislerinin kulislerinde. Saffet Tozan, Macaristan’a giden ilk İngiliz ajanlarından biridir.</span></p>
				<p class="duzyazison-1"><span class="char-style-override-9">Türkiye’de güçlü bir ajanlık ağı oluşturan ABD ise, sonraki yıllarda gelişecek faaliyetlerinin zeminini hazırlar. ABD’nin o dönemki dış istihbarat servisinin adı, Office Of Strategic Servises(OSS)’dir. Örgüt başkanlığına atanan William Donovan, Balkanlar, Türkiye ve Ortadoğu gezilerinde, Almanların gizli operasyon ve propagandalarının temel rol oynadığı bir savaşın yaşandığını görür. Türkiye’yi, Balkanlar, Ortadoğu ve Sovyetlere yakınlığı ile OSS çalışmaları için, önemli sayılan bir üs olarak seçer. İstanbul’da, Dışişleri Bakanlığı memuru olarak görev yapan Ailen Dulles, örgütün Türkiye masasına, elçilikte görev yapan bayan Carp’ı getirir. Carp’ın en önemli yardımcısı, Socony Petrol Şirketi’nin Türkiye Müdürü Archibald Walker’dır.</span><span class="char-style-override-10"><a class="footnote-link" href="#footnote-225-29" id="footnote-225-29-backlink">29</a></span><span class="char-style-override-9"> </span></p>
				<div class="footnote">
					<p class="dipnot"><a class="footnote-anchor" href="#footnote-225-29-backlink" id="footnote-225-29">29</a><span class="char-style-override-11"/><span class="char-style-override-11"> Bu arada bir dipnot düşmekte fayda var: Aynı Dulles, 1930’lu yıllarda Nazi Almanya’sının Amerika’daki şirketlerinin avukatlığını yapmıştır. Yani, Nazilerin Amerika’daki çıkarlarının avukatıdır.</span></p>
				</div>
				<p class="duzyazison-1"><span class="char-style-override-9">Bu, ABD istihbaratının temellerinin atılmasını içeren önemli bir dönemdi. 1939 yılında, ABD’nin, Ankara’daki Büyükelçiliği ve İstanbul’daki Konsolosluğu yalnızca 1 Büyükelçi, 3 diplomat ve 2 Askeri Ataşe’den meydana geliyordu. İki yıl sonra 11 diplomat, 21 sekreter, büyük bir askeri kol ve çok sayıda yeni kuruluş ABD istihbaratının hizmetine girecekti. Böylece ABD, bugünkü güçlü istihbarat temellerini ta 2. Dünya Savaşı’nda atar. ABD’nin bu güçlü yapıyı kurmasında en önemli görevi Savaş Enformasyon Bürosu (OWI) üstlenecekti. İstiklal Caddesi’ne yerleşen OWI’de 20 Amerikalı, 100 civarında Türk çalışıyordu. Bu büronun ana görevlerinden biri Türk basınına, ABD’nin istediği haberleri aktarmaktır. Dış Ekonomi Dairesi, Ekonomik Refah Kurulu ve ABD Ticaret Şirketi, ABD istihbaratının emrine verilir. Bu kuruluşlar, Almanların eline geçmemesi için, yüklü miktarda yün, krom ve afyon alımı yapıp depolarlar. Savaş sonrası, bu malları oldukça ucuz fiyata piyasaya sürerler.</span></p>
				<p class="duzyazison-1"><span class="char-style-override-9">Savaş içinde OWI, aynen Almanların yöntemleriyle çalışır. Parker, Life, Vogue gibi Amerikan hayat ve düşünce tarzına uyan dergilerin dağıtımını yapar ve Hollywood filmlerinin gösterimi için salonlar kiralar. Von Papen’in, İnönü’ye bir Mercedes-Benz hediye etmesi üzerine, OSS’nin önerileri ile Türk Hükümet üyeleri için 13 Packard ve 2 Studebaker marka araba gönderilir.</span></p>
				<p class="duzyazison-1"><span class="char-style-override-9">OSS, 1940’lı yılların ortalarında, İngiliz, Türk, Siyonist, Çek ve Yugoslav istihbarat servisleri ile oldukça iyi ilişkiler kurar. Savaş yılları içinde Budapeşte’de bulunan Gestapo ajanlarını çok yakın takibe alır. Ajanlara yönelik herhangi bir operasyon yapmamaktadır. Sadece ajanların hareket ve metotlarını inceleme görevini yerine getirir. </span></p>
				<p class="duzyazison-1"><span class="char-style-override-9">Ve yıllar sonra CIA olarak sahneye çıkacak olan bu örgüt, özellikle işkenceleri ile Gestapo’yu hatırlatır.</span></p>
				<p class="duzyazison-1"><span class="char-style-override-9">OSS’nin Türkiye Şefi Frank Wisner, CIA’nin soğuk savaş yıllarında Gizli Harekât Bölüm Başkanı olacaktır. Yine aynı örgütten George Earle, Philadephia’da Amerikan WASP (ırkçı) hareketinin başına gelir. OSS’nin mimarı Dulles ise senelerce CIA Başkanlığı yaparak dünya siyasetinin akışını yönlendirir.</span></p>
				<p class="arabaslik" id="toc_marker-4-29">İLGİNÇ BİR ADAM ÖLDÜRME OLAYI</p>
				<p class="duzyazison-1"><span class="char-style-override-9">Türkiye, 2. Dünya Savaşı’nı “kazasız belasız” atlatırken, topraklarındaki yabancı ajanların önemli bir kısmına hala ev sahipliği yapmaktadır. Gerçi Alman uyruklu Nazi ve Gestapo ajanları önemli ölçüde Türkiye’den uzaklaştırılmıştır ama Sovyetler Birliği ile Müttefiklerin ajanları kök salmaya başlamışlardır. İşte bu günlerde, 16 Ekim 1945 tarihinde Ankara’da ilginç bir cinayet işlenir: Sovyetler Birliği Büyükelçilik Doktoru Neşet Naci muayenehanesinde öldürülür. Doktor Naci’yi öldüren, Reşit Mercan adlı bir gençtir. Olay yerine gelen polis, Mercan’ı Anafartalar Emniyet Müdürlüğü’ne götürür. Reşit Mercan ile ilk görüşmeyi savcıdan önce Ankara Valisi Nevzat Tandoğan yapar. Vali çıktıktan sonra Mercan’ın ifadesi alınır ve suçu üstlenir. Ancak polisin olay yerinde yaptığı incelemede bir fötr şapka bulunur. Fötr şapka, öldürülen doktora ait değildir. Mercan, şapkanın kendisine ait olduğunu iddia eder. Yapılan tatbikatta, şapkanın Mercan’ın başına “çok büyük” geldiği tespit edilir. Polisin yeniden sorguya aldığı Mercan, şapkanın Haşmet Orbay’a ait olduğunu itiraf eder.</span></p>
				<p class="duzyazison-1"><span class="char-style-override-9">Peki, kimdir bu Haşmet Orbay?</span></p>
				<p class="duzyazison-1"><span class="char-style-override-9">Haşmet Orbay, Eski Teşkilât-ı Mahsusa’cı ve o günün Genelkurmay Başkanı Kazım Orbay’ın oğludur. Orbay’ın sadece bu özelliği mi vardır? Başka özellikleri olduğu 1986’da yani olaydan 40 yıl sonra bir dergiye verdiği açıklama ile ortaya çıkacaktır.</span></p>
				<p class="duzyazison-1"><span class="char-style-override-9">Mahkeme safhası uzadıkça uzar. Ancak bütün deliller, katilin Haşmet Orbay olduğunu ortaya koyar. Orbay’ın hapse girmemesi için Ankara Valisi Nevzat Tandoğan, mahkemede yalancı şahitlik bile yapar. Yalnız, şahitlik yaptıktan kısa bir süre sonra 8 Temmuz’da evinde intihar eder. Olay büyür. Genelkurmay Başkanı ve eski Teşkilâtçı Kazım Orbay, 29 Temmuz 1946’da görevinden istifa eder. Mahkeme, “davanın selameti için” Ankara’dan Bolu’ya kaydırılır. Dava artık Bolu Adliyesi’nde görülür. Reşit Mercan, mahkemede gerçeği itiraf eder. Sovyetler Birliği Elçiliği Doktoru Neşet Naci’yi Haşmet Orbay’ın öldürdüğünü söyler. Mahkeme, Orbay’ı “mahiyeti gizlenen sebep ve saik altında” adam öldürmekten suçlu bularak 1 yıl hapisle cezalandırırken, Mercan’a da, “suça iştirakten dolayı” 20 yıl ağır hapis verir. Sanıklar 1950 affı ile cezaevinden çıkarlar.</span></p>
				<p class="duzyazison-1"><span class="char-style-override-9">Peki, ne idi Haşmet Orbay’ın 40 yıl sonra yaptığı itiraf? Orbay, 1986 yılında Erkekçe Dergisi’ne verdiği bir röportajda aynen şunları söyler:</span></p>
				<p class="duzyazison-1"><span class="char-style-override-9">“Daha evvel Erzurum’da, pederim Kazım Orbay 3. Ordu Müfettişi iken, ben Milli İstihbarat Teşkilatı’nda vazifeliydim. Sonra Ankara’ya gelince, bu vazifeme devam ettim. Aynı zamanda, Vilayet Hususi Kâtibi idim... </span></p>
				<p class="duzyazison-1"><span class="char-style-override-9">... </span></p>
				<p class="duzyazison-1"><span class="char-style-override-9">Erzurum’dayken, harici kısım vardı. Harici kısımda birçok sızıntılar oluyordu. Hudutta malumat alıp, sorgularını yapıyorduk. Ankara’da ben, dâhili bir vazife almıştım. Ama yine de benim vazifem ecnebilerle ilgiliydi. Biz MİT’te çalışanlar, memleketimize yaptığımız bütün vazifelerimizi mezara beraber götürürüz.”     </span></p>
				<p class="duzyazison-1"/>
				<p class="arabaslik" id="toc_marker-4-30">MAH, CIA’NİN KONTROLÜNE NASIL GİRDİ?</p>
				<p class="duzyazison-1"><span class="char-style-override-9">2. Dünya Savaşı ile birlikte Türkiye’de kök salan istihbarat servislerinin içinde ABD’nin OSS adlı örgütü de vardır. Savaşın sona ermesi ile birlikte OSS lağvedilerek Yerine CIA (Merkezi Haber alma Teşkilatı) kurulur. OSS, Amerikan dev telekom ve iletişim şirketi ITT aracılığı ile Nazilerin istihbarat ve yöntemlerini devralır. ITT şirketi, savaş boyunca Hitler Almanya’sının bütün iletişim altyapı ve hizmet birimini karşılayan ve Avrupa’daki yönetici biriminin tümü OSS ajanlarından oluşan şirkettir. 1947’de kurulan CIA, Nazi/Gestapo yöntemleri ile dünya istihbarat sahnesinde yer alacaktır. Bu arada tutuklanan ya da savaş sırasında işbirliği içerisine girilen bütün Gestapo ajanları CIA’nin muhtelif birimlerinin kadrolarına alınırlar. Gestapo’nun saha elamanları, CIA’nin eğitim kadrosunda görev alacaklardır. OSS, CIA olunca, istihbarat örgütü ITT’nin kontrolünden çıkıp Amerikan petrol tröstü Rockefeller’ın kontrolüne girer. Truman yönetimindeki ABD, “Soğuk Savaş” teorisini pratiğe dökerek, Sovyet olmayan ülkelerde mükemmel bir “anti-Sovyet” ağı kurar. Bu ağ, Marshall yardımlarını çok iyi kullanarak, hedef ülkelerin siyaset yapısını tamamen “Soğuk Savaş” paranoyası üzerine bina etmeyi başarır. Ve bu operasyon, yani Marshall yardımı denen Amerikan peyk sistemi, tamamen CIA’nin projesidir. Proje Sovyetler Birliği’nin dağılmasına kadar yürürlükte kalır.</span></p>
				<p class="duzyazison-1"><span class="char-style-override-9">CIA’nin yürüttüğü Marshall yardımı ile Batı Avrupa ülkeleri savaş sonrası biten ekonomilerini yeniden diriltirken, Türkiye bu işte “başarısız olur.” CIA, Batı Avrupa’da devletin bütün organlarına hükmetmeyi başarır. Örneğin, Batı Almanya’nın ünlü sosyal demokrat Başbakan’ı Willy Brand, 2. Dünya Savaşı sonrasında CIA’den maaş alan siyasetçilerden biridir. Oysa Aynı Brand, bütün politik yaşamını anti-Amerikancılık üzerine bina etmiştir. Aynı şekilde Türkiye politik yaşamına “transfer ahlaksızlığını ilk kez sokan” Bülent Ecevit, CIA organizeli vakıf ve burslarla Amerika’da okuduğu gibi dönem dönem CIA tarafından organize edilen gezilere çağrılan dünyadaki beş, on kişiden biridir. Ecevit, siyasi yaşamının ve Türkiye’nin en kritik döneminde anti-Amerikancılık yapmakla ünlenen bir politikacıdır. Sağın patronu Süleyman Demirel ile girdiği siyasi polemikler, 1970’li yıllarda Türkiye’nin kan gölüne dönmesine sebep olur. Yıllarca günde ortalama 25 insanımız siyasi çatışmalardan dolayı hayatını kaybeder. Öldürülen üniversiteli sayısı ise binlerle ifade edilecektir. Aynı Ecevit, daha sonra Süleyman Demirel’in en sadık politik arkadaşı olur. Demirel’in Cumhurbaşkanlığı görev süresini uzattırmak için Meclis’te yapılan gizli oylamada yürümekte güçlük çekmesine rağmen, kendi partisinin milletvekilleri oy kullandığı sırada yasaları ayaklar altına alarak oy sandığının başında saatlerce bekler. Ecevit, ABD’nin Irak işgalinde Türk topraklarını bu ülkeye sunmak ve CIA ajanlığı ile suçladığı MHP ile ortak hükümet kurarak siyasi yaşamını tamamlar.</span></p>
				<p class="duzyazison-1"/>
				<p class="arabaslik" id="toc_marker-4-31">İNÖNÜ CIA’NİN KÖK SALMASINI SAĞLAR</p>
				<p class="duzyazison-1"><span class="char-style-override-9">Ekonomik hamleler Batı Avrupa ülkeleri ve Türkiye’ye Marshall planı ile ekonomik yardımlar sağlanmıştır. Ancak, Marshall planının asıl uygulayıcısı CIA’dir.</span></p>
				<p class="duzyazison-1"><span class="char-style-override-9">Örneklersek: Almanya’da bütün büyük partiler ve liderleri CIA’nin gizli yardımını alıyordu. Sonraki yıllarda, yardımcısının Doğu Alman casusu olduğuna dair raporlar yayınlanınca, görevinden ayrılan Federal Almanya Başbakanı Willy Brand, 2. Dünya Savaşı sonrası CIA’den maaş alan politikacılar arasındadır. Aynı CIA birçok Avrupa ülkesindeki sol ve sosyal demokrat hareketleri finanse ederken, İran’da ulusalcı Musaddık Hükümeti’ni, Guatemala’da solcu Arbenz’i devirir.</span></p>
				<p class="duzyazison-1"><span class="char-style-override-9">Amerikan istihbarat servisinin Türkiye’de kök salmasını sağlayan tek parti yönetimidir. İsmet İnönü döneminde ABD ile yapılan birçok açık ve gizli anlaşmalarla bu ülkenin Türkiye’de gizli faaliyetler yürütmesine izin verilir. DP iktidarı döneminde ise bu durum aynen devam eder.</span></p>
				<p class="duzyazison-1"><span class="char-style-override-9">ABD ile tersleşen DP iktidarı, CIA ve uzantılarına karşı tavır alınca 27 Mayıs Darbesi ile karşılaşır. Bu dönemde CIA ile Türk istihbaratı adeta iç içe gibidir. Türk ajanlarının maaşı, direkt CIA tarafından ödenir.</span></p>
				<p class="duzyazison-1"><span class="char-style-override-9">1960 İhtilalı’ndan sonra Yassıada’da kurulan Yüksek Adalet Divanı’nda örtülü ödenek davasında bu konu mahkeme kayıtlarına da geçer. Milli Emniyet Başkanlığı’na vekâlet eden Başbakanlık Müsteşarı Ahmet Salih Korur, mahkemede bu ilişkilerin örgütün eski başkanlarından General Behçet Türkmen zamanında kurulduğunu söyler.</span><span class="char-style-override-10"><a class="footnote-link" href="#footnote-225-30" id="footnote-225-30-backlink">30</a></span><span class="char-style-override-9"> Milli Emniyet Başkanı General Behçet Türkmen’in oldukça ilginç ilişkileri vardır. Coca Cola fabrikasında Adanalı Has ailesi ile ortaktır. Fabrikanın % 90 hissesi Kemal Has’ın, % 10’luk bölüm ise General Türkmen’indir. Fabrikadaki hissesini kardeşine satan Kadir Has, Demirel’in yakın dostudur. Türk Nazilerden Menger’le, Otomarsan’da ortak olan Haslar, Akbank’ta bir dönem % 35 hisseye sahip olurlar.</span></p>
				<div class="footnote">
					<p class="dipnot"><a class="footnote-anchor" href="#footnote-225-30-backlink" id="footnote-225-30">30</a><span class="char-style-override-11"/><span class="char-style-override-11"> Oğul İtler Türkmen ise ABD’lilerin duyduklarında “Bizim çocuklar Türkiye’de darbe yaptı!” dediği 12 Eylül rejiminde Dışişleri Bakanlığı yaptı. İlter Türkmen halen MOSSAD ve CIA’nin manipülasyon haberlerini yaymakla ünlenen ve iki Bilderberg üyesine yazı yazdıran bir yayın grubu ile bir üniversitede görev yapıyor.</span></p>
				</div>
				<p class="arabaslik" id="toc_marker-4-32">TÜRKİYE-PAKİSTAN-İRAN ÜÇGENİ</p>
				<p class="duzyazison-1"><span class="char-style-override-9">CIA’nin Türkiye’de iyice yerleşmesi, NATO’ya üye oluşumuzla başlayacaktı. 19 Aralık 1947’de ABD Ulusal Güvenlik Konseyi’nde yapılan bir toplantıda, CIA Soğuk Savaş’ın en etkili silahı kabul edilecekti. CIA’nin şeflerinden George Kenhan’ın 1948 Mayıs’ında patronlarına verdiği bir raporda, Türkiye, İtalya ve Yunanistan’da Amerikan çıkarlarının korunması için, istihbarat servislerinin kontrolünde “sivil oluşumların” kurulmasının gerekliği olduğu vurgulanacaktı. Bu rapor derhal uygulamaya kondu. Dünyanın her yerinde anti-komünist savaşı yürütecek olan SPG (Special Procedurs Group) böyle doğdu.</span></p>
				<p class="duzyazison-1"><span class="char-style-override-9">Bu örgütü, Politik Koordinasyon Şubesi’nin kuruluşu izledi. Special Project koduyla yürürlüğe konulacak faaliyetler; propaganda, ekonomik savaş, koruyucu doğrudan eylemler, sabotajlar, tahrip eylemleri olarak belirtiliyordu. Gladio’nun mayalanmasını sağlayan bu oluşumlar, Batı dünyasını tehdit eden ülkelerdeki, yerli anti-komünist güçlere destek olmakla da görevlidirler.</span></p>
				<p class="duzyazison-1"><span class="char-style-override-9">Bu yapıların Avrupa’daki merkezi Federal Almanya olacaktı. Çünkü Almanya’da oldukça güçlü bir potansiyel vardı. CIA ile çalışmayı kabul eden SS’ler, muazzam bir güç oluşturuyorlardı. Nazi grupların, anti-komünist savaşta kullanılması işinde Alman Yahudi’si Henry Kissinger önemli görevler üstlendi. Kissinger, 1945’ten, 1946’ya kadar ABD’nin Avrupa’daki politikalarının tek oluşturucusu ve uygulayıcısı oldu. 1946’da, Kissinger, Oberammergua’daki European Command Iintelligence School’da Alman tarihi doçentiydi. 1946’dan, 1949’a kadar askeri istihbarat servisinde Yüzbaşı rütbesi ile görev yapıyordu. Daha sonra, üniversiteler tarafından yürütülecek olan Soğuk Savaş’ın başına, Harvard Üniversitesi’ne getirildi.</span></p>
				<p class="duzyazison-1"><span class="char-style-override-9">Kissinger’a göre, “Almanya’da, Sovyetler Birliği’ne karşı büyük bir kin vardır. Bu kin örgütlenmeli ve bu örgütlenmede savaş tutsakları, yani SS’ler kullanılmalıdır. Bu temelde, anti-komünist Alman Gençlik Birliği devreye sokulmalı…” idi. CIA tarafından desteklenen örgüt, ABD Başkanı Truman’a bir mektup göndererek, Bolşevizm’e karşı savaşacağını bildirir. Alman Gladio’sunun çekirdeği, işte bu Nazi örgütü Alman Gençler Birliği (BDJ) tarafından oluşturulmuştur.</span></p>
				<p class="duzyazison-1"><span class="char-style-override-9">Aralarında SS savaşçısı ve tüccar Hans Otto’nun da bulunduğu bir grup Nazi, Alman Komünist Partisi (KPD) ve diğer sol güçlerle savaşmak üzere CIA tarafından iç savaş eğitimine tabi tutulurlar. Sterling Garwood adlı bir CIA ajanının finanse ettiği grupta, Nazi Almanya’sının hava ve kara kuvvetleri ile SS birliklerine mensup birçok subay bulunur.</span></p>
				<p class="duzyazison-1"><span class="char-style-override-9">ABD’nin dünyayı yönetme ve kontrol altında tutma planlarında Türkiye ve Ortadoğu kilit noktalardadır. Dünyanın enerji potansiyeli bu bölgelerde ve bu bölgelerin Batı müttefiki olan ülke Türkiye’dir Bu gereklilik, istihbarat yapılanmasının yanında, orduyu kontrol etme zorunluluğunu da gündeme getirir. Bu amaçla, 1947 Kasım’ından itibaren Amerika’daki muhtelif eğitim merkezlerine Türk subay ve astsubayları gönderilir. Bu sıcak ilişkileri, DP Hükümeti’nin Kore’ye asker göndermesi izler. Bu dönem, Türkiye’ye damgasını konular, NATO, Bağdat Paktı, CENTO, SEATO, Dünya Bankası ve ABD üsleridir. ABD, Türkiye’yi, Sovyetler Birliği ile mücadelede üssü haline getirir. Türkiye’ye böylesine yerleşen ABD istihbarat birimleri, CENTO, Bağdat Paktı ve SEATO ile birlikte Pakistan, İran, Irak Krallığı’nı bir araya getirir.</span></p>
				<p class="duzyazison-1"><span class="char-style-override-9">DP iktidarı döneminde, İran’da Musaddık’ın devrilmesi, Irak ve Lübnan olayları ve Mısır’ın kuşatılmasında Türkiye üs şeklinde kullanılacaktı. Musaddık, İran’daki CIA destekli kışkırtmalarla uğraşırken, Londra’da, Türkiye’nin de katıldığı bir toplantı düzenlendi. Başbakan, Dışişleri Bakanı, Bakanlık Genel Sekreteri, İngiliz Genelkurmay Başkanı, Savunma ve Dışişleri Bakanları ile toplantı yapıyorlardı. Konusu Ortadoğu olan bu toplantıdan sonra, 6. Filo 15 gemiden oluşan bir güçle İstanbul’u ziyarete geldi. Bir süre sonra, Orta ve Doğu Avrupa’da harekete geçirilen Gladio uzantısı hücrelerle, Çekoslovakya ve Macaristan’da, Musaddık ile Nasır’ın yükselişi ve Sovyetlerle iyi ilişkilerin rövanşı alınmış oluyordu. Diğer yandan ABD Dışişleri Bakanı, Rockefeller tröstünün temsilcisi, CIA Başkanı’nın biraderi J. Poster Dulles İstanbul’u ziyaret ediyordu. Türk Dışişleri bu ziyaretten kısa bir süre sonra, Haziran 1953’te Londra, Washington ve Paris büyükelçilerini, istişare amacıyla Ankara’ya çağırdı.</span></p>
				<p class="duzyazison-1"><span class="char-style-override-9">Tam bu sırada hiç beklenmedik bir biçimde Polonya’da aniden bir ayaklanma meydana geldi. ‘Petrol Fırtınası’nın yazarı Raif Karadağ, bu olayı şöyle anlatıyor:</span></p>
				<p class="duzyazison-1"><span class="char-style-override-9">“İran’da durumun çok kritik bir safhada bulunduğu sırada, Polonya’da bir ayaklanmanın baş göstermesi bir tesadüf mü idi? Hiç zannetmiyoruz. Zira petrolün bahis mevzu edildiği ve bu yüzden bir harbin an meselesi olduğu sıralarda bu müdahaleyi yapması, muhtemel bir devletin birinci derecede alakalı olduğu bir memlekette ayaklanmalar olursa ... buna tesadüf diyemeyiz. Demek oluyor ki; Rusya, Çekoslovakya ve Macaristan ayaklanmalarında olduğu gibi Polonya ayaklanmasında da ciddi bir darbe yemiş, kabuğuna çekilmeye, hiç olmazsa bir müddet için petrolcüleri rahat bırakmaya mecbur olmuştu.”</span></p>
				<p class="duzyazison-1"><span class="char-style-override-9">Bu tarihlerde İstanbul Limanı’na, İngiltere’nin Akdeniz Filosu Komutanı Lort Luis Montbatten komutasında, 22 parçalık dev bir filo gelir. Filo Komutanı İngiliz Amirali, Ankara’ya geçerek Başbakan Adnan Menderes ve diğer yetkililerle görüşür. Bu ziyaretlerin sürdürüldüğü 1953 yılı boyunca İran’da olaylar durmuyor, bir zamanlar Nazi istihbarat örgütü Abwher’in adamı olan General Zahidi, CIA destekli bir darbe ile Musaddık’ı deviriyor ve Tudeh başta olmak üzere solu tasfiye ediyordu. Tüm bu olaylar örgüsünde, Türkiye harekât üssü olarak kullanacaktı.</span></p>
				<p class="duzyazison-1"><span class="char-style-override-9">O günleri Amiral Sezai Orkunt şöyle anlatıyor ‘Türkiye-ABD İlişkileri’ isimli kitabında şöyle yorumluyor: </span></p>
				<p class="duzyazison-1"><span class="char-style-override-9">“1955-1960 yıllan arası Sovyetler Birliği’nin, Türkiye’yi havadan aşarak Ortadoğu’ya girdiği ve komünizmin, Arapların sosyalizmiyle karışık milliyetçilik cereyanları arasında kuvvetlenerek, Türkiye’nin güneyinde yeni tehditler meydana getirdiği bir dönemdir. ABD ise Eisenhower doktriniyle bölgedeki bazı devletlere, bu meyanda Türkiye, İran ve Pakistan’a komünizmin yıkıcı iç ve dış darbelerine karşı garanti vermiştir.”</span></p>
				<p class="duzyazison-1"><span class="char-style-override-9">ABD garanti veriyor ama bir yandan da Türkiye’yi istila ediyordu. Bu üslerin durumunu ABD’li General George S. Brown 1978’de şöyle anlatacaktı: </span></p>
				<p class="duzyazison-1"><span class="char-style-override-9">“Ortadoğu’da İsrail ile ilgili olsun veya olmasın, herhangi bir bunalım halinde, Amerika’nın silahlı kuvvetlerinin kullanılmasını gerektiren bir durum meydana geldiği zaman Türkiye’deki üsler büyük önem arz eder.”</span></p>
				<p class="duzyazison-1"><span class="char-style-override-9">ABD ve İngilizlerin yoğun ziyaretleri sonrasında Türkiye’de yeni bir cadı avı başlar. Türk komünistlere yönelik yoğun bir tutuklama süreci başlatılır. İsmet İnönü ve Recep Peker döneminde hem siyasi polis hem de MAH, bu örgütlerin merkez komitelerine kadar sızmayı başarmışlardı. Menderes Hükümeti’ne düşen, önüne sürülen bu mönüyü tatmaktı. Marksizm’den 180 derece geriye dönerek Milliyetçi-Turancı harekette yer alan Aclan Sayılgan, ‘Türkiye’deki Sol Hareketler’ isimli kitabında o günkü durumu şöyle anlatıyor:</span></p>
				<p class="duzyazison-1"><span class="char-style-override-9">“Ankara teşkilatına, siyasi polis 1946’da Necdet Günçakın’ı, 1948 tarihinde Sabahattin Özbay adlı ajanları sokmuştur.” </span></p>
				<p class="duzyazison-1"><span class="char-style-override-9">Siyasi polis, İstanbul il teşkilatına 1944’te Yusuf Etik’i, 1946’da Şükrü Dinsel’i, 1948’de İbrahim Turan ile Behçet Şener’i sızdırmıştır. Pantürkist çevrelerin itibarlı adamı Tevfik İleri, TKP davasıyla özel olarak ilgilenir. DP’li Bakan İleri’nin yoğun ilgileri sonucunda Aclan Sayılgan “tövbe edip ömrünün sonuna kadar has bir milliyetçi olur.</span></p>
				<p class="arabaslik" id="toc_marker-4-33">MAH-İSRAİL İLİŞKİLERİ</p>
				<p class="duzyazison-1"><span class="char-style-override-9">İsrail-Türkiye ilişkilerinde, istihbarat ağlarının ortak çalışması DP iktidarında gündeme gelir. Siyonist devletle, yönetiminde mason Celal Bayar’ın bulunduğu Türkiye arasında sıkı bağlar kurulur. 1958 yılının Ağustos ayında (Irak darbesinden 1 ay sonra) David Ben Gurion, Dışişleri Bakanı Golda Meir ve bir İsrail heyeti Ankara’ya gizli bir ziyarette bulunmuşlardır. Sovyetlerin, Ortadoğu’ya sızmasının durdurulması amacıyla gerçekleştirilen bu ziyaretin bir diğer amacı ise Nasır’ın m ulusal kurtuluşçu çabalarını dengeleyecek siyasetlerin ortaya konulmasıdır. Bu ziyaretten sonra Türkiye, İran, İsrail ve Etiyopya bir başka gizli anlaşma yapar. Kendi ulusal değerleri çerçevesinde ayakta durmaya çalışan Türkiye, DP iktidarında “emperyalizmin ileri karakolu” İsrail ile yakınlaşacak kadar kaderi ters işletecektir.</span></p>
				<p class="duzyazison-1"><span class="char-style-override-9">Bir Ağustos günü Ankara’ya gelip, aynı gün gece yarısı ayrılan Kiryat-Şimone köylerindeki sivil Filistinli köylülerin katili Ben Gurion ve Dışişleri Bakanı (sonradan İsrail Başbakanı) Golde Meir, istihbarat ve iç politikaya yönelik koordinasyon konusunda Türkiye ile bir anlaşma yapar. İhsan Sabri Çağlayangil yıllar sonra konu ile ilgili İsmail Cem’e şunları anlatır:</span></p>
				<p class="duzyazison-1"><span class="char-style-override-9">“Türkiye kendi istihbarat gücünü kuvvetlendirmek için İsrail istihbaratı, Amerikan istihbaratı ve İran istihbaratı ile daimi ve organik münasebetler içindedir. Bunlar gizli gizli her sene kendi şefleriyle toplanırlar. Washington’da, Tahran’da, Tel-Aviv’de istihbarat mübadelesi yaparlar.”</span></p>
				<p class="duzyazison-1"><span class="char-style-override-9">Türkiye ile Siyonist İsrail ilişkileri İttihat ve Terakki’ye kadar uzanır. Yahudiler, İttihat Terakki’de oldukça güçlü konumdadırlar. İttihatçı Yahudiler kilit bakanlıklarda müsteşar ve teknokrat olarak görev yaparlarken, devletin politikalarını yönlendirmede bazen bakandan daha ileri boyuttadırlar. Örneğin Emanuel Salem Meclis’e getirilecek yasaları hazırlayan Yahudi bir bürokrattır. Bağdat milletvekili Ezekiel Sasoon daha önce Ziraat Nezareti’nde Müsteşar’ken, Ticaret Nezareti’ne geçer. Nessim Ruso, Maliye Nezareti’ndeki “iç kabinenin” şefi, Vitali Stroumsa Mali Islahat Yüksek Şurası’nın üyesidir. Samuel Israel başkent polisinin şube müdürüdür ve Enver Paşa’yla birlikte Babı Âli baskınına katılan isimdir. Diğer yandan, Tekin Alp adını alan Moiz Kohen, Pantürkçü ideolojinin önemli isimlerindendir. Aynı Kohen, DP’yi destekleyenlerin başında gelir.</span></p>
				<p class="arabaslik" id="toc_marker-4-34">MAH VE LÜBNAN İÇ SAVAŞI</p>
				<p class="duzyazison-1"><span class="char-style-override-9">Yüzyıllarca bölgede Müslüman ve gayrimüslimlerin mal, namus ve canlarını koruyan Türkler, yıllar sonra bölgede Müslümanlara karşı katliamlar uygulayan İsrail ile işbirliği yapmakla yetinmeyerek bir adım daha ileri gidiyordu. Demokrat Parti (DP) iktidarı, Lübnan’da ölüm kalım mücadelesi veren Müslümanların yerine, İsrail işgal kuvvetleri ile işbirliğine giren Hıristiyan Marunîlere destek veriyordu. Ve iç savaş sırasında Türk ordusuna ait onlarca uçak dolusu silah, Müslümanlara karşı kullanılmak için Hıristiyanlara veriliyordu.</span></p>
				<p class="duzyazison-1"><span class="char-style-override-9">İsrail’in el attığı Türkiye için 1958 yılı dışarıda oldukça hareketli geçiyordu. Aynı yıl, Lübnan’da da iç hareketlilik çok yüksekti. Yıllarca sürecek olan iç savaş başlamıştı. Hiç kimsenin istemediği ama gizli bir elin ateşlediği bir fitille anti-emperyalist iki güç birbirine boğduruluyordu: Hıristiyan Falanjistler ve Müslümanlar.</span></p>
				<p class="duzyazison-1"><span class="char-style-override-9">O günlerde Ankara Etimesgut’taki 12. Üs’te hava kararmaya başlarken, C-47 uçaklarına büyük bir gizlilik içinde sandıklar yükleniyordu. Malzemelerin yüklenmesine DP iktidarının Dışişleri Bakanı Fatin Rüştü Zorlu bizzat nezaret etmekteydi. Bazı pilotlar uçaklara ne yüklendiğini merak edip sorsalar da, hep “yiyecek içecek taşındığı” yanıtını alıyorlardı. Yüklenen uçakların uçuş yönü Lübnan’ın Beyrut Havaalanıydı.</span></p>
				<p class="duzyazison-1"><span class="char-style-override-9">Emekli Pilot Albay Hüseyin Avni Güler, 27 Mayıs darbesinden sonra kısa bir süre MAH ile Milli Birlik Hükümeti arasındaki koordinasyonu sağladı. 1992 yılında istihbarat servislerinden aldığı bilgileri yayımlamakla ünlenen bir haftalık derginin muhabirine Hıristiyan Falanjistlere Türkiye’nin nasıl silah yardımı yaptığını şöyle anlattı:</span></p>
				<p class="duzyazison-1"><span class="char-style-override-9">“Tam 85 sorti yapıldı. Malzemelerin hemen hepsi Lübnan’ın Beyrut Havaalanı’na götürüldü. Bir seferinde merakımızı yenemedik ve sandıkları açtık. Sandıklarda Kırıkkale yapımı silahlar, toplar ve binlerce mermi vardı. Ben 5 kez gittim. Lübnan’a Kıbrıs üzerinden gittik hep. O zaman Kıbrıs, İngiltere kontrolünde. Hava sahalarından geçmek zorundayız. Biz havalanmadan önce, (Korkmayın, İngilizler size uyarıda bulunurlarsa parolayı söyleyin!’ derlerdi. Parola, Viktorya’ydı!</span></p>
				<p class="duzyazison-1"><span class="char-style-override-9">Kıbrıs üzerine geldiğimizde İngiliz uçakları bizi çevirirdi. Ancak ‘Viktorya’ deyince bırakırlardı. Silahları Beyrut Havaalanı’nda Müslümanlarla çarpışan Hıristiyan milislere teslim ederdik. Müslümanlar o yıllarda giderek güçlenen Nasır taraftarıydılar. Arap milliyetçiliği çığ gibi büyüyordu.</span></p>
				<p class="duzyazison-1"><span class="char-style-override-9">Ankara bize hep uyarıda bulunurdu: ‘Aman dikkatli olun. Hıristiyanların içinde Ermeniler var. Uçağınızın başından ayrılmayın, yakıtın içine şeker koyarlar.’ Silahlar boşaltılırken uçağın yanında sandviç ve kolalarla karnımızı doyurup hemen Ankara’ya dönerdik.”</span></p>
				<p class="duzyazison-1"><span class="char-style-override-9">Emekli Pilot Albay Güler, istihbarat servisleri ile içli dışlı olan derginin muhabirine konu ile ilgili şu ilginç bilgiyi de veriyordu:</span></p>
				<p class="duzyazison-1"><span class="char-style-override-9">“Yine bir sorti sırasında bizimkilerin haberi yok. Beyrut Havaalanı Müslümanların eline geçmiş. Pilot Binbaşı Rıza Kalaycıoğlu ve ekibi bunu bilmeden Beyrut’a iniyorlar. Müslümanlar, ekibi esir alıp uçağa el koydular. Tam bir yıl hapiste kaldı bizimkiler. Sonra Lübnan iç savaşı bitince Türkiye’ye iade edildiler.”</span></p>
				<p class="duzyazison-1"><span class="char-style-override-9">Bu tarihi olayı yaşayan sadece emekli Pilot Albay Hüseyin Avni Güler değildi. Emin Karayavuz da meslektaşı Güler’in anlattıklarını doğruluyordu. Emekli pilot albaylar Ahmet Özsungur, Abdül Oksal, Nevzat Balaban, Hasan Bezcioğlu, olayın diğer şahitleri idi.</span></p>
				<p class="arabaslik" id="toc_marker-4-35">6-7 EYLÜL OLAYLARI VE MAH</p>
				<p class="duzyazison-1"><span class="char-style-override-9">ABD’nin Akdeniz’de yerleşme planları, büyük ve güçlü müttefiki İngiltere’ye toslayacaktır hep. Türk basınında yazarçizer takımına büyük para akıtan CIA İstanbul Bürosu’nun talimatı ile Kıbrıs konusu gündeme alınır.</span></p>
				<p class="duzyazison-1"><span class="char-style-override-9">Kıbrıs’taki solcu hareketler ABD’nin ve Batı dünyasının çıkarlarını tehdit etmektedir. ABD’nin maaşlı kalemleri, kısa sürede Türk insanını patlamaya hazır bomba haline getirir. Ve İstanbullular Eylül ayı başında gazetelerde gördükleri manşetlerle patlama noktasına gelirler. Gazetelerin tümü, Atatürk’ün Selanik’teki evinin bombalandığını yazarlar. Bu haberleri, Kıbrıs Türk’tür Cemiyeti Genel Sekreteri Kamil Önal ve İstanbul Yüksek Okullar Talebe Birliği Başkanı Bahattin Erton’un demeçleri izliyor: “Bu bomba, bardağı taşıran son damla olabilir.”, “Mukaddesata el uzatanlara bunu pahalıya ödeteceğiz.”</span></p>
				<p class="duzyazison-1"><span class="char-style-override-9">Ve 6-7 Eylül 1955 olayları başlamıştır artık. Rum ve diğer gayrimüslim vatandaşların yoğun olarak yaşadığı Beyoğlu, Karaköy, Tünel, Kurtuluş, Adalar ve Kumkapı’da başlayan eylemler genel bir tahrip ve yağmaya dönüşür. Bilanço oldukça ağırdır: 3 ölü ve 30 kişinin yaralanmasının yanı sıra, 73 kilise, 1 havra, 1 ayazma, 3 manastır ve 3.584’ü Rum yurttaşlara ait olmak üzere 5.583 işyeri, ev, dükkân tahrip ve yağma edilir.</span></p>
				<p class="duzyazison-1"><span class="char-style-override-9">O dönemde adı MAH (Milli Amele Hizmet) olan istihbarat örgütünün kontrolünde bulunan Kıbrıs Türk’tür Cemiyeti ve İstanbul Yüksek Okullar Talebe Birliği gibi örgütler, polis destekli eylemlerde fiilen önderlik yapıyorlardı. Eylemler son derece planlı bir biçimde gerçekleştirilmiş ve 52 yerde aynı anda yangın çıkarılmıştı. Tarih ve Toplum Dergisi’nde (DP milletvekili, bakan) Fuat Köprülü’nün bir röportajında aynen şu cümleler yer alıyor:</span></p>
				<p class="duzyazison-1"><span class="char-style-override-9">“Kanaatim odur ki, bombalama hadisesi de tertiptir. Ve bizzat tertipçisi Menderes’tir. 1957’de DP’den istifa etmeden önce, benimle görüşmek isteyen Bayar’a, 6-7 Eylül hadiselerinden de bahsettiğim zaman, bana şu cevabı vermişti: ‘Mamafih bu hadiselerin çıkışı iyi oldu. Arkadaşlar da aynı fikirde.’”</span></p>
				<p class="duzyazison-1"><span class="char-style-override-9">Köprülü 6-7 Eylül’deki yabancı parmağına da dikkat çekiyor:</span></p>
				<p class="duzyazison-1"><span class="char-style-override-9">“Milli Emniyet Başkanı General Behçet Türkmen, bana o sırada İstanbul’da bulunan Amerikan İstihbarat Şefi (CIA Başkanı Ailen Dulles), eski Hariciye Nazırı’nın (John Foster Dulles) kardeşinin gördüğü vaziyet, tahribat şekillerinin tamamıyla komünist tekniği ve usullerine uygun olduğunu ifade etmiştir.”</span></p>
				<p class="duzyazison-1"><span class="char-style-override-9">Yassıada duruşmalarında, olaylardan sorumlu görülerek yargılanan İstanbul Valisi Fahrettin Kerim Gökay, İzmir Valisi Kemal Hadımlı, verdikleri ifadelerde, “Atatürk’ün Selanik’teki evini bombalayanların Hasan Uçar, Mehmet Ali Balin (Başkonsolos), Mehmet Ali Tekinalp (Konsolos Yardımcısı) ve Oktay Engin” olduğunu söylerler. Bombaları Türkiye’den Selanik Başkonsolos Yardımcısı Mehmet Ali Tekinalp 15 Temmuz 1955’de getirmiş, Başkonsolos Mehmet Ali Balin’in talimatı ve Selanik Üniversitesi Hukuk Fakültesi öğrencisi Yunan uyruklu, Türkiye Cumhuriyeti burslu Oktay Engin’in azmettirmesiyle Yunan uyruklu Gümülcine Türklerinden Kavas Hasan Uçar atmıştır. Türkiye Cumhuriyeti Hükümeti’nin başvurusuyla diplomatik dokunulmazlıkları olduğu için konsoloslar kovuşturulamamıştır.</span></p>
				<p class="duzyazison-1"><span class="char-style-override-9">Hasan Uçar, 2 yıl hapse mahkûm olup cezasını çekmiş, Oktay Engin ise bir süre tutuklu kaldıktan sonra 20-21 Eylül 1956’da Türkiye’ye sığınmıştı. Mahkûm olduğu 3 yıl 6 aylık hapis cezasının geri kalan 2 yıl 9 ayını yatmak üzere Yunanistan’a iadesi istenir. Fakat bu istek, Türkiye tarafından ret edilir. Oktay Engin, kısa bir süre sonra Türk vatandaşlığına kabul edilmiş ve kendisi ile ailesine hükümet tarafından çeşitli yardımlarda bulunulur. Bu şahıs, 8 Şubat 1992 günü, Emniyet Genel Müdürlüğü’ndeki görevinden Nevşehir Valiliği’ne tayin edilir.</span></p>
				<p class="duzyazison-1"><span class="char-style-override-9">Yıllar sonra bir dergiye açıklamalarda bulunan General Sabri Yirmibeşoğlu, olaylarla ilgili şunları söyler: </span></p>
				<p class="duzyazison-1"><span class="char-style-override-9">“6-7 Eylül olayları da Özel Harp Dairesi’nin işiydi ve muhteşem bir örgütlenmeydi. Amacına da ulaştı.”</span></p>
				<p class="arabaslik" id="toc_marker-4-36">MAHKEME BELGELERİNDE MAH-CIA İLİŞKİLERİ</p>
				<p class="duzyazison-1"><span class="char-style-override-9">Yassıada mahkemelerinde MAH ile CIA’nin ilişkileri şöyle geçer:</span></p>
				<p class="duzyazison-1"><span class="char-style-override-9">Tahsisat-ı Mesture Davası (Örtülü Ödenek Davası) olarak bilinen bu dava, Türkiye’deki Amerikan istihbarat yayılmacılığının bilinen en detaylı bilgileridir. Bu mahkemede yargılananların önemli kesimine idam talebinde bulunulduğu için, savunmacılar olabildiğince gerçekleri söylemek zorunda kalır. Ve bu sözler, bir dönem Türkiye’de yürütülen gizli ilişkilere ilişki tutması bakımından oldukça önemlidir:</span></p>
				<p class="duzyazison-1"><span class="char-style-override-9">Tahsisat-ı Mesture Davası.</span></p>
				<p class="duzyazison-1"><span class="char-style-override-9">8. Oturum.</span></p>
				<p class="duzyazison-1"><span class="char-style-override-9">“Sanık Ahmet Salih KORUR-  Sayın Başkan’ım, Naci Peker 1950 yılında Milli Emniyet’in ilk hizmet Başkan’ıdır. 1953 yılında ayrılmış ve Bağdat Elçisi olmuştur. Bu müddet zarfında zabıtla teslim edilen 261 bin küsur lirayı tasarruf etmiştir. Bu para, bizim kendisine verdiğimiz bir para değildir. Yani Hükümet’ten, Başvekâlet’ten Milli Emniyet’e verilmiş bir para değildir. Milli Emniyet’in diğer devletlere olan münasebeti vardır. Başta Amerikalılar, sonra İngilizler, sonra Fransızlar ve sonra İtalyanlar. Bunlardan da hizmet mukabili bir miktar alınır.”</span></p>
				<p class="duzyazison-1"><span class="char-style-override-9">Bu sözler mahkeme salonuna bomba gibi düşmüştü. Devletin ve milletin bağımsızlığının emanet edildiği en önemli kurumlarından biri olan Milli Emniyet Teşkilatı (MAH) göbeğinden bağımlı hale gelmişti. Hem de bir değil, birden çok ülkeye bağımlı olmuştu. Bu sözler üzerine yargılananların başında gelen sabık Başbakan Adnan Menderes ile iki bakanı; Fatin Rüştü Zorlu ve Hasan Polatkan birbirlerinin gözlerinin içine bakıyordu. Celal Bayar, hiçbir şey olmamış gibi etrafındakileri inceliyordu. Ne de olsa o eski bir komitacıydı. İnanmadığı halde, İslam dininin bir âlimi rolüne bürünmüş ve yıllarca Galip Hoca adını alarak memleket memleket dolaşıp halkı işgalcilere karşı örgütlemişti. Zaten İttihatçılığın gereklerinden biri değil miydi: “Ölsen bile, canının çıktığını hissettirmeyeceksin!” 40 yıl öncesindeki gibi komitacılık ruhu depreşmiş ve mahkeme salonundaki yaşlı kurt renk vermiyordu.</span></p>
				<p class="duzyazison-1"><span class="char-style-override-9">Ve 27 Mayıs 1960 Darbesi’nde tutuklanıp yargılanan Başbakanlık Müsteşarı Ahmet Salih Korur’un sinirleri dayanmıyor, yıllardır gizledikleri sırları açıklıyordu. Hâlbuki daha önceki ay ve celselerde üstü örtülü olarak mahkeme heyetine bilgi verilmişti. Ancak çok tuhaf bir şekilde başta Mahkeme Başkanı Salim Başol ve Müddeiumumî (Savcı) Altay Ömer Egesel olmak üzere sanki bütün heyet Adnan Menderes ve Korur’un söylediklerini anlamamak konusunda anlaşmışlardı.</span></p>
				<p class="duzyazison-1"><span class="char-style-override-9">MAH’ın eski Başkanı bomba etkisi yapan sözlerine şöyle devam ediyordu:</span></p>
				<p class="duzyazison-1"><span class="char-style-override-9">“Geçen sefer ifadelerimde ‘başka membalardandır bu para’ dememin sebebi de budur. Onlar, bu alman paralardan 261 bin lirasını tasarruf etmiş, Hizmete sarf etmemiş, indelhacet kullanmak üzere daireden ayrılırken bu parayı getirdi. Başvekil’e müracaat ederek bu durumu bildirmiş, Başvekil de ‘Müsteşar’a teslim et!’ demiş.</span></p>
				<p class="duzyazison-1"><span class="char-style-override-9">Bu para Naci Perker’in işten ayrılmasına kadar bende kaldı. 6 ay kadar emirleri veçhile bilfiil Milli Emniyet Reisliği’ni üzerime aldım. Bendenize emir verirken şöyle dedi: ‘Bu işe gir, gör bakalım mahiyetini öğren.’ Bunun üzerine teşkilatın başkanlığını kabul edip bu işi tetkik etmeye çalıştım. Bütün dosyalarımıza Amerika’nın milli emniyet servisi hâkimdir. Bu şayian kulaklarımıza gelmekteydi. Ben işe başladıktan sonra bilhassa tetkikatı bu cihete yönelttim.”</span></p>
				<p class="duzyazison-1"><span class="char-style-override-9">Adnan Menderes’in Müsteşar’ına “Bu işe gir, mahiyetin öğren!” dediği olay aslında tam bağımsız olan bir ülkede asla kabul edilmeyecek birtakım oyunlardı. Teşkilatın adı Milli Emniyet idi ama maşallah birçok ülkeye farklı yönlerden bağlı idi. Casuslar maaşlarını direkt ABD istihbarat servislerinden olan CIA’den alıyorlardı. Tabi emir ve talimatları da! CIA, şube müdürlerini, kısım amirlerini hatta grup şeflerini aşarak direkt ajanla temasa geçiyor ve iş istiyordu. Amerika, bu ekonomik gücünü kullanarak Milli Emniyet’in elindeki tüm dosyaların içeriğini de öğreniyordu. O günlerde yapılan esprilerden biri de şöyle idi:</span></p>
				<p class="duzyazison-1"><span class="char-style-override-9">“MAH’taki dosyanı imha ettirmek istiyorsan, Amerikan Sefarethanesi’nden birini tanıman yeterli.”</span></p>
				<p class="duzyazison-1"><span class="char-style-override-9">Korur, yaptığı araştırma ve incelemede daha da vahim olaylarla karşılaşacaktı. Amerika, yalnız istihbarat servisimize değil, yetiştirilmekte olan ajanlarımıza bile hâkimdi. Yani daha ajan adayı olan öğrenciler bile CIA’nin kontrolüne geçmişti. Bu şu anlama geliyordu: Öğrencilerin eğitim masrafları dahi CIA tarafından ödeniyordu. </span></p>
				<p class="duzyazison-1"><span class="char-style-override-9">MAH, Nazi İmparatorluğu’nun mirasına Amerikan İmparatorluğu konunca, MİT eski Daire Başkanlarından Mehmet Eymür’ün deyimiyle “Amerikan eğitimine ve dolayısıyla Amerikan sistemine döndü.” </span></p>
				<p class="duzyazison-1"><span class="char-style-override-9">1953 yılında, Genelkurmay İstihbarat Başkanlığından MAH örgütünün başına getirilen, (o zaman ki rütbesiyle Albay) Behçet Türkmen, daha sonraki yıllarda MİT Müsteşarı olacak Kurmay Yarbay Fuat Doğu’nun da aralarında bulunduğu bir grup kurmay yarbayı örgüte alır. Altı kişilik bu çekirdek kadroyu eğitim görmek üzere ABD’ye gönderir. Daha sonra bu grup Türkiye’ye dönüp, Amerikalılarla birlikte İstanbul Emirgan’da açılan okulda MAH personelini eğitirler. Bir süre okulun başöğretmenliğini yapan Fuat Doğu, daha sonra İstanbul Merkez Şefliği Operasyon Muavinliği’ne atanır.</span></p>
				<p class="duzyazison-1"><span class="char-style-override-9">İnönü döneminde böylesine ABD’nin kontrolüne giren Milli Emniyet’in (bugünkü MİT) tamamıyla ulusal çıkarlarımıza yönelik faaliyette bulunması için Adnan Menderes’in atadığı Korur, araştırmasını derinleştirdikçe başka şeylerle de karşılaşıyordu:</span></p>
				<p class="duzyazison-1"><span class="char-style-override-9">“Baktım ki bilhassa İstanbul’da bir mektep, İstanbul teşkilatı ve Yeşilköy’deki soruşturma teşkilatı tamamıyla Amerikalıların elinde idi. İstanbul’daki mektebin maaşını Amerikalılar doğrudan doğruya mektebin müdürüne tevdi etmekteydi. Yeşilköy’deki soruşturma teşkilatının da maaşını doğrudan doğruya Amerikalılar vermekteydi. Ayrıca İstanbul Milli Emniyet Teşkilatımıza da para vermekteydiler. Ve bunlar sonra merkeze bildirilmektedir.</span></p>
				<p class="duzyazison-1"><span class="char-style-override-9">Amerikan İstanbul servisinin başkanı bu paraları doğrudan doğruya verip onlardan direkt hesap almakta ve iş istemekte olduğu için, memurların izzet-i nefsini rencide eder vaziyette idi. Ve bundan hepsi de müşteki idiler. Bunu tetkik ettim, mühim de bir para değildi. Verilen para ayda 100 bin liranın etrafındaydı.”</span></p>
				<p class="duzyazison-1"><span class="char-style-override-9">Peki, nasıl oluyordu da MAH’ın Başkanlığı ve Başbakanlık Müsteşarlığı yapmış Ahmet Salih Korur devletin en mahrem sırlarını mahkeme salonunda ayaklar altına seriyordu?</span></p>
				<p class="duzyazison-1"><span class="char-style-override-9">27 Mayıs Darbesi’ni yapanlar, Başbakanlık Müsteşarı’nın odasındaki kasada yaptıkları aramada defterlerde kaydı bulunmayan 261 bin lira tespit etmişlerdi. Örtülü Ödenek davası sırasında gerek Korur ve gerekse askerlerle işbirliği yaparak Adnan Menderes’in aleyhine ifade vermek için onlara iftira atan M. Özdemir Evliyazade’nin üstü pek de örtülü olmayan bir şekilde bu paraların MAH’a ait olduğunu söylemelerine rağmen Mahkeme Başkanı Başol ve Savcı Altay Ömer Egesel bir türlü anlayamıyorlardı.</span></p>
				<p class="duzyazison-1"><span class="char-style-override-9">Mahkeme heyetinin istekleri doğrusunda ifade veren Mehmet Özdemir Evliyazade, daha mahkemenin başında Örtülü Ödenek’te açık görünen paraların nerelere aktarıldığını açıklıyordu. Ancak Mahkeme Başkanı Başol yine anlamıyordu. Bunun üzerine Evliyazade 5 Aralık’taki ilk celsede açık adresi belirtiyordu:</span></p>
				<p class="duzyazison-1"><span class="char-style-override-9">“Memleketin milyarları kıymetinde sırlar biliyorum...”</span></p>
				<p class="duzyazison-1"><span class="char-style-override-9">Ancak mahkeme heyeti anlamamakta inat ediyordu. Ve yargılananlardan M. Salih Korur’un sinirleri mahkeme heyetinin bu anlamazlığına daha fazla dayanamıyor, her şeyi açık bir dille ifade ederek 22 Aralık’taki duruşmada patlıyordu:</span></p>
				<p class="duzyazison-1"><span class="char-style-override-9">“Gizli celsede bu durumu arz edeyim.”</span></p>
				<p class="duzyazison-1"><span class="char-style-override-9">İşte o sözler gizli celsede söylenmişti. Yani MAH’ın ekonomik olarak birçok ülkeye bağımlı olduğunu devletin ajanlarına Amerikan istihbarat servisinin İstanbul’daki bir şefi direkt emir verdiğini ifşa ediyordu. İşte, açıkta gibi görünen 261 bin lira teşkilatın ani ihtiyaçlarını karşılamak için Tahsisat-ı Mesture’nin hesabından müsteşar kasasında ayrıca bulunduruluyordu.</span></p>
				<p class="arabaslik" id="toc_marker-4-37">MAH BİRÇOK ÜLKEYE BAĞIMLI SANKİ</p>
				<p class="duzyazison-1"><span class="char-style-override-9">Korur’un, Başol başkanlığındaki Yassıada Mahkemesi’ne verdiği ifadede bilgiler bununla da sınırlı kalmadı. MAH, yalnızca Amerikalılara değil, neredeyse bütün Batı Avrupa ülkelerine para karşılığı hizmet ediyordu:</span></p>
				<p class="duzyazison-1"><span class="char-style-override-9">“İngilizlerden alınana baktım, ayda 30 bin lira. Fransızlardan alınan ayda 7-8 bin lira, İtalyanlardan almana baktım, ayda vasati 4 bin liranın etrafındadır.”</span></p>
				<p class="duzyazison-1"><span class="char-style-override-9">İtalyanlarla Fransızlar, ABD ve İngiliz istihbarat servisleri gibi parayı direkt ajanlara vermiyor, servis merkezine gönderiyordu. Ve “Memurlara doğrudan doğruya maaşlarını verdikleri için, bizim memurları kendi memurları gibi kullanmaktadır. Dinleme servislerindeki memurlarımız da Amerikalıların elinde. Bilhassa telefon servisleri ve Beyoğlu’ndaki bir nokta. Bu vaziyeti böyle tespit edince, geldim Başvekil’e söyledim.”</span></p>
				<p class="duzyazison-1"><span class="char-style-override-9">MAH, sadece Amerikalılardan mı para alıyordu? Ahmet Salih Korur’un ifadelerine baktığımıza bu sorunun cevabı “hayır” oluyor. Başka ülkelerden de hizmet karşılığı para alıyordu teşkilat:</span></p>
				<p class="duzyazison-1"><span class="char-style-override-9">“Amerikan İstanbul Servisinin Başkanı bu paraları doğrudan doğruya verip ve doğrudan doğruya onlardan hesap almakta ve iş istemekte olduğu için memurların izzeti nefsini rencide eder vaziyette idi. Ve bundan hepsi de müşteki idiler. Bunu tetkik ettim mühim de bir para değildi. Verilen para, ayda 100 bin liranın etrafımda idi. İngilizlerden alınana baktım, ayda 30 bin lira, Fransızlardan ayda 7-8 bin lira, İtalyanlardan almana baktım ayda vasati 4 bin liranın etrafındaydı.”</span></p>
				<p class="duzyazison-1"><span class="char-style-override-9">Adnan Menderes, ülkenin en önemli ve tamamıyla dış etkilerden uzak durması, devletin ve milletin geleceğinin hür olması için çalışması gereken kurumun, böylesine bağımlı olmasına inanamıyor ve Müsteşar Ahmet Salih Korur’a soru üstüne soru yağdırıyordu: “Teşkilat nasıl bu hale geldi?”</span></p>
				<p class="duzyazison-1"><span class="char-style-override-9">Temeli yüzyılı aşan ve dünyanın birçok yerinde yaptığı faaliyetle en gözde jurnal teşkilatı olan MAH, nasıl bu hale geldi? </span></p>
				<p class="duzyazison-1"><span class="char-style-override-9">MAH’ın birden çok ülkeye bağımlı hale gelmesinin sebebi sadece ekonomik olarak açıklanamazdı. Çünkü bu teşkilatın kurucuları ve mensupları aylarca hatta yıllarca dünyanın muhtelif bölgelerinde ve en ağır iklim koşulları altında maaşlarını alamadan, aç ve susuz bir halde faaliyetlerine ara vermemişlerdi. Özellikle Rumeli, Hicaz eyaletleriyle Kafkasya, Türkistan ve Batı Avrupa’daki faaliyetlerinden dolayı dünyanın en gözde istihbarat servisleri arasında yer alıyordu.</span></p>
				<p class="duzyazison-1"><span class="char-style-override-9">“Ve nihayet senede 1-1,5 milyon liraya kadar bir fark olacak. Bu para bakımından bizim Milli Emniyet Teşkilatımızın diğer devletlerin Milli Emniyet Teşkilatlarının emri altına girmesi ve onların emri altında çalışması gibi bir vaziyet Hükümet’imiz için elbette tasvip edilemez. Bunu tasvip etmediler. Derhal bu münasebeti sureti nazikanede ederek ‘Bu parayı bütçeye koyalım!’ dediler, önümüzdeki sene için. ‘O sene nasıl idare etmek mümkünse edelim. Gelecek sene bütçesine para koyalım!’ dediler. Zaten 1957 senesinden sonra da tahsisat-ı mesture’nin birden bire artışının sebebi de budur. 2-2,5 milyondan 4,5 milyona çıkarıldı. Ben Amerikalılarla olan bu münasebeti kestim, iki ay para almadım. Amerikalıların İstanbul teşkilatına emir verdim, servis şeflerini daireme çağırdım, kati talimat verdim. Dedim ki: ‘Hiçbir memurumuzla temasa geçmeyeceksiniz, hiçbir memurumuza para vermeyeceksiniz. İcap ederse müşterek operasyon yaparsak, operasyonun masraflarını tahakkuk ettirir sizden para isterim. Fakat onun dışında ben size kati neticeyi bildirinceye kadar hiç kimse ile temas etmeyeceksiniz, para vermeyeceksiniz!’ Amerikalılar bundan memnun oldular. Belki bunu o esnada vaziyetlerini kurtarmak ve yaptıkları işin bir devletin izzeti nefsini rencide eden bir iş olduğunu hissettirmemek için bu tarzı kabul etmiş göründüler.”</span></p>
				<p class="duzyazison-1"/>
				<p class="arabaslik" id="toc_marker-4-38">27 MAYIS, ABD’NİN DÜNYAYA BİR UYARISI MIYDI?</p>
				<p class="duzyazison-1"><span class="char-style-override-9">Aylardır Yassıada mahkemesine anlatmaya çalıştıkları bu idi. Başbakanlık koltuğuna oturur oturmaz, bu maaşını görev süresi boyunca Kızılay’a bağışlayan Adnan Menderes’in tahsisat-ı mesturenin parasına göz dikeceği, hem de “cımbız aldırmak” gibi çok ucuz şeyleri bu bütçeden alacağı akla gelmezdi. Tahsisat-ı mesturenin artırılmasındaki amil sebep açıklanmasına rağmen Mahkeme Heyeti Başkanı Başol hala anlayamamıştı. O günleri yaşayanların anlattığına göre Başol ya anlamıyor ya da devletin gizli sırlarının ortaya dökülmesi için çabalıyordu.</span></p>
				<p class="duzyazison-1"><span class="char-style-override-9">Peki, bu çabalar kimin işine yarayacaktı? Öncelikle Milli Emniyet büyük darbe alacak, halk nezdindeki güvenirliği bitecek ve ülkenin tam bağımsızlığına gölge düşürecekti. Bunun Türkiye’ye yaramadığı kesindi. Bu sırların açıklanması olsa olsa ABD’den başka kimsenin işine yaramayacaktı. ABD acaba bununla şu mesajı mı vermek istiyordu:</span></p>
				<p class="duzyazison-1"><span class="char-style-override-9">“Bizim çarkımıza çomak sokanların akıbeti budur!”</span></p>
				<p class="duzyazison-1"><span class="char-style-override-9">Tıpkı yıllar sonra Şili’de halkın büyük desteğiyle iktidara gelen ve ABD’nin ülkesindeki faaliyetlerine engel olmaya çalışan sosyalist Salvador Allende’nin kanlı bir darbe ile öldürülmesi olayı gibi. Aynısı İngilizler de yıllar önce Suudi Arabistan’da yapmamışlar mıydı? Dünyanın kuralı bu idi: Güçsüz olan her zaman güçlünün isteklerine boyun eğecek! Eğmeyenler, Adnan Menderes, Kral Faysal, Ailende, Dubçek, Çavuşesku gibi sonu ölümle biten bir oyuna kurban gideceklerdi.</span></p>
				<p class="duzyazison-1"><span class="char-style-override-9">Türkiye’nin ABD ile ilişkilerine baktığımıza, DP iktidarı Türkiye’nin çıkarlarını gözeten ve Amerika’nın menfaatlerine zarar vermeye başladıktan sonra, ülke adım adım kaosa sürüklenmişti. Önce üniversiteler akabinde de ordu harekete geçirilmişti. Buradaki en büyük çelişki, üniversitelerle ordu içindeki bazı oluşumlar, “ülkenin çıkarları ikinci plana atıldığı için” harekete geçmişlerdi.</span></p>
				<p class="duzyazison-1"><span class="char-style-override-9">Korur, girdisi görünüp çıktısı görünmeyen paranın nereye harcandığını böylece açıklamış oluyordu. Ancak ne var ki devletin sırları bir kere deşifre olmuş, gizli de olsa mahkeme celselerine geçmişti.</span></p>
				<p class="duzyazison-1"><span class="char-style-override-9">Adnan Menderes’in talimatlarını alarak harekete geçen Müsteşar Ahmet Salih Korur ne yapmıştı peki? Tahsisat-ı mesturede fazla gibi görünen paranın bir kısmını daha önceden ABD’den alman paranın yerine kullanıyor ve aradaki açığı böylece kapatmaya çaba sarf ediyordu.</span></p>
				<p class="duzyazison-1"><span class="char-style-override-9">Yeni müsteşar ve hükümetin kesin talimatlarından dolayı MAH’ın İstanbul Teşkilatı ile Servis Şefi’nin ABD’den para alması engellenirken, Yeşilköy’deki soruşturma servisi ile CIA’nin tüm münasebetleri kesilecekti. Bununla da kalınmayıp, MAH okulu da tam bağımsız hale getiriliyordu.</span></p>
				<p class="duzyazison-1"><span class="char-style-override-9">Doğu Bloğu’na en yakın ve sıcak denizlere açılan kapının başındaki en büyük şehirde hareket alanları böylesine kısıtlanan Amerikalılar şoka girdiler. Tamamen Amerika’nın çıkarlarını gözeten Soğuk Savaş teorileri ağır darbe aldı.</span></p>
				<p class="arabaslik" id="toc_marker-4-39">MAH, AMERİKA’NIN KONTROLÜNE NASIL GİRMİŞTİ?</p>
				<p class="duzyazison-1"><span class="char-style-override-9">Milli Emniyet Teşkilatı ile CIA nasıl iç içe girmişti? Daha doğrusu nasıl olmuştu da MAH böylesine en küçük birimine, sıradan ajanına kadar CIA’nin kontrolü altına girmişti? Amerikalılar, topyekûn Türk istihbaratçılarını karşılarına alıp yeni amirleri olduğunu mu söylemişlerdi yoksa kademeli ve çeşitli vesilelerle mi bir örümcek ağı gibi MAH’ın tüm birimlerini kontrolleri altına almışlardı? Bu soruların cevabını bulmak için o yıllarda Türkiye ve etrafında gelişen olaylara göz atmak lazım.</span></p>
				<p class="duzyazison-1"><span class="char-style-override-9">2. Dünya Harbi’nden sonra Avrupa, Afrika, Arap Yarımadası, Kuzey Afrika’da haritalar yeniden dizayn edilmiş ve birçok devletler doğmuştu. “Osmanlı mülkü” denen coğrafyada bile 50’ye yakın devlet ve devletçik doğmuştu. Bunun yan ısıra, Sovyet rejimi Stalin patronajlığında yeni bir yayılmacı stratejiyi uygulamaya koyuyor ve karşılığında Batı Bloğu atağa geçiyordu. Sovyetlerin sıcak denizlere açılması ve Akdeniz ticaret yollarına hâkim olma emelleri önündeki tek engel, Türkiye Cumhuriyeti idi. Stalin, Boğazlar konusundaki emellerini açıkça ifade edince, ABD ve NATO atağa geçiyor, Türkiye’yi bu pakta dâhil ediyordu.</span></p>
				<p class="duzyazison-1"><span class="char-style-override-9">Türkiye’nin NATO’ya girmesinden sonra ilişkiler hızla gelişerek, ortak savunmayı aşıyor, ortak istihbarat ve istihbarata karşı koymaya varıyordu. Ancak her zaman olduğu gibi bu ortaklıkta da ekonomik olarak güçlü olanın belirlediği kurallar geçerli oluyordu. ABD ve İngiliz istihbarat servisleri Türkiye içerisinde o kadar ileri seviyede egemen olmaya başlamışlardı ki, Türk vatandaşı insanları bile polis, jandarma veya MAH’a sormadan gözaltına alıyor ve sorgulama yapıyorlardı. Bununla da yetinmeyip bazı riskli operasyonları Türk güvenlik güçleri ve istihbarat servisine yaptırıyorlardı.</span></p>
				<p class="duzyazison-1"><span class="char-style-override-9">MAH ile CIA ilişkileri de bu meyanda şöyle gelişmişti: İlk önce servisler arası irtibatlar tesis etmek ve istihbarat alışverişinde bulunmak. Zamanla bu ilişki hızlanacak ve CIA, MAH’ın merkezinde, Emniyet Genel Müdürlüğü’nde büro açacak kadar ilerliyordu. Amerika ve Batı Bloğu’nun bölgedeki çıkarlarını zedeleyebilecek her türlü girişim ve gelişmeyi engelleyebilmek için ortak operasyonlar düzenleniyor veya Sovyetlerin içlerine ajanlar, provokatörler gönderiliyordu. Bunun yanı sıra Sovyetlerin bölge ülkelerindeki faaliyetlerini engellemek, gelişen sol dalgayı bertaraf etmek için değişik Arap ülkelerinde karşı faaliyetlerde bulunmak gerekiyordu. Tüm bunlar için oluşan maddi ihtiyaçları ABD ve İngiltere karşılıyordu. Behçet Türkmen’in MAH Başkanlığına atanmasından sonra bu ilişkiler karşılıklı alış verişi geçmiş, MAH, CIA ve İngiliz istihbarat servislerinin kontrolüne girmişti.</span></p>
				<p class="arabaslik" id="toc_marker-4-40">SURİYELİ BİR BAKAN VE LÜBNAN BAŞBAKANI MAH AJANI</p>
				<p class="duzyazison-1"><span class="char-style-override-9">Lübnan’da iç savaş arifesi, Suriye’nin BAAS hareketinin tehdidi altında olması ve bazı Kuzey Afrika ülkelerindeki bağımsızlık hareketleri, CIA ve İngiliz istihbarat servislerinin “görev ve ilgi alanına” girdi. Bu ülkelerin Akdeniz’i hilal gibi çevrelemesinden dolayı olası rejim değişiklikleri Batı’nın çıkarlarına büyük zararlar verecekti. Bu hilalin renginin “Kızıl ve kızıla yakın” olması Batılı ülkeleri tümden endişelendiriyordu. Ancak Türkiye’nin Batı’nın savunma ittifakına dâhil olması, bu ülkelerin bölgedeki faaliyetlerini kolaylaştırdı.</span></p>
				<p class="duzyazison-1"><span class="char-style-override-9">Yapılan istihbari faaliyetler sonucunda, bir yandan Batum’a ajan şevkine karar veriliyor ve düzenli olarak “Batum gediği” üzerinden Sovyetler Birliği içlerine ajanlar gönderiliyordu. Diğer taraftan Akdeniz’in kalbi konumundaki Lübnan’da da çok büyük adımlar atılıyordu. Türkiye’ye ve Türklere yakın olan dönemin Lübnan Başbakanına 50.000 dolar veriliyordu. Tabi bu servet edinmesi için verilmiyordu. Lübnan ve Cezayir’de bu paralar harcanacaktı.</span></p>
				<p class="duzyazison-1"><span class="char-style-override-9">CIA, MAH’ı kullanarak Suriye’ye de el atacaktı. Annesi Türk olan bir Suriyeli Bakan ikna edilip 50.000 dolar civarında bir para da ona veriliyordu. Çünkü Suriye ordusunda Sosyalist düşünce geniş bir taraftar kitlesi bulmuş ve sol darbenin eli kulağındaydı. Ancak nedense Suriye Hükümeti bir türlü bunun farkına varamıyordu. Daha sonra Suriye’de bir darbe olacaktı. Ancak tam Sovyetik değil, Arap milliyetçiliği ile beslenen ırkçı, faşist bir sol darbe!</span></p>
				<p class="duzyazison-1"><span class="char-style-override-9">CIA bunlarla da yetinmedi. 1638’den bu yana Türkiye ile hiçbir sürtüşme yaşamayan İran topraklarında da faaliyet gösterildi. Bir yandan Şah rejimine müttefik davranılırken, diğer yandan da İran’daki ayrılıkçı hareketler korunur şekilde takip edildi.</span></p>
				<p class="duzyazison-1"><span class="char-style-override-9">Ahmet Salih Korur’un Yassıada mahkemesindeki örtülü ödenek davasının 22 Aralık tarihindeki gizli oturumunda verdiği ifade bunu doğruluyor:</span></p>
				<p class="duzyazison-1"><span class="char-style-override-9">“Müşterek hizmet masrafı olarak işe başladık. Yani muayyen para değil de, muayyen müşterek hizmetlerin masrafları bilfarz İran hududunda bir Kürt harekâtını müştereken takip ediyoruz, bunun masrafı ne yapıyor? 15 bin lira. 7.500 lirasını onlar veriyordu 7.500 lirasını da biz veriyorduk.”</span></p>
				<p class="duzyazison-1"><span class="char-style-override-9">Peki, MAH 27 Mayıs Darbesi’ne kadar CIA’den ne kadar para aldı? İngiltere, Fransa, İtalya gibi “dost” ülkelerden ne kadar aldı?</span></p>
				<p class="duzyazison-1"><span class="char-style-override-9">Bu konuda herhangi bir rakam söylemek imkânsızdır. Çünkü istihbarat servislerinin harcama kayıtları olmaz. Tamamen servis başkanının inisiyatifine bırakılmış bir durumdur. Sadece alınan paralar ve harcamalar şeklinde kayıt tutulur ve bu kayıt da yılsonunda imha edilir. Bazı başkanlar döneminde ise bu bir yıldan daha kısa sürede, bazen de ay sonunda imha edilir.</span></p>
				<p class="arabaslik" id="toc_marker-4-41">İZMİR FUARI’NDA İSTİHBARTÇILARIN KEDİ-FARE OYUNU</p>
				<p class="duzyazison-1"><span class="char-style-override-9">Beş aylığına MAH Başkanlığı yapan Ahmet Salih Korur’un 26 Aralık 1960 tarihli celsenin gizli oturumunda mahkemeye verdiği ifadede bu rakam hakkında bir ipucu veriliyor:</span></p>
				<p class="duzyazison-1"><span class="char-style-override-9">“Amerikalılardan kendi imzamla 1,5 milyon lira elden aldım. Bugün Amerikalılara sorulsa, ‘1,5 milyon lira verdim!’ diyemezler.”</span></p>
				<p class="duzyazison-1"><span class="char-style-override-9">Ama Mahkeme Heyeti bir türlü paranın harcanış şeklini anlayamıyordu. Korur, Heyet’e bazı operasyonların adını verdi:</span></p>
				<p class="duzyazison-1"><span class="char-style-override-9">“Batum’a mütemadiyen casus gönderirdik... Lübnan’da faaliyet gösteriyorduk... Suriye’de, Cezayir’de...”</span></p>
				<p class="duzyazison-1"><span class="char-style-override-9">Salim Başol’un ısrarlı anlamazlığı üzerine Ahmet Salih Korur MAH ve CIA’nin Türkiye hudutları dâhilinde yaptıkları operasyonlardan bir tanesinin adını verdi:</span></p>
				<p class="duzyazison-1"><span class="char-style-override-9">“İzmir Fuarı’nda ortak faaliyet yaptık!”</span></p>
				<p class="duzyazison-1"><span class="char-style-override-9">Bilindiği gibi İzmir’de her yıl uluslar arası fuar düzenleniyor. 30’un üstünde yabancı ülke bu fuara katılır ve stant kiralayıp kendi ürünlerini teşhir ederek pazarlama imkânını elde etmeye çalışırlar. Bütün dünyada fuarcılığın esas amacı budur. Ancak öyle anlaşılıyor ki, Soğuk Savaş döneminde İzmir Enternasyonal Fuarı’nın amacı sadece bu değildir. Batı Bloğu’na karşı ve bu bloğun dışında kalan bütün ülkeleri takip etmek...</span></p>
				<p class="duzyazison-1"><span class="char-style-override-9">İzmir Fuarı, Soğuk Savaş süresince hep polisiye filmlere taş çıkarttıracak olaylara sahne oluyordu. Fuar süresince Japonya’dan Libya’ya Amerika’dan İspanya’ya kadar birçok ülkenin ajanları İzmir’e üs kuruyor ve faaliyetlerine başlıyorlardı. Fuarın NATO üyesi bir ülkede olması ve bu paktın en güçlü ülkesi olan ABD ajanlarının Türkiye’de ellerini kollarını sallayarak dolaşmasından dolayı Batı istihbarat servislerinin bu fuarda daha “kârlı iş” yapmaları tabii idi. Her fuar süresince Varşova Paktı üyesi ülkelerin ajanları ile NATO üyesi ülkelerin ajanları kedi-fare oyunu oynuyorlardı.</span></p>
				<p class="duzyazison-1"><span class="char-style-override-9">Bu oyun öyle bir hale gelecekti ki, İzmir Fuarı, başta KGB olmak üzere Yugoslav, Bulgar ve Macar istihbarat servislerinin ajanları için bir staj alanı olacaktı. Emekli bir MİT personelinin anlattıklarına göre, “Kore, Hindistan ve Çin Halk Cumhuriyeti ajanları da İzmir Fuarı’nda staj yapmaya” geliyorlardı.</span></p>
				<p class="duzyazison-1"><span class="char-style-override-9">MAH başkanı Ahmet Salih Korur’un anlattıklarını anlayamayan Mahkeme Başkanı ve Başsavcı, sanık ve vekillerinin talepleri üzerine MAH’tan şahit getirilmesini karara bağladı. Bu MİT’in tarihinde pek de rastlanan bir şey değildi. Teşkilat-ı Mahsusa’dan beri sayısız badireler atlatan MAH, hiçbir dönem başkanlığını yapmış insan için mahkeme huzuruna çıkmamıştı. Çünkü “Teşkilatın reisi, teşkilat kadar güvenilir ve teşkilat kadar sağlam” idi.</span></p>
				<p class="duzyazison-1"><span class="char-style-override-9">Kısa bir dönem de olsa MAH Başkanlığı yapmış ama bu kısacık süre içerisinde bazılarının hatalarından dolayı teşkilatın ayaklar altına alınan onurunu kurtarmayı başarmış bu şahıs için mahkeme huzuruna çıkmak gerekiyordu. Devir 27 Mayıs devri. Darbenin üzerinden 7 ay geçmiş ve arkasındaki güç flu da olsa görülmüştü MAH tarafından. Ama buna rağmen kendi reisini haksız yere harcatmak da istemiyordu. Mahkemeden gelen talep üzerine önemli görevde bulunan iki kişi şahit sıfatıyla mahkemeye gönderildi.</span></p>
				<p class="duzyazison-1"><span class="char-style-override-9">MAH, Halim Tokmakçıoğlu, Bülent Savaşalp, isimli personelini tanık sıfatıyla Yassıada Mahkemesine göndermişti. Tanıklar ifadelerinde Ahmet Salih Korur’u teyit eden bilgiler verdiler: “Teşkilat reisinin harcamaları kayıt altında tutulmaz. Örtülü ödenekten ve dost ülkelerden gelen paralar reise teslim edilir. Reis de, bir önceki ayın harcamalarına göre, şu miktarını şuraya, bu miktarını buraya verin diye talimat verir. Teşkilatta işler tamamen güven esasına dayanır. Güvenmediğiniz adama zaten teşkilatı emanet edemezsiniz...”</span></p>
				<p class="duzyazison-1"><span class="char-style-override-9">Ancak, Yassıada Mahkemesi bu iki şahidin anlatımlarından da pek bir şey anlamamıştı. Salim Başol ve Altay Ömer Egesel mahkemesi bu iki MAH personelinin sözlerini ne hikmetse anlamamışlardı. Bunun üzerine Ahmet Salih Korur, teşkilattan başka isimlerin de tanık sıfatıyla mahkemeye getirilip dinlenilmesini talep etti. Bu sefer MAH eski başkanlarından Naci Perker, Arif Koral ve Rahmi Yalım ifade vermeye geldiler mahkemeye. Onlar da daha önceki tanıklarla aynı meyanda ifade verdiler.</span></p>
				<p class="arabaslik" id="toc_marker-4-42">MAH AJANLARININ İFADELERİNDE TEŞKİLAT VE ABD İLİŞKİSİ</p>
				<p class="duzyazison-1"><span class="char-style-override-9">MAH ajanlarının mahkemeye verdikleri ifadelerde teşkilatla yabancı servislerin ilişkileri o kadar ileri boyuta varmıştı ki sanki uluslar arası bir örgüt halini almıştı. 3 Ocak 1961 tarihli 10. oturumun gizli celsesinde Ahmet Salih Korur MAH’tan gelen ajanlara hitaben şunları söyleyecekti:</span></p>
				<p class="duzyazison-1"><span class="char-style-override-9">“Teşkilatın Amerika ve diğer dost ülkelerle olan münasebetlerini sizlerden öğrendim. İstanbul’da Amerikalılarla olan münasebetlerinizi ve Amerikalıların kimlere para verdiğini ve ne şekilde verdiğini sizlerden öğrendim. Amerikalılar namı hesabına para verilmesinin bizim izzeti nefsimizi rencide ettiğini, sizlerin telkinleriniz üzerine ben bu işle meşgul oldum. Elbette bu paranın bir kısmı merkeze veriliyor, merkez de sizlere gönderiyor. Bir kısmı da orada kendilerinin tuttuğu, ayrıca aylıklarını verdikleri birtakım yerler vardı. Beyoğlu’nda Şişli’de. Bunları peyderpey keselim dedik. Bu kararın verilmesini bendenize telkin eden Arif Bey’le Rahmi Bey’dir. Sen, bu iki arkadaştan aldığım telkin üzerine bunu yaptım. Zamanın başvekiline bu noktayı arz ettim. Nihayet ayda 150 bin lira, senede şu kadar milyon eder, önümüzdeki sene bunu telafi edelim dedik. Bundan sonra yalnız merkeze gidiyor, merkezden tekrar vilayetlere geliyordu. Hâlbuki daha önce direkt şahıslara ve Emirgan’daki okula veriliyordu.”</span></p>
				<p class="duzyazison-1"><span class="char-style-override-9">Emirgan’daki okul neydi? Ne iş yapıyordu? Yeni ajanlar mı yetiştiriyordu yoksa meslek içi eğitim okulu muydu? Bu soruların cevabını da aynı celsede ifade veren Okul Müdürü Arif Koral’dan dinleyelim:</span></p>
				<p class="duzyazison-1"><span class="char-style-override-9">“Okul, parasını Amerikan (istihbarat) servisinden alırdı. İstanbul Teşkilâtı’nın müstakil diğer grupları da parayı Amerikan servisinden alır ve mahsubunu da Amerikan (istihbarat) servisine yapardı. Ben okul müdürlüğünü deruhte ettikten sonra gerek teknik ve gerekse psikolojik bakımdan birçok mahzurlarını gördüm ve Ahmet Salih Bey’den evvelki ilgililere arz ettim. Ahmet Salih Bey gelince, kendisine maruzatta bulundum. Dedim ki: ‘Hatalı bir yoldayız. Sevki idare kabiliyetini kaybediyoruz. Bilhassa istirham ederim. Grupların yahut yalnız benim tahsisatımı diğer merkez teşkilatı gibi riyasetten gönderin.’ Kendisi ne zamandan beri bu ilişkinin devam ettiğini, neden olduğunu sordular. Ben de bilemediğimi arz ettim. ‘Hatalarını söyleyin!’ dediler, dilimin döndüğü kadar söyledim. Kendileri gayet makul karşıladılar. Ve Ankara’ya döner dönmez bu duruma son vereceğini söylediler. Ve bir üre sonra artık tahsisatımız riyasetten geldi.”</span></p>
				<p class="duzyazison-1"><span class="char-style-override-9">Ahmet Salih Korur’un kestiği bu ilişki daha sonra yeniden kuruluyor. Korur, vekâleten yürüttüğü bu görevi bıraktıktan sonra göreve gelen Hüseyin Avni Göktürk, CIA ile yeniden aynı ilişkileri kuruyor. Hem de Ahmet Salih döneminde alınmayan paraları da istiyor CIA’den. Tabi CIA dünden razı olduğu bu işi hemen hallediveriyor. ABD’nin Ankara’daki Elçilik binasından çıkan dikkat çekmeyen sıradan bir araba ve içindeki üç kişi MAH Müsteşarı’nın bulunduğu binaya doğru yol alır. Araç binanın önüne geldiğinde, takım elbiseli iki kişi ellerinden çantalarla arabadan inerek binadan içeri girerler. Bir süre sonra binadan çıktıklarında ise ellerinde çantalar yoktur... Bu olayı kimler mi biliyor? Başta Mahzar Eymür ve Emin Çobanoğlu olmak üzere o dönemin bütün üst düzey görevlileri bu olaydan haberdardır.</span></p>
				<p class="duzyazison-1"><span class="char-style-override-9">Yassıada’daki bu duruşmalarda ortaya çıkan bir olay nedense örtbas edilir. Cımbız parasını soruşturan mahkeme, darbecilerden birinin adının karıştığı oldukça yüksek meblağlı bir olayı adeta görmezden gelir.</span></p>
				<p class="duzyazison-1"><span class="char-style-override-9">27 Mayıs günü darbeciler tarafından işgal edilen Başbakanlık binasında bulunan Başbakan Müsteşarı ofisinde kayıp olan 270 bin Amerikan Dolarının izi, Yassıada Mahkemelerinde ortaya çıkar. 19 Kasım I960’ta başlanan ve temyizi olmayan örtülü ödenek davasında sanık Ahmet Salih Korur, kaybolan 270 bin doların nasıl buharlaştırıldığını anlatırken Mahkeme Başkanı Salim Başol ve Savcı Ömer Altay Egesel bu ifadeleri görmezden gelir. Devrik Başbakan Müsteşarı Ahmet Salih Korur, kendi ofisinde bulunan çelik kasanın Albay Alparslan Türkeş tarafında açıldığını ve paraların alındığını belirtmesine rağmen, Mahkeme Heyeti konuyu derinleştirmekten kaçınır.</span></p>
				<p class="duzyazison-1"><span class="char-style-override-9">Kamuoyunda “Tahsisat-ı Mesture Davası” olarak bilinen örtülü ödenek davasının gizli celseleri incelendiğinde, darbe sırasında sır olarak kalan birçok olay gün yüzüne çıkıyor. Darbede işgal edilen ilk kamu ofisi olan Başbakanlık binasında tüm üst düzey bürokratlar gözaltına alınarak Ankara’daki askeri birliklerde tutulurken, evraka da el konulmuştu. Darbeden sonra Yassıada’da yapılan duruşmalarda devrik Hükümet zan altında bırakılırken, kayıp paranın adresi 42 yıl sonra incelenen bu duruşmaların gizli celselerindeki belgelerde ortaya çıktı.</span></p>
				<p class="duzyazison-1"><span class="char-style-override-9">Mahkemenin örtbas ettiği olayı yine duruşma dosyasından aynen aktarıyoruz. “Yassıada’da kurulan Yüksek Adalet Divanı’nın Esas: 1960/21 numaralı davanın gizli celselerinde söz konusu kayıp paraların askerler tarafından alındığı belirtiliyor. Örtülü ödenek davasının 6. oturumunda yeniden gündeme gelen kayıp paralarla ilgili mahkeme kayıtlarında şu diyaloglar yer alıyor:</span></p>
				<p class="duzyazison-1"><span class="char-style-override-9">“BAŞKAN- Bilirkişi huzura alındı. Eski yeminin ahdi altında olduğu hatırlatıldı. Müteaddit yerlerden yazılara cevaplar geldi. Siz de dikkatle takip edeceksiniz ve gerekli izahlarda bulunacaksınız.</span></p>
				<p class="duzyazison-1"><span class="char-style-override-9"> (M.B.K. İrtibat Bürosu Başkanlığı’ndan gelen yazı ve ekleri okundu.)</span></p>
				<p class="duzyazison-1"><span class="char-style-override-9">BAŞKAN- Bu yazının özü, 270 bin dolar ve 250 bin liranın bulunmamış olduğuna dairdir. Tespit varakası okunsun.</span></p>
				<p class="duzyazison-1"><span class="char-style-override-9">(Tespit varakası okundu)</span></p>
				<p class="duzyazison-1"><span class="char-style-override-9">BAŞKAN- Bu tespit varakasına karşı bir diyecek var mı?</span></p>
				<p class="duzyazison-1"><span class="char-style-override-9">SANIK AHMET SALİH KORUR- 270 bin dolar mutlaka mevcuttur. Bendenizden şifreyi alan Türkeş idi. Beni, Harp Okulu’ndaki Kumandanlık Odası’na çağırdı. Kasayı açmak için anahtar istedi. Ben ‘Anahtar yok!’ dedim. Şifreyi yazdırdım, gitti. Bunlar varakada belirtildiği gibi 1 Haziran değil 27 Mayıs veya 29 Mayıs günüydü. Bu 270 bin dolar mutlaka mevcuttur.</span></p>
				<p class="duzyazison-1"><span class="char-style-override-9">BAŞKAN- O sizin mücerret sözünüz...</span></p>
				<p class="duzyazison-1"><span class="char-style-override-9">SANIK AHMET SALİH KORUR- Arada fasıla vardır. Çünkü geçen gün okunan zabıtta deniyordu ki, o da ertesi günü Başvekâlet Müsteşarlığı’nı deruhte eden Türkeş Alpaslan tarafından işgal edilmiş olunduğundan evraklar torbalara konmuş ve başka tarafa nakledilmiştir.</span></p>
				<p class="duzyazison-1"><span class="char-style-override-9">BAŞKAN- Türkeş’in sizden şifre aldığını ve tek başına açtırdığını gören var mı?</span></p>
				<p class="duzyazison-1"><span class="char-style-override-9">SANIK AHMET SALİH KORUR- Bilmem ki! Bendeniz o sırada Harbiye’de tutuklu vaziyette idim. Beni 27 Mayıs günü tuttular.</span></p>
				<p class="duzyazison-1"><span class="char-style-override-9">BAŞKAN- Peki okumaya devam edin.”</span></p>
				<p class="duzyazison-1"><span class="char-style-override-9">Halk arasında Yassıada Mahkemeleri olarak bilinen Yüksek Adalet Divanı Başkanı Salim Başol, Adnan Menderes’e alındığı iddia edilen bir cımbız olayını tam 8 duruşma boyunca her fırsatta dile getirdiği gözlemlenirken, söz konusu kayıp 270 bin dolar ile ilgili sanık Müsteşar’ın ifadesindeki iddiayı görmezden gelmesi, aynı davada beraat eden Müsteşar Ahmet Salih Korur’un da diğer duruşmalarda bir daha Alpaslan Türkeş’in adını zikretmemesi dikkat çekiyor. Örtülü ödenek davasında bilirkişilik görevini üstlenen Cafer Tayyar Sadıklar, raporunda Menderes ve kabinesini suçlu ilan etmiş ve bir süre sonra Merkez Bankası Başkanlığı’na getirilmiştir. 2001 yılında Londra’da bir bankada Alparslan Türkeş hesabına yüklü miktarda para bulunduğu ortaya çıkar.</span></p>
				<p class="duzyazison-1"><span class="char-style-override-9">Ve Yassıada Mahkemesi’nin örtülü ödenek davası 2 Şubat 1961 tarihinde yapılan 13. oturumunda alınan karar gereği “Anayasayı ihlal” davası ile birleştirildi. Aynı davadan Ahmet Salih Korur beraat etti...</span></p>
				<p class="duzyazison-1"><span class="char-style-override-9">Bu yıllar, ABD çıkarları açısından bölgede kritik gelişmelerin yaşandığı yıllardır. Ulusalcı Nasır’ın çıkışları, iç savaş sonrası solcu Müslümanların etkin olduğu Mısır, giderek güçlenen Filistin Kurtuluş Örgütü, BAAS Hareketi, bastırılması güçlükle gerçekleşen Musaddık’ın petrol millileştirmeleri, ABD’nin petrol çıkarlarını ve Soğuk Savaş’ın Sovyetleri kuşatma cephesini tehdit ediyordu. Bu bölgedeki ulusalcı hareketler komünistlikle suçlanıyor ve böylece halklarından izole ediliyordu. Bu, CIA için vazgeçilmez bir propaganda yöntemiydi. Çünkü ulusalcı iktidarlar, petrollerini millileştirecek ve dolayısıyla ABD’nin can damarları kesilecekti. Böylesi bir rüzgârın estiği dönemde Türkiye, ABD için bir can simidiydi adeta. Türkiye Cumhuriyeti, CIA’nin dünyadaki en büyük istasyonuydu.</span></p>
				<p class="duzyazison-1"><span class="char-style-override-9">Türkiye’nin yanı sıra, Yunanistan, İran ve Pakistan’ın da içinde olduğu bir çember, Sovyetlere karşı yapılacak her türlü propaganda, casusluk, sabotaj faaliyetinin üslerini oluşturmuşlardı. Bu faaliyetlerde, ülke istihbarat örgütlerinin yanında Nazi döneminin kadrolarından da yararlanılıyordu. Bu dönemde CIA’ye iki isim çok büyük hizmet yapıyordu: Bunlardan biri Türkistan doğumlu olan Ruzi Nazar’dır.</span></p>
				<p class="duzyazison-1"><span class="char-style-override-9">Nazar, Sovyet ordusunda görev yaparken Nazilerin safına geçmiş, Müslüman SS kıtalarında çalışmıştır. 2. Dünya Savaşı sonrasında Nazi istihbaratçısı General Gehlen ile birlikte ABD’ye götürülmüş ve CIA’nin en güvenilir ajanı haline getirilmiştir. CIA’nin anti-Sovyet güvenlik kuşağı siyaseti gereği Türkiye’de kurulan örgütte çalışmaya gönderilmiştir. Jussmatt adlı Amerikan askeri kuruluşunda çalışıyor gözüken Nazar, Türkiye’deki “milliyetçi kadrolarla” oldukça iyi ilişkiler geliştirir. ABD, Türkiye’nin Turan ilgisini 1950’li yılların Soğuk Savaş ortamında canlı tutmayı başarır. Nazar gibi CIA görevlileri, bu ilginin canlı tutulmasında üzerlerine düşeni yaparlar. Alpaslan Türkeş’in yakın dostu olan Ruzi Nazar, bir ara Türkeş’in kızını PAN-AM şirketine yerleştirmiştir. O dönemlerde PAN-AM da ITT gibi CIA ajanlarının üslendiği bir şirkettir. 12 Mart 1971’den sonra Türkiye’den ayrılan Nazar, Almanya’nın Bonn şehrinde ikamet etmeye başlar.</span></p>
				<p class="duzyazison-1"><span class="char-style-override-9">CIA’nin en güvenilir ikinci ismi ise Murat Bayrak’tır. Yugoslavya’nın Almanlar tarafından işgali ile Bayrak’ın yıldıza parlar. Nazi işgal kuvvetlerine işbirlikçilik yapan Bayrak, Makedonya’da Müslüman SS birliklerini kurarak bu silahlı örgütün başına geçer. Murat Bayrak’ın kışkırttığı ve bin bir vaatle kandırdığı Müslümanlar, savaş sonrasında kurulan komünist mahkemelerde yargılanırlar. Ancak ilginçtir, bu mahkemelerde Müslüman SS’lerden çok suçsuz olan Müslümanlar kurşuna dizilir. Bayrak, savaşın sonuna doğru Gestapo’nun Odessa’sı yardımı ile Türkiye’ye kaçtığı için bu mahkemelerden sıyırır. Menderes döneminde bir Alman ortak ile birlikte tül fabrikası kuran Bayrak, tül perde ithalatını durdurur ve piyasada tekel olur. Bayrak’ı, 1973-77 arası Adalet Partisi (AP) saflarında görüyoruz. 1977-80 arasında ise (bu dönemde silahlı terör zirveye çıkar ve günde ortalama 25 insanımız hayatını kaybeder) MHP’ye geçer. SS kıtalarının Makedonya’daki komutanı, CIA çalışanı ve MHP Genel Merkez Yönetim Kurulu Üyesi Murat Bayrak, ne hikmetse 12 Eylül sonrası tutuklanmadı. Oysa 12 Eylül’den önce MHP’de çaycılık yapanlar bile tutuklanıp büyük işkencelerden geçtiler.</span></p>
				<p class="duzyazison-1"><span class="char-style-override-9">12 Eylül’den sonra Türkiye’deki muhalif gruplar Almanya’da üs kurar. Bu isimlerden biri de Cemalettin Kaplan’dır. Kaplan, Almanya’ya gider gitmez popülaritesi zamandan daha hızlı bir şekilde büyür. Kaplan’ın büyümekte olduğu sırada Murat Bayrak’ı onun çok yakınında görüyoruz.</span></p>
				<p class="arabaslik" id="toc_marker-4-43">BİR CIA, BİR TÜRK AJANI ANLATIYOR</p>
				<p class="duzyazison-1"><span class="char-style-override-9">Adı Philippe Agee... Kendi isteği ile CIA’den emekli olmuş bir ajan. ‘Inside Company’ adlı kitabı sayesinde dünyanın en büyük gizli servislerinden biri olan CIA’nin “bitirdiği” nice gizli işi ortaya çıkaran adam... O gün bugündür, ülkeden ülkeye geçip, sürekli saklanmak zorunda kalmış birisi. Ülkesi ABD, 1979’da kendisini vatandaşlıktan atmış, pasaportunu iptal etmiş. Üstüne üstlük beş NATO ülkesinden sınır dışı edilmesini sağlamış.</span></p>
				<p class="duzyazison-1"><span class="char-style-override-9">Bugün Agee’nin elinde iki ülkenin pasaportu var: Grenada ve Nikaragua. Şu günlerde ise İspanya’da. Çünkü bale öğretmeni olan eşinin son görev yeri bu ülke. Agee çiftinin iki de çocuğu var. Yani maaile kaçıyorlar. Huylu huyundan vazgeçmemiş. Agee de CIA’ye karşı yürüttüğü kavgaya yeni bir halka ekledi.</span></p>
				<p class="duzyazison-1"><span class="char-style-override-9">1980’li yıllarda Türkçeye çevrilen ve ‘Firar’ adını verdiği kitabı, özellikle Batı dünyasında şok etkisi meydana getirdi... CIA’nin bu ünlü ajanıyla o yıllarda yapılmış bir röportajında Türkiye, bölgemiz ve Bush ailesi için şunları söylüyordu:</span></p>
				<p class="duzyazison-1"><span class="char-style-override-9">“- </span><span class="char-style-override-13">Örgütte uzun süre çalışmış biri olarak, CIA’nin Türkiye’deki faaliyetleri hakkında neler söyleyebilirsiniz?</span></p>
				<p class="duzyazison-1"><span class="char-style-override-9">CIA, uzun yıllardan beri Türk Milli İstihbarat Teşkilatı ile çok yoğun bir işbirliği içindedir. Bu örgütün eğitimi, ilerlemesi ve donatılmasını CIA sağlar. CIA’nin Türkiye’deki görevi, Doğu Bloğu ülkelerinin misyon ve operasyonlarını kontrol etmek, bu ülkenin NATO ile bağlarını güçlendirmek ve Amerika’nın kapitalist hegemonyasının devamını sağlamaktır. Tabii bu arada her yerde olduğu gibi, komünizm ve aşırı sol hareketi kontrol ederek ABD çıkarları için tehlikeli hale gelmelerini önlemektir.</span></p>
				<p class="duzyazison-1"><span class="char-style-override-9">- </span><span class="char-style-override-13">CIA bütün bu işleri Türkiye’de sizce kimler aracılığıyla yürütüyor?</span></p>
				<p class="duzyazison-1"><span class="char-style-override-9">Ajanların bir kısmının diplomatik görünüm altında Büyükelçilikte idari görevlere yerleştirilmiş olmaları gerekir. Bunların sayısı dört-beş olabilir. Buna konsolosluklara yerleştirilen kültür, ticaret vb ataşelerini de ekleyebilirsiniz.</span></p>
				<p class="duzyazison-1"><span class="char-style-override-9">Bundan başka ülkeye, işadamı, teknisyen hatta öğrenci olarak gelenler de CIA’nin kadrosunu oluştururlar.</span></p>
				<p class="duzyazison-1"><span class="char-style-override-9">- </span><span class="char-style-override-13">Bize bazı isimler verebilir misiniz?</span></p>
				<p class="duzyazison-1"><span class="char-style-override-9">Şu anda örgütte kim, nerede bilemiyorum. Yalnız bana, ABD Büyükelçiliği’nde çalışanların isimlerini verirseniz veya elçilik telefon rehberini bulursanız içlerindeki tüm CIA ajanlarını tespit edebilirim size.</span></p>
				<p class="duzyazison-1"><span class="char-style-override-9">- </span><span class="char-style-override-13">CIA ile ilgili ilk açıklamalarınızdan bu yana çok yıllar geçti. Geriye dönüp baktığınızda nasıl bir değerlendirme yapıyorsunuz? Örneğin, amacınız neydi ve bu amacınıza ulaşabildiniz mi?</span></p>
				<p class="duzyazison-1"><span class="char-style-override-9">Yazdığım kitap yüzünden Amerikan hükümeti tarafından tenkit edildim, rahatsız edildim, takip edildim, sürekli kaçmak zorunda kaldım. Ama yaptıklarımdan pişman değilim. Bütün mücadelem insanlığın iyiliği için olmuştur.</span></p>
				<p class="duzyazison-1"><span class="char-style-override-9">Yazdıklarım sayesinde CIA’nin iki bin gizli ajanının maskesi düştü ve örgüt en azından bir süre dünyaya verdiği zararın dozunu düşürmek zorunda kaldı. Özellikle Latin Amerika ve Yunanistan hakkında verdiğim bilgiler sayesinde buradaki CIA istasyonlarındaki herkes tespit edilmiş oldu.</span></p>
				<p class="duzyazison-1"><span class="char-style-override-9">- </span><span class="char-style-override-13">Öte yandan, ünlü CIA ajanı Welch’in Yunanistan’da öldürülmesinden sizi sorumlu tuttular</span><span class="char-style-override-9">.</span></p>
				<p class="duzyazison-1"><span class="char-style-override-9">Bu tamamıyla yanlış. Bir kere Welch benim açıklamalarımın ardından Yunanistan’a gitmeye karar verdi. Yunan komünistleri ve aşırı solu, açıklamalarım sayesinde, yedi yıl kendilerini ezen cuntanın askeri darbesinin ardında CIA’nin olduğunu öğrenmişti. Ardından ilk tespit ettikleri CIA ajanını ortadan kaldırdılar. Bu da Welch’ti.</span></p>
				<p class="duzyazison-1"><span class="char-style-override-13">- Herkes ABD’nin sizi yargılayacağını düşünüyordu ama bu olmadı. Neden?</span></p>
				<p class="duzyazison-1"><span class="char-style-override-9">CIA’den istifa edip ilk kitabımı yazdıktan sonra, Colby’nin ardından CIA Başkanlığına getirilen George Bush, benimle çok uğraştı. Arzusu, tutuklanıp yargılanmamdı. Ama Adalet Bakanlığı uzmanları yargılanmam durumunda, CIA’nin birçok gizli operasyonunun ortaya çıkacağını ve ABD’nin dünya önünde rezil olacağını hatırlatınca, Bush peşimi bıraktı.</span></p>
				<p class="duzyazison-1"><span class="char-style-override-13">- Sizin ilk açıklamalarınızdan bu yana CIA değişti mi?</span></p>
				<p class="duzyazison-1"><span class="char-style-override-9">Evet, yaptığım açıklamaların ardından Amerikan Hükümeti ve Kongresi’nden alman karar üzerine, CIA’nin gizli örtülü operasyonları sırasında işlenen cinayetler son buldu. CIA, doğrudan siyasi bir cinayet işleyememektedir.</span></p>
				<p class="duzyazison-1"><span class="char-style-override-9">Ancak Ronald Reagan Başkan olduktan sonra, CIA yeniden güçlendi. Bugüne bakıldığında, CIA hâlâ özgür dünyanın en büyük düşmanıdır. Demokratik ülkelerdeki politik cinayetlerin, işkencelerin ve faşist terörün sorumlusudur.</span></p>
				<p class="duzyazison-1"><span class="char-style-override-13">- O zaman sizce çözüm nedir?</span></p>
				<p class="duzyazison-1"><span class="char-style-override-9">Ben yıllardır kendi ülkemden uzakta, saklanarak yaşıyorum. 1983’teki çağrımı tekrarlamak istiyorum: Tüm demokratik insanlar bir araya gelerek CIA’yle mücadele etmelidirler. CIA ajanlarına da sesleniyorum: CIA’den herkes istifa edebilir. Bunun sonunda ölüm yok. Başta benim gibi biraz sıkıntı çekilir ama sonuç olarak insanlara zarar vermek yerine onlara yardım etmiş olursunuz...”</span></p>
				<p class="duzyazison-1"><span class="char-style-override-9">MİT eski daire başkanlarından Mahir Kaynak da CIA ile ilişkiler konusunda bir röportajda şunları dile getiriyordu:</span></p>
				<p class="duzyazison-1"><span class="char-style-override-9">“1977’de servisin içindeyken bir gün benden daha ‘formel’ bir adamla konuşuyorduk. Hamza Görgüç, müsteşardı. ‘Bu, terör ne oluyor?’ diye sordu. Demirel Başbakan’dı. Dedim ki: ‘Terör zabıta olayı değildir. Tersine siyasi bir olaydır. Çözümü de siyasaldır. Şu anda ABD ve Avrupa, Türkiye’deki iktidarı beğenmemektedir ve devireceklerdir. Terörün kaynağında da bu vardır ve terörü tırmandıracaklardır. Bunun bir sebebi de Türk-Sovyet ilişkileridir. Örneğin, ABD İhsan Sabri Çağlayangil’siz hükümet ister. Çağlayangil’in 1965’ten başlayarak Türk-Sovyet ilişkilerini geliştiren insan olduğuna inanır, istemez Çağlayangil’i. İkincisi, Türk ekonomisindeki ‘bağımsızlığa’ gidiştir. Bu sebeplerle Türkiye’de iktidarı devireceklerdir.’</span></p>
				<p class="duzyazison-1"><span class="char-style-override-9">Kendime göre çözüm yollarını önerdim. Dedim ki: ‘Batı içerisindeki çelişkileri tespit etmek ve birbiriyle iktisadi rekabeti olan kesimlere ayrı muameleler yapmak lazım!’</span></p>
				<p class="duzyazison-1"><span class="char-style-override-9">Teklifim de şuydu: ‘Amerika’nın, içerideki ellerine sert davranın, dışarıda müzakereci olun. Batı’nın içerideki kanatlarına dokunmayın, dışarıda sert davranın. Böylece aralarında bir menfaat farklılaşması olur ve bütün Batı’nın üzerinize gelmesini önlersiniz.’</span></p>
				<p class="duzyazison-1"><span class="char-style-override-9">- MİT’te rapor halinde geldi mi bu söyledikleriniz?</span></p>
				<p class="duzyazison-1"><span class="char-style-override-9">Sonra bu raporla uğraşan, duyan çok oldu. Benden de aldılar. Müsteşar gıyabında raporun çok lehinde konuştu.</span></p>
				<p class="duzyazison-1"><span class="char-style-override-13">- Nerede?</span></p>
				<p class="duzyazison-1"><span class="char-style-override-9">Teşkilâtın içinde ve iki gün sonra beni iyice kızağa aldılar. Demirel’e de bir yazı yazıldı hemen, ‘Mahir Kaynak uzaklaştırıldı’ diye.</span></p>
				<p class="duzyazison-1"><span class="char-style-override-13">- Demirel uzaklaştırdı mı sizi?</span></p>
				<p class="duzyazison-1"><span class="char-style-override-9">Yazıya cevap vermedi. Bir şey yapmadı. Rapor üzerinde de hiçbir şey yapmadı.”</span></p>
				<p class="duzyazison-1"><span class="char-style-override-13">- CIA’den kimi örgütlere silah, para yardımı gelir mi?</span></p>
				<p class="duzyazison-1"><span class="char-style-override-9">Yapılır yardım. Para, silah... Ancak bunu Türkiye içerisinde tespit etmek son derece zor. Çünkü CIA, bu operasyonları birkaç kademe kullanarak yapar. İster solcu veya sağcı örgütler, CIA’ye çalıştığını bilmez.</span></p>
				<p class="duzyazison-1"><span class="char-style-override-9">Fransa’dan başlar zincir, sonra Almanya’ya başka kademelere atlar. Türkiye’ye uzandığında, gerçek kaynak ortadan yok olmuştur; kaynak tespit edilemez. Bu, ancak istihbarat metotları ile bulunur. Bulunması için de ilk önce bu fikrin serviste kabul edilmesi lazımdır.</span></p>
				<p class="duzyazison-1"><span class="char-style-override-9">Böyle bir çalışma serviste hiç yapılmadı. Yapılmadığı içindir ki bilemiyoruz. ‘Mademki Amerika bizim dostumuz, biz onun dostuyuz, araştırmaya bile gerek yok!’ Anlayış bu! Bunları söyleyince servisin yüksek kademeleri küplere biniyordu.</span></p>
				<p class="duzyazison-1"><span class="char-style-override-13">- 1977’de verdiğiniz bu darbe olasılığına işaret eden rapor ne oldu?</span></p>
				<p class="duzyazison-1"><span class="char-style-override-9">Herhalde bir yerlerde duruyordur.</span></p>
				<p class="duzyazison-1"><span class="char-style-override-13">- Yok etmiş olabilirler mi?</span></p>
				<p class="duzyazison-1"><span class="char-style-override-9">Ben ayrılıncaya kadar duruyordu. Ama alıp yanımda getirmedim. Süleyman Bey’in bir tavrı var: MİT’in başına bir adam getiriyor, onunla muhatap oluyor. Çok koyu bir hiyerarşi üslubu vardır. Mesela ben, bir by-pass girişiminde bulundum, o da başarısızlığa uğradı.</span></p>
				<p class="duzyazison-1"><span class="char-style-override-13">- MİT’te Ekonomik Daire Başkanı iken mi yaptınız bu girişimi?</span></p>
				<p class="duzyazison-1"><span class="char-style-override-9">Evet. Gittim Başbakanlığa ve teşkilâta ‘sızma’ var dedim. Son derece ciddi bir iddia.</span></p>
				<p class="duzyazison-1"><span class="char-style-override-13">- Yani köstebek var, dediniz?</span></p>
				<p class="duzyazison-1"><span class="char-style-override-9">Evet, apaçık söyledim. ‘Sizin aleyhinizde çalışıyorlar!’ dedim.</span></p>
				<p class="duzyazison-1"><span class="char-style-override-13">- Yabancı CIA sızması mı?</span></p>
				<p class="duzyazison-1"><span class="char-style-override-9">Yabancı bir sızma! İki tepki doğması gerekirdi: Ya sızmayı soracaklardı ya da beni müfteri olarak bertaraf edeceklerdi. İkisi de olmadı. Sızanın adını bile sormadılar.</span></p>
				<p class="duzyazison-1"><span class="char-style-override-13">- Sızma yüksek düzeyde miydi?</span></p>
				<p class="duzyazison-1"><span class="char-style-override-9">Evet. Yüksek düzeydeydi.</span></p>
				<p class="duzyazison-1"><span class="char-style-override-13">- Sızma nasıl oluyor, zaten MİT, Amerikalılarla sürekli ilişkide, işbirliği içinde?</span></p>
				<p class="duzyazison-1"><span class="char-style-override-9">Şu vardı: MİT’teki değerlendirmeler devamlı surette hükümeti yanıltma istikametindeydi.”</span></p>
				<p class="arabaslik" id="toc_marker-4-44">İSTİHBARATIN SERMAYE KOLU</p>
				<p class="duzyazison-1"><span class="char-style-override-9">Çalışmamızın başında da belirttiğimiz gibi istihbaratçılık, oluşan sermaye birikiminin dışa açılması, yayılması ve emperyal güç olma kaygısından profesyonel meslek haline gelmiştir. İlk profesyonel istihbaratçılık her ne kadar İngiltere Kraliçesi 2. Elizabeth’in döneminde kurulduğu iddia edilse de kanımızca bu iddia yanlıştır. Kilisenin sermaye birikimine kavuşması ve ticaret yollarıyla Uzakdoğu’dan Ortadoğu’dan gelen mallar ve bunların Avrupa pazarında oluşturdukları sermaye hareketlenmeleri istihbaratçılığı profesyonel meslek haline getirmiştir. Bu anlamda ilk profesyonel istihbaratçılar, kilisenin görünürde misyonerlik amacıyla görevlendirdiği keşişler ve Tapmak Şövalyeleri’dir. Şövalyeler, yüzyıllar boyu kilisenin ve Avrupa kompradorlarının çıkarlarını korumak üzere örgütlenmişlerdir. İslam dünyasında, özellikle Hasan Sabbah’ı satın alarak Selçukluları yıpratmaları, profesyonel anlamda bir istihbaratçılık başarısıdır.</span></p>
				<p class="duzyazison-1"><span class="char-style-override-9">20. Yüzyıl’ın ortalarında sermaye, yeniden dışa açılım ve emperyal güç olma hedefine kilitlenerek 2. Dünya Savaşı ve Soğuk Savaş’ı hazırlamıştır. Soğuk Savaş, cephe savaşı olmadığı için düzenli birlikler yerine, mevzi ama çok önemli küçücük, bazen iki, üç kişilik grupları hedef almıştır. Bazen de bulundukları ülkenin belirli bir kesimini manipüle ederek yayılmacılığını sürdürmüştür. İşte bu yayılmacılığın en önemli örneklerinden biri de 1950’li yıllardaki tröstlerin kurdukları uluslar arası komplocu organizasyon ya da kurumlardır. Ülkemizdeki bu kuruluşların en önemlisi Türkiye Sınaî Kalkınma Bankası(TSKB)’dır. TSKB Türkiye’de sermayedar sınıfın birikim tabanını genişletmek, kapitalist enternasyonale işlerlik kazandırmak ve ekonomik gücü burjuvazinin iktidarını güçlendirmede kullanmak üzere kurulmuştur.</span></p>
				<p class="duzyazison-1"><span class="char-style-override-9">Bu bankanın kurucuları, yabancı ve onların yerli işbirlikçileridir. Avrupa Kalkınma Bankası, Uluslararası İmar ve Kalkınma Bankası (IBRD), International Finance Corporation ve Amerikan Kalkınma Örgütü (Agency For International Development - AID) bankanın kurucularıdır. AID, eski CIA ajanı Philip Agee tarafından “geri kalmış ülkelerde CIA için paravan görevi yapan bir örgüt” olarak tanımlanmaktadır. Talat Turhan ise ‘Kontrgerilla Cumhuriyeti’ isimli kitabında, “AID’i bilgi birikiminden nasıl yararlanıldığını araştırmak önemlidir. Kontrgerilla örgütünün işadamları arasına uzanan kollarını saptayabilmek için, Sınaî Kalkınma Bankası teşviki ile palazlanmış sermaye grupları üzerinde bir araştırma yapılmalıdır!” der.</span></p>
				<p class="duzyazison-1"><span class="char-style-override-9">Philip Agee, ‘CIA Günlüğü’ adlı kitabında AID’in “CIA merkezleri kanalıyla yürüttüğü çalışmalardan” söz eder. İşadamlarından oluşan kurulların AID tarafından organize edildiği; AFL-CIO ve AFLD türünden CIA’ye bağlı sendikal örgütlerin AID tarafından finanse edildiği bu kitapta belirtilmektedir. Ayrıca, AID’in Kamu Güvenlik Dairesi adlı bir birimi olduğu ve bu birimin Latin Amerika, Asya, Uzakdoğu’dan polis şeflerine burs imkânı sağladığını örnekleriyle kitabında yazıyor. Agee’nin kitabında yer alan bir örneği sizinle paylaşıyoruz:</span></p>
				<p class="duzyazison-1"><span class="char-style-override-9">“Polis içindeki iki ajanımız yeni görevlere atandılar. Polis Haber alma Servisi Şefi Pacifico de Los Reyes Quantico, Virginia’da açılan FBI kursuna katılmak için dün gitti. AID Kamu Güvenlik Dairesi kanalıyla bu bursu ona biz sağlamıştık.”</span></p>
				<p class="duzyazison-1"><span class="char-style-override-9">AID, TSKB’nin kuruluşuna katkısı yanında 1967 yılma kadar 22,5 milyon dolar fonu Türkiye’ye aktarır. Doğan Avcıoğlu, ‘Türkiye’nin Düzeni’ isimli kitabında “Özel yatırımları teşvik için, belli projelerin finansmanını sağlamak amacıyla yıllık bütçelere konan ödeneklerle ve AID ile yapılan antlaşmalarla serbest bırakılanlara karşılık paraların bir kısmıyla çeşitli fonlar kurulduğunu” belirtir. Oluşumuna katkıda bulunduğu bu fonların tutarı 1986 yılı itibarıyla 881,2 milyon gibi önemli bir rakamdır. AID, TSKB’nin yanı sıra Amerikan Dış Ticaret Bankası aracılığıyla da ülkemizdeki faaliyetlerini halen sürdürüyor. TSKB’de, CIA’nin yan kuruluşu AID ile ortak olan diğer şirketler ise şunlardır: Yapı ve Kredi Bankası, İş Bankası, Osmanlı Bankası, Selanik Bankası, Türk Ticaret Bankası, Akbank, Banka Komarçiyale, Banka Di Roma, Holantse Bank Uni, Türkiye İmar Bankası, İstanbul Ticaret Borsası, Mensucat Santral, İstanbul Sanayi Odası. </span></p>
				<p class="duzyazison-1"><span class="char-style-override-9">Diğer yandan, “Devletin sağlayacağı fonları özel sanayiye aktarmak ve esas mukavelesinde açıklandığı üzere, yerli ve yabancı özel sermayenin Türkiye’de özel teşebbüs tarafından kurulacak sanayiye katılmasını teşvik için Sınaî Yatırım ve Kredi Bankası kurulmuştur. Hükümet bu bankaya AID kaynaklarından 14 milyon dolar ayırmıştır…”der Avcıoğlu aynı kitabında.</span></p>
				<p class="duzyazison-1"><span class="char-style-override-9">Talat Turhan’ın kitabında okuruna gösterdiği yol, bizi şuraya götürüyor: TSKB’nin ilk yönetim kurulu üyelerinden biri de Vehbi Koç’tur. Ayşe Buğra da ‘Devlet ve İşadamları’ kitabında şu bilgileri veriyor: </span></p>
				<p class="duzyazison-1"><span class="char-style-override-9">“1950’lerde özel girişimden yana olan iktidar partisi DP, girişimciliği desteklemekte ve Türk Sınaî Kalkınma Bankası’nın kredileri yoluyla birçok işletmenin açılmasına yardımcı olmaktaydı. Sabancı Grubu’nun en önemli firmalarından olan BOSSA tekstil fabrikasının kuruluşu, o dönemde Cumhurbaşkanı Celal Bayar’ın Adana’ya yaptığı bir ziyarete dayanır. .... Türkiye Sınaî Kalkınma Bankası çok önemli bir kredi sağlayarak yatırımın gerçekleşmesini sağlar.” </span></p>
				<p class="duzyazison-1"><span class="char-style-override-9">Sabancı Grubu’nun, Akbank bünyesinde kurduğu özel istihbarat örgütünde MİT kökenli birçok görevliyi istihdam ettiği herkesçe bilinen bir gerçektir, Sakıp Sabancı’nın 1970’li yıllarda MİT’in bazı toplantılarının vazgeçilmez üyesi olduğu hala hafızalarda canlılığını koruyor. Ayşe Buğra, aynı kitabında Eczacıbaşı ailesi ile ilgili olarak da şunları söylüyor:</span></p>
				<p class="duzyazison-1"><span class="char-style-override-9">“Nejat Eczacıbaşı, 1940’larda Almanya’dan döndüğünde en büyük çocuk olarak baba mesleğini sürdürmesi beklenmekteydi,” ancak o sanayiciliği seçti. “Eczacıbaşı’nın iş hayatındaki dönüm noktası 1950 yılında Türkiye Sınaî Kalkınma Bankası’nın kurulmasını takip eden günlere rastlıyor.” 1960 ve 1970’lerin oldukça etkili anti-komünist odaklarından Ekonomik ve Sosyal Etütler Konferans Heyeti’nin kurucusu Eczacıbaşı Holding, bir yandan da 9 Mart darbesini yapmayı planlayan Yön Hareketi’nin dergisinin her sayısını (destek olmak amacıyla) 500 adet satın almaktadır.</span></p>
				<p class="duzyazison-1"><span class="char-style-override-9">Masonik ilişkileri merkez alan TSKB, 12 Mart’ın Genelkurmay Başkanı’nı emekli olur olmaz Yönetim Kurulu üyesi yapar. </span></p>
				<p class="duzyazison-1"><span class="char-style-override-9">AID’in etkinlikleri, sermaye gruplarının sendikalarına da kapsıyor. AAFLI (Asya-Amerika Hür Çalışma Enstitüsü) bu örgütün bir kolu olarak faaliyetlerini yürütmekte, sendikaları finansal olarak desteklemenin yanı sıra, sendika yöneticileri için ABD’de özel eğitim bursları ayarlayan ilginç bir organizasyondur.</span></p>
				<p class="duzyazison-1"><span class="char-style-override-9">1989 yılında ABD Büyükelçisi Morton Abramowitz ile TOBB Başkanı Ali Coşkun arasında imzalanan protokolle AID’in, Türkiye’nin önde gelen özel sektör örgütleri ile işbirliği yapacağı açıklanmıştır. İmza töreninde Coşkun, “Bu uzman kuruluşun bilgi birikiminden yararlanacağız!” sözlerini sarf edecekti. (Ali Coşkun ismi oldukça ilginçtir. Muhafazakâr kimliğine rağmen TOBB Başkanı olmuştur. Türkçü organizasyonlarda bulunmuş, ANAP ve Refah Partisi’nde siyaset yapmıştır. RP’de siyasi sorumluluk makamında olmasına rağmen açılan kayıp trilyon davasında parti genel başkan yardımcılarının tümü cezalandırılırken, onun adı iddianamede bile geçmemiştir. Adalet ve Kalkınma Partisi’nde ise Recep Tayip Erdoğan’ın kabinesinde Sanayi Bakanı koltuğunda oturmaktadır.</span></p>
				<p class="arabaslik" id="toc_marker-4-45">İNÖNÜ’YE KARŞI DARBE</p>
				<p class="duzyazison-1"><span class="char-style-override-9">2. Dünya Savaşı sonrasında dünyanın Sovyetlerle ABD arasında paylaşılması ile ClA’nin Türkiye’de kök salması eş zamanlıdır. Türkiye, bu paylaşımda herhangi bir kutupta yer almamış kendi ulusal çıkarlarını kendisinin geliştirdiği bağımsız paktlarla korumaya çalışır. Ancak Türkiye’nin bu tutumu oturtulmak istenen Yeni Dünya Düzeni ile çakışır hale gelir. ABD ile gelişen bütün yakınlıklara rağmen, CHP Türkiye’si kurulan iki kutuplu dünyada yerini almak istemez. Çünkü hem ulusal çıkar hem de partinin çıkarlarına aykırıdır. Yeni dünya sisteminde yer alması halinde partinin ülke üzerindeki egemenliği gidecek, yerine İsmet Paşa’nın tabiri ile “Kıçı yamalı Hassolar Hüsolar bu ülkenin yönetimine gelecek!”tir.</span></p>
				<p class="duzyazison-1"><span class="char-style-override-9">Türkiye-ABD ilişkilerinin kilitlendiği bir dönemde orduda İsmet İnönü’ye karşı darbe hazırlığı yapılır. Savaşa girmemesine rağmen, ülkedeki yoksulluk gün geçtikçe artarken, CHP’nin yolsuzluk, iltimas ve hırsızlıkları gazetelerde tefrika gibi yayınlanmaya başlanır. Oysa yolsuzluklar o gün başlamamıştır. Sanki birileri düğmeye basmış, bütün gazeteler CHP’nin yolsuzluklarını yazmak için birbirine yarışır hale gelmiştir.</span></p>
				<p class="duzyazison-1"><span class="char-style-override-9">1946 seçimlerinde yaşanan rezaletler, ordu içerisindeki genç subayların harekete geçmesine sebep olacaktır. Bir grup subay, Kara Kuvvetleri Karargâhı’nda görevli bulunan Kurmay Binbaşı Şefik Erensü’nün evinde bir araya gelir. Seçim rezaleti tartışılır ve ne yapılması gerektiği sorusu ortaya atılır. Toplantıya katılan Kurmay Albay Şeref Konuralp, Kurmay Albay Seyfi Kurtbek, Kurmay Yarbay Necip San, Kurmay Binbaşı Şefik Erensü, Kurmay Binbaşı Cemal Yıldırım, Kurmay Binbaşı, Pertev Gökçe, Kurmay Binbaşı Kenan Esengin, Kurmay Binbaşı Mehmet Ali Aytaç, Kurmay Yarbay Celal Erikan ve Kurmay Binbaşı Hakkı Atıl’ın vardığı ortak sonuç “Gerçek demokrasiye inananlar olarak bu rezaletin ikinci kere tekerrür etmesine izin verilmeyecek!” şeklindedir. Alman karar gereği, derhal İstanbul’da örgütleneme yapılacak ve kuvvet komutanlıklarında kilit mevkilere kendileri ile aynı paralelde düşünen subaylar yerleştirilecektir.</span></p>
				<p class="duzyazison-1"><span class="char-style-override-9">Derhal Celal Yıldırım’ı İstanbul’a tayin ettiren bu grup orada da örgütlenir. İstanbul Yıldız’da kurulan grubun lideri Kurmay Albay Cavit Çevik’tir. Cuntanın üyeleri ise şu isimlerden oluşmaktadır:</span></p>
				<p class="duzyazison-1"><span class="char-style-override-9">Kurmay Albay Kâmil Akman, Kurmay Binbaşı Naci Aşkım, Kurmay Yarbay Memduh Tağmaç (bu isim yıllar sonra Türkiye’nin en çok konuşulan generali olacaktır), Kurmay Yarbay Tevfik Doğantay, Kurmay Binbaşı Nazım Akın, Kurmay Binbaşı Fuat Pulak, Kurmay Yarbay Ethem Baransü, Hava Kurmay Binbaşı Nevzat Gökeri, Hava Kurmay Binbaşı Zeki Zarakol, Kurmay Yarbay Kâmil Gürtan, Faruk Ateşdağlı ve Ahmet Ateşdağlı.</span></p>
				<p class="duzyazison-1"><span class="char-style-override-9">İstanbul’daki cunta hızla büyüyordu. Cunta, Harp Akademileri’nde örgütlenmeye hız verdi. Önce akademinin Kurmay Başkanı Albay Kadri Erkmen, sonra da genç yaşta General olan Cevdet Sunay katılacaktı. Bu cunta, toplantılarını MAH’ın Parmakkapı’daki lokalinde yapıyordu. Ve Aralarında MAH’tan da personel bulunuyordu. Buradaki toplantıda Kurmay Albay Cavit Çevik’i cuntanın lideri seçtiler. Bütün hazırlıkları 1950 Seçimleri üzerine yapılmıştı. Ama cuntanın içindeki çoğunluk, “CHP’nin 1946’da oynadığı rezil oyunu tekrarlayacağına” inanıyordu. Seçimleri beklemeye gerek yoktu; ihtilal yapmak en doğrusuydu. Derhal ordu içerisinde oldukça sevilen Korgeneral Fahri Belen’e müracaat ederek ihtilalı anlatacaklardı. Belen Paşa buna itiraz ediyordu. O, “Seçimi bekleyin, eğer aynı kirli oyun oynanırsa müdahale ederiz!” dedi.</span></p>
				<p class="duzyazison-1"><span class="char-style-override-9">Genç subayları gönderdikten sonra Belen’in ilk işi Demokrat Parti lideri Celal Bayar ile gizli bir görüşme yapmaktı. Belen Paşa, “Seçimlere hile karıştırılması halinde ordunun CHP’ye müdahale edeceğini” söylüyordu. Bu durum Bayar’ı oldukça mutlu etti.</span></p>
				<p class="duzyazison-1"><span class="char-style-override-9">15 Mayıs sabahı, cuntacı subayların darbe istekleri kursaklarında kaldı. Çünkü DP seçimi kazanmış ve CHP de bunu olgunlukla karşılamıştı. Diğer taraftan dört general de İsmet İnönü’yü ziyaret etmiş, “ordunun emirlerinde olduğunu, müdahale için Paşa’nın talimatın beklediğini” söylemişlerdi. İsmet Paşa, karşı cuntadan da haberdardı. Kurt politikacı, ülkesinde oynanan oyunu fark etmiş ve generallere “demokratik teamüllere uymalarını” emretmişti.</span></p>
				<p class="arabaslik" id="toc_marker-4-46">MENDERES’E KARŞI DARBE HAZIRLIĞI</p>
				<p class="duzyazison-1"><span class="char-style-override-9">İnsanlar, bazen büyük kızgınlıkla söylediği sözler, yalnızca kendi hayatlarının değil, ülkelerinin hatta dünyanın akışının değişmesine sebep olacağını düşünüyorlar mı hiç? Elbette birçoğumuz bunu düşünürüz. Ama o öfke anı yok mu? İşte Menderes’in akıbetini değiştiren de böylesi öfkeli bir anda söylediği “Ben istersem orduyu yedek subaylarla bile idare ederim!” sözüydü.</span></p>
				<p class="duzyazison-1"><span class="char-style-override-9">1954 yılının Kasım ayında Tuzla Uçaksavar okulunda Yüzbaşı Dündar Seyhan ve Orhan Kabibay, Menderes’e karşı cunta kuracaklardı. Bu cunta genişleyerek binbaşılar Nuri Hazer, Şükrü İlkin, Necati Ünsalan, Faruk Güventürk ve Nuri Hazer, yüzbaşılar Suphi Gürsoytrak, Orhan Erkanlı, Kemal Güner, Mükerrem Erensü’den çekirdek kadro oluşacak ve daha da büyüyecekti.</span></p>
				<p class="duzyazison-1"><span class="char-style-override-9">Ordudaki bu gelişmeler, MAH’ın kontrolünde meydana geliyordu. Gerçi anlaşılmaz bir şekilde CHP muhalefeti de oldukça şiddetleniyor ve üniversitelere kadar sokağı kışkırtmaya çalışıyordu. Sanki birileri düğmeye basmışçasına Türkiye bir anda hareketlendi. CHP’nin kurmayları, 14 Temmuz 1958’de Bağdat’ta yapılan ihtilala gönderme yaparak, “Zalimleri yıkmak için gereken cesaret bizim ordumuzda ve gençliğimizde de vardır!” sözleri ile basında yer aldılar.</span></p>
				<p class="duzyazison-1"><span class="char-style-override-9">Demokratlar, Seyhan ve Kabibay’ın kurduğu cuntadan yaklaşık üç sene sonra haberdar olacaklardı. 1957’de bu askeri komplo ortaya çıkarıldı. Komplo için, aralarında General Faruk Güventürk ve Albay Cemal Yıldırım’ın bulunduğu dokuz subay bir araya gelmişti. Bunlar, DP Hükümeti’ni devirip, iktidarı İnönü’ye teslim etmeye karar vermişlerdi. Komplo, bir muvaffakiyetsizliğe uğramaktan korkan elebaşıların Yarbay Samet Kuşçu tarafından ihbar edildi. Ancak Kuşçu ihbarı Türk makamlarına değil Amerikalılara yaptı.</span></p>
				<p class="duzyazison-1"><span class="char-style-override-9">CIA’nin İstanbul’daki Bölge Şefi Laerson, İstanbul Emniyet Müdürü Hayrettin Nakipoğlu’nu arayarak, bir Türk yarbayın kendilerine sığındığını, Türk ordusunda hükümete karşı darbe girişimi hazırlığı olduğunu ve kendilerinin gelip bu subayı teslim almalarını ister. Kuşçu’yu 2. Şube Müdürü olan Ergun Gökdeniz’in alması istenir. Ancak, Gökdeniz bu görevi 1. Şube Müdürü Nevzat Ünlüay’a aktarır. Yarbay Kuşçu, Emniyetteki sorgusunda cuntacıların bütün planlarını anlatır.</span></p>
				<p class="duzyazison-1"><span class="char-style-override-9">Menderes Hükümeti, kendi sonunu hazırlayacak bir hata yaptı. Cuntacıları, Askeri Mahkeme’ye sevk etti. Oysa cuntacılık, kangren gibi orduyu sarmıştı. Uzun süren bir davadan sonra, cuntacılar cezalandırılacaklarına, onların cuntalarını hükümete haber eden Yarbay Samet Kuşçu 10 yıl ağır hapse mahkûm oldu. Cunta kurmak ve mevcut Anayasal düzeni bozmak fiilini işleyen diğer sanıklar, delil yokluğundan beraat ettiler.</span></p>
				<p class="arabaslik" id="toc_marker-4-47">BAKANLIK CUNTA MERKEZİ OLUYOR</p>
				<p class="duzyazison-1"><span class="char-style-override-9">Ancak cuntacılar faaliyetlerine ara vermediler. Çalıştıkları Milli Savunma Bakanlığı’nı bu işlerin merkezi haline getirdiler. Buradaki sıfatlarından istifade ederek İstanbul’da bulunan Harp Akademisi’ndeki subayları kendi saflarına çekmek için Ankara ile İstanbul arasında mekik dokuyorlardı. Bu komite, 1957 Ekim ayında yapılan seçimlerden birkaç hafta evvel harekete geçmeyi düşündü fakat üyeleri arasında baş gösteren bazı görüş ayrılıkları yüzünden darbe teşebbüsünü daha uygun bir zamana bırakmaya mecbur oldu. O zamandan beri uygun bir fırsat kollayarak durmadan çevresini genişletti.</span></p>
				<p class="duzyazison-1"><span class="char-style-override-9">Meclis’in gürültülü müzakereleri ve İnönü’nün yaptığı propaganda gezileri, 1958 senesi başlarında, o kadar istikrarsız bir durum ve Demokratlarla Halkçılar arasındaki münasebetlerde öyle bir huzursuzluk havası yarattı ki, bu şartlardan cesaret alarak komite, faaliyetini 1960 yılına kadar kesif bir şekilde geliştirdi.</span></p>
				<p class="duzyazison-1"><span class="char-style-override-9">İstanbul Harp Akademisi’nde, bilhassa Hava Albayı Mucip Ataklı ve 1. Ordu Kumandanı General Fahri Özdilek gibi hükümetin tam itimadına mazhar olmuş bazı yüksek rütbeli subaylar da harekete katılmışlardı. Geriye işin esasının, bizzat Ankara’da hazırlanmasından başka bir şey kalmıyordu. </span></p>
				<p class="duzyazison-1"><span class="char-style-override-9">Gizli komitenin güttüğü gaye ne idi ve buna ulaşmak için ne gibi vasıtalar gerekiyordu?</span></p>
				<p class="duzyazison-1"><span class="char-style-override-9">Hiç şüphesiz önce, DP iktidarını devirmek lazımdır. Fakat ondan sonra ne yapılacaktı? Edinilen bilgilere göre, bu safhada çeşitli görüşlerin mevcut olduğu ortaya çıkmaktadır. Ahmet Yıldız gibi İnönü’ye ve partisine karşı büyük hayranlık duyan bazıları, Demokratları kuvvet yoluyla iktidardan uzaklaştırdıktan sonra iktidarı ona emanet etmeyi teklif ediyorlardı. Alparslan Türkeş tarafından idare edilen diğerleri ise en azından iktidarda dört sene kalmak ve Türkiye’de bu devre içinde bir çeşit milli sosyalizme dayanan bir sosyal adalet sistemini gerçekleştirmek niyetinde idiler.</span></p>
				<p class="duzyazison-1"><span class="char-style-override-9">Nihayet çoğunluk iktidarı ele geçirdikten sonra, seçimi kazanan partiye emanet etmek için mümkün olan en kısa zamanda seçimlere gitmek ve politika sahnesinden çekilmek istiyordu. Bu görüş ayrılıkları 27 Mayıs Darbesi’nden hemen sonra kurulan Milli Birlik Komitesi’nde tesirini gösterecekti.</span></p>
				<p class="arabaslik" id="toc_marker-4-48">27 MAYIS DARBESİ’NİN PLANI</p>
				<p class="duzyazison-1"><span class="char-style-override-9">İktidarı ele geçirme imkânlarına gelince: Komite, kendi içinde kâfi safhalar arz eden başlıca üç esas üzerinde duruyordu. Önce, elemanları ve teçhizatı bakımından başkentin en kuvvetli askeri birliğini teşkil eden Muhafız Kıtası’nı her ne pahasına olursa olsun elde etmek lâzımdı.</span></p>
				<p class="duzyazison-1"><span class="char-style-override-9">İkinci olarak, yine teçhizat bakımından kuvvetli olan Ankara Garnizonu’nu ve nihayet, çatısı altında aşağı yukarı 2.000 kadar seçkin askeri talebe barındıran Harp Okulu’nu da kendi saflarına çekmek gerekiyordu. Hiç beklenmeyen bir fırsat, Muhafız Kıtası’nı komitenin emrine verdi. Muhafız Kıtası Kumandanlığı münhal olduğundan, yeni bir tayin yapılması için Çankaya Köşkü ile Milli Savunma Bakanlığı arasında fikir teatisi başlamıştı. Bu yeni tayin meselesi, o zamanın Milli Savunma Bakanı olan, Başbakan’ın sırdaşı Ethem Menderes’in zihnini meşgul ediyordu. Fakat böyle bir tayin yapmak için gerekli tercih kabiliyetinden ve karar verme kudretinden mahrum olduğundan Ethem Menderes bu konuda yaveri ile devamlı istişarelerde bulunuyordu. Hâlbuki önceden komite ile münasebette olan yaver, bundan istifade ederek gizli teşkilatın en gözde adamlarından Milli Savunma Bakanlığı’ndaki bir teknik büronun şefi Albay Osman Köksal’ı tavsiye ve tayinini temin etti.</span></p>
				<p class="arabaslik" id="toc_marker-4-49">ARANAN ADAM: CEMAL GÜRSEL</p>
				<p class="duzyazison-1"><span class="char-style-override-9">Bu şekilde, Muhafız Kıtası’nı ele geçirerek birinci merhaleyi aşan komite, bundan sonra Ankara Garnizon Kumandanı Cemal Madanoğlu’nu kendi safına çekme yollarını arıyordu.</span></p>
				<p class="duzyazison-1"><span class="char-style-override-9">Bu arada, üniversite gençliğinin ayaklanması komiteyi planını tatbik etmek için fevkalade bir fırsat vermiş oldu. Mayıs ayının gürültü ve patırtı ile geçen günlerinde iki komite üyesi Cemal Madanoğlu’nu ziyaret ederek durumu izah ile kendisine yapılacak hareketin komutanlığını teklif ettiler. General tereddüt etmeden kabul etti. Harp Okulu’nun katılmasını ihmal etmemekle beraber, bundan evvel, cumhurbaşkanlığı için çok yüksek rütbeli bir lider bulmak gerekiyordu. Bunu da fazla güçlük çekmeden, o zaman Milli Savunma Bakanlığı Kara Kuvvetleri Komutanlığı’ndan bir ay mecburi izinli, Cemal Gürsel’in şahsında buldular.</span></p>
				<p class="duzyazison-1"><span class="char-style-override-9">Hükümetten memnun olmayan subaylar arasında bulunan Cemal Gürsel, bir müddet önce darbe hareketi için sempatisini izhar etmişti. Söylendiğine göre, Genelkurmay Başkanlığı minhal iken bu yüksek mevkie geçmek istemiş fakat hükümet, General Rüştü Erdelhun’u o mevkie getirmişti. Harp Okulu’na gelince: Planın üç merhalesinden başlıcasını teşkil etmesine rağmen ancak harekete son dakika kumandanı General Sıtkı Ulay vasıtası ile katıldı.</span></p>
				<p class="arabaslik" id="toc_marker-4-50">ÖĞRENCİLER DARBECİLERİN VE CHP’NİN KUKLASI OLUYOR</p>
				<p class="duzyazison-1"/>
				<p class="duzyazison-1"><span class="char-style-override-9">Her gün Kızılay Meydanı’nda birbirini takip eden gösteriler gibi, üniversite gençliğinin yeniden bir daha tezahüratta bulunması, komitenin işini geniş bir ölçüde kolaylaştırmıştı. Artık geriye son darbeyi vurmak için uygun bir saati seçmekten başka bir şey kalmıyordu. Bu sırada çok müsait bir fırsat zuhur etti: Başvekil Menderes, 25 Mayıs’ta aniden Atina’ya resmi ziyarette bulunmaya karar vermişti. Fakat son dakikada bu seyahatinden vazgeçerek aynı gün Eskişehir’e hareket etti.</span></p>
				<p class="duzyazison-1"><span class="char-style-override-9">Seyahat programındaki bu ani değişiklik, Başbakan’ın yokluğunda tatbik edilmek üzere hazırlanmış olan bütün planları alt üst etmese bile, çok güçlükler doğurmak tehlikesini gösteriyordu. Üstelik hava kuvvetlerinin başlıca üssü olan Eskişehir’de hiçbir ciddi hazırlık yapılmamıştı. Bu durumda derhal üs kumandanının ikna edilmesi gerekiyordu. Acele gönderilen Mucip Ataklı ve diğer bir subay, güçlük çekmeden üs komutanının (Bedii Kireçtepe) harekete katılmasını sağladılar.</span></p>
				<p class="arabaslik" id="toc_marker-4-51">27 MAYIS SABAHI</p>
				<p class="duzyazison-1"><span class="char-style-override-9">26-27 Mayıs gecesi her türlü tertibat yerli yerince alınmıştı. Plan gereğince, önce PTT ve Ankara Radyosuna ve sonra da tespit edilen diğer yerleri ele geçirmek için sabah saat 04.00’te tam teçhizatlı ve elleri silahlı Harp Okulu talebeleri, uykuya dalmış şehre indiler. Küçük bir mukavemetle karşılaştılar. Yalnız PTT’nin işgali bir kişinin ölümüne mal oldu. Şehrin şurasında burasında patlayan silah sesleri hadiseyi halka haber vermeye kâfi gelmişti. Bu, gerçekten yıldırım gibi bir müdahale idi, bir buçuk saat içinde, bütün kilit noktaları işgal edilerek hareket plâna uygun bir şekilde tamamlanmıştı.</span></p>
				<p class="duzyazison-1"><span class="char-style-override-9">Önce hükümet üyeleri, sonra da Refik Koraltan dâhil bütün milletvekilleri yataklarından kaldırılarak tevkif ve derhal bir temerküz kampı haline getirilen Harp Okulu’na sevk edildiler. Bu sırada, Ankara Radyosu iktidarın silahlı kuvvetler tarafından ele geçirildiğini halka ilan ediyordu. İstanbul’da da her şey aynı zaman ve sürat içinde olup bitti.</span></p>
				<p class="arabaslik" id="toc_marker-4-52">BAYAR’IN TUTUKLANIŞI</p>
				<p class="duzyazison-1"><span class="char-style-override-9">Bununla beraber, şimdi geriye en önemli hedefin ele geçirmesi kalıyordu: Çankaya’daki Cumhurbaşkanlığı Köşkü. Basında çıkan haberlere göre, Bayar’ın tutuklanışı şöyle gerçekleşti:</span></p>
				<p class="duzyazison-1"><span class="char-style-override-9">Silah seslerinin gürültüsü ile yatağından sıçrayarak uyanan Celal Bayar kalkmış, sanki bir ziyaret bekliyormuş gibi, hemen giyinmişti. Telefon hatlarının kesildiğini anlayınca kabul salonunda, sinirli bir halde durmadan bir aşağı bir yukarı gidip geliyordu. Birdenbire pencereden Köşk’ü çevirmiş bulunan topların namlularını gördü.</span></p>
				<p class="duzyazison-1"><span class="char-style-override-9">O zaman cereyan etmekte olan hadiselerin vahametini derhal anlayarak aile efradının ve Köşk personelinden birkaç kimsenin etrafını çevrelediği bir koltuğa oturdu ve beklemeye başladı. Birdenbire kapı şiddetle açıldı ve Veteriner General Burhanettin Uluç ile Komite Üyesi Ahmet Yıldız’ın idare ettiği genç subaylar içeri girdi. Önde, elinde otomatik silah olduğu halde, General Burhanettin Uluç ile subaylar, Celal Bayar’a doğru ilerlemeye başladı. General, Bayar’ın önünde durdu ve</span></p>
				<p class="duzyazison-1"><span class="char-style-override-9">“Çabuk istifa edip peşimizden gel; yoksa ateş ederim!” dedi.</span></p>
				<p class="duzyazison-1"><span class="char-style-override-9">Cumhurbaşkanı gayet metanet ve soğukkanlılıkla cevap verdi:</span></p>
				<p class="duzyazison-1"><span class="char-style-override-9">“Ben buraya millet iradesi ile geldim ve yalnız gene o irade ile burayı terk ederim.”</span></p>
				<p class="duzyazison-1"><span class="char-style-override-9">Bu sırada subaylar arasında Muhafız Alayı Kumandanı Osman Köksal’ı gördü ve ona,</span></p>
				<p class="duzyazison-1"><span class="char-style-override-9">“Albay’ım, sizin vazifeniz beni muhafaza etmek değil mi?” dedi.</span></p>
				<p class="duzyazison-1"><span class="char-style-override-9">“Ne yapmamı istiyorsunuz? Ateş mi açayım?”</span></p>
				<p class="duzyazison-1"><span class="char-style-override-9">“Sadece vazifenizi yapmanızı hatırlatıyorum.”</span></p>
				<p class="duzyazison-1"><span class="char-style-override-9">Cumhurbaşkanı’nın kollarından tutup, adeta sürüklercesine bahçeden çıkarıp onu da Harp Okulu’na götürecek olan askeri bir ambulansa bindirdiler. Böylece Ankara faslı sona erdi.</span></p>
				<p class="arabaslik" id="toc_marker-4-53">BAŞBAKAN’IN TUTUKLANIŞI</p>
				<p class="duzyazison-1"><span class="char-style-override-9">Başbakan bu sıralarda Eskişehir’de bulunuyordu. Uçaktan indiği zaman, sözde onu karşılamaya gelen hava subaylarının kendisine karşı sırt dönmeleri şeklinde yaptıkları kaba hareketin tesiri ile şaşırmış ve ne yapacağını bilmez bir haldedir. Şehre girince halk samimiyetle karşılamış ve caddelerden geçerken onu alkışlamıştı.</span></p>
				<p class="duzyazison-1"><span class="char-style-override-9">26 Mayıs’ta bir fabrikanın açılış merasimini yaptıktan sonra akşam şeker şirketinin şeref salonunda şerefine verilen büyük bir ziyafette hazır bulundu. Havaalanındaki hadiseyi unutmaya çalışarak neşeli ve mütebessim görünmeye gayret ediyordu. Hep beraber şarkı söyleniyor, kadehler tokuşturuluyordu.</span></p>
				<p class="duzyazison-1"><span class="char-style-override-9">Sağında oturan ve gizli komitenin safına henüz geçmiş bulunan Hava Üssü Kumandanı Bedii Kireçtepe, can sıkıntısı içinde yemeğin sonunu bekliyordu.</span></p>
				<p class="duzyazison-1"><span class="char-style-override-9">Saat 11.00’de Ankara’dan Başbakan’ı telefona çağırdılar. Telefonda Refik Koraltan, İstanbul Üniversitesi profesörlerinin hükümete karşı bir protesto beyannamesi neşretmeye hazırlandıkları haberini veriyordu. Bu haberden fena halde canı sıkılan Menderes, ziyafet masasına dönerek bir konuşma yaptı. Konuşmasında, “kara cübbeliler” dediği gibi profesörlere şiddetle hücum etti. Biraz sonra bu hiddetinden nedamet duyan Menderes, Ankara basın bürosuna telefon ettirdi.</span></p>
				<p class="arabaslik" id="toc_marker-4-54">MENDERES DİRENİYOR</p>
				<p class="duzyazison-1"><span class="char-style-override-9">Ve nutkunun ertesi gün gazetelerde yayınlanmamasını istedi. Telefonda cevap veren Ahmet Yıldız teminat verdi:</span></p>
				<p class="duzyazison-1"><span class="char-style-override-9">“Nutuk neşredilmeyecektir.”</span></p>
				<p class="duzyazison-1"><span class="char-style-override-9">Gece yarısına doğru Başbakan, hiçbir şeyden kuşkulanmadan yatağına yattı. Sabah saat 04.00’e doğru sekreteri kapısını çaldı ve Ankara’da olup bitenleri anlattı. Hemen bütün maiyet erkânı uyandırıldı. Başkent ile telefon bağlantısı kesilmişti. Derhal hazırlık yapıldı ve Konya’ya geçmek üzere Kütahya’ya hareket etti. Bu gidişten maksat neydi? Bunun gerçek sebebi bilinmez fakat oldukça görünen bir faraziyeye göre, belki bu şehirde bulunan 2. Ordu karargâhına sığınmak ve himayesini temin etmek ümidi ile hareket ediyordu.</span></p>
				<p class="duzyazison-1"><span class="char-style-override-9">Çünkü Konya’daki 2. Ordu’nun Menderes Hükümeti’ne karşı sempatisi temin edildiği zannediliyordu. Menderes ve maiyetindekiler son süratle yol alıyorlardı. Menderes’in arabasında Maliye Bakanı Hasan Polatkan ile mebus ve Kore’ye gönderilen tugayın eski Kumandanı General Tahsin Yazıcı bulunuyordu. Her biri sükût içinde hadiseyi düşünüyordu. Hasan Polatkan birden Başbakan’a:</span></p>
				<p class="duzyazison-1"><span class="char-style-override-9">“Radyoyu açmamıza müsaade eder misiniz?” dedi.</span></p>
				<p class="duzyazison-1"><span class="char-style-override-9">Bir spiker subay durmadan Ankara Radyosu’ndan silahlı kuvvetlerin iktidarı ele aldığını, Celal Bayar’ın, bütün Hükümet üyelerinin ve mebusların ekserisinin tevkif edilip Harp Okulu’na gönderildiğini tekrar ediyordu. Spiker silahlı kuvvetler adına, müdahalenin hiçbir şahsı ve partiyi hedef tutmadığını, vatandaşlar arasında kardeşkanı dökülmesini önlemekten başka bir gayesinin olmadığını ilan ediyordu. Radyonun bu yayını Atatürk’ün meşhur, “Yurtta sulh, cihanda sulh!” sözleriyle son buluyordu.</span></p>
				<p class="duzyazison-1"><span class="char-style-override-9">Polatkan:</span></p>
				<p class="duzyazison-1"><span class="char-style-override-9">“Böyle daha iyi oldu!” dedi. “Herhalde geçirdiğimiz bu hava kadar gergin bir durum sonuna karar devam edemezdi. Er geç, ordu tarafsız bir hakem olarak müdahale edecekti, tam zamanında yaptı!”</span></p>
				<p class="arabaslik" id="toc_marker-4-55">VE MENDERES TUTUKLANIYOR</p>
				<p class="duzyazison-1"><span class="char-style-override-9">Menderes:</span></p>
				<p class="duzyazison-1"><span class="char-style-override-9">“Ordumuza karşı son derece iyi davrandık ve itibarını yükseltmek için elimizden gelen hiçbir şeyi esirgemedik. Zannediyorum bize karşı ayaklanmaması icap ederdi!” diye ilave etti. </span></p>
				<p class="duzyazison-1"><span class="char-style-override-9">Otomobil kafilesi son süratiyle ilerliyordu. Kütahya’ya yakın bir yerde askeri uçaklar çok alçak mesafeden, üstlerinden uçmaya ve peşlerini takip etmeye başladılar. Şehre girince, Menderes, sanki teslim olmak istiyormuş gibi şoföre, doğrudan doğruya vilayet konağına gitmesini emretti. Üzüntüden ne yapacağını şaşırmış vaziyette bulunan valinin odasına çıktılar. Vali, Menderes’in önünde yürüyordu. Odaya girince emirlerine amade olduğunu söyledi.</span></p>
				<p class="duzyazison-1"><span class="char-style-override-9">Tam bu sırada telefon çaldı, vali ahizeyi eline aldı. Telefonda konuşan Eskişehir Hava Üssü Kumandanı General Bedii Kireçtepe idi. O kadar sert bir sesle konuşuyordu ki, Menderes bile bu kısa konuşmayı takip edebildi.</span></p>
				<p class="duzyazison-1"><span class="char-style-override-9">“Vali Bey, bizimle misiniz, yoksa bize karşı mısınız?”</span></p>
				<p class="duzyazison-1"><span class="char-style-override-9">Başvekil’in huzurunda ne diyeceğini bilemeyen vali, bir an tereddüt etti ve cevap verdi:</span></p>
				<p class="duzyazison-1"><span class="char-style-override-9">“Kumandanım bir an düşünmeme müsaade etmenizi istiyorum.” </span></p>
				<p class="duzyazison-1"><span class="char-style-override-9">Ahizeyi masaya bıraktı. O anda Menderes,</span></p>
				<p class="duzyazison-1"><span class="char-style-override-9">“Aziz vali, mesleğinizi bize feda etmeyiniz!”</span></p>
				<p class="duzyazison-1"><span class="char-style-override-9">Bundan sonra bir grup subay odaya girdi ve başlarındaki kumandan Başvekil’e yaklaşarak:</span></p>
				<p class="duzyazison-1"><span class="char-style-override-9">“Sizi, maiyetinizdekilerle birlikte tevkif etmek ve Eskişehir’e götürmek emrini aldım.”</span></p>
				<p class="duzyazison-1"><span class="char-style-override-9">Menderes:</span></p>
				<p class="duzyazison-1"><span class="char-style-override-9">“Buyurun, emrinize amadeyiz!”</span></p>
				<p class="duzyazison-1"><span class="char-style-override-9">Bütün maiyetindekilerle birlikte Harp Okulu’ndaki mevkufların yanma konmak üzere tevkif edilip uçakla Ankara’ya götürüldü.</span></p>
				<p class="arabaslik" id="toc_marker-4-56">MAH’A OPERASYON</p>
				<p class="duzyazison-1"><span class="char-style-override-9">Hükümet üyeleri ile bütün Demokratlar hapse atılırlar. Asker ülkeye “tam hâkimdir.” Askerlerin en çok diş biledikleri devlet kurumlarının başında MAH geliyordu. Onlara göre MAH, hükümetin hafiyelik teşkilatıydı. Darbe yapılır yapılmaz revizyona gidilen ilk kurum istihbarattır. Dündar Seyhan, ‘Gölgedeki Adam’ kitabında bu revizyonu şöyle anlatıyor:</span></p>
				<p class="duzyazison-1"><span class="char-style-override-9">“İhtilal iktidarının emniyetini süratle sağlamak üzere, Başbakanlıkta bir merkezi istihbarat teşkilatı kurmaya karar verdik. Kadro ve kanun teklifi gibi zaman alıcı formalitelerle vakit geçirmeksizin, teşkilatın başına Kurmay Yarbay Süreyya Yüksel’i geçirdik. O zaman Seferberlik Tetkik Kurulu (Özel Harp Dairesi) Başkanı olan emekli Kurmay Albay Faruk Ateşdağlı’nın emrindeki istihbarat hizmetinden yetişmiş subaylardan teşkil ettiğimiz bir ekip ile Başbakanlığın bir odasında derhal faaliyete geçtik. Bu teşkilat Milli Emniyet, Emniyet Genel Müdürlüğü, Genelkurmay İstihbarat Başkanlığı ve Jandarma Genel Kumandanlığı gibi organların aracılığı ile bütün Türkiye’nin gözünü ve kulağını bir noktaya topladı.”</span></p>
				<p class="duzyazison-1"><span class="char-style-override-9">27 Mayısçılar bu revizyonu yaptıktan sonra birçok MAH ajan ve amirini tutuklayıp işkenceli sorgulara tabi tuttular. Derhal MAH’ın bütün birimlerine subaylar amir olarak atandı ve ilk önce MAH’taki darbelerle cuntalar hakkında toplanan bilgileri, raporları ve belgeleri imha ettiler.Askerler, MAH arşivlerinde kendileri ile bilgiler gördükçe dehşete kapılıyorlardı. MAH’ın takibine öylesine uğramışlar ki, neredeyse günde kaç kere çay içtikleri bile kayıt altına alınmıştı.</span></p>
				<p class="duzyazison-1"><span class="char-style-override-9">MAH’ın bu çalışmaları takdir edileceği yerde cezalandırılıyordu. Yapılacak tek şey vardı: MAH’ı tasfiye etmek! MAH kadrolarının yüzde doksanı görevden uzaklaştırıldı. O günlerde tasfiye sırasını bekleyen MAH ajanları, kendi aralarında şu espriyi yapıyorlardı: “İstihbaratçının istihbarat teşkilatında yeri yoktur!” Askerler, yönetimi devralmanın sarhoşluğu içerisindeydiler. Yıllardır ilk kez bu kadar uzun süreli iktidardan uzak kalmışlardı. Kendilerine engel olabilecek tüm kurumları tasfiye etmek gerekirdi. Anayasayı ayaklar altına alarak meşru hükümeti deviren askerler, darbeyi herkesten önce haber alan ve bugünkü Emniyet İstihbarat Daire Başkanlığı’na tekabül eden “Önemli İşler Müdürlüğü” birimini de silindir gibi ezip geçiyorlardı. Birim derhal tümü ile tasfiye edildi, evraklarına el konuldu ve büro elemanları çil yavrusu gibi yurdun dört bir tarafına tayinle dağıtıldı.</span></p>
				<p class="duzyazison-1"><span class="char-style-override-9">Fakat istihbaratı bir türlü beceremiyorlardı askerler. En iyisi sürekli kontrol altında tutabilecekleri ve Teşkilât-ı Mahsusa geleneğinden olmayan polis içerisinde yeni bir yapılanmaya gidilmesiydi ve öyle yaptılar. 1937’de 3201 sayılı Yasayla kurulan Emniyet Genel Müdürlüğü İstihbarat Şubesi, o zamanki adıyla Önemli İşler Müdürlüğü, güvenlikle ilgili istihbarat çalışmaları yapacaktı. Askerler, daha sonra Emniyet Genel Müdürlüğü’nün İstihbarat Daire Başkanlığı’nın temelini oluşturacak bir birim kurdular.</span></p>
				<p class="arabaslik" id="toc_marker-4-57">MAH’TAN MİT’E</p>
				<p class="duzyazison-1"><span class="char-style-override-9">MAH’ı darmadağın eden askerler, yeni MAH’ın başına, askeri akademide öğretmenlik yapan Albay Naci Asutay’ı Başkan olarak tayin ettiler. Asutay’ın görevi, “MAH’ı çağdaş, dışa dönük, stratejik istihbarat yapacak bir kuruluş yapmaktır.” Askerlerin Asutay’a talimatları, MAH’ın İran ve İsrail istihbarat servisleriyle olan iç içe geçmişliğini bir an önce kesmektir. Ancak kısa bir süre sonra başarılı olmadı gerekçesiyle Naci Asutay’ı görevden alan askerler yerine ordu içinde iyi bir istihbaratçı olarak bilinen Tümgeneral Naci Aşkun’u MAH’ın başına getirdiler.</span></p>
				<p class="duzyazison-1"><span class="char-style-override-9">Aşkun göreve başladıktan sonra teşkilat içerisinde reorganizasyona girer. MAH içindeki birimleri birbirinden ayırarak profesyonel hale getirmeye çalışır. Aşkun’un esas hedefi, MAH’ı dışa yönelik çalışan bir istihbarat servisi haline getirmektir. Ancak askerler ona bu fırsatı vermeyecektir. Ordu içindeki klikleşmeler, MAH’ı kendi çıkarları için kullanmaya yönelirler. Dönemin Genelkurmay Başkanı Cevdet Sunay, Aşkun’u makamına çağırarak ordu içerisinde istihbarata ağırlık vermesini, subayları takip etmesini ister. Ancak Aşkun bu emri kabul etmez ve istifasını verir.</span></p>
				<p class="duzyazison-1"><span class="char-style-override-9">Aşkun’un istifası üzerine 1962’de yerine Fuat Doğu getirilir. İstanbul Merkez Şef Muavinliği, Adana Merkez Şefliği, Hizmet Reis Muavinliği gibi kritik yerlerde görev yapan Doğu, ABD’de istihbarat eğitimi gören subaylardan biridir. Teşkilatın İstanbul’daki okulunda ders veren ilk subaylardandır. Dolayısıyla istihbaratçılığı Batı tarzında yapmaya çalışır.</span></p>
				<p class="duzyazison-1"><span class="char-style-override-9">Ancak o da önceki MAH başkanları gibi sürekli olarak asker duvarına toslar. Askerler istedikleri gibi teşkilatı kullanamaya çalışırlar. Kıbrıs sorunundan dolayı Doğu’nun hedefleri arasında Fener Patrikhanesi de vardır. Patrikhaneye sızmayı başararak buradaki her türlü hareketi kontrolü altında tutmayı başarır. Patrikhane ile Yunan Gizli Servisi’nin bütün ilişkilerini deşifre eder. Ancak onun bu başarılı çalışmaları, ordu içerisindeki kliklerin işine pek yaramamaktadır. Görevini bırakmak zorunda kalır. MAH başkanlarının böylesine kısa süreli görevde kalmalarının en büyük sebebi, teşkilat kanunlarının olmamasıdır. Bakanlıktan, Genelkurmay’a kadar önüne gelen MAH’a müdahale etmektedir. Özellikle devletin askeri kanadı MAH’ı arka bahçesi olarak görmektedir.</span></p>
				<p class="duzyazison-1"><span class="char-style-override-9">MAH, 1965 yılında 644 sayılı MİT Kanunu ile Milli İstihbarat Teşkilatı adı altında yeniden organize edildi. MİT, Milli Emniyet Hizmetleri Başkanlığı, İstihbarat Başkanlığı, Psikolojik Savunma Başkanlığı, İdari İşler Başkanlığı, Teftiş Kurulu Başkanlığı ve Hukuk Müşavirliği birimlerinden oluşuyordu. 1971’de dünyadaki gelişmeler ve elektronik alanındaki büyük atılımlar, MİT’te bu yönde faaliyet gösteren bir ayrı birimin kurulmasını getirdi. Elektronik ve Teknik İstihbarat Başkanlığı kurularak, daha önce diğer başkanlıklarda bir birim halinde çalışan bu ekipler, adı geçen çatı altında toplanıldı.</span></p>
				<p class="duzyazison-1"><span class="char-style-override-9">644 sayılı Kanunla MİT Müsteşarı Başkanlığında Milli İstihbarat Koordinasyon Kurulu da kurulur. Üyeleri, Milli Güvenlik Kurulu Genel Sekreteri veya Yardımcısı, MAH Başkanı, Genelkurmay İstihbarat Başkanı veya Yardımcısı, Bakanlık görevlilerinden meydana geliyor.</span></p>
				<p class="duzyazison-1"><span class="char-style-override-9">Daha sonraki yıllarda MİT’te, Haber Toplama ve Kıymetlendirme birimleri oluşturuldu. Bu birimlerle birlikte MİT, tamamen içeriye yönelik çalışan bir kurum haline getirildi. Teşkilât-ı Mahsusa’dan beri temel birimlerden olan Kontrespiyonaj Dairesi bir kıymetlendirme ünitesi haline getirildi. Müsteşar Yardımcılığı ihdas edilerek bu makama General Nihat Yıldız atandı. 01 Kasım 1983 tarihinde 2937 sayılı “Devlet İstihbarat Hizmetleri ve Milli İstihbarat Teşkilatı Kanunu’” ile MİT’e yeni bir statü kazandırıldı. MAH Başkanlığı da fiilen ortadan kalkarak tarihin sayfaları arasına gömüldü.</span></p>
				<p class="duzyazison-1"><span class="char-style-override-9">1983 yılında MİT ile ilgili çıkan kanun, bu kurumu devlet içindeki müdahalelerden koruyacaktı. Ancak çalışmamızın ilerleyen bölümlerinde görüleceği gibi 1990’lı yıllarda bu sefer siyasiler, ellerindeki hükümet gücünü kullanarak MİT’e müdahale edeceklerdir. Özellikle Tansu Çiller ve Mesut Yılmaz döneminde MİT, tamamen kendi parti teşkilatlarının bir birimi halinde görülecektir. Bu da Türk İstihbarat Servisi’ne oldukça büyük zararlar verecekti. Öylesine basit seviyeye indirgenecekti ki bu ilişki, bir zamanlar “mensubu olduğu sol örgütü MİT’e satan” bir “gazetecinin”, MİT Müsteşarı’nın atanmasında rol oynadığı söylentileri, Anadolu’nun en ücra köşelerinde yayılacaktı.</span></p>
				<p class="arabaslik" id="toc_marker-4-58">TALAT AYDEMİR OLAYI</p>
				<p class="duzyazison-1"><span class="char-style-override-9">Talat Aydemir, 27 Mayıs Darbesi kadrosunun en aktif elemanıydı. O, darbenin amacına ulaşmadığına ve kesintiye uğradığına inanıyordu. Ordu içerisinde girdiği cuntalaşma hareketinde belirli bir noktaya gelmiş şimdi de darbesi için dış destek arıyordu. ABD’li General Tabldot’tan kendi darbesi için yardım isteyecek ve gerekçesini şöyle gösterecekti:</span></p>
				<p class="duzyazison-1"><span class="char-style-override-9">“CIA’nin desteklemediği hiçbir darbe başarılı olamaz.”</span></p>
				<p class="duzyazison-1"><span class="char-style-override-9">ABD’li General Tabldot da aynı görüşteydi. Karşısında duran kır saçlı, tıknaz adama bakarak şunları söyleyecekti:</span></p>
				<p class="duzyazison-1"><span class="char-style-override-9">“Darbe mi yapacaksınız?” </span></p>
				<p class="duzyazison-1"><span class="char-style-override-9">“Evet.”</span></p>
				<p class="duzyazison-1"><span class="char-style-override-9">27 Mayıs’ın üzerinden iki yıl geçmişti. Bu dönemin iki yıl gibi kısa bir süre içinde kapanmasına gönlü razı gelmezdi. Yönetim tekrardan sivillere devredilmemeliydi. O halde? Ordu yönetime yeniden el koymalıydı. Ordunun yönetime el koymasını savunan kır saçlı, tıknaz adam, o tarihte Harp Okulu Komutanlığı yapan Albay Talat Aydemir’den başkası değildi. ABD Büyükelçiliği Müsteşarı Barneds’in evinde toplanmışlardı.</span></p>
				<p class="duzyazison-1"><span class="char-style-override-9">General Tabldot, Amerika’dan yeni gelmişti; havayı kokluyordu. Epeyden beri darbe söylentileri vardı. Yeni askeri yönetimin ABD ile ilişkileri nasıl olacaktı, Türkiye NATO yörüngesinden kayacak mıydı? Yoksa sol bir darbe mi hazırlanıyordu? Görüşmenin yapıldığı tarih 1962’ idi. Aylardan şubat...</span></p>
				<p class="duzyazison-1"><span class="char-style-override-9">“Darbeyi başaracak mısınız?”</span></p>
				<p class="duzyazison-1"><span class="char-style-override-9">“Başaracağız!” dedi Aydemir.</span></p>
				<p class="duzyazison-1"><span class="char-style-override-9">Talat Aydemir de yapacağı darbe için ABD’nin desteğini arıyordu. Bu görüşmede istediğini elde edememişti. Yeniden görüşecekti Amerikalı generalle.</span></p>
				<p class="duzyazison-1"><span class="char-style-override-9">Yine Barneds’in evi; bir başka akşam. Bu kez Talat Aydemir yok. Yeni konuklar var: Kasım Gülek, Hikmet Belbez ve Metin Toker. İsmet İnönü’nün damadı olması hasebiyle Metin Toker’e özel bir ilgi gösteriliyor. General Tabldot başta olmak üzere Amerikalılar darbenin olabilirliğini, olursa nasıl bir siyaset izleneceğini, Türkiye’nin geleceğini ne yönde etkileyeceğini araştırıyorlar. Metin Toker, Tabldot’a döndü:</span></p>
				<p class="duzyazison-1"><span class="char-style-override-9">“Niye burada bulunduğunuzu biliyorum!” dedi.</span></p>
				<p class="duzyazison-1"><span class="char-style-override-9">General, “Darbe olasılığını araştırmak için buradayım!” diyemezdi elbette. Konuşmasına devam etti Toker:</span></p>
				<p class="duzyazison-1"><span class="char-style-override-9">“Darbe için buradasınız! Evet, belki yarın akşam yaparlar. Ama ertesi günü asılırlar.”</span></p>
				<p class="duzyazison-1"><span class="char-style-override-9">Tabldot birden yerinden fırladı. Heyecanla:</span></p>
				<p class="duzyazison-1"><span class="char-style-override-9">“Yarın akşam mı?”</span></p>
				<p class="duzyazison-1"><span class="char-style-override-9">Metin Toker gülümsedi:</span></p>
				<p class="duzyazison-1"><span class="char-style-override-9">“Yarın akşam dediysem, sözün gelişi. Yaparlar ve ertesi günü asılırlar.”</span></p>
				<p class="duzyazison-1"><span class="char-style-override-9">Bundan sonrasını Cüneyt Arcayürek’ten okuyalım: </span></p>
				<p class="duzyazison-1"><span class="char-style-override-9">“22 Şubat 1962 gecesi, Talat Aydemir, peşinde Harp Okulu öğrencileri ile kimi arkadaşlarını sürükleyerek darbe hareketini başlattı. İnönü ve Genelkurmay Başkanı ile kuvvet komutanları, darbeyi bastırdı.”</span></p>
				<p class="duzyazison-1"><span class="char-style-override-9">İnönü, silahları bırakması, kan dökmemesi koşulu ile bir defaya özgü Aydemir ve arkadaşlarının bağışlanmasını sağladı. Bir süre sonra 1 Mayıs 1963 günü Aydemir yine darbeye kalkıştı. Bu kez mahkemeye verildi ve asıldı.</span></p>
				<p class="arabaslik" id="toc_marker-4-59">MANUKYAN OLAYI</p>
				<p class="duzyazison-1"><span class="char-style-override-9">İstihbarat servislerinde işi en zor olan bölüm sanırım karşı casusları yakalayan bölüm olsa gerekir.</span></p>
				<p class="duzyazison-1"><span class="char-style-override-9">Gelişmeleri sıcağı sıcağına takip etmek ve yaşananlar arasında oluşturduğunuz halkalar sizi öyle bir noktaya götürür ki bir de bakarsınız en güvendiğiniz, en yakınınızdaki insan başka servislerin elemanının başka servislerin elemanı olma ihtimali var. Böylesi durumlarda, istihbaratçının yanlış vereceği bir karar onu ve ekibini aylarca boşa kürek çekmeye, birçok masun insanı yanma noktasına getirebilir. Ya da devletin birçok gizli sırlarının yıllarca uçurulmasına göz yummuş pozisyonda kalır. Gelen her ihbarı değerlendirmek, tasnif etmek oldukça profesyonel bir mantık ve zekâyı gerektirir.</span></p>
				<p class="duzyazison-1"><span class="char-style-override-9">Soğuk Savaş yılları boyunca Türkiye’de birçok sol görüşlü insan masum oldukları halde Sovyet ajanı muamelesi görmek zorunda kaldılar. Buna mukabil, birçok sağ görüşe sahip insanlar da Sovyetlere (bilerek veya bilmeyerek) ajanlık yaptılar. Ama Sovyetler, her ne pahasına olursa olsun NATO üyesi komşusu Türkiye’de ajanlık ağını hep sağlam tutmaya çalıştı. Diğer taraftan Türk istihbarat servisleri de “soğuk savaş psikolojisi” ile hep Sovyet casusu avında buldu kendini. Bu Sovyet casusu avlarından biri aşağıdaki satırlarda okuyacağınız gibi oldukça ilginçtir.</span></p>
				<p class="duzyazison-1"><span class="char-style-override-9">Fatih Ormanları, bugün olduğu gibi, yüzyıllardır İstanbul’un en güzide ormanlarından biridir. İstanbulluların gezme, eğlenme, spor ve piknik yapma alanlarındandır. Asırlık ağaçları ile insana doğanın güzelliğini yaşatmasının yanı sıra, oksijeni ile de İstanbul’un akciğerleri konumundadır. Hafta sonları yaşanan kalabalığa rağmen, hafta içi oldukça sakin bir yerdir Fatih Ormanı. İnsanın kendisi ile baş başa kalıp, saatlerce iç gezinti yapma, sigara üstüne sigara yakarak zamanı ve mekânı aşıp gitmek için biçilmiş bir kaftandır. Fatih Ormanı’nın o ender sessizliğine denk geldiğinizde birden onun sizi; ruhunuzu kavrayıp bedeninizden çıkararak göklere taşıdığını fark edersiniz. Hele yaz yağmurlarından sonra etrafa yaydığı koku yok mudur? Ya da bir sonbahar mahzunluğunda Çınar yapraklarının çıtırdatmalarını ayaklarınızın altında duymanın lezzeti o kadar farklı ki... Her çıtırdatma, içinizdeki, üzerinizdeki yorgunluktan bir dirhem alıp götürüverir sanki...</span></p>
				<p class="duzyazison-1"><span class="char-style-override-9">O gün de Fatih Ormanı’nın ünlü sessiz günlerinden biri idi. Öylesine sessizdi ki en ufak bir fısıltı dahi yankılanıyordu. Ama ormanın belirli bölgelerine dağılmış MİT ajanı, bu sessizlik içerisinde yankısı dünyayı sarsacak bir operasyon için mevzilenmişlerdi. Teknik malzemeleri yok denecek kadar azdı. İmkânsızlıklarla süslü bu operasyonu nasıl yerleri titretecek hale getireceklerdi?</span></p>
				<p class="duzyazison-1"><span class="char-style-override-9">Aylardır süren çalışmalar sonucunda Sovyet casus ağının önemli bir istasyonu deşifre edilmiş ve burada suçüstü yapılacaktı. Bundan sonrasını birçok casus avlama operasyonlarını yöneten ve bu operasyonda da aktif rol alan Mehmet Eymür’ün kaleminden okuyalım:</span></p>
				<p class="duzyazison-1"><span class="char-style-override-9">“Babı Âli’deki çocukluk devrimde beni omuzlarına alıp gezdiren, parka götüren rahmetli Mehmet Şansal ile yan yana ağaçların arasında, ıslak çimenler üzerinde yatıyorduk. O, Babı Âli’deki askerlik görevinden sonra teşkilatta kalmış ve ciddi çalışması, ketumiyeti ve iyi insani ilişkileri ile teşkilatın aranılan bir teknik adamı haline gelmişti. Şansal’ın önünde uzun antenli askeri sahra tipi bir telsiz vardı. Bir süreden beri uğraşıyor ama diğer telsizle irtibat kuramıyordu. Sovyet casusu Manukyan’a bu gece suçüstü yapılacaktı. Biz Maslak asfaltından ormana giren yola yakın bir yerde duruyorduk. Detrap (operasyon) noktası 300-400 metre kadar ilerdeydi. Etrafında tertibat alınmıştı. Aylardır yürüttüğümüz takip faaliyeti nihayet sona erecekti. Telsiz doğru dürüst çalışmıyordu. 400 metre ilerisi ile irtibat kuramıyorduk. Arkadaşlarla konuşup kademeli olarak durup işaretlerle haberleşmeyi kararlaşırdık. Telsize güvenemezdik. Gecenin karanlığına gözlerimiz alışmıştı. Manukyan veya onu sevk ve idare eden Ruslar ormana bu yönden girerlerse onu ilk önce ben görecek ve işaret verecektim.</span></p>
				<p class="duzyazison-1"><span class="char-style-override-9">Manukyan, Şansal’la bizim bulunduğumuz yönden geldi ve orman yoluna girdi. İşaret dalga dalga detrap bölgesine ulaştı. Nefeslerimizi bile tutmuştuk, çıt çıkmıyordu. Bir süre sonra yol kenarındaki bir kaya parçasının altı olan detrap yerinden koşuşmalar ve sesler geldi. Arkadaşlar haberi ulaştırdılar. Manukyan enterne edilmiş ve götürülmüştü. Manukyan’ın Sovyetlerle gizli haberleşmesine daha önce de şahit olmuştum. Dolmabahçe Stadyumu’nun batı yanından çıkan ve Vali Konağı Caddesi’ne açılan (şimdi mecburi istikamet olarak kullanılıyor) yokuşun ortalarında idi. Önce Manukyan yukarıdan yürüyerek gelmiş ve boş arazide bulunan ağacın yanında küçük tuvaletini yaparken detrap noktasına mesajları bırakmıştı. Manukyan stadyum civarındaki detrapa mesaj bırakacağı gün sabahtan itibaren ustaca testlerle arkasını kontrol etmiş, takip edilmediğine kanaat getirmişti.</span></p>
				<p class="duzyazison-1"><span class="char-style-override-9">Gizli faaliyetlerin kuralları bununla da yetinmiyordu. Manukyan detrap noktasına gitmeden önce Fransız Hastanesi’nin civarındaki belli bir yere emniyet işaretini vermiş, bir tehlike olmadığını belirtmişti. Bu kadar tedbir de yeterli değildi. Manukyan detrapı doldurduktan sonra geldiği yöne geri dönmüş yokuşun üst tarafındaki bir ağaca detrabın dolu olduğunu belli eden işareti koymuştu. Detrap yerinin karşısında bulunan metruk gazinonun bahçesindeki büyük ağaca tırmanmıştık. Aramızda bir hayli mesafe olmasına rağmen bölgeye ve detrap yerine hâkimdik. Film gibi faaliyeti izliyorduk. Takipçiler geniş bölgeye yayılmış ve sabit noktalardan gözetleme yapıyorlardı.</span></p>
				<p class="duzyazison-1"><span class="char-style-override-9">Manukyan’ın ayrılmasından 15-20 dakika kadar sonra Sovyet memurun aşağıdan geldiğini gördük. Diplomatik plakalı araba ile Beşiktaş istikametinden gelmiş ve araba stadın yanından yokuşa sapar sapmaz inmişti. O yukarı doğru ilerlerken içi kalabalık olan Sovyet arabası iki kez Taşlık’tan tur atarak Sovyet’in yanından geçti ve güvenliğini kontrol etti. Sovyet detrap noktasına yaklaşırken yokuşun yukarı tarafında ortaya çıkan bir diğer Sovyet, aşağı doğru yürümeye başladı. Herhalde güvenlik ve detrap dolu işaretlerini o kontrol etmişti.</span></p>
				<p class="duzyazison-1"><span class="char-style-override-9">Yan yana geldiklerinde hiç durmadan ve konuşmadan geçtiler. Sovyet bir müddet sonra ağacın yanındaydı. O da Manukyan gibi davranıp bir müddet oyalandı. Sonra oradan ayrılıp yukarı doğru yoluna devam etti. Maçka Oteli sapağına geldiğinde arkadan gelen ve üçüncü turunu atmış olan Sovyet arabasına binip uzaklaştılar. Bu meslek hayatımda yaşayabileceğim en güzel olaydı. Sovyetlerin bir gizli buluşmasını film gibi seyretmiştim. Manukyan’ın Fatih Ormanı’nda enterne edilmesinden sonra Şansal’la yerimizden kıpırdamadık. Sıra Rus’a gelmişti. Yarım saat geçmemişti ki, Rus’un otomobilinin ormanın Kilyos istikametinden detrap bölgesine yaklaştığı işareti geldi. Yerimizde kaldık.</span></p>
				<p class="duzyazison-1"><span class="char-style-override-9">Kısa bir süre sonra bağrışmalar gelmeye başladı. Koşarak detrap bölgesine gittim. Sovyet Yuri Vladimirovich Maksimov’un ayaklarında balıkçı çizmesi ve üzerinde spor bir kıyafet vardı. İlk bakışta denizden yeni dönmüş, ağlarını toplayan bir balıkçıya benziyordu. Detrabı boşaltmaya yalnız gelmişti. İri yarı bir adamdı.</span></p>
				<p class="duzyazison-1"><span class="char-style-override-9">Kendisini tutmaya çalışanlara şiddetle karşı çıkıp kurtulmaya çalışıyordu. Sonunda kollarını arkasından kıvırıp hareketsiz hale getirdiler. O vaziyette yürüyerek 200 metre kadar ilerdeki Orman İdaresi’ne ait binaya götürdüler. Ankara’dan yetkili amirler gelmişti. Binada onunla görüştüler. Herhalde usulen bir kimlik kontrolünden sonra kendisine bizimle çalışması halinde bu olayı unutabileceğimiz söylenmiştir.”</span></p>
				<p class="duzyazison-1"><span class="char-style-override-9">Maksimov, Türk istihbarat servisinin telifini kabul etmez ve diplomatik statüsünden dolayı serbest bırakılır bırakılmaz derhal amirlerine gider ve durumunu anlatarak ertesi gün kendi ülkesine gönderilir. Sovyet casusu Manukyan, yakalandığı gazete manşetlerinde günlerce yer aldıktan sonra mahkemece müebbet hapis cezasına çarptırılır.</span></p>
				<p class="duzyazison-1"><span class="char-style-override-9">Peki, kimdi bu Manukyan? Nasıl böylesine profesyonel bir ajandı?</span></p>
				<p class="duzyazison-1"><span class="char-style-override-9">Kerim Manukyan filmciydi. Beyoğlu’nda Mis Sokağı civarında oturuyordu. MİT ajanlarının sorgulamaları sırasında verdiği bilgilere göre “Sovyetler onu bir savaş halinde kullanmak üzere eğitmişlerdi.” Yine bu bölümü Eymür’ün kaleminde şöyle öğreniyoruz:</span></p>
				<p class="duzyazison-1"><span class="char-style-override-9">“Gömülü uzun mesafeli telsizi vardı. Sovyetler zaman zaman kendisine işten kopmasın diye küçük görevler veriyorlardı. Manukyan’a mesajlar ve talimat, radyo vasıtasıyla Moskova’dan geliyordu. Manukyan bu mesajları şifre blokları vasıtasıyla çözüyor, en üst katta bulunan evinin balkonundan hareketli hale getirdiği su tahliye borusunu çıkardığı zaman mesajları doğru aldığı anlaşılıyordu. Sovyetler o sokaktan geçip göz ucuyla mesajların alınıp alınmadığını anlıyorlardı. Yani hiçbir şekilde yüz yüze temas yoktu. Yakalandıktan sonra evinde yapılan aramada casuslukla ilgili malzeme ve şifre blokları Manukyan’a ait agrandizörün özel bir bölmesinde bulundu. Bu mükemmel kurulmuş faaliyete nasıl sızabilmiştik bilmiyorum.”</span></p>
				<p class="arabaslik" id="toc_marker-4-60">MANUKYAN’IN CEVABI</p>
				<p class="duzyazison-1"><span class="char-style-override-9">Manukyan, yıllar sonra kendisini Zürih’te bulan bir Türk gazeteciye o günleri anlatır. Gazeteci de Manukyan olayını şu satırlarla haber merkezine gönderir:</span></p>
				<p class="duzyazison-1"><span class="char-style-override-9">“Eski KGB Ajanı Manukyan Mehmet Eymür’e Ateş Püskürüyor (Paris) Türkiye’de 14 yıl aralıksız olarak Sovyetler hesabına çalışan eski KGB Ajanı Manukyan sığındığı bir Avrupa ülkesinde Sovyetlerin hesabına çalıştığı yıllardan Türkiye’de yakalandığı zamana kadar olan hatıralarını yazıyor. İsviçre’nin Zürih kentinde görüştüğümüz eski KGB Ajanı Manukyan yaptığı açıklamada ‘Yarısından fazlasını yazdığım hatıralarımı satın almak için şimdiden 5-6 yayınevi başvurdu!’ diyerek, aslında eski yıllara ait çalışmalarını hiç bir zaman yazmayı düşünmediğini, buna kendisini MİT Mensubu Mehmet Eymür’ün yazdığı hatıralarının mecbur bıraktığını açıkladı.</span></p>
				<p class="duzyazison-1"><span class="char-style-override-9">MİT Mensubu Mehmet Eymür’ün MİT’ten ayrıldıktan sonra kaleme aldığı hatıralarında kendisiyle ilgili yazdıklarının aslı olmadığını söyleyen ve ‘Ben hem Mehmet Eymür’ü tanıdım hem de Hiram Abas’ı!’ diyen Manukyan, ‘Birçok şeyi saptırdılar. Eymür, kaybolan 3 adet silahı ile yakalandığım zaman büromdan alınan bir miktar yabancı dövizden hatıralarında neden bahsetmemiş?’ şeklinde ithamda bulundu.</span></p>
				<p class="duzyazison-1"><span class="char-style-override-9">Mehmet Eymür’ün yazdıklarının gerçekleri yansıtmadığını, anlattıklarının bir senaryodan öteye gitmediğini iddia eden Eski KGB Ajanı Manukyan ‘Sovyetlerin hesabına çalıştığını’ gizlemiyor. Çalışmaya ne şartlar altında zorlandığını hatıralarında açıkça yer verdiğini belirten Manukyan, Mehmet Eymür’ün hatıralarında kendisi için yazılanları yalanlamak zorunda kalacağını açıkça belirtiyor ve ‘Suç benden gider!’ diyor.”</span></p>
				<p class="duzyazison-1"><span class="char-style-override-9">Peki, Eymür bu konuda ne diyor:</span></p>
				<p class="duzyazison-1"><span class="char-style-override-9">“Türkiye’de 1954 yılından 1968 yılına kadar aralıksız olarak Sovyetler Birliği hesabına çalışan Manukyan veya film piyasasındaki ismiyle ‘Kerim’ şimdi Fransa’ya sığınmış olup Paris’te yaşamaktadır. Türkiye’den yasa dışı yollarla kaçmıştır.</span></p>
				<p class="duzyazison-1"><span class="char-style-override-9">Manukyan’ın ailesi, 1915 sürgünü sırasında Erzurum yöresinden kaçarken, bir bölümü Batum’a diğer kısmı ise Romanya’ya gitmişler. Amcası olan Adrinik Batum’a gidenlerdenmiş. Amca Adrinik yıllar sonra Türkiye’ye Süleymanoğlu Hüsnü ismiyle dönmüş ve İstanbul’da bir apartmana kapıcı olarak girip çalışmaya başlamış. Manukyan’ın anlattığına göre Amca Adrinik, Rusya’da çok iyi yetiştirilmiş bir KGB ajanıymış.</span></p>
				<p class="duzyazison-1"><span class="char-style-override-9">Manukyan film piyasasında çalıştığı sırada Rusya’dan kaçak film getirilebileceğini duymuş. Zaten Avrupa ülkelerinden ham film getirip karaborsada satıyormuş. Bir gün Amcası Adrinik (Hüsnü Süleymanoğlu), isterse kendisinin de film temin edebileceğini ve bunun daha da ucuza olacağını söylemiş ve Manukyan bu teklifi kabul etmiş. Getirilen filmi kaliteli bulmuş ve arkasından 10 adet daha sipariş etmiş. 10 film daha gelince amcası kendisini birileriyle tanıştıracağını söylemiş ve evinde tanışmışlar. Manukyan’ın tanıştığı kişiler 10 adet filmi teslim etmiş ancak ücret almamışlar. Hediye olduğunu söylemişler. Bu kişiler, Manukyan’a kendilerinin de bir istekleri olduğunu açıklamışlar: KGB hesabına çalışmasını... ‘Reddettim!’ diyor Manukyan.</span></p>
				<p class="duzyazison-1"><span class="char-style-override-9">Manukyan’a daha evvel çekilmiş bazı resimleri göstermişler, Sovyetlerin ne kadar güçlü bir ülke olduğunu söylemişler ve tehdit etmişler. Neticesinde kabul etmiş ve eğitim için Doğu Berlin’e gönderilmiş. Berlin’de gördüğü eğitimden sonra İstanbul’da 5 ajandan gelecek bilgileri şifrelemek ve yerine ulaştırmakla görevlendirilmiş.</span></p>
				<p class="duzyazison-1"><span class="char-style-override-9">Göreve başladığı ilk ayda kendisinden, ‘İstanbul’da ne kadar çift çıkışlı lokanta ve kahve varsa adreslerini tespit et ve bir rapor halinde ver!’ şeklinde istekleri olmuş. Manukyan, kendisine bağlı çalışan ajanların önceden belirlenmiş ağaç kovuklarına bıraktıkları mesajları alıp anında mikro filme çekerek yerine ulaştırdığını, bu işi en iyi şekilde yapmak için büyük gayret sarf ettiğini belirtiyor.</span></p>
				<p class="duzyazison-1"><span class="char-style-override-9">Bir ara KBG’den kurtulmak için Bağdat’a kaçmış, Beyrut’ta çalışmış, orada da bulmuşlar. KGB kendisinden en çok 30 yaş dolayındaki kişilere ait kimlik istiyormuş. Sonsuz bir harcama imkânı tanımışlar. Kendisine 6 ayrı kimlik ve harcamaları için yüksek miktarda avans para vermişler. Manukyan, ‘Ben göreve başladıktan bir müddet sonra amcam Adrinik bir ormanda ölü bulundu!’ diyor. ‘Çünkü amcam çok şey biliyordu. Bildikleri KGB’yi rahatsız edebilirdi. Bundan dolayı aynı ekip tarafından öldürüldü!’ şeklinde ilave ediyor.</span></p>
				<p class="duzyazison-1"><span class="char-style-override-9">Manukyan yakalanışını ise şöyle anlatıyor: </span></p>
				<p class="duzyazison-1"><span class="char-style-override-9">İlkokuldan tanıdığı bir Ermeni, Amerika’ya yerleşmek ve Amerikan vatandaşlığına geçmek istiyor. Sözlü mülakat sırasında ‘Hiç komünizmimle ilişkin oldu mu, komünist tanıdığın var mı?’ şeklinde sorular soruyorlar. Ermeni arkadaşı bir an tereddüt ediyor, ancak Amerikalıların ısrarlı sorulan üzerine ‘Film piyasasında çalışan ilkokul arkadaşım var!’ diye Manukyan’ın adını veriyor.</span></p>
				<p class="duzyazison-1"><span class="char-style-override-9">‘Yıllar sonra Amerika’ya yerleşecek olan arkadaşımla Beyrut’ta karşılaştık. Bana olayı anlattı. Bu arada beni, ilkokuldaki ismim ile film piyasasında aramışlar, sonunda beni buldular ve ilk önce Amerikan ajanları sorguladılar!” diyor. Amerikalılar kendisine Türkiye’deki KGB ajanı olduğundan şüphe ettikleri kişiler hakkında bilgi toplaması görevini vermişler ve bu iş için de bir yıl süre tanımışlar. Manukyan, “Benden istedikleri arasında Hürrem Film’in sahibi de bulunuyordu. Üstelik Hürrem Bey Rus bir kadınla evli idi ve Rusya’dan kaçak film getiriyordu. Onun KGB’ye çalıştığını iddia ettiler. Ben Hürrem Bey’i tanıdığım için mümkün olmadığını söyledim. Buna rağmen evine girip, kasasını açıp bakmamı istediler. Diğer isteklerinden bazılarını yerine getirdim ama Hürrem Bey için söz konusu olmayacağını tekrarlamam üzerine bir yılsonunda beni MİT’e Amerikalılar ispiyon ettiler!’ şeklinde anlatımlarını sürdürüyor.</span></p>
				<p class="duzyazison-1"><span class="char-style-override-9">‘Mehmet Eymür’ü ve Hiram Abas’ı iyi tanırım. Bir de Sezai ismindeki kişiyi. Beni yakaladılar Ziverbey Köşkü’ne attılar. Burada 8 gün ayaklarımda çok ağır prangalarla tutuldum ve bir gece Hiram Bey geldi ve beni sorguladı. Yaptığı sorgulamaya güldüm. Çocukça sorular soruyorlardı. Amerikalıların verdiği bilgiler çerçevesinde sorular sorduğu için…’ diyen Manukyan sonra tutuklandığını söylüyor.</span></p>
				<p class="duzyazison-1"><span class="char-style-override-9">Manukyan, Mehmet Eymür ve Hiram Abas’ın bürosunu aradıkları zaman 3 tabancayla, bir miktar yabancı dövize el koyduklarını da iddia ediyor. Bunların mahkemede belirtilmediğini söylüyor ve ayrıca Belgrat Ormanlarında bir miktar dolar ve bazı aletlerin toprağa gömülü olduğunu anlatıyor. ‘20 yıl dayanacak plastik kutular içindeydiler. Ayrıca yakalandığım büro ve evde de duvara gizlenmiş okuyucu aletler ve resim çeken bir saat vardı…’ diyor.</span></p>
				<p class="duzyazison-1"><span class="char-style-override-9">Mehmet Eymür’ün hatıralarında yakalanışı konusunda gerçekleri yazmadığını da anlatan Manukyan, ‘Benim büromda buldukları mikro filmleri yaktılar, içinde ne var diye bakmaya bile lüzum görmediler. Bu aptalca bir işti!’ diyor. ‘Aslında o filmlerin birer kopyası alındıktan sonra imha edilmesi gerekirdi. Benim ve diğer ajanların ne gibi konuları işledikleri öğrenilebilinirdi, ben Amerikalılara çok şeyi anlatmamıştım!’</span></p>
				<p class="duzyazison-1"><span class="char-style-override-9">Manukyan, Türkiye’de kısa süre Ulaştırma Bakanlığı yapmış bir kişinin de CIA ajanı olduğunu, çünkü İstanbul’da Amerikan Haberler Merkezi’nde bu zatı çokça gördüğünü, CIA ajanlarını Leyla Sayar’ın evine götürerek peşkeş çektiğini iddia ediyor.</span></p>
				<p class="duzyazison-1"><span class="char-style-override-9">Evet, medyatik hale getirilen ismimizi duyarak her olaydan bizi sorumlu tutan birçokları gibi Manukyan da bizi suçlamış. Hâlbuki kitabımızda Manukyan ile abartılı bir husus yoktu ve Manukyan olayının sadece takibi ve yakalanışı kısmındaki kendi yaşadıklarımızı aktarmıştık. Ne bürosunda aramaya katılmış ne de sorgusunda bulunmuştuk. Bürosunda bulunan malzemeler, bize aramaya katılan diğer personel tarafından aktarılmıştı. Yani Manukyan ile hiç yüz yüze gelmemiştik. Ama o bizi iyi tanıyormuş!</span></p>
				<p class="duzyazison-1"><span class="char-style-override-9">O tarihlerde Sovyet Masasında çalışan MİT Müsteşarı Şenkal Atasagun, Manukyan’ın kaybolduğunu iddia ettiği mallarının nerede olduğunu daha iyi bilecektir ama bizim bildiğimiz kadarıyla Manukyan’ın silahları ve casuslukta kullandığı malzemelerin tümü MİT’in küçük casusluk müzesindeki yerini almıştır. Hiç kimsenin onun dolarlarına tenezzül edeceğini de sanmıyoruz.”</span></p>
				<p class="arabaslik" id="toc_marker-4-61">12 MART MUHTIRASI</p>
				<p class="duzyazison-1"><span class="char-style-override-9">Yönetimi sivillere devreden askerler, diğer taraftan MİT’in bir şekilde kendilerine bağımlı olmasını sağlarlar. Ancak askerler de birlik içerisinde değildir. Ordu içerisindeki Madanoğlu Grubu darbe için hazırlıklarını sürdürmektedir. Ancak bu seferki darbe daha farklıdır. BAAS’çılıktan etkilenen, korporatif yapı özlemcisi, Stalin uygulamalarından etkilenmiş sivil gruplarla da koordineli şekilde yürütülen bir darbe girişimidir bu. Hazırlanan darbeden CIA haberlidir ve hareketin olgunlaşmasını bekleyecektir. Tabii darbe girişiminden MİT’in de haberi vardır.</span></p>
				<p class="duzyazison-1"><span class="char-style-override-9">1961 Anayasası döneminde çoğulcu gelişmelerden etkilenen öğrenciler, düzeni değiştirmek isteyenler ve düzen yandaşları diye iki temel gruba ayrılarak çatıştılar. İşçiler ise 61 Anayasası’nın sağladığı geniş sendikal imkânları kullanarak, daha geniş haklar talep etmeye ve ülkenin yönetiminde söz sahibi olma mücadelesi vermeye başladılar. Anayasanın tanımış olduğu imkânlara rağmen, Türk siyasi hayatı, oluşan bu yeni katılma taleplerini karşılayacak kadar gelişmiş mekanizmalardan yoksundu.</span></p>
				<p class="duzyazison-1"><span class="char-style-override-9">12 Mart Askeri Darbesi’nden önce ordu içinde oluşturulan cuntanın içinde başka cuntalar da vardı. Oluşturulan cuntanın içinde, Milli Birlik Komitesi’nin bazı üyeleri ile Cumhuriyet Senatosu’nun daimi üyeleri de vardır. Cemal Madanoğlu’nun öncülüğünde “askeri sol-sivil” cunta oluşturulurken, Muhsin Batur ile Faruk Gürler’in öncülüğündeki “salt askeri” cunta 12 Mart’ın kaderini belirleyen iki önemli cunta olacaktı. Madanoğlu cuntası, bakanlar ve bütün üst düzey bürokratlarını da atamıştı. Örneğin, Fakir Baykurt kurulacak hükümetin Milli Eğitim Bakanı olacaktı. Yapılacak tek şey, 9 Mart sabahı askeri darbe ile yönetimi devralmaktı.</span></p>
				<p class="arabaslik" id="toc_marker-4-62">MAHİR KAYNAK ADINDA BİR AJAN</p>
				<p class="duzyazison-1"><span class="char-style-override-9">12 Mart “sağ” darbesinden önce, 9 Mart’ta “sol” bir darbe yapılacaktı aslında. Ancak “salt askeri cunta”nın istihbaratı ve bu cuntanın planlarını bozacak ve “askeri (resmi) sol-sivil” cuntanın 9 Mart’ta yapacağı darbenin planlarını bozacaktır. Bu, 12 Mart’ta kendi darbesine giden yolu açıyordu. Mahir Kaynak, Ankara Üniversitesi’ndeki sol görüşlü öğretim üyeleriyle kurduğu ilişkiyi kısa zamanda ilerleterek cuntanın merkezine kadar ulaştı. Evinde cuntanın önde gelen askeri ve sivil kanatlarıyla sık sık “ihtilal sonrası” plan ve projeleri tartıştı.</span></p>
				<p class="duzyazison-1"><span class="char-style-override-9">Böylesi bir yönetime sahip olan Türkiye, ABD ve Batılıların Ortadoğu’daki çıkarlarını bozacaktı. Sovyetleri izleme adı altında kurulan bütün ABD ve NATO tesisleri bir yandan da Türkiye’yi sıkı takibe almışlardı. Böylesini güçlü bir yapılanmaya giren ABD ve onun uzantıları Türkiye’de “BAAS’çı bir darbe”ye izin vermeyeceklerdi.</span><span class="char-style-override-10"><a class="footnote-link" href="#footnote-225-31" id="footnote-225-31-backlink">31</a></span><span class="char-style-override-9"> Amerikalılar bu konuda derhal harekete geçtiler. </span></p>
				<div class="footnote">
					<p class="dipnot"><a class="footnote-anchor" href="#footnote-225-31-backlink" id="footnote-225-31">31</a><span class="char-style-override-11"/><span class="char-style-override-11"> Ancak aradan tam 26 yıl geçtikten sonra aynı ABD ve uzantıları, Türkiye’de BAAS’çı bir darbenin yapılması için bütün imkânlarını sarf ettiler. Mezhepsel yapılanma 28 Şubat’ta ABD’nin çıkarlarına hizmet etti.</span></p>
				</div>
				<p class="duzyazison-1"><span class="char-style-override-9">Ancak MİT de boş durmuyordu. Ankara’daki ajanlarından Mahir Kaynak’ı bu cuntanın içine sokmayı başardı. Mahir Kaynak, uzak görüşlülüğü, birikimi ve efendiliği ile cuntanın dikkatini çekmiş ve onu hemen sivil kanadın içine almışlardı.</span></p>
				<p class="duzyazison-1"><span class="char-style-override-9">Kaynak, Türk istihbarat tarihine geçecek bir başarıya tek başına imza attı. Ordu ile iç içe olan bir kurumda (MİT) çalışan ajan, yine ordu içinde güçlü bir cuntanın darbe planlarını bertaraf etti. Uzun süren çalışmalar sonucunda bu darbe girişimini önledi.</span></p>
				<p class="duzyazison-1"><span class="char-style-override-9">CIA, 9 Mart’ı engelletecekti ama bu yapılanmayı kökünden silmesi gerekiyordu. Yoksa 9 Mart cuntacılarının deşifre edilip mahkemelere çıkarılmaları onları tatmin etmemişti. Çünkü Türkiye genelinde bir anti-Amerikancılık havası hâkimdi. Hatta cuntanın başı bile beraat edebilirdi. Onun için bir karşı darbeyi organize etmek gerekiyordu. Ama karış darbe için altyapı hazırlığı gerekiyordu. Ajanlarına talimatları veriyordu CIA’nin İstanbul Bürosu. Bir anda Türk üniversiteleri savaş alanına dönmüştü. Her gün gençler çatışıyor ve sonu ölümle biten olayların sayısı artıyordu.   </span></p>
				<p class="duzyazison-1"><span class="char-style-override-9">CHP’nin iktidar hırsı, CIA’nin provokatif çalışmalarını adeta besledi. Özellikle CHP’li milletvekillerin basında çıkan açıklamaları gençleri ateşleyen birer kıvılcım oluyordu. CHP kadrolarının CIA tarafından çok iyi yönlendirildiğini bugün daha net görmekteyiz. CHP destekli sol gruplarla CIA’den MİT’e kadar birçok istihbarat servisinin içinde kümelendiği sağcı gençlik hareketleri birbirlerine yönelik şiddeti uygulamaya başladılar.</span></p>
				<p class="duzyazison-1"><span class="char-style-override-9">12 Mart Darbesi’ne giden yolun kronolojik sıralaması şöyle:</span></p>
				<p class="duzyazison-1"><span class="char-style-override-9">Ocak: Türk-Persen’in memur ihtiyaçları hakkındaki istekleri boykot edildi.</span></p>
				<p class="duzyazison-1"><span class="char-style-override-9">Ocak: Ticaret ve Sanayi Odaları ile Borsalar Birliği yönetim kurulu seçimlerinde silahlı çatışmalar çıktı.</span></p>
				<p class="duzyazison-1"><span class="char-style-override-9">11 Ocak: Koç Grubu’nun Oto-Yol montaj fabrikasında şiddetli direniş başladı.</span></p>
				<p class="duzyazison-1"><span class="char-style-override-9">16 Ocak: Deniz Taşıt-İş Sendikası greve gitti. Limanlarda yükleme, boşaltma işleri durdu.</span></p>
				<p class="duzyazison-1"><span class="char-style-override-9">28 Ocak: ODTÜ Rektör seçiminde silahlı olaylar çıktı.</span></p>
				<p class="duzyazison-1"><span class="char-style-override-9">3 Şubat: Diyarbakır Tıp Fakültesi’ne sabotaj yapacakları gerekçesiyle 10 öğrenci ve birçok sivil tutuklandı.</span></p>
				<p class="duzyazison-1"><span class="char-style-override-9">10 Mart: İstanbul, Yıldız Devlet Mimarlık ve Mühendislik Akademisi’nde şiddet olayları çıktı. Birçok öğrenci yaralandı. Ankara Dil Tarih ve Coğrafya Fakültesi’nde bir grup öğretim üyesi ile öğrenciler süresiz boykota girdiler.</span></p>
				<p class="duzyazison-1"><span class="char-style-override-9">17 Mart: İstanbul’da öğrencilerle polis arasında silahlı çatışma çıktı. Çatışmada birçok öğrenci yaralandı.</span></p>
				<p class="duzyazison-1"><span class="char-style-override-9">18 Mart: İstanbul’daki olayları protesto etmek amacıyla Ankara’daki birçok fakültede olaylar çıktı. Daha sonra silahlı çatışmaya dönüşen olaylar, ertesi gün de sürdü. Çatışmalarda öğrencilerden Süleyman Özmen öldürüldü.</span></p>
				<p class="duzyazison-1"><span class="char-style-override-9">Mart: Çorum’da Alevi köylüler yürüyüş yaptı.</span></p>
				<p class="duzyazison-1"><span class="char-style-override-9">Mart: Ankara Üniversitesi Siyasal Bilgiler Fakültesi’nde sağ ve sol görüşe mensup olan öğrenciler arasında silahlı çatışmalar çıktı. Yaralı sayısı kesin belli değildi.</span></p>
				<p class="duzyazison-1"><span class="char-style-override-9">31 Mart: Ereğli’de 6.000 kömür işçisi ocaklara inmedi.</span></p>
				<p class="duzyazison-1"><span class="char-style-override-9">3 Nisan: İstanbul Sirkeci’de polislerle sol görüşlü öğrenciler arasında silahlı çatışma çıktı.</span></p>
				<p class="duzyazison-1"><span class="char-style-override-9">6 Nisan: İstanbul Üniversitesi’ndeki sol görüşlü öğrenciler, sağ görüşlü öğrencilere silahlı saldırıda bulundu. Birçok öğrenci yaralandı.</span></p>
				<p class="duzyazison-1"><span class="char-style-override-9">13 Nisan: İstanbul Üniversitesi’ndeki olaylara misilleme olarak Ankara Üniversitesi’ne 12 Ülkücü öğrenci saldırıda bulundu. Tıp Fakültesi’nde çıkan çatışmalarda yaralanan Ülkücü öğrencileri doktorlar tedavi etmedi. Bunun üzerine yaralı öğrencilerin arkadaşlarıyla doktorların arasında çatışma çıktı. Çatışmada birçok Ülkücü öğrenci ağır yaralanırken bir doktor da öldü.</span></p>
				<p class="duzyazison-1"><span class="char-style-override-9">Aynı gün, Hacettepe Üniversitesi Tıp Fakültesi’nin doktorları polise saldırdı. 4 asistan yaralandı. </span></p>
				<p class="duzyazison-1"><span class="char-style-override-9">16 Nisan: Zonguldak’ta işçiler ocaklara inmedi.</span></p>
				<p class="duzyazison-1"><span class="char-style-override-9">Bu tarihten sonra ilginçtir, Öğrenci olayları birden kesiliyor ve yerine aralıksız işçi eylemleri yapılıyordu. Daha önceleri grev ve işbaşı yapmama, üretim araçlarını tahrip etme gibi eylemler yapan işçiler, bu dönemki eylemleri, tamamen polise ve çevreye saldırı niteliğindeydi. Mayıs ayının 29’una kadar aralıksız süren işçi eylemleri durunca, 1 Hazirandan itibaren Öğretim üyelerinin eylemleri başladı.</span></p>
				<p class="duzyazison-1"><span class="char-style-override-9">2 Haziran’da İsmet İnönü yaptığı bir konuşma ile kitle örgütlerini harekete davet ederek yeni bir kargaşa ortamının doğmasına sebep oluyordu. İsmet Paşa’nın bu konuşmasından sonra, bu kez işçi ve öğrenci eylemleri birlikte başladı. Sol görüşlü öğrenciler ülkeyi kaos ortamına sürüklemek için Ülkücü ve Milli Mücadeleci öğrencilere saldırılarını arttırdılar. 8 Hazirandaki çatışmalarda bir öğrenci daha öldü.</span></p>
				<p class="duzyazison-1"><span class="char-style-override-9">13 Haziran’da TİP’in kontrolünde olan DİSK, bağlı olduğu bütün sendikalarla ortak grev kararı aldığını açıkladı. Bunun üzerine İstanbul’da askerlerle işçiler arasında çıkan silahlı çatışmada 5 işçi öldü. Hükümet İstanbul ve İzmit’e sıkıyönetim ilan etti.</span></p>
				<p class="arabaslik" id="toc_marker-4-63">BASININ KIŞKIRTMASI</p>
				<p class="duzyazison-1"><span class="char-style-override-9">1970 yılında baş gösteren terör eylemlerinden dolayı yurdun muhtelif yerlerinde sıkıyönetim ilan edilmişti. İlan edilen kısmi sıkıyönetim, bir askeri darbenin habercisi olmasına rağmen basın, olayları daha da kışkırtıyordu.</span></p>
				<p class="duzyazison-1"><span class="char-style-override-9">1970’te çıkan öğrenci olaylarından dolayı, Demirel başkanlığındaki Bakanlar Kurulu, asker ve polisin üniversitelere girmesini onaylayan bir kararname çıkardı. Yüzlerce yıllık tarihi geçmişe sahip olan Türk üniversitesi, ilk defa polis ve askerin denetimine giriyordu. Polisin üniversiteye girmesi ile THKO’nun önde gelen simaları deşifre edilirken, örgütsel dokümanlar ve silahlar bir bir yakalandı. Üniversitelerde sol görüşlü öğrencilerin tutuklanması başlayınca, onları kışkırtan başta Ant dergisi olmak üzere, Devrim ve Cumhuriyet gazeteleri ajitatif ve hakaretlerle dolu yayınlar yapıyordu.</span></p>
				<p class="duzyazison-1"><span class="char-style-override-9">Tutuklamalar seri halde devam ederken Devrim gazetesi yazarlarından Uğur Mumcu, 12 Ocak 1971 tarihli makalesinde “Savaşan yiğit gençler” diyerek öğrencileri provoke etmeye devam ediyordu. Aynı gazetenin yazarlarından Doğan Avcıoğlu ise 23 Şubat tarihli makalesinde öğrencileri silahlanıp savaşmaya davet ederek makalesini şöyle bitiriyordu:</span></p>
				<p class="duzyazison-1"><span class="char-style-override-9">“Frukolar (Polisler) kırmızı görmüş boğa gibi devrimci gençliğin önüne sürüldü. Vahşet, son SBF ve Hacettepe olayları ile görülmemiş ölçülere ulaştı. Silahlanmak ve savaşmak, ‘nefis müdafaasının’ gereği oldu.” </span></p>
				<p class="duzyazison-1"><span class="char-style-override-9">Basının bu provokatif tutumunun nedeni yıllar sonra anlaşılacaktı: CIA ve CENTO birçok Türk gazetecisine milyonlarca dolar vermişti.</span></p>
				<p class="duzyazison-1"><span class="char-style-override-9">12 Mart öncesinin keskin kalemlerinden Uğur Mumcu’nun, İhtilal tezgâhlayan Cemal Madanoğlu, cuntasının sivil ekibinden olduğu iddia ediliyordu. Ünlü Ziverbey Köşkü sorgu tezgâhlarından geçen Mumcu, bu iddiaları ret etti. Fakat 20 Nisan tarihli Devrim gazetesinde yayımlanan bir makalesi onu tekzip ediyordu. Acaba 12 Martçılar onun bu makalesini görmemişler miydi?</span></p>
				<p class="duzyazison-1"><span class="char-style-override-9">Adı geçen makalede Mumcu şunları yazmıştı:</span></p>
				<p class="duzyazison-1"><span class="char-style-override-9">“Siyasal partilerin egemenliğine dayanan bu düzenin toprağında devrimci düşüncelerin yeşermesini beklemiyoruz. Bu tohum, bu topraklarda yeşermez. Tek gerçekçi çözüm, yolu düzeni kökünden değiştirecek ulusal kurtuluş devrimidir. Şimdilik hep birlikte bugünkü geçici çözüm yolunun çıkmazlarını görüyoruz. Çok yakında görünen köyün kılavuz istemeyeceği anlaşılacaktır.”</span></p>
				<p class="duzyazison-1"><span class="char-style-override-9">İsmail Cem ise ‘12 Mart Tarihi’ isimli kitabının 18. sayfasında şunları yazıyordu:</span></p>
				<p class="duzyazison-1"><span class="char-style-override-9">“Bu ülkenin namusu, malı, canı bize emanettir. Biz bu toplumun polisiyiz ve de yolumuzu çıkan gençleri iyicene benzetiriz.”</span></p>
				<p class="arabaslik" id="toc_marker-4-64">9 MARTÇILAR DARBEYİ GARANTİLEMİŞ GİBİ</p>
				<p class="duzyazison-1"><span class="char-style-override-9">9 Mart’ta “asker sol-sivil” cuntacılarının basındaki uzantıları, “geldiklerini” sütunlarında belirtiyorlardı. Demokrat Parti’den bu yana ülkeyi idare edenlerin emperyalizm işbirlikçisi olduğunu iddia ediyorlardı. Bunun yanında onları seçen halkı da emperyalizm işbirlikçiliğiyle suçluyorlardı.</span></p>
				<p class="duzyazison-1"><span class="char-style-override-9">Halkı emperyalizm işbirlikçisi olarak suçlayanların başında Cumhuriyet gazetesi yazarlarından İlhan Selçuk geliyordu. Selçuk, 11 Kasım 1969 tarihli makalesinde şunları yazdı:</span></p>
				<p class="duzyazison-1"><span class="char-style-override-9">“Emperyalizmin Truva atı her seçimden sonra sandıktan çıkmıştır. Her kim gerçeği görmezden gelir, her kim ki parlamentoculuğu korumak amacıyla bir minare boyu sakat mantığa kılıf hazırlamaya kalkar, emperyalizmin yararına ahkâm kesmekten başka bir iş yapmaz.</span></p>
				<p class="duzyazison-1"><span class="char-style-override-9">Eğer bir milli kurtuluş eylemi içindeysek, sandık ilkeleri derim ilkelerinden üstün tutulamaz.</span></p>
				<p class="duzyazison-1"><span class="char-style-override-9">Eğer milli bağımsızlık eylemi mugalâtadan ibaretse buyurun sadık keyfine!</span></p>
				<p class="duzyazison-1"><span class="char-style-override-9">Morrisonculuğun yalanı elbette devrimciliğin doğrusu önünde yenilgiye uğrayacaktır.”</span></p>
				<p class="duzyazison-1"><span class="char-style-override-9">Eli kalem tutan Babı Âli muharrirleri bir yandan gençleri ajite edip sokaklara dökerken, bir yandan da 12 Mart darbecileriyle balolarda kadeh tokuşturuyordu. Özellikle Cumhuriyet gazetesinin yazı kadrosu cuntacılar tarafından parsellenmişti.</span></p>
				<p class="duzyazison-1"><span class="char-style-override-9">Darbe hazarlığı yapan bütün cuntalar, Cumhuriyet gazetesinde kendi amaçları doğrultusunda kalem oynatacak muharrir bulmuştu. 12 Mart Darbesi sabahı, gazetenin Ankara bürosunun sorumlularından bir kişi işe resmi kıyafetiyle (yüzbaşı) gelmişti.</span></p>
				<p class="arabaslik" id="toc_marker-4-65">VE MUHTIRA</p>
				<p class="duzyazison-1"><span class="char-style-override-9">Ülkenin tam bir kaosa sürüklendiği günlerde, ordu komutanları 12 Mart 1971’de müdahale edip Demirel’i istifaya zorladığında, bu olayları takip edenler şaşırmadılar. Fakat pek çok gözlemci, müdahalenin niteliğini anlamada yanıldı. Solcu basın başta olmak üzere, DİSK, öğretim üyeleri, ünlü hukukçulardan Bülent Nuri Esen, Bahri Savcı ve Muammer Aksoy, askeri darbeyi anayasal buldular.</span></p>
				<p class="duzyazison-1"><span class="char-style-override-9">Solcu basın, müdahaleyi Demirel karşıtı bir önlem olarak gördü ve selamladı. Solcu aydınlar, Demirel’e düşman ve 1961 Anayasası’ndaki reformların gerçekleştirilmesine bağlı radikal bir grup, hizip olduğunu sandılar.</span></p>
				<p class="duzyazison-1"><span class="char-style-override-9">“Anarşi ve kargaşaya” son verme ve reformları uygulamaya sokma çağrısında bulunan muhtıra, bu umudu doğrular gibiydi. Muhtıra şöyle idi:</span></p>
				<p class="duzyazison-1"><span class="char-style-override-9">“Parlamento ve hükümet süregelen tutum, görüş ve icraatı ile yurdumuzu anarşi, kardeş kavgası, sosyal ve ekonomik huzursuzluklar içine sokmuş, Atatürk’ün bize hedef göstermiş olduğu çağdaş uygarlık seviyesine ulaşmak ümidini kamuoyunda yitirmiş ve anayasanın öngördüğü reformları tahakkuk ettirememiş olup, Türkiye Cumhuriyeti’nin geleceği ağır bir tehlike içine düşürülmüştür.</span></p>
				<p class="duzyazison-1"><span class="char-style-override-9">Türk milletinin ve sinesinden çıkan silahlı kuvvetlerin bu vahim ortam hakkında duyduğu üzüntü ve ümitsizliği giderecek çarelerin partiler üstü bir anlayışla Meclislerimizce değerlendirilerek mevcut anarşik durumu giderecek ve Atatürkçü bir görüşle ele alacak ve inkılâp kanunlarını uygulayacak ve inandırıcı bir hükümetin demokratik kurallar içinde teşkili zaruri görülmektedir.</span></p>
				<p class="duzyazison-1"><span class="char-style-override-9">Bu husus süratle tahakkuk ettirilmediği takdirde, Türk Silahlı Kuvvetleri kanunların kendisine vermiş olduğu Türkiye Cumhuriyeti’ni korunmak ve kollamak görevini yerine getirerek idareyi doğrudan doğruya almaya kararlıdır.”</span></p>
				<p class="duzyazison-1"><span class="char-style-override-9">Bu bildiri ile sorumluluk, parlamento ve hükümetin omuzlarına yüklenmişti. “Ülkeyi anarşi, kardeş kavgası, sosyal ve ekonomik huzursuzluklar içine” sürükleyen, onların “süregelen tutum, görüş ve icraatlarıydı!” </span></p>
				<p class="duzyazison-1"><span class="char-style-override-9">Demokratik bir çerçevede “kuvvetli ve inandırıcı bir hükümetin” kurulması, “mevcut anarşik durumu giderecek” ve 1961 Anayasası’nın öngördüğü reformların uygulanmasına yol açacaktı. Komutanların istediği tek şey buydu görünürde. Bunlar hızla geliştirilemezse ancak o zaman yönetime el koyacaklardı.</span></p>
				<p class="duzyazison-1"><span class="char-style-override-9">Solcu aydınları aldatan, bu ifadelerdi. Solcu aydınlar, yaklaşık on yıldır böyle bir dikta çözümü arayışı içindeydiler ve nihayet ordu, bu umutları gerçekleştirmek için adım atmıştı.</span></p>
				<p class="duzyazison-1"><span class="char-style-override-9">Süleyman Demirel, çok yumuşak bir protestoyla istifa etti. Daha sonra, partisine sabırlı olmalarını ve olayların seyrinin değişmesini beklemelerini tavsiye ederek çok ihtiyatlı davrandı. Darbenin güçlü komutanlarından olan General Faruk Gürler, muhtıradan hemen sonra Demirel’e telefon edip, “Bunun size karşı yapmadık Süleyman Bey!” diyerek onu teskin ediyordu. Bunun üzerine Demire, askeri darbeyi geçici bir gerileme ve kendisini bir felaketten korumuş olması muhtemel bir durum gibi gördü ve sesini çıkarmadı.</span></p>
				<p class="duzyazison-1"><span class="char-style-override-9">İsmet İnönü, darbecilerin yapısını bildiği için çok sert tepki gösterdi. İsmet Paşa’nın bu sert tepkisini anlamayan Madanoğlu cuntasının basındaki uzantıları, kendisine dolaylı olarak yüklendiler. Ama daha sonra İsmet Paşa’yı anlayacaklardı fakat o zaman da iş işten geçmiş olacaktı.</span></p>
				<p class="duzyazison-1"><span class="char-style-override-9">12 Mart darbecileri, Yunan askeri cuntası örneğini gördükleri için, doğrudan yönetimi devralmaya isteksizlerdi. Birçok partinin hâkim olduğu bir Meclis’i muhafaza etmek ve “partiler üstü” denilen bir hükümetle istediklerini yapmak zorunda olduklarını biliyorlardı. İsmet Paşa, askerlerin bu tutumlarını sert eleştiriyordu. İnönü, “Bu durum, sürekli askeri müdahaleyi ve bu nedenle de istikrarsız bir ortamı gerektirecek!” diye şiddetli tepki gösteriyordu. Ancak kendi partisinden Nihat Erim’in kurulacak hükümetin başına geçirileceğini öğrenince, 180 derece çark ederek darbeyi desteklemeye başladı.</span></p>
				<p class="arabaslik" id="toc_marker-4-66">9 MARTÇILARIN TASFİYESİ BAŞLIYOR</p>
				<p class="duzyazison-1"><span class="char-style-override-9">12 Mart Darbesi’nden önce, ordu içinde bir cunta ve Cumhuriyet gazetesi yazarlarından, Yön dergisi yazarlarından ve üniversitelerdeki sol-Kemalistlerden oluşan bir ekip 9 Mart’ta bir darbe yapacaktı. Bu cuntanın öngördüğü yönetim tarzı ise, Sovyet modeline yakın “tek parti faşizmi” idi. 12 Mart Darbesi’ni yapanlar, ordu içindeki cuntayı oluşturan bir amiral, beş general ve 35 albayı resen emekliye ayırdı. Ordudaki “temizlik harekâtı” hemen basma yansıdı. Sol gazetelerin 17 Mart tarihli manşetleri, onların şaşkınlıklarını gösteriyordu.</span></p>
				<p class="duzyazison-1"><span class="char-style-override-9">28 Mart’ta Cumhuriyet ve Akşam gazeteleri 10 gün süre ile kapatıldı. Ayrıca kitapevleri yasak yayın sattıklarında cezalandırılacakları konusunda uyarıldı. Ertesi gün, Akşam gazetesi yazarı Çetin Atan ile 9 Martçıların sivil kanadının önde gelen ismi ve Cumhuriyet gazetesi yazarlarından İlhan Selçuk gözaltına alındı. Yine, İşçi-Köylü, Proleter Devrimci Aydınlık, Aydınlık, Türkiye Solu, Devrim ve Ant gibi haftalık gazete ve dergilerin toplatılmasına karar verildi. Burada Aydınlık ve Devrim gazetelerinin merkez hücrelerine kadar hem CIA hem de MİT ajanlarının sızdıklarını hatırlatmakta fayda var. Peki, CIA Türkiye’de neden darbe yaptırsın? ABD’nin ne gibi çıkarları vardı Türkiye’de?</span></p>
				<p class="arabaslik" id="toc_marker-4-67">NAZMİYE DEMİREL’İN CASUSLUĞU</p>
				<p class="duzyazison-1"><span class="char-style-override-9">Sol örgütlerle iç içe olan darbeciler, Demirel Hükümeti’ni devirme planlarını yaparlarken, Demirel de boş durmuyordu. 10 Şubat 1971 Çarşamba günü “Genişletilmiş Komuta Konseyi”, Genelkurmay Başkanlığı’nda bulunan Yüksek Askeri Şura salonunda toplanıp gizli kararlar alırken, Demirel Hükümeti’nin bu kararlardan haberi olmamıştı. Darbe kokusunu sezinleyen Süleyman Demirel, ertesi gün haber alabilmek için karısı Nazmiye Demirel’i kullanmaya karar verdi.</span></p>
				<p class="duzyazison-1"><span class="char-style-override-9">Nazmiye Demirel, Genelkurmay Başkanı’nın eşi ile kuvvet komutanlarının eşlerinin katıldığı bir öğlen yemeğine gidecek ancak burada bir “darbe havası sezinleyemeyecekti.” Herkes Nazmiye Demirel’e daha önceki gibi “Başbakan eşi” olarak davranmıştı. Yemek boyunca günlük dedikodular, moda ve “kadın kadına” konular konuşulmuştu. Hâlbuki Nazmiye Demirel yemekte iken, komutanlar Başbakan Demirel’e verecekleri muhtıra müsveddesi üzerinde çalışıyorlardı. Kara Kuvvetleri Komutanı Faruk Gürler, Deniz Kuvvetleri Komutanı Eyiceoğlu ve Genelkurmay Başkanı Memduh Tağmaç, Hava Kuvvetleri Komutanı Muhsin Batur’un evine gelerek muhtıra değerlendirmesi yapacaklardı.</span></p>
				<p class="duzyazison-1"><span class="char-style-override-9">O toplantıda, Tağmaç, Cumhurbaşkanı Cevdet Sunay’a giderek Demirel’i istifaya ikna etmesi kararı çıktı ve MİT Müsteşarı Fuat Doğu’yu çağırarak Sunay’a gönderdiler.</span></p>
				<p class="arabaslik" id="toc_marker-4-68">MİT, DARBEDEN İKİ SAAT ÖNCE HABER VERİYOR</p>
				<p class="duzyazison-1"><span class="char-style-override-9">Sunay’ın yakın adamı olan MİT Müsteşarı Tümgeneral Fuat Doğu (daha sonra katıldığı bir TV programında anlattıklarına göre) Köşk’e çıkarak, “Sayın Cumhurbaşkanım, beni Genelkurmay Başkanı gönderdi. Şimdi toplantıdalar. Yarın darbe yapacaklar. Size bildirmemi emrettiler!” diyecekti.</span></p>
				<p class="duzyazison-1"><span class="char-style-override-9">Yine Doğu’nun anlattıklarına göre, daha önceden darbeden haberdar olan Sunay, haberi yokmuş gibi “Ya öyle mi? Peki Fuat Paşa!” demekle yetindi. Köşk’ten gelen bu haber üzerine Tağmaç’ın, “Tamam, yarın bildiriyi getirin imzalayacağım!” sözlerinden sonra cunta toplantısı dağıldı.</span></p>
				<p class="duzyazison-1"><span class="char-style-override-9">Ertesi sabah Cumhurbaşkanı Cevdet Sunay, MİT Müsteşarı Fuat Doğu’yu arayarak “gece kendisine verdiği haberi Başbakan Demirel’e bildirmesini” söyledi. Sunay’ın, Doğu’ya bu “emri” verdiği saat, 11.00 idi ve o saatte Başbakan evinde olurdu. Doğu, hemen Demirel’i arayarak “Sayın Başbakan’ım, size Sayın Cumhurbaşkanı’nın bir dileğini iletmek için rahatsız ettim. Biraz önce yanındaydım, ‘Süleyman Bey istifasını versin!’ buyurdular!” dedi. Şaşıran Demirel, “Fakat Fuat Paşa, daha iki gün önce siz bana Cumhurbaşkanı’ndan başka bir mesaj getirdiniz. Sayın Sunay, ‘Ben ne 22 Şubatlar, ne 21 Mayıslar gördüm, kaygı duymasınlar!’ demişti. Şimdi ne değişti de istifamı istiyor?” diye sordu.</span></p>
				<p class="duzyazison-1"><span class="char-style-override-9">Bunun üzerine Doğu, “ordunun müdahale kararı aldığını” söyleyince, Demirel her zamanki suskunluğuna bürünüyor ve teslim oluyordu. </span></p>
				<p class="duzyazison-1"><span class="char-style-override-9">Dört kuvvet komutanı ve Genelkurmay Başkanı’nın imzaladığı “12 Mart Muhtırası” Tuğgeneral Musa Öğün tarafından TRT Haber Müdürü Doğan Kasaroğlu’na teslim ediliyor ve metin saat 13.00 Ana Haber Bülteni’nde spiker Çetin Çeki tarafından okunup kamuoyuna duyuruluyordu.</span><span class="char-style-override-10"><a class="footnote-link" href="#footnote-225-32" id="footnote-225-32-backlink">32</a></span></p>
				<div class="footnote">
					<p class="dipnot"><a class="footnote-anchor" href="#footnote-225-32-backlink" id="footnote-225-32">32</a><span class="char-style-override-11"> Doğan Kasaroğlu, mesleğe başladığı günden beri askerlerin gözdesi olmayı başaracaktı. Askerlerin TRT’deki en mutemet adamı olarak mesleğin merdivenlerini hızla tırmanıyordu. 12 Eylül Darbesi’nde mesleğinin zirvesine varacak ve 12 Mart’ta kendisine “Faşist Muhtıra”yı getiren Musa Öğün ile birlikte “Asker Partisi” olan Milliyetçi Demokrasi Partisi(MDP)’nin kurucuları olacaklardı.</span></p>
				</div>
				<p class="duzyazison-1"><span class="char-style-override-9">Muhtıra radyodan okunduktan sonra Demirel, partili arkadaşlarına danışmak zorunda kaldı. Çünkü “Faşist Muhtıra”nın üçüncü maddesine göre, “Hükümet istifa etmezse ordu TBMM’yi kapatacaktı”. Demirel, askerlerin tabiri ile “kuzu kuzu” istifa etti. MİT Müsteşarı “daha iki gün önce” Cumhurbaşkanı’nın “her şey normaldir” mesajını Başbakan’a getirmesine rağmen ne oldu da askerler hükümete “muhtıra” verdiler?</span></p>
				<p class="arabaslik" id="toc_marker-4-69">CIA 27 MAYIS’TAKİ GİBİ DARBE YAPTIRIYOR</p>
				<p class="duzyazison-1"><span class="char-style-override-9">27 Mayıs 1960 darbesinde olduğu gibi 12 Mart’ın da arkasında ABD ve CIA olduğu söylendi hep. 27 Mayıs Darbesi’nden önce, Türk-Amerikan ilişkileri soğumuş, Türkiye, Sovyet Rusya ile yakın temasa girmişti. Hatta dönemin Sovyet Rusya’sı, Türkiye’nin NATO’dan çıkması halinde, Türk sınırından kendi topraklarının 250 kilometre içlerine kadar askerlerini geri çekeceğini, Kafkasya’ya kadar kendi topraklarını askerden arındıracağı açıklamıştı. İşte bu yakınlaşma Amerika’yı endişelendirmiş, CIA’nin harekete geçmesine sebep olmuştu. Ordu içindeki sol cunta ile irtibata geçmiş ve darbe yaptırmıştı. Olayın ilginç yönü, “emperyalist Amerika” darbeyi “anti-emperyalist solcu subaylara” yaptırıyordu. 27 Mayıs öncesi, dönemin Genelkurmay Başkanı ABD’ye ziyaret ediyor, ziyaretten kısa bir süre sonra ordu yönetime el koyuyordu.</span></p>
				<p class="duzyazison-1"><span class="char-style-override-9">12 Mart öncesinde de ayın senaryo yeniden oynandı. Bu sefer, 12 Mart Muhtırası’nın güçlü ismi ve birçok kesimle oynayan Hava Kuvvetleri Komutanı Orgeneral Muhsin Batur gitti ABD’ye. Batur’un ziyareti alışılmışın dışında bir ziyaretti. Çünkü yanına ne Dışişleri’nden bir yetkili ne de emir subayını almadı. Batur’un ‘Anılar ve Görüşler’ isimli iki ciltlik hatıratında yazdığına göre ABD ziyaretinin resim yüzü bu ülke Hava Kuvvetleri Komutanı Orgeneral Ryan’dan “Legion of Merit” nişanını almaktı. Nişan töreni sırasında general Ryan, Batur’un ağzını “ne zaman darbe yapılacağı” şeklinde yokladı.</span></p>
				<p class="duzyazison-1"><span class="char-style-override-9">Batur ABD’den döndükten sonra Kurmay Albay Kemal Tunusluoğlu’nun Tandoğan Meydanı’ndaki evinde bir toplantı yaptılar. Cuntacılar, Batur’un tek başına ABD’ye gitmesinden şüphelenmişlerdi. Batur’u sorguya çekercesine Amerika gezisini sordular. Muhsin Batur, arkadaşlarına şu cevabı verdi:</span></p>
				<p class="duzyazison-1"><span class="char-style-override-9">“Benim onuruma verilen kokteylde Orgeneral Ryan ile baş başa olduğumuz sırasında bana Türkiye’deki olaylar hakkında bazı sorular sordu ve sözü getirip; ‘Siz askerler, bir müdahalede bulunmanın tam zamanı olduğunu düşünmüyor musunuz?’ gibi bir niyet yoklamasında bulundu.”</span></p>
				<p class="duzyazison-1"><span class="char-style-override-9">Ve Batur ABD’den geldikten birkaç gün sonra darbe gerçekleşti.</span></p>
				<p class="duzyazison-1"><span class="char-style-override-9">Ne hikmetse, 12 Eylül 1980 darbesinden birkaç gün önce de Hava Kuvvetleri Komutanı Tahsin Şahinkaya ABD’ye gidecekti.</span></p>
				<p class="arabaslik" id="toc_marker-4-70">CIA NİYE DARBE YAPTIRDI?</p>
				<p class="duzyazison-1"><span class="char-style-override-9">27 Mayıs 1960’ta “Menderes Ruslara çok yakınlaştığı için” solcu subaylara darbe yaptıran ABD, 12 Mart’ta hangi nedenle sağ koalisyonuna darbe yaptırıyordu? Bu sorunun cevabı yıllar sonra bulundu. Orta Anadolu köylüsünün büyük bir geliri haşhaştı. Amerikan yönetimi, “Amerika gençliğini zehirleyen uyuşturucunun hammaddesi olduğu için” haşhaş üretimini engellemeye çalışıyordu. Dünya haşhaş üretiminin hatırı sayılır bölümü Türkiye’de yapıldığı için</span><span class="char-style-override-10"><a class="footnote-link" href="#footnote-225-33" id="footnote-225-33-backlink">33</a></span><span class="char-style-override-9"> ABD “Haşhaş üretiminin yasaklanması maksadıyla” baskı yapıyordu.</span></p>
				<div class="footnote">
					<p class="dipnot"><a class="footnote-anchor" href="#footnote-225-33-backlink" id="footnote-225-33">33</a><span class="char-style-override-11"> Haşhaş üretiminde Türkiye, dünyanın 3. ülkesi idi. Milyonlarca dolarlık gelirin yanı sıra 90.000 aile geçimini haşhaştan sağlıyordu.</span></p>
				</div>
				<p class="duzyazison-1"><span class="char-style-override-9">1950 yılında bu talebini Menderes’e iletti, Menderes Hükümeti kabul etmedi. Bu Menderes’in ABD’yi ilk kafa tutmasıydı. Kafa tutmalar artınca, Menderes’in akıbeti 27 Mayıs’la kurulan darağacında son buldu.</span></p>
				<p class="duzyazison-1"><span class="char-style-override-9">Demirel’den de 1970 yılında haşhaş üretiminin engellemesini istedi Amerika. Ancak Demirel Kabinesi bu isteği yerine getirmedi. Hem de Demirel’in “ABD, bundan doğacak olan zararı telafi edecek!” taahhüdüne rağmen Kabine kabul etmedi.</span></p>
				<p class="duzyazison-1"><span class="char-style-override-9">12 Mart darbesinden sonra askeri rejimin hükümeti ABD’nin bu isteğini derhal yerine getirdi ve 29 Temmuz 1971’de Haşhaş ekimi Türkiye’de yasaklandı. Haşhaş ekimini savunan iki bürokrat vardı: Bunlardan biri Devlet Planlama Teşkilatı (DPT) yöneticilerinden Nevzat Yalçıntaş diğeri de DPT Müsteşarı Turgut Özal.</span></p>
				<p class="duzyazison-1"><span class="char-style-override-9">Yalçıntaş, genç bir uzmandan haşhaş ile ilgili bir rapor hazırlamasını isteyecek ve aylar süren çalışmalardan sonra gelen raporda, “Haşhaş üretimi zorunludur!” denilecekti özetle. Raporu hazırlayan genç uzmanın adı daha sonra devlet-mafya ilişkilerinin ortaya çıktığı Susurluk kazası ile ilgili hazırladığı raporla Türkiye’nin tanıyacağı bir isim oldu: Kutlu Savaş.</span></p>
				<p class="arabaslik" id="toc_marker-4-71">ÇAĞLAYANGİL: “HAŞHAŞ İÇİN DARBE YAPTIRILDI!”</p>
				<p class="duzyazison-1"><span class="char-style-override-9">Dışişleri eski bakanlarından İhsan Sabri Çağlayangil, ‘Anılarım’ adlı hatıratının 63. sayfasında şunları söylüyor:</span></p>
				<p class="duzyazison-1"><span class="char-style-override-9">“Ben, Dışişleri Bakanıydım. Amerikan Büyükelçisi bana geldi. ‘Sayın Demirel’e söyleyiniz. Sizde nerede, ne kadar haşhaş ekiliyorsa biz onun parasını verelim, ekimi durdursunlar’ dedi. ‘Peki, söylerim!’ dedim. Sayın Demirel’e söyledim. Aldığım cevap şöyle idi:</span></p>
				<p class="duzyazison-1"><span class="char-style-override-9">‘Bizim 27 ilimiz ve çevresinde haşhaş ekiliyor. Bizde ismini afyondan alan ilimiz var. Bunu yapamayız. Ama ekin alanlarını giderek daraltabiliriz.’ </span></p>
				<p class="duzyazison-1"><span class="char-style-override-9">Gittim, Amerikan Elçisi’ne söyledim. Bana ‘Beni bir kere Başbakan’ınızla görüştürebilir misiniz?’ dedi. Ben de Süleyman Bey’e, Elçi’nin talebini söyledim ve görüşmeyi kabul ettiler. Elçiye de, bana verdiği cevabın aynısını verdi. Bu görüşmeden sonra, Amerikan Büyükelçisi, ‘Çok yazık! Bundan fena neticeler doğacak!’ dedi. Çok fena neticeler oldu. Üç ay sonra bizim hükümetimiz düşürüldü.”</span></p>
				<p class="duzyazison-1"><span class="char-style-override-9">12 Mart Darbesi’nin CIA-MOSSAD kontrollü olduğunu Celil Gürkan da hatıratında şöyle anlatıyor:</span></p>
				<p class="duzyazison-1"><span class="char-style-override-9">“12 Mart’tan bir veya birkaç hafta önce dönemin CIA Başkanı Richard Helms</span><span class="char-style-override-10"><a class="footnote-link" href="#footnote-225-34" id="footnote-225-34-backlink">34</a></span><span class="char-style-override-9"> Ankara’ya da uğramış ve deyim yerindeyse Ankara’dan geçmişti. Sonradan öğrendiğimize göre görüştüğü ilgililere bir liste vermiş, vakit geçirilmeden ordudan ekarte edilmesi gereken subaylardan söz etmiş. Ancak böyle bir tasfiye operasyonunun kamuoyunda oluşturacağı çalkantıyı dikkate alarak, listede adları yazılı ama en üst düzeyde bulunan komutanların şimdilik yerinde bırakılmaları gereğini vurgulamıştı...”</span></p>
				<div class="footnote">
					<p class="dipnot"><a class="footnote-anchor" href="#footnote-225-34-backlink" id="footnote-225-34">34</a><span class="char-style-override-11"/><span class="char-style-override-11"> İsrail İstihbarat Örgütü ile yaptığı bir toplantıdan sonra E.Ş.</span></p>
				</div>
				<p class="duzyazison-1"><span class="char-style-override-9">Ve Helms’in bir dediği iki edilmiyor, ordu içerisinde bazı isimler tasfiye ediliyordu darbe sonrasında.</span></p>
				<p class="arabaslik" id="toc_marker-4-72">YABANCI BASIN DA CIA’Yİ GÖSTERİYOR</p>
				<p class="duzyazison-1"><span class="char-style-override-9">27 Mayıs gibi 12 Mart Darbesi’nin de CIA tarafından yaptırıldığı bir yıl sonra 21 Ocak 1972 tarihli Daily Telegraph gazetesinde yayınlandı. Daily Telegraph, CIA’nin hangi ülkelerde darbe yaptığının listesini verirken Türkiye’den de söz ediyordu. Daily Telegraph, CIA kaynaklarına dayanarak yazdığı şu haber-yorumu verdi:</span></p>
				<p class="duzyazison-1"><span class="char-style-override-9">“1960. Türkiye. CIA’nin General Gürsel’e Menderes Hükümeti’ni devirmesi için yardımı.</span></p>
				<p class="duzyazison-1"><span class="char-style-override-9">1971. Türkiye. Ordunun girişiminden hemen sonra hükümetin zorunlu istifasında CIA ajanlarının eylemli katkıları...”</span></p>
				<p class="duzyazison-1"><span class="char-style-override-9">Yıllar sonra günün Dışişleri Bakanı olan İhsan Sabri Çağlayangil, 12 Mart 1976 tarihli Politika gazetesine verdiği demeçte Daily Telegraph’ı doğruladı:</span></p>
				<p class="duzyazison-1"><span class="char-style-override-9">“12 Mart’ta CIA vardır. Büyük ölçüde vardır. 12 Mart’ta haşhaş vardır. CIA, Papadopulos’ta vardır. CIA, Gizikis’te vardır. Şimdi nasıl yapar CIA? Organik bağlarıyla yapar. Benim istihbarat şefim, kendisi farkında bile olmadan CIA benim altımı oyar. Elinde imkânı var adamın. MİT’in CIA ve SAVAK ile ilişki içerisinde olduğunu herkes biliyor.” </span></p>
				<p class="arabaslik" id="toc_marker-4-73">VE CIA’NİN İSTEMEDİĞİ İSİMLER TASFİYE EDİLİYOR</p>
				<p class="duzyazison-1"><span class="char-style-override-9">12 Mart’ta muhtıra verilmesine rağmen Demirel Kabinesi hala görevinin başında idi. Çünkü “devlette süreklilik” esastı. Yeni hükümet atanana kadar Demirel Başbakan kalacaktı. 16 Mart’ta 13 subayın emekliye sevk kararnamesini Demirel’in önüne koyan askerler hiçbir itiraz görmeden onaylattılar. Emekli edilenler arasında Tümgeneral Celil Gürkan, Tuğgeneral Şükrü Köseoğlu, Tuğgeneral Ömer Çokör, Tuğgeneral Ahmet Tuğcu ve Tuğamiral Vedii Bilget isimli dört general ve bir amiral vardı.</span></p>
				<p class="duzyazison-1"><span class="char-style-override-9">Demirel’i deviren askerler, kendilerine bu konuda yardımcı olan diğer arkadaşlarını tasfiye ediyorlardı. Yine devirdikleri Başbakan’ın imzası ile tasfiyeyi gerçekleştiriliyordu. Tasfiye dışı bırakılacak üst düzey komutanlar ise Kara Kuvvetleri Komutanı Faruk Gürler ile Hava Kuvvetleri Komutanı Muhsin Batur idi.</span></p>
				<p class="duzyazison-1"><span class="char-style-override-9">27 Mayıs 1960’ta sağcı subayları ve generalleri tasfiye ettiren CIA, şimdi de ordudaki “solcuları” tasfiye ettiriyordu. Ne hikmetse, “solculuğu ile orduda sivrilen” Muhsin Batur, yerinde kaldı. 19 Mart’ta CHP Kocaeli milletvekili Nihat Erim, Cumhurbaşkanlığı Köşkü’ne çağrılarak partisinden istifa ettirildi ve kendisine yeni hükümet kurduruldu.</span></p>
				<p class="arabaslik" id="toc_marker-4-74">“RAŞELİN OĞLU” OLAYI VE MİT’TE KAVGALAR</p>
				<p class="duzyazison-1"><span class="char-style-override-9">MİT içindeki hizip çatışmaları bazen dönmelerin nerelere kadar yükseldiğini göstermesi bakımından oldukça önemli detaylar içeriyor. 12 Mart darbecilerinin MİT içindeki iktidar savaşı, Türkiye’nin o günlerde üzerinde pek durmadığı bir olayı da ortaya çıkardı. Yahudi Kökenli Nairn Takı’dan önce bir “dönme”nin darbe hükümetinde ülkenin kaderinde söz sahibi olan üç numaralı koltuğa oturduğu ortaya çıktı.</span></p>
				<p class="duzyazison-1"><span class="char-style-override-9">MAH’tan MİT’e geçiş sağlanması ve Teşkilat Kanunu çıkması ile birlikte, örgütün icra ve fonksiyon alanı bir hayli genişlemiş, MİT Müsteşarlığı artık sadece Başbakan’a değil, Genelkurmaya Başkanı ve Cumhurbaşkanı’na direkt rapor sunar hale gelmişti. 12 Mart Darbesi ile birlikte kurulan “ara rejim” hükümetinin Başbakan yardımcılıklarından birine Sadi Koçaş getirildi. Alınan karara göre, MİT Sadi Koçaş’a bağlı olacaktı. Çünkü Koçaş, MİT’te çalışmış ve teşkilatı çok iyi biliyordu. Daha MİT’in Koçaş’a bağlanacağı resmiyet kazanmamışken, MİT Müsteşarı General Fuat Doğu elinde bir MİT raporu ile Başbakan Nihat Erim’e gitti. Rapor, Devlet Bakanı olarak atanacak olan Atilla Karaosmanoğlu ile ilgili idi. Raporda, “Karaosmanoğlu’nun Sosyalist Kültür Derneği’nin kurucusu olduğu ve daha önce çalıştığı DPT’de sol faaliyetlerde bulunduğu” belirtiliyordu. Rapora şaşıran Erim ise Karaosmanoğlu’nu Dünya Bankası görevinden istifa ettirip getirmişti hükümete. Hatta Karaosmanoğlu’nu Erim’e ilk önerenler ABD yetkilileriydi.</span></p>
				<p class="duzyazison-1"><span class="char-style-override-9">Erim, Mit Müsteşarı General Doğu yanında iken derhal ABD eski Savunma Bakanı Mc Namara’yı telefonla arayarak Karaosmanoğlu hakkında bilgi istedi. Karaosmanoğlu’nun “Temiz Raporu” hemen ABD Elçiliği’nden geldi. Raporda, “Sayın Karaosmanoğlu, başarılı, milliyetçi, vatanperver bir beyindir…” diye yazıyordu.</span></p>
				<p class="duzyazison-1"><span class="char-style-override-9">Bu sefer şaşırma sırası MİT Müsteşarı General Fuat Doğu’daydı. Çünkü kendi ülkesinin Başbakan’ı, kendi istihbarat servisinin raporuna itibar etmemiş, ABD eski Savunma Bakanı’nın gönderdiği rapora itibar etmişti. 27 Mart günü yeni darbecilerin kurdurduğu kabine açıklandı. Atilla Karaosmanoğlu Ekonomiden Sorumlu Başbakan Yardımcısı olurken, MİT’in bağlanacağı ve cuntanın muteber adamı olan Sadi Koçaş ise Siyasi İşlerden Sorumlu Başbakan Yardımcısı olarak atandı. Koçaş, Karaosmanoğlu’nun bu göreve getirilmesine karşı idi.</span></p>
				<p class="duzyazison-1"><span class="char-style-override-9">Kabinenin açıklandığının ertesi günü ne tuhaftır Koçaş “ufak bir kaza” geçirdi ve kaburgaları kırıldı. Üç gün evinde yürüyemez halde yatalak kaldıktan sonra, dördüncü gün yatağından kalkıp doğruca Başbakanlığa geldi. Gelişinde bir sürprizle karşılaşıyordu: “MGK koordinasyonu ile MİT kendisinden alınıp başka bakanlıklara bağlanmıştı.” Koçaş, yatağında yatarken, MİT Müsteşarı General Fuat Doğu, Cumhurbaşkanı Cevdet Sunay ve Genelkurmay Başkanı Memduh Tağmaç’a gitmiş, “Bir generalin (kendisinin) bir albayın (Koçaş) emrine verilmemesini, zaten kendisinin kanunen Başbakan’a bağlı olması gerektiğini” söylemişti.</span></p>
				<p class="duzyazison-1"><span class="char-style-override-9">Bu duruma tepki gösteren Koçaş, derhal istifa etti. Ancak istifası kabul edilmedi. MİT ve MGK Genel Sekreterliği yine kendisine bağlandı. Bu durum Koçaş ile MİT Müsteşarı Fuat Doğu arasında beş ay süren çetin bir savaşa sebep olacak, bu savaş sayesinde Türkiye, Dönmelerin devletin hangi noktalarına kadar sızdığını öğrenecekti.</span></p>
				<p class="arabaslik" id="toc_marker-4-75">KOÇAŞ’IN İNTİKAM PLANLARI</p>
				<p class="duzyazison-1"><span class="char-style-override-9">Fuat Doğu’nun bu ayak oyunlarına Başbakan Yardımcısı Sadi Koçaş da aynı taktikle cevap verecekti. Koçaş, yaptığı kulis çalışmalarında MİT Müsteşarlığı için Harp Okulu’ndan arkadaşı ve aynı zamanda akrabası olan MİT Dış İstihbarat Daire Başkanı Abdullah Argun’un ismini öne çıkardı. Ancak, birden Ankara kulislerinde Abdullah Argun’un belden aşağı zayıflıkları bir bir konuşulmaya başlandı.</span></p>
				<p class="duzyazison-1"><span class="char-style-override-9">Bu ihtimal zayıflayınca Koçaş, 8 yıl sonra darbe yapacak olan beşli çetede yer alan general Haydar Saltık ve Özel Harp Dairesi eski Başkanı General Cihat Akyol ismini kulislere taşıtı. Ancak General Fuat Doğu öyle kolay kolay pes etmeyecekti. Doğu’nun ekibinden bir ajan, gazeteci Cüneyt Arcayürek’e şu mülakatı verdi:</span></p>
				<p class="duzyazison-1"><span class="char-style-override-9">“Birdenbire serviste mektup salgını baş gösterdi. Tabii mektuplardaki hedef, doğrudan doğruya Fuat Paşa idi. Öyle yazılmışlardı ki, hukuk bilgisi olan birinin kaleminden çıktığı anlaşılıyordu. O zaman anlayamamış, sonradan öğrenmiştik. Serviste Fuat Paşa’ya ve ona en yakın olan bizlere karşı Koçaş yanlısı bir cunta kurulmuş. Cuntada Nuri Gündeş, Abdullah Argun, Mehmet Ali Kaşıkçılar, Necdet, Sadi Koçaş’ın sınıf arkadaşı Behçet’in olduğunu öğrenecektik. Tabii neden sonra…”</span></p>
				<p class="duzyazison-1"><span class="char-style-override-9">Olayın şahidi olan ve eski darbecilerden Talat Turhan da olayı şöyle anlatıyor:</span></p>
				<p class="duzyazison-1"><span class="char-style-override-9">“Sadi Koçaş’ın amacı MİT’te üst düzey görevli olan akrabası Abdullah Argun’u Müsteşar yapmaktı. Bunu yapmaktaki amacı, akrabasını yükseltmek değil, MİT’e hâkim olma isteğiydi. Biliyordu ki MİT’e hâkim olmazsa başarıya ulaşamazdı. Fuat Doğu, öteki kanadı temsil ediyordu. 27 Mayısçılar ile 12 Martçılar MİT’te, hükümette ve orduda son kez kapıştılar ve galiba kazananlar 12 Martçılar oldu.”</span></p>
				<p class="duzyazison-1"><span class="char-style-override-9">12 Martçılar bu kavgayı kazandılar ama Sadi Koçaş, ne akrabası Abdullah Argun ne de Haydar Saltık’ı MİT müsteşarı yapamadı. Ama aynı Saltık, Kenan Evren başkanlığında kurulan beşli cuntanın bir üyesi olarak 12 Eylül 1980’de yaptıkları darbeden sonra Koçaş’ı MGK’ya danışman yaptı.</span></p>
				<p class="duzyazison-1"><span class="char-style-override-9">MİT’teki bu hizip kavgaları ile birlikte yeniden metruk evraklar raflardan çıkıyor ve devletin önemli yerlerine sızmış kişilerin cemaziyülevvelleri ortaya çıkıyordu. Koçaş-Doğu kavgası, kişisel bir kavga olmasına rağmen, dikkat edildiğinde devletin en önemli kurumu ve hükümet kullanılıyordu. Bu gelenek Türkiye Cumhuriyeti’nden evvel, saraya kadar dayanıyordu. Özellikle Tanzimat’tan sonra tamamen bir siyasi oyun haline gelen bu eylem tarzı, Susurluk Kazası ile birlikte bir kesim tarafından yeniden icraya kondu.</span></p>
				<p class="arabaslik" id="toc_marker-4-76">KADER MİT’TE HEP KOÇAŞ’IN ÖNÜNÜ KESTİ</p>
				<p class="duzyazison-1"><span class="char-style-override-9">Sadi Koçaş’ın MİT macerası hep görünmeyen bir el tarafından engellendi. Darbe hükümetleri, cuntalar hatta MİT müsteşarları bile kendisinden yana olmalarına rağmen, kader denen olay onun MİT’te tutunmasına engel oldu.</span></p>
				<p class="duzyazison-1"><span class="char-style-override-9">27 Aralık 1961 tarihinde dönemin MAH Başkanı Naci Aksun, 27 Mayıs 1960 Darbesi’ni birlikte yaptığı arkadaşı Albay Sadi Koçaş’a şu teklifi götürdü:</span></p>
				<p class="duzyazison-1"><span class="char-style-override-9">“Size önermek istediğim asıl görev muavinliğimdir. Fakat halen bu görevde Albay Fuat Doğu vardır. Örgütte uzun yıllar çalışmış, tecrübeli ve çalışkan bir insandır. Bu sebeple onu ayırmayı düşünmüyorum. Ama birinci adam olacak kabiliyette değil. MİT Yasası çıktıktan sonra ben kalırsam, benden sonraki en yüksek göreve, ben kalmazsam benim yerime geçirilmek üzere yetişmeniz için sizi şimdiden örgüte almak istiyorum. Size şimdi bağımsız çalışan İstanbul Daire Başkanlığını teklif ediyorum.</span></p>
				<p class="duzyazison-1"><span class="char-style-override-9">Genelkurmay Başkanı Sayın Cevdet Sunay ile ilişkilerim pek iyi değil. Kendileri ile hiçbir görev bağlantım olmamasına rağmen, sırf general olduğum için beni ve dolayısıyla örgütü kendi emrinde sayıyor. Nereye gidersem kendisine haber vermemi istiyor. Genelkurmay’la ilgili olsun olmasın her istihbaratın hatta haberin mutlaka kendisine de verilmesini istiyor. Bunlar pek önemli olmayabilir. Fakat şimdi özel istihbarat isteklerinde de bulunmaya başladı.”</span></p>
				<p class="duzyazison-1"><span class="char-style-override-9">MAH Başkanı’nın bütün gayretlerine rağmen Koçaş’ın istenen yere gelmesi bir türlü sağlanamadı. 1965 yılında bizzat Hükümet Başkanı Suat Hayri Ürgüplü tarafından Sadi Koçaş’a MİT Müsteşarlığı teklif edildi.</span></p>
				<p class="duzyazison-1"><span class="char-style-override-9">Koçaş, Başbakan’ın bu teklifine karşılık şu cevabı verdi:</span></p>
				<p class="duzyazison-1"><span class="char-style-override-9">“İyi ama Sayın Başbakan üç ay sonra seçim var. Eğer AP iktidara gelirse ben nasıl çalışırım onlarla?” </span></p>
				<p class="duzyazison-1"><span class="char-style-override-9">Ürgüplü’nün verdiği cevap ise tam bir cunta hükümetinin başına yakışan sözlerdir:</span></p>
				<p class="duzyazison-1"><span class="char-style-override-9">“Onu düşünmeyin Sayın Koçaş. Onlar geldiği zaman siz teşkilata hâkim olmuş olacaksınız. Cumhurbaşkanı ve Milli Güvenlik Kurulu’nun asker kanadı sizinle beraber. Hiçbir şey diyemezler!”</span></p>
				<p class="duzyazison-1"><span class="char-style-override-9">Dönemin Genelkurmay Başkanı Sunay da ısrar edince Koçaş bu teklifi kabul eder. Sınıf arkadaşlarına danışarak onların da onayını alır. Ama İşler Koçaş’ın beklediği gibi gelişmez. Cevdet Sunay ona oyun oynar ve Albay Fuat Doğu’yu Müsteşar Yardımcısı ve bir generali de Müsteşar olarak tayin eder.</span></p>
				<p class="arabaslik" id="toc_marker-4-77">KOÇAŞ VE BATUR’UN ORTAK VURUŞU</p>
				<p class="duzyazison-1"><span class="char-style-override-9">Ancak Sadi Koçaş, Sunay ve Doğu’dan intikamını alacağı günü bekleyecekti. Örümceği kıskandırırcasına kendi ağını kuruyor, Cumhurbaşkanlığı koltuğuna geçen Cevdet Sunay ve onun sadık adamı Fuat Doğu’ya sağ gösterip sol vuracağı günü hazırlıyordu.</span></p>
				<p class="duzyazison-1"><span class="char-style-override-9">Nihat Erim’e kurdurulan cunta hükümetinde Başbakan yardımcılığı görevini kapan Koçaş için artık istediği gücü elde etme imkânı doğmuştu. Solcu teröristlerin sokaklarda, üniversitelerde estirdiği tedhiş ve terör eylemlerine MİT yönetiminde ağır darbeler indiriliyor ve bu da solcu Koçaş ile Hava Kuvvetleri Komutanı Muhsin Batur’u derinden yaralıyordu. Çünkü kendilerinin içinde olduğu bir cunta ve kurdurdukları hükümet, kendi taraftarlarının başını eziyordu.</span></p>
				<p class="duzyazison-1"><span class="char-style-override-9">İsrail’in İstanbul Başkonsolosu Efrahim Elrom THKP-C militanları tarafından kaçırılıp öldürülünce MGK olağanüstü toplandı ve MİT’teki bir grup diğer gruba karşı son kozlarını oynadı. Bir grubu kanadın temsilcisi Sadi Koçaş bu toplantıya hazırlıklı gelmiş ve yasalara aykırı olmasına rağmen, MİT içindeki bir kanadın yıllar öncesinden yaptıkları hataları tek tek belgeleri ile kendi özel çekmecesinde saklamıştı. Bu MGK toplantısı rövanş olmalıydı onun için ve istediğini elde etti. Basit bir dosya olayını bahane ederek Cevdet Sunay’ın ağzından şu sözü çıkarttı:</span></p>
				<p class="duzyazison-1"><span class="char-style-override-9">“Öyle bir dosya olursa, ben o dosyayı Fuat Paşa’nın başına fırlatırım!”</span></p>
				<p class="duzyazison-1"><span class="char-style-override-9">Bu söz üzerine, Koçaş yıllardır kanunlara aykırı bir şekilde çekmecesinde sakladığı dosyayı çıkarıp Sunay’ın önüne koydu. Böylece 10 yıldır hep yenilgi ile çıktığı savaştan son hamlede zaferle çıkıyordu. Nihayet MİT’te önemli bir ekol haline gelen Fuat Doğu’nun kafasını kopartıyordu.</span></p>
				<p class="duzyazison-1"><span class="char-style-override-9">Doğu Paşa’nın tasfiyesi bu grubu tatmin etmiyordu. Hemen tozlu arşivlerden çıkarıp karşı grubun kirli çamaşırlarını ortaya koydular. Erim Hükümeti’ndeki solcuların soy kütüğüne kadar varan çalışmalar yaptılar ve “ortaya korkunç şeyler çıkıyordu”. Başbakan Erim’in Çingene, Koçaş’ın “karışık” Beria ve Atilla Karaosmanoğlu’nun da Yahudi olduğu belirtiliyordu bu belgelerde. MİT’in bu mektup belgelerinde Karaosmanoğlu için “Raşel’in oğlu” diye söz ediliyordu.</span></p>
				<p class="duzyazison-1"><span class="char-style-override-9">12 Mart Darbesi’nin bir diğer sebebi de dönemin Dışişleri Bakanı İhsan Sabri Çağlayangil’in yaklaşık 25 yıl önce bir gazeteye verdiği röportajda açıkça görülüyor. Amerika, Çağlayangil’i sevmiyordu. “Çünkü” diyor Demirel, “Sovyetlerle kurmaya çalıştığımız iyi ilişkiler başta Avrupalı müttefiklerimiz olmak üzere, ABD tarafından yadırganmıştı.” İşte bu iyi ilişkilerin mimarı büyük ölçüde Dışişleri Bakanı İhsan Sabri Çağlayangil’di. Çağlayangil, 1965 seçimlerinden sonra kurulan Adalet Partisi hükümetinde Dışişleri Bakanıydı. Çağlayangil’in gelişiyle birlikte Sovyetler Birliği’yle ilişkilerde bir yumuşama olacak, karşılıklı görüşmeler ve temaslar derken, iş iki ülkenin birtakım ortak yatırımlara girişmesine varacaktı. CIA’yi, dolayısıyla Amerika’yı rahatsız eden buydu.</span></p>
				<p class="arabaslik" id="toc_marker-4-78">“MEĞER CIA ALTIMIZI OYMUŞ!”</p>
				<p class="duzyazison-1"><span class="char-style-override-9">Çağlayangil, 12 Mart Darbesi’nden sonra, “Meğer CIA altımızı oymuş da haberimiz yok!” diyerek, bu rahatsızlığı ve vardığı sonuca dikkat çekti. Sonuç, her zaman darbeydi. Bundan kuşku yok. Biraz gerilere gidelim. 1965 yılına... Çağlayangil, çiçeği burnunda Dışişleri Bakanı. Bakanlığının ilk haftaları. Basında bomba gibi bir haber patladı:</span></p>
				<p class="duzyazison-1"><span class="char-style-override-9">“Ruslar, Amerikan uçağını düşürdü.”</span></p>
				<p class="duzyazison-1"><span class="char-style-override-9">Karadeniz üçerinde bir U-2 uçağı Ruslar tarafından düşürülmüştü. Sovyetler, bu uçağın Türkiye’den kalkarak Sovyet topraklarında keşif yapmaya gelen bir uçak olduğunu söylüyordu.</span></p>
				<p class="duzyazison-1"><span class="char-style-override-9">Çağlayangil bu haber üzerine, o sırada NATO Genel Müdürlüğü yapan Şükrü Elekdağ’ı çağırdı ve durumu sordu.</span></p>
				<p class="duzyazison-1"><span class="char-style-override-9">“Olabilir!” dedi Elekdağ.</span></p>
				<p class="duzyazison-1"><span class="char-style-override-9">“Nasıl olabilir?”</span></p>
				<p class="duzyazison-1"><span class="char-style-override-9">“İlmi uçuşlardır bunlar. İkili anlaşma gereği yapılıyor.”</span></p>
				<p class="duzyazison-1"><span class="char-style-override-9">“Hangi anlaşmaymış bu? Getirin de bir görelim.”</span></p>
				<p class="duzyazison-1"><span class="char-style-override-9">Şükrü Elekdağ anlaşmayı getirdi. Haziran I960’ta bir ABD’li generalle, bir Türk albayı arasında imzalanmış bir metin.</span><span class="char-style-override-10"><a class="footnote-link" href="#footnote-225-35" id="footnote-225-35-backlink">35</a></span><span class="char-style-override-9"> </span></p>
				<div class="footnote">
					<p class="dipnot"><a class="footnote-anchor" href="#footnote-225-35-backlink" id="footnote-225-35">35</a><span class="char-style-override-11"/><span class="char-style-override-14"> Şükrü Elekdağ, Türk Dışişleri mensuplarının içinde en ilginç olanıdır. Elekdağ-ABD ilişkileri ayrı bir araştırma konusudur. Elekdağ, 12 Eylül rejiminde Türkiye’nin Washington Büyükelçisiydi ve hükümeti atlayarak ABD ile yaptığı bir dizi anlaşma ile ülkeyi büyük sorumluluk altına soktu.</span></p>
				</div>
				<p class="arabaslik" id="toc_marker-4-79">CASUS UÇUŞLARI TARTIŞMASI</p>
				<p class="duzyazison-1"><span class="char-style-override-9">Çağlayangil anlatıyor:</span></p>
				<p class="duzyazison-1"><span class="char-style-override-9">“ABD makamları her ay otuz gün içinde İncirlik’ten hangi uçakların ne zaman kalkacağını bize bildireceklerdi. Genelkurmay’dan izin alacaklardı. O zamanki ABD Büyükelçisi Parker Hart’ı çağırdım. Ona, ‘İlmi uçuşlar adı altında casus uçuşları yapılıyor!’ dedim. Elçi, U-2’lerin asıl görevinin, Türk makamlarına söylendiğini ancak Türklerin ‘casus uçuşları’ yerine, ‘ilmi uçuşlar’ deyiminin kullanılmasını istediklerini, ‘bize başvurur, uçuş planlarını verirseniz, biz de izne bağlarız’ dediklerini söyledi. Anlaşma yapılırken tutulan zabıtta da bu görüşlerin yer aldığını bildirdi.</span></p>
				<p class="duzyazison-1"><span class="char-style-override-9">Şükrü Elekdağ’a konuşma tutanağını bulup getirmesini bildirdim. Aradı, bulamadı. (İyi mi?) Parker Hart gitti getirdi konuşma zaptını. Amerikalılarla aramızda böyle bir anlaşma yapıldığı doğruydu.</span></p>
				<p class="duzyazison-1"><span class="char-style-override-9">‘Sivil Paşa’ derler Elekdağ’a. Ona bu konuda Genelkurmay’dan telefonla bilgi verilmişti. Uçuşlardan bakanlıkta, sadece Elekdağ’ın haberi vardı. Bilmem doğru, bilmem yanlış. Demirel’e danıştıktan sonra, 1966 yılı başlarında Genelkurmay’a ilmi uçuşların hükümetçe durdurulduğunu resmen bildirdim. Amerikalıların uçuşların aylık planını getirdiklerinde reddedilmesini istedim.”</span></p>
				<p class="duzyazison-1"><span class="char-style-override-9">1 Nisan 1966’da Hürriyet gazetesinde bir haber:</span></p>
				<p class="duzyazison-1"><span class="char-style-override-9">“Türk üslerinden yapılan Amerikan casus uçuşları yasaklandı.”</span></p>
				<p class="duzyazison-1"><span class="char-style-override-9">Haber şöyle devam ediyordu:</span></p>
				<p class="duzyazison-1"><span class="char-style-override-9">“Hükümet, çoğu zaman tartışma konusu olan Amerikan casus uçuşlarının Türkiye’den yapılmasını menetmiştir. Türkiye’ye uğrayarak Adana gibi havaalanlarından kalkan casus uçaklarının faaliyetlerinin durdurulması ‘kırgınlık’ yaratmıştır. Ancak hükümet, bu uçuşların zaman zaman siyasi ihtilaflara sebebiyet verdiğine dikkate almıştır.”</span></p>
				<p class="duzyazison-1"><span class="char-style-override-9">Daha sonraki gelişmeleri yine Çağlayangil’in ağzından dinleyelim:</span></p>
				<p class="duzyazison-1"><span class="char-style-override-9">“Amerikalılara, hükümet kararına uygun olarak uçuşların durdurulduğunun bildirildiği gün, Paris’teki Büyükelçi’mizden -hem NATO başkomutanı, hem de Amerikalı- ‘iki şapkalı’ generalden biri olan General Stewart’ın benimle ‘hemen’ görüşmek istediğini bildiren bir mesaj aldım. Hem de elçinin mesajı telefonla bildirdiği gün, saat 16.00’da randevu istiyordu general.</span></p>
				<p class="duzyazison-1"><span class="char-style-override-9">‘ Buyursun, gelsin!’ dedim. Belirlenen saatte general, Paris’ten yanında üç başka generalle geldi. Dosyaları açtılar, hepsi ‘top secret’. Çok gizli. Bana:</span></p>
				<p class="duzyazison-1"><span class="char-style-override-9">‘İlmi uçuşları menettiniz…’ dedi.</span></p>
				<p class="duzyazison-1"><span class="char-style-override-9">‘Ettik!’ dedim.</span></p>
				<p class="duzyazison-1"><span class="char-style-override-9">‘Rusya’yı gözlemek için jeopolitik strateji açısından üç kaynağımız var!’ diye başladı. ‘Girit, Türkiye ve Libya.’ O sarada Libya’da Kral Sunusi Hazretleri iktidardaydı ve ABD’nin orada büyük bir üssü bulunuyordu. ‘Norveç’ten Japonya’ya kadar üç noktada bilgi alıyoruz. Türkiye kerteriz nokta. Eğer bu uçaklar Türkiye’den uçmaz ve sağladığı bilgileri alamazsak, bir ayağımız açıkta kalır. İki hatlı bilgiler doğrulanmaz!’ dedi.</span></p>
				<p class="duzyazison-1"><span class="char-style-override-9">Dedim ki generale, ‘Bir NATO ülkesiyiz. NATO indinde taahhütlerimiz var. Ama NATO ülkelerinin elinde -bizde de- mevzii nükleer silahlar bulunuyor. Stratejik nükleer silahları ABD, NATO’ya vermiyor. İstediğinizde ancak siz kullanabilirsiniz. Mevzii nükleer silahlarsa 30-40 kilometreye atılabilen, tesirleri de küçük silahlar. Kafkaslarda Ruslarla sınırımız var. Ruslar dağları aşıp Türkiye’ye saldırırsa -ki sınırda onların yedi, bizim bir tümenimiz var- ellerinde modern konvansiyonel silahlar -ki bizde de eskimiş, modası geçmiş silahlar- dört günde İstanbul’a varabilirler.’</span></p>
				<p class="duzyazison-1"><span class="char-style-override-9">‘Artık cepheler yıkılıyor. Pirinçlik üssünden ABD’liler Sibirya’ya yoldan giden bir kamyonun plaka numarasını bile saptıyorlar. U-2’ler ise resim çekiyor, elektro manyetik istihbarat yapıyor!’ dedi general.</span></p>
				<p class="duzyazison-1"><span class="char-style-override-9">Ona:</span></p>
				<p class="duzyazison-1"><span class="char-style-override-9">‘NATO antlaşmasıyla bağlıyız ama çift anahtarlı mevzii nükleer silahın da kullanılması için anahtarın biri Amerikalıların elinde!’ dedim.</span></p>
				<p class="duzyazison-1"><span class="char-style-override-9">General buna karşılık:</span></p>
				<p class="duzyazison-1"><span class="char-style-override-9">‘NATO’da 15 devlet eşit. Ancak nasıl ki savaşı Sovyetler kaybederse bütün Varşova ülkeleri biter, aynı şekilde Amerika savaşı kaybederse NATO ülkeleri de kaybetmiş olur. Bu bakımdan kendi emniyetiniz açısından gerekiyor uçuşlar. Bu emniyeti tahrip edemezsiniz. Uçuşlara izin vermeye mecbursunuz!’ diyordu.</span></p>
				<p class="duzyazison-1"><span class="char-style-override-9">General gelmeden hazırlanmıştım.</span></p>
				<p class="duzyazison-1"><span class="char-style-override-9">‘Ancak,’ dedim, ‘Türkiye’nin ABD’ye bu kolaylığı gösterebilmesi, büyük kuzey komşumuz aleyhine bir davranış oluyor. Onlar bizim topraklarımızdan uçuşlara izin vermememizi tercih ediyorlar. NATO içinde bulunmamız büyük tehlike teşkil ediyor. Türkiye’yi topun ağzına koyuyor. Bir çatışmayı göze aldıklarında -şu ciğerimizi gözleyen Türkiye’den başlayalım- diye düşünebilirler. Şimdi, bu istihbarata razı olabilmemiz için dört Hawk taburu ile bizi takviye etmeniz, şu listedeki silahları vermeniz lâzım!’ </span></p>
				<p class="duzyazison-1"><span class="char-style-override-9">Uzattığım listedeki isteklerin o günkü değeri 4 milyar dolar tutuyordu.</span></p>
				<p class="duzyazison-1"><span class="char-style-override-9">General:</span></p>
				<p class="duzyazison-1"><span class="char-style-override-9">‘Uçuşların Türkiye’ye ek tehlikeler getireceğini kabul ediyorum!’ dedi. ‘Hemen gideceğim. ABD’ye, isteklerinizi ileteceğim. İkili anlaşmalar ve öteki isteklerimizi de söyleyeceğim. Ama bu konuda sonuca varılıncaya kadar U-2 uçuşları devam etsin.’</span></p>
				<p class="duzyazison-1"><span class="char-style-override-9">Dedim ki:</span></p>
				<p class="duzyazison-1"><span class="char-style-override-9">‘Kariyerden gelen Dışişleri Bakanı değilim. Valilikten geliyorum, fazla aklım ermiyor. Siz hele söylediklerimizi yapın, ondan sonra uçuşlara yine izin verelim.’</span></p>
				<p class="duzyazison-1"><span class="char-style-override-9">General gitti, bir daha gelmedi.”</span></p>
				<p class="duzyazison-1"><span class="char-style-override-9">“İkili anlaşma” diye adı geçen istek, ABD ile Türkiye arasında “bir Sovyet saldırısının ABD’ye saldırı anlamına geleceğini belirleyen bir anlaşma” yapılmasını içeriyordu.</span></p>
				<p class="arabaslik" id="toc_marker-4-80">SOVYETLERİN TEŞEKKÜRÜ</p>
				<p class="duzyazison-1"><span class="char-style-override-9">Bir başka bağlantı daha yapıyor Çağlayangil:</span></p>
				<p class="duzyazison-1"><span class="char-style-override-9">“Bir süre geçti, geçmedi, Sovyetlerin Ankara Büyükelçisi Rijov geldi, bana teşekkür etti. Tabii Sovyetler, U-2’lerin durdurulduğunu ‘hem güçlü radar sistemleri hem de ve belki de içerdeki istihbaratları ile öğrenmişlerdi. Elçiye, ‘Teşekküre gerek yok!’ dedim. Resmen ne durdurduk dedim, ne de durdurmadık.</span></p>
				<p class="duzyazison-1"><span class="char-style-override-9">Elçi, ‘Ben bilirim!’ dedi ve gitti. Ankara’yı ziyaret ettiğinde ona uçuşları durdurduğumuzu bildirdik.”</span></p>
				<p class="duzyazison-1"><span class="char-style-override-9">CIA’nin radarları iyi çalışıyordu kuşkusuz. Gerek Çağlayangil’in Sovyet Elçisi’yle görüşmesi, gerekse Demirel’in Kossigin’le vardığı mutabakat, tüm ayrıntılarıyla CIA tarafından saptırmıştı. Türk-Sovyet ilişkilerinde yeni bir döneme giriliyordu. Demirel, Kossigin’e resmen U-2 uçuşlarının durdurulduğunu bildirmişti. İki ülke bu yumuşama sürecini değerlendirerek yeni ekonomik anlaşmalar parafe edeceklerdi. Demirel, yeni sanayi tesislerinin yapımı için Batı’dan koparamadığı krediyi daha uygun koşullarda Sovyetlerden almıştı. Bütün bu bilgiler CIA tarafından Demirel’in hanesine yazılıyordu.</span></p>
				<p class="duzyazison-1"><span class="char-style-override-9">Cüneyt Arcayürek anlatıyor:</span></p>
				<p class="duzyazison-1"><span class="char-style-override-9">“CIA ve ABD, olaya büyük bir mim koydu. General Ziya Ül Hak’ın astığı Butto’nun söylediği gibi: ‘Amerika’da fil kini vardı’. Unutmaz ve bir gün...”</span></p>
				<p class="arabaslik" id="toc_marker-4-81">12 EYLÜL’E GİDEN YOL</p>
				<p class="duzyazison-1"><span class="char-style-override-9">1970’li yıllarda ABD için Türkiye, “raydan çıkmıştı” bir kere. Sovyetler Birliği ile yakınlaşmalar, kültürel anlaşma imzaları ve halk arasında yayılan anti-Amerikancılık ve İsrail karşıtlığı dalgası, bu ülkede her an için “istenmeyen olaylar” meydana getirebilirdi.</span></p>
				<p class="duzyazison-1"><span class="char-style-override-9">1974’te ABD’nin bütün itirazlarına rağmen, koalisyon hükümetinin küçük ortağı Necmettin Erbakan’ın fütuhatçı bir anlayışla Kıbrıs’a asker çıkarttırması affedilmez bir olaydı! Gerçi hükümetin büyük ortağı ve Başbakan Bülent Ecevit, her şeyini borçlu olduğu ABD ve kuruluşlarına karşı sadık davranıyordu ama partisine hâkim değildi. Hatta bırakın partisine, kabinesine bile hâkim değildi. Ecevit’in partisi, Sovyet hayranlarının ve sosyalist düşüncenin merkezi haline gelmişti nerdeyse. Bütün sol örgütlerin parlamentodaki korumacılık ve sözcülüğünü üstlenmişti. “Kendilerinin has adamı” Ecevit, parti içi hâkimiyeti bir türlü sağlayamıyordu. Kıbrıs Barış Harekâtı’ndan sonra Ecevit dış baskıya dayanamamış ve işleri yolunda giden hükümeti dağıtmıştı.</span></p>
				<p class="duzyazison-1"><span class="char-style-override-9">Yeni hükümet AP-MSP-MHP koalisyonundan oluşuyordu. Ancak bu koalisyon da ABD’nin çıkarlarını koruyamıyordu. Diğer taraftan sokaklar gün geçtikçe ısınıyor, her gün gençler sokak ortasında öldürülüyordu. Koalisyonun ortanca ortağı Erbakan’ın Amerikan karşıtı söylem ve eylemleri, CIA’nin bu ülkeye daha fazla dikkat etmesini gerektiriyordu. CIA, kontrolündeki grupları gün geçtikçe daha da provoke ediyor ve ülkeyi bir kaosa doğru sürüklüyordu.</span></p>
				<p class="duzyazison-1"><span class="char-style-override-9">Milliyetçi Cephe olarak adlandırılan koalisyon kurulmuştu. Ancak koalisyonun bir ortağı, oyunu kendilerinin belirlediği kurallar çerçevesinde oynamıyordu. “İslam Dinarı”, “İslam Birleşmiş Milletler Topluluğu” gibi dünya düzenine aykırı ideallerle hükümet ediyor, dış ilişkilerini bunun üzerine bina ediyordu. Hükümet beklenmedik bir anda yıkıldı ancak yeniden kuruldu. Bu sefer hükümetin ortanca ortağı Erbakan, olabildiğince Amerika ve CIA’nin ülkemizde oynadığı oyunları kamuoyuna aktarıyor ve kendisine bağlı olan gençliğin teröre bulaşmasına engel oluyordu. Günde ortalama 25 gencin sokak çatışmalarında öldüğü Türkiye’de Erbakan, kendi gençliğini terör ve şiddetten uzak tutmayı başarıyordu. Ancak hükümetin büyük ortağı Süleyman Demirel, istifa ederek Erbakan’ın yönetimden uzak durmasını sağladı.</span></p>
				<p class="duzyazison-1"><span class="char-style-override-9">CHP yeniden iktidara gelmişti ama iktidarı pamuk ipliğine bağlıydı. Ancak Ecevit yine yetişmesi için her türlü maddi ve manevi desteği aldığı ABD’nin ısrarlarına rağmen partisine hâkim olamıyordu. ABD, habire Ecevit’e baskı yaparak partisine ve kabinesine hâkim olmasını istiyordu. Ancak Ecevit bir türlü partisine hâkim olamadığı gibi, kendi bakanı, Amerikalı bir ajanın rahat çalışmasını engelliyordu. Bu durum ABD’liler için kabul edilebilir değildi ve ajanlarının faaliyetlerini engellemeye çalışan bu bakanı bir komplo ile devre dışı bırakacaklardı. Peki, ne idi bu ajanlık öyküsü ve bakanı koltuğundan ettiren olay?</span></p>
				<p class="arabaslik" id="toc_marker-4-82">AMASYA’DA BİR AMERİKALI</p>
				<p class="duzyazison-1"><span class="char-style-override-9">1979 yılının yaz ayları... Terör ve şiddet dorukta, insanlar sağ-sol bölünmesiyle birbirini vurmaya devam ediyor. Hava oldukça gergin. İçişleri Bakanı Hasan Fehmi Güneş’in telefonu çaldı: Arayan Amasya’nın CHP’li Belediye Başkanı Gündüz Türen’di. Heyecanlı bir sesle şunları anlattı:</span></p>
				<p class="duzyazison-1"><span class="char-style-override-9">Sayın Bakanım, Robert Alexander Peck adında bir Amerikalı dolaşıyor buralarda.</span></p>
				<p class="duzyazison-1"><span class="char-style-override-9">Neciymiş?</span></p>
				<p class="duzyazison-1"><span class="char-style-override-9">- Amerika Birleşik Devletleri’nin Ankara Büyükelçiliği’nde ikinci kâtipmiş. Fakat adam garip ilişkiler içinde bir Türk yetkilisi gibi davranıyor. Ziyaret ettiği kişilere garip sorular soruyor. Durumu size bildireyim dedim.</span></p>
				<p class="duzyazison-1"><span class="char-style-override-9">İçişleri Bakanı Güneş heyecanlandı:</span></p>
				<p class="duzyazison-1"><span class="char-style-override-9">Sayın Bakan, Amerikalı ne yapıyor? Ne gibi sorular soruyor? Anlatın lütfen dedi.</span></p>
				<p class="duzyazison-1"><span class="char-style-override-9">Sayın Bakanım, burada bazı kişileri ziyaret ediyor. Bir sürü soru soruyor. Ama sorduğu sorular diplomatik misyonuyla çelişiyor. Hatta bana da geldi. Bana sorduğu soruları, o konuşurken önümdeki zarfa aynen yazmaya çalıştım. Dilerseniz okuyayım size?</span></p>
				<p class="duzyazison-1"><span class="char-style-override-9">- Lütfen dedi. Lütfen okuyun.</span></p>
				<p class="duzyazison-1"><span class="char-style-override-9">Amasya Belediye Başkanı soruları “tasnif” ederek okumaya başladı:</span></p>
				<p class="duzyazison-1"><span class="char-style-override-9">“1. Amasya’da Sünnilerle Alevilerin oranı nedir?” “2. Amasya’da genel nüfusa göre işçilerin oranı nedir?” “3. Amasya’da sağ-sol potansiyel göz önünde bulundurulduğunda denge hangi tarafın lehine bozuluyor?”</span></p>
				<p class="duzyazison-1"><span class="char-style-override-9">“4. Amasya’daki çatışmalar mezhepsel nedenlerden mi, etnik ya da ideolojik nedenlerden mi kaynaklanıyor?”</span></p>
				<p class="duzyazison-1"><span class="char-style-override-9">Belediye Başkanı, “Sorular bu kadar efendim” diye bitirince, Hasan Fehmi Güneş:</span></p>
				<p class="duzyazison-1"><span class="char-style-override-9">Gündüz Bey, dedi. Tuttuğunuz notları hemen bana gönderebilir misiniz?</span></p>
				<p class="duzyazison-1"><span class="char-style-override-9">Temize çekip hemen gönderiyorum efendim.</span></p>
				<p class="duzyazison-1"><span class="char-style-override-9">Hayır, temize çekmenize gerek yok. Zarfı olduğu gibi bana gönderin.</span></p>
				<p class="arabaslik" id="toc_marker-4-83">AMERİKALI GÖZ HAPSİNDE</p>
				<p class="duzyazison-1"><span class="char-style-override-9">Bakan, telefon görüşmesinin ardından hemen Amasya vilayetini aradı. Vali Aydemir Ceylan’la görüştü. Ceylan olaydan haberliydi. Çünkü Peck onu da ziyaret etmiş ve benzeri sorular sormuştu. Hasan Fehmi Güneş:</span></p>
				<p class="duzyazison-1"><span class="char-style-override-9">“Amerikalıyla ilgilenin, onu konuk edip ağırlayın!” dedi.</span></p>
				<p class="duzyazison-1"><span class="char-style-override-9">Vali Aydemir Ceylan, Bakan’ın sözlerinin, “onu gözetim altında tutun, kimlerle görüştüğünü, neler yaptığını saptayın” anlamına geldiğini biliyordu.</span></p>
				<p class="duzyazison-1"><span class="char-style-override-9">“Gereken yapılacaktır Sayın Bakanım!” diye cevap verdi. </span></p>
				<p class="duzyazison-1"><span class="char-style-override-9">Gereken yapıldı. Aydemir Ceylan, dört koldan kentte dolaşan esrarengiz Amerikalıyı aratmaya başladı. Çok sürmeden Amerikalı bulundu.</span></p>
				<p class="duzyazison-1"><span class="char-style-override-9">Amerikalı, valilik makamının kapısından girdiğinde, Aydemir Ceylan ayağa kalkarak, içtenlikle karşıladı onu. Oturdular. Bir ara vali, ülkenin içinde bulunduğu zor durumu anlattı. Ülkede terör ve şiddet kol geziyor ancak hükümet olanca gücüyle uğraştığı halde bu olayların, üstesinden gelemiyordu. Vali daha sonra Peck’e kendisini buraya getirtmesinin nedenlerini açıkladı:</span></p>
				<p class="duzyazison-1"><span class="char-style-override-9">“Siz dost ve müttefik bir ülkenin diplomatı olarak Amasya’da bulunuyorsunuz. Ortamın karışıklığı nedeniyle güvenliğinizle de yakından ilgilenmek zorundayım.”</span></p>
				<p class="duzyazison-1"><span class="char-style-override-9">Peck daha önce de Amasya’ya gelmişti. Vali Aydemir, güvenlik sorununu gerekçe göstererek,</span></p>
				<p class="duzyazison-1"><span class="char-style-override-9">“Size Orman İdaresi’nin misafirhanesinde yer ayırttık!” dedi. “Her türlü rahatınız sağlanacak. Orada kalırsanız mutlu olursunuz.”</span></p>
				<p class="duzyazison-1"><span class="char-style-override-9">Robert Alexander Peck, bunun bir tür “göz hapsi” olduğunu anlamıştı. Ama yine de renk vermedi, gülümseyerek gösterilen ilgiye teşekkür etti ve bu konukseverliklerini unutmayacağını söyledi. </span></p>
				<p class="duzyazison-1"><span class="char-style-override-9">Peck o geceyi Aydemir’in gösterdiği misafirhanede geçirdi. Ertesi sabah kimseye haber vermeden Orman İdaresi misafirhanesinden ayrıldı. İlk uğrak yeri, bir partilinin işlettiği turistik tesislerdi. Tesisleri işleten kişi tarafından ayakta karşılanan Peck, sabah kahvaltısını da içtenlikle ağırlandığı bu yerde yaptı.</span></p>
				<p class="duzyazison-1"/>
				<p class="duzyazison-1"/>
				<p class="duzyazison-1"/>
				<p class="duzyazison-1"/>
				<p class="arabaslik" id="toc_marker-4-84">PECK, CIA AJANIYDI</p>
				<p class="duzyazison-1"><span class="char-style-override-9">Robert Alexander Peck bir CIA ajanıydı. Akredite olduğu yer Kıbrıs olmasına rağmen, Amerika Birleşik Devletleri’nin Ankara Büyükelçiliği’nde İkinci Kâtip olarak çalışıyordu ve diplomat pasaportu taşıyordu. Yani dokunulmazlığı vardı. Tıpkı Peck gibi, eşi de CIA görevlisiydi. Peck çiftinin Ankara günleri hareketli geçiyordu. Geniş bir dost çevresine sahiptiler. Bay Peck ayrıca zeki ve oldukça kültürlü biri olarak tanınıyordu. Siyasi çevrelerde de çok önemli dostları vardı.</span></p>
				<p class="duzyazison-1"><span class="char-style-override-9">12 Eylül sonrasında bir siyasi partinin genel merkezinde ele geçen evraklarda Peck adına da rastlanmış, bu ilişkiler ağının kimi bölümleri de o partiyle ilgili iddianamede yer almıştı. Peck, emekli bir generalle de oldukça sıkı fıkıydı. Peck’in bazı örgütlerce düzenlenen konferanslarda konuşmacı olarak bulunması ve kimi partilerle görüşmesi de aynen mezkûr iddianamede yer almıştı.</span></p>
				<p class="duzyazison-1"><span class="char-style-override-9">Amasya Belediye Başkanı Gündüz Türen’in gönderdiği zarf iki gün sonra İçişleri Bakanlığı’na ulaştı. Bakan o sırada Karadeniz bölgesinde kısa bir geziye çıkmıştı. Gazeteciler yörede dolaşan esrarengiz Amerikalıdan bahsettiler.</span></p>
				<p class="duzyazison-1"><span class="char-style-override-9">“Sadece yörede dolaşmakla kalmıyor. Her şeye karışıp bozmaya çalışan bir militan gibi davranıyor. Bilginiz var mı?”</span></p>
				<p class="duzyazison-1"><span class="char-style-override-9">Hasan Fehmi Güneş:</span></p>
				<p class="duzyazison-1"><span class="char-style-override-9">“Biliyorum,” dedi. “her şeyden haberimiz var. Ama göreviyle bağdaşmayan işler yapıyor, ülkede olup bitenler konusunda tarafmış gibi davranıyor. Yetkilileri sorguya çekmekten de hiç çekinmiyor. Her şeyden haberimiz var. Amerikalı diplomatı dikkatle izliyoruz.”</span></p>
				<p class="duzyazison-1"><span class="char-style-override-9">Ertesi gün gazeteler, Bakan Güneş’in “Amerikalı diplomatı izliyoruz” sözlerini yayınladılar. Ama kamuoyu olayın pek üzerinde durmadı.</span></p>
				<p class="arabaslik" id="toc_marker-4-85">HASAN FEHMİ GÜNEŞ ANLATIYOR</p>
				<p class="duzyazison-1"><span class="char-style-override-9">Yıllar sonra Hasan Fehmi Güneş olayı yakınlarına şöyle anlatacaktır:</span></p>
				<p class="duzyazison-1"><span class="char-style-override-9">“Gazeteciler soruyu sorduğu zaman şaşırdım. Çünkü böyle bir soru beklemiyordum. Ben İçişleri Bakanıydım. ‘Amerikalının ne yaptığından haberim yok, bilmiyorum!’ desem olmayacaktı; bunu kendime yediremezdim. Ayrıca adamın gittiği yerler ve ilişkide bulunduğu insanlar belirliydi, özellikle belli bir kesimle görüşüyor, onlarla ilişki kuruyordu. Ziyaretlerinden hemen sonra olayların çıkması da ayrıca ilginçti. Bu nedenle, ‘Faaliyetlerini biliyorum; izliyoruz!’ demekten başka çarem yoktu.”</span></p>
				<p class="duzyazison-1"><span class="char-style-override-9">Olay kamuoyunun dikkatini çekmedi. Hiç kimse de üzerinde durmadı. Ama ABD Ankara Büyükelçiliği hariç. İçişleri Bakanı’nın gazetelere verdiği, “Amerikalı diplomatı izliyoruz” şeklindeki demeç, Büyükelçi Mr Spain’i kızdırmıştı. Bu bir diplomatik skandaldı. İçişleri Bakanı’nın özür dilemesi ve sözlerini derhal geri alması gerekiyordu.</span></p>
				<p class="duzyazison-1"><span class="char-style-override-9">Mr. Spain İçişleri Bakanı Hasan Fehmi Güneş’le görüşmek için randevu istedi.</span></p>
				<p class="duzyazison-1"><span class="char-style-override-9">Bakan:</span></p>
				<p class="duzyazison-1"><span class="char-style-override-9">“Büyükelçi’yle görüşecek bir şeyim yok!” diyerek görüşme talebini geri çevirdi. “Bu konuyu dilerse Dışişleri Bakanı’yla görüşebilir. Sorun daha ziyade onun alanına giriyor.”</span></p>
				<p class="duzyazison-1"><span class="char-style-override-9">Büyükelçi bu kez Dışişleri Bakanlığı’ndan randevu istedi. Dışişleri Bakanı Gündüz Ökçün’dü. Gündüz Ökçün, Büyükelçi’nin randevu isteğini kabul etti. Ama daha önce İçişleri Bakanı’nı arayarak konuyla ilgili bilgi aldı. Hasan Fehmi Güneş Amasya Belediye Başkanı’nın gönderdiği zarfı Gündüz Ökçün’e verirken şöyle dedi:</span></p>
				<p class="duzyazison-1"><span class="char-style-override-9">“Robert Alexander Peck, CIA ajanıdır. Kıbrıs’ta görevli olması gerekirken Türkiye’de bulunuyor. Karanlık ilişkiler ağının içindedir. Gittiği yerlerde özellikle belli bir siyasi kesimle görüşüyor. Ayrıca gezileri için bizim emniyette ‘birinci derecede hassas’ diye tabir ettiğimiz yerleri seçiyor. Duyarlı yerlerdir buralar. Bu yerler sosyal kargaşanın meydana gelebileceği illerdir. Gezip dolaştığı yerlerde, bir süre sonra olaylar çıkıyor. Kahramanmaraş, bunlardan biridir. Peck’in buraya yaptığı geziden hemen sonra olayların çıkması dikkat çekicidir. Amerika bu adamı Türkiye’den almalıdır. Aksi halde ‘istenmeyen adam’ ilan etmek zorunda kalacağız.”</span></p>
				<p class="arabaslik" id="toc_marker-4-86">MR. SPAIN’İN ÖFKESİ...</p>
				<p class="duzyazison-1"><span class="char-style-override-9">Randevu saati gelmişti. Mr. Spain egemen olmanın havasıyla, fırtına gibi girdi Gündüz Ökçün’ün makam odasına. Öfkeli görünüyordu. Hâkim bir sesle konuya girdi:</span></p>
				<p class="duzyazison-1"><span class="char-style-override-9">“İçişleri Bakanınız bizi töhmet altında bıraktı. Amerikalı diplomatın izlendiğini söyledi. Biz bunu kabul edemeyiz. İçişleri Bakanı derhal özür dileyerek söylediklerini onarmalıdır.” </span></p>
				<p class="duzyazison-1"><span class="char-style-override-9">Dışişleri Bakanı Gündüz Ökçün, soğukkanlı tavrını bozmadan, renk vermemeye çalışarak dinliyordu. Sabırla, Büyükelçi’nin sözlerini bitirmesini bekledi. Büyükelçi sözlerini bitirdiğinde, Gündüz Ökçün arkasına yaslandı. Yumuşak ses tonuyla, sözcüklerini özenle seçerek şöyle dedi:</span></p>
				<p class="duzyazison-1"><span class="char-style-override-9">“Ekselans, Mr. Peck’in durumunu inceledik. Sefaretinizde İkinci Kâtip olarak görünüyor. Oysa kendisi bir CIA elemanıdır ve Kıbrıs’ta akredite bulunmaktadır. Bağlı olduğu istasyon Türkiye dışındadır. Mr. Peck ayrıca bir diplomatın uzak durması gereken ilişkiler içindedir. Korkarım, bu tutumunu sürdürdüğü takdirde, hükümetimce istenmeyen adam ilan edilecektir. Bu da, iki ülke arasındaki ilişkileri yazık ki olumsuz etkileyecektir. İlişkilerin bu boyuta gelmemesine özen göstereceğinize ve bizi anlayışla karşılayacağınıza inanıyoruz.”</span></p>
				<p class="duzyazison-1"><span class="char-style-override-9">Bu sözler Büyükelçi’de “soğu duş” etkisi yapmış, yüksekten bakan “egemen” tavrı değişivermişti. Bakan, CIA elemanı Peck’in Anadolu’da yaptığı eylemlerden ve görüştüğü kişilerden örnekler verince Büyükelçi’nin yüzü renkten renge girdi; geldiğine geleceğine, konuyu açtığına açacağına pişman oldu. Prof. Ökçün, konuşmasını bitirdiğinde, Büyükelçi yenik düşmüştü. Bozuk bir sesle:</span></p>
				<p class="duzyazison-1"><span class="char-style-override-9">“Sizi kararlı görüyorum!” dedi. “Konuyu kapatmak için acaba ne yapabiliriz?”</span></p>
				<p class="duzyazison-1"><span class="char-style-override-9">Dışişleri Bakanı Gündüz Ökçün sakindi. Büyükelçi’yi cevaplarken gülümsüyordu:</span></p>
				<p class="duzyazison-1"><span class="char-style-override-9">“Ben sizin yerinizde olsam, dost ve müttefik bir ülkede, böylesine hoş olmayan olaylara neden olan kişiyi geri çekerdim.”</span></p>
				<p class="arabaslik" id="toc_marker-4-87">GÜNEŞ’E KOMPLO</p>
				<p class="duzyazison-1"><span class="char-style-override-9">Bu görüşmelerden sonra Robert Alexander Peck Türkiye’den alındı. Fakat çok fazla sürmeden geri geldi. Çünkü Türkiye’de hükümet değişikliği olmuştu. CHP hükümeti gitmiş, yerine Demirel’in başkanlığında 2. Milliyetçi Cephe Hükümeti kurulmuştu. Hasan Fehmi Güneş, Peck’in geri gelişini şöyle anlatıyor:</span></p>
				<p class="duzyazison-1"><span class="char-style-override-9">“Peck gitti, bizim hükümetimizden sonra geri geldi. Eski dostlarıyla içli dışlı ilişkilerini, yurtiçi gezilerini sürdürdü. Rastlantıya bakın ki, gittiği yerlerde olaylar çıkmaya devam etti. Örneğin, gezisinden bir süre sonra Çorum olaylarının patlak vermesi hayli ilginçtir.”</span></p>
				<p class="duzyazison-1"><span class="char-style-override-9">“Amerikalı ajan” olayının üzerinden fazla bir zaman geçmemişti. Türkiye, bir olayla çalkalandı. İçişleri Bakanı Hasan Fehmi Güneş bir kadınla basılmıştı: Şarkıcı Aynur Aydan’la... </span></p>
				<p class="duzyazison-1"><span class="char-style-override-9">Günlerce bu konu konuşuldu, gazetelerde baskınla ilgili boy boy fotoğraflar yayımlandı. Güneş, yıllarca bunu inkâr edecekti. Gerçekte böyle bir ilişki yoktu ama o koltuktan edilmesi gerekiyordu.</span></p>
				<p class="duzyazison-1"><span class="char-style-override-9">Derken, ikinci bomba patladı: “Hasan Fehmi Güneş istifasını açıkladı.” Güneş, CIA’yle oynamanın bedelini mi ödüyordu? Olay, gerçekte CIA’nin mi komplosuydu? “Evet!” diyor Mahir Kaynak, “Hasan Fehmi Güneş olayı komplodur. Mesela, CIA veya MOSSAD yapmıştır.</span></p>
				<p class="duzyazison-1"><span class="char-style-override-9">Başka bir örnek: Demirel, Çağlayangil’i feda etseydi, 12 Mart’ta düşmeyebilirdi. Kamran İnan’ı Dışişleri Bakanı yapsaydı, düşmezdi. (Hasan Fehmi Güneş, Adana’da davranışlarından şüphelenen iki yabancıyı da özel talimatla takip ettirmiş, bunların MOSS AD ajanı olduğu ortaya çıkmıştı. Güneş’in emri ile bu iki ajan da sorgulandıktan sonra derhal sınır dışı edilmişti.)</span></p>
				<p class="duzyazison-1"><span class="char-style-override-9">Türkiye’de olaylar bellidir. Türk-Sovyet ilişkileridir. Mesela TRT Genel Müdürü üzerinde operasyonlar yapılabilir. Veya TPAO Genel Müdürü değiştirilebilir. Çünkü Türkiye’nin kritik noktası enerji sorunudur. Oralarda ve basın-yayında yapılabilir. Darbe sadece iktisadi menfaat meselesi değil. Türkiye’nin siyasi önemi son derece büyük. O bakımdan ileriye dönük tahmin yapacaksak, mutlaka siyasi tahlil yapmalıyız. Terör başlatılır, Türkiye’de kimse önleyemez.</span></p>
				<p class="duzyazison-1"><span class="char-style-override-9">Mesela, Deniz Baykal’ın petrolü devletleştirmesi. Sonunda Ecevit’i indiren nedenlerden başlıcası oldu...”</span></p>
				<p class="arabaslik" id="toc_marker-4-88">“ULUSAL SAVUNMA” VE KONTRGERİLLA</p>
				<p class="duzyazison-1"><span class="char-style-override-9">Bülent Ecevit, Türkiye’nin o güne kadar duymadığı bir kavramı İzmir mitinginde dile getiriyordu. Gerçi ilk bakışta Ecevit’in kullandığı anlaşılmaz “Öztürkçe” denen dile ait bir kelime olduğu sanılıyordu ama konuşmanın devamında bunun hiç de öyle olmadığı anlaşıldı. CHP’li parlamenterler ülkedeki terör olaylarının arkasında kontrgerilla parmağı olduğunu açıklayınca kıyamet kopmuş, olay Genelkurmay’ı Ecevit kabinesine karşı teyakkuz durumuna getirmişti.</span></p>
				<p class="duzyazison-1"><span class="char-style-override-9">Ordunun rahatsızlığı yalnızca kontrgerilla tartışmalarından kaynaklanmıyordu. Ecevit solcu bir liderdi, kendisini Şili’nin devrik başkanı Allende’ye benzetiyor, “kapının tokmağını açıp öteki tarafa geçmekten” söz ediyor, Türkiye için tehlikenin Sovyetler Birliği’nden değil, bir NATO üyesi olan Yunanistan’dan geleceğini söylüyordu. Bir Milli Güvenlik Kurulu toplantısında da durup dururken “Ulusal Savunma Kavramı” ortaya atmıştı.</span></p>
				<p class="duzyazison-1"><span class="char-style-override-9">Neydi “Ulusal Savunma Kavramı?” Ecevit, bunu Mustafa Kemal’e ve Milli Mücadele’ye dayandırıyordu. Ulusal Savunma Kavramı, Türkiye’nin NATO’dan ayrılmasını da gerektiriyordu. Komutanların canını sıkan nokta buydu. Kontrgerilla, tartışmaları da işin tuzu biberiydi.</span></p>
				<p class="duzyazison-1"><span class="char-style-override-9">Fakat Ecevit kontrgerilla konusunda ısrarlıydı.</span></p>
				<p class="duzyazison-1"><span class="char-style-override-9">Bu örgütle ilk olarak, 1974 yılında Başbakanlığı sırasında karşılaşmıştı:</span></p>
				<p class="duzyazison-1"><span class="char-style-override-9">“Genelkurmay Başkanlığı örtülü ödenekten para istiyor!” denildi.</span></p>
				<p class="duzyazison-1"><span class="char-style-override-9">“Ne için?” diye sordu Ecevit.</span></p>
				<p class="duzyazison-1"><span class="char-style-override-9">“Özel Harp Dairesi için.”</span></p>
				<p class="duzyazison-1"><span class="char-style-override-9">Özel Harp Dairesi o yılardan JUSMAT’a (Amerikan Askeri Yardım Heyeti) ait bir binada oturuyordu ve Amerikalılardan para alıyordu. Amerika parayı kesmişti. Örgütün paraya ve yeni bir binaya ihtiyacı vardı. Aklı karışmıştı Ecevit’in.</span></p>
				<p class="duzyazison-1"><span class="char-style-override-9">“Ne iş yapar bu örgüt?”</span></p>
				<p class="duzyazison-1"><span class="char-style-override-9">“Gerilla savaşı yoluyla bir istilaya karşı mücadele eder.”</span></p>
				<p class="duzyazison-1"><span class="char-style-override-9">“Nasıl yapıyorlar bu işi?”</span></p>
				<p class="duzyazison-1"><span class="char-style-override-9">“Örgüt vatansever kişilerden oluşuyor. Biz de destek veriyoruz. Gizli silah depoları var. Bunu para kazanmak için yapmıyorlar. Aralarında resmi üniformalı asker yok.”</span></p>
				<p class="duzyazison-1"><span class="char-style-override-9">Ecevit’e göre böyle bir kurumun varlığı demokrasi kurallarına uygun değildi. Konuyu 6 Mayıs 1977’de Cumhurbaşkanı Korutürk’e açtı:</span></p>
				<p class="duzyazison-1"><span class="char-style-override-9">“Kimsenin bilmediği, Genelkurmay’da dahi kısıtlı kişilerin haberi olduğu böyle bir örgüt kabul edilemez! Genç yaşında vatan için bu işe giren bir insan, ileride bunu başka amaçlar için de kullanabilir. Mutlaka bir denetim olmalı.” </span></p>
				<p class="duzyazison-1"><span class="char-style-override-9">Konunun Cumhurbaşkanı’na iletilmesi bir şeyi değiştirmedi.</span></p>
				<p class="duzyazison-1"/>
				<p class="duzyazison-1"/>
				<p class="arabaslik" id="toc_marker-4-89">ECEVİT’İN İZMİR KONUŞMASI</p>
				<p class="duzyazison-1"><span class="char-style-override-9">Ecevit ertesi gün İzmir Konak meydanında yaptığı konuşmada, örgüte ilişkin şu açıklamayı yaptı:</span></p>
				<p class="duzyazison-1"><span class="char-style-override-9">“Eğer bir avuç sorumsuz maceracı, Tandoğan ve Taksim olaylarını kendi başlarına düzenleyip işin içinden sıyrılabiliyorlarsa, Türkiye’de devlet kalmadığı yargısına varmak gerekirdi. Ben, devlet içinde yer almakla beraber, hiç değilse devlet gücünden kaynaklanmakla beraber, demokratik hukuk devletinin denetim alanı dışında kalan bazı örgütlerin bu olaylarda başlıca etken olduğu ve hükümetin iki kanadının da gereken önlemleri alacak yerde, bu örgütlerden yararlanmak istediği kanısındayım.</span></p>
				<p class="duzyazison-1"><span class="char-style-override-9">Böyle örgütlerin ve tertiplerin kesin kanıtları 12 Mart döneminde ortaya çıkmıştı. Şimdi, seçim yaklaştıkça, bu kanıtlar daha büyük ve daha tehlikeli boyutlarla ve biçimlerle gözler önüne seriliyor.</span></p>
				<p class="duzyazison-1"><span class="char-style-override-9">…</span></p>
				<p class="duzyazison-1"><span class="char-style-override-9">Eğer yargı, içinde bulunduğumuz aşamada hızlı işlerse ve özellikle Taksim olaylarının Şiran-Niksar-Erzincan olaylarının görünürdeki ve asıl perde ardındaki sorumluları ve suçluları biran önce ortaya çıkarılırsa ve kamuoyuna açıklanırsa, bunun caydırıcı ve topluma huzur getirici etkisi çok büyük olacaktır.</span></p>
				<p class="duzyazison-1"><span class="char-style-override-9">Bunların üstünde, Sayın Cumhurbaşkanı’na, iyi niyetlerine inandığım Sayın Adalet Bakanı’yla İçişleri Bakanı’na (bağımsızlar) ve MGK’nın yine iyi niyetlerine inandığım hükümet dışı üyelerine bir görev düşmektedir. 12 Mart döneminde açık belirtileri ortaya çıkmış olan ve şimdi de kendini belli etmeye başlayan, devlet içindeki fakat demokratik hukuk denetim alanı dışındaki bazı örgütler ve güçler, gün yitirilmeksizin kontrol altına alınmalıdır.</span></p>
				<p class="duzyazison-1"><span class="char-style-override-9">Biz, kısa hükümet dönemimizde bunu başarabilmiştik. Fakat şimdiki hükümetin iki kanadı, o örgütleri ve güçleri kontrol altına almaya çalışacak yerde, onlardan yararlanma çabası içinde görünüyorlar.</span></p>
				<p class="duzyazison-1"><span class="char-style-override-9">O nedenledir ki, bu görevi, doğrudan doğruya bugünkü hükümet değil fakat devlet yetkililerine ve hükümetin iki bağımsız üyesine hatırlatıyorum. Bu konudaki bildiklerimi ve sezdiklerimi daha ayrıntılı olarak Sayın Cumhurbaşkanı’na sundum.”</span></p>
				<p class="duzyazison-1"><span class="char-style-override-9">Ecevit, olayın peşini bırakmadı. 1978’de tekrar hükümet olunca durumu Genelkurmay Başkanı Kenan Evren’e açtı:</span></p>
				<p class="duzyazison-1"><span class="char-style-override-9">“Çok kuşkuluyum. Bu sivil örgütü dağıtın. Demokratik bir devlete uygun biçime sokun. 20 yıl önce güvenilen gencin ileride ne yapacağını kimse bilemez, kontrol da edemez.”</span></p>
				<p class="duzyazison-1"><span class="char-style-override-9">“Müsterih olun,” dedi Evren, “kaygılanacak bir şey yok.”</span></p>
				<p class="duzyazison-1"><span class="char-style-override-9">Mehmet Ali Birand anlatıyor:</span></p>
				<p class="duzyazison-1"><span class="char-style-override-9">“Asker, CHP Başkanı’nın bu duyarlılığını bildiğinden dolayı kontrgerilla tartışmaları başladığında Başbakan Ecevit’in suskunluğuna daha başka anlam verdi. 1978 İlkbahar’ında Genelkurmay koridorlarında Başbakan’a ateş püskürülüyordu.”</span></p>
				<p class="arabaslik" id="toc_marker-4-90">KAHRAMANMARAŞ OLAYLARI</p>
				<p class="duzyazison-1"><span class="char-style-override-9">19 Aralık 1978 günü Kahramanmaraş’ta bir bomba patladı. Yer: Çiçek Sineması...</span></p>
				<p class="duzyazison-1"><span class="char-style-override-9">“Güneş Ne Zaman Doğacak” adlı Ülkücü dünya görüşünü yansıtan filmin gösterimi sırasında patlayan bomba, “Kahramanmaraş Katliamı” olarak bilinen olayların başlangıcı olacaktı. Ardından, solcuların devam ettiği bir lokal tarandı. Onu izleyen günlerde bombalama ve tarama eylemleri karşılıklı olarak sürdü.</span></p>
				<p class="duzyazison-1"><span class="char-style-override-9">İlk bombanın atılışından 4 gün sonra, 23 Aralık 1978’de Kahramanmaraş halkı topyekûn bir savaşın içinde buluverdi kendini. Evler taranıyor, işyerleri yağmalanıyor, meskûn mahaller bombalanıyordu.</span></p>
				<p class="duzyazison-1"><span class="char-style-override-9">İlk belirlemelere göre ölü sayısı 100’ün üzerindeydi. Yaralı sayısı ise kesin olarak tespit edilemiyordu. Buna benzer olaylar daha önce de Çorum ve Malatya’da meydana gelmişti. Kavga, tipik sol-sağ, Alevi-Sünni çatışmasıydı.</span></p>
				<p class="duzyazison-1"><span class="char-style-override-9">Malatya Belediye Başkanı Hamit Fendoğdu, adresine gönderilen bombalı paketin patlaması sonucu, gelini ve iki torunuyla birlikte hayatını kaybetmiş, infial halindeki halk ayaklanmış, evlere ve dükkânlara saldırmıştı. Aynı senaryo, irili ufaklı öteki illerde de sahneye konuldu. Ajanslar her gün terör eylemlerinde hayatını kaybedenlerin haberini geçiyordu. Ancak Kahramanmaraş’taki olaylar dönüm noktasıydı.</span></p>
				<p class="arabaslik" id="toc_marker-4-91">“ORDU GELSİN VE KURTARSIN”</p>
				<p class="duzyazison-1"><span class="char-style-override-9">“Müdahale” fikri ilk bu olaylardan sonra ortaya atıldı. Darbenin gerekliliği halkta da taban bulmuştu: “Ordu gelsin ve kurtarsın!” </span></p>
				<p class="duzyazison-1"><span class="char-style-override-9">Ancak terör, 1978 yılına ait bir olgu değildi. 1977 yılında, Ülkücü örgütlenmenin ülke genelinde etkin bir konuma gelmesiyle başlayan gerginlikler, “sol-sağ” çatışmalarına dönüşmüştü. Ancak, “sol-sağ” çatışmasının yaşandığı yıllarda İçişleri Bakanlığı’na gelen istihbaratlar hiç de iç açıcı değildi. Buna göre, sol ve sağ örgütler aynı çevreler tarafından silahlandırılıyordu. Bu silahlar çoğunlukla Bulgaristan üzerinden, yasak yollarla yurda sokuluyordu. Silahları gönderen kimdi? Bu soruya açık bir cevap verilemiyordu. Zaten mevcut siyasi konjonktür, terör kışkırtıcılığı yapan çevrelerin açıklanmasına, üzerine gidilmesine müsait değildi. Banka soygunları, uçak kaçırma eylemleri ve Alevi-Sünni gerginliği derken, sol-sağ karşıtlığı kısa sürede parlamentoya da yansımıştı. Artık darbenin eli kulağındaydı. Hatta birçok örgüt mensubu, aylar öncesinden “darbe olacak” gerekçesiyle yurt dışına kaçıyordu.</span></p>
				<p class="duzyazison-1"><span class="char-style-override-9">Gizli servisler, sokağa dökülen fraksiyonlar içerisinde örgütlenmiş ve gençleri birbirine vurduruyordu. Bazı örgütlerin merkez komitelerinde sayısal çoğunluk istihbarat servislerinin elindeydi. Bazlarında ise direkt örgüt başkanı istihbarat servisinin elemanıydı. Bu örgütler içerisinde en çok sivrilenlerden biri ise yerli ve yabancı istihbarat servislerinin cirit attığı bir “cemaat” idi. Sol örgüt olmasına rağmen cemaat tabiri daha uygun düşüyor bu yapıya. Çünkü örgüt üyeleri, bireyden çok bir “mümin gibi” lidere kayıtsız şartsız bağlılar. Ve liderin 25 yıllık siyasi çizgisindeki zikzaklar itiraz edilmeden, tartışılmadan kabullenilmiş ve uygulanmıştır. Bu tür yapılanmalardan biri de Doğu Perinçek cemaatidir. Aydınlık adı ile bilinen bu cemaat, Türkiye’de en çok istihbarat servisleri ile birlikte anılan sol örgüttür. Atatürk karşıtlığı, Türkleri aşağılama, ordu düşmanlığı, “Kıbrıs’ta Türk Ordusu İşgal gücüdür” tezleri, bir anda ters yüz ediliyordu bu örgüt tarafından. Osmanlı ve Abdülhamit düşmanlığından aşırı orducu, Abdülhamitçi, Kıbrısçı kesilebilmiştir. Perinçek cemaatinden ayrılanların hemen tümü, bu örgütün istihbarat servisleri ile olan iç içeliğinden şikâyetçi olacaklardı.</span></p>
				<p class="arabaslik" id="toc_marker-4-92">DARBEDE KATKISI OLAN BİR SOL “CEMAAT”</p>
				<p class="duzyazison-1"><span class="char-style-override-9">Perinçek cemaatinin en değişmeyen yönü ise Türk dış politikası ile ilgili ileriye sürdüğü tezlerin, aradan kısa bir süre geçtikten sonra İngiliz Hükümeti tarafından savunulmasıdır. Yani Perinçek ile İngiliz hükümetlerinin görüşleri garip bir şekilde örtüşmektedir. Perinçek Cemaati’nin bir zamanlar iki numaralı adamı olan Gün Zileli’nin son iki yılda yazdığı kitaplar serisinde bu grupla istihbarat servislerinin ilişkileri anlatılıyor. Zileli, özellikle ‘Havariler’ isimli kitabında Aydınlık grubu ile istihbarat servisleri ilişkisini bir bir anlatıyor. Gün Zileli, 1977’de 34 kişinin ölümüyle sonuçlanan 1 Mayıs’ı da tamamen farklı bir açıdan anlatıyor. Kitapta ayrıca, Aydınlık lideri Doğu Perinçek’in, iktidara geldiği zaman yani ‘devrim’den sonra Kıbrıs’ı ve 12 Adaları, Yunanlı Maoculara ‘armağan’ etmek için söz verdiği de vurgulanıyor.</span></p>
				<p class="duzyazison-1"><span class="char-style-override-9">“Daha sonraki yıllarda, Aydınlık hareketinin ileri gelenlerinden biri olduğum için, bana hep sorulmuştur: Aydınlık’ın MİT’le ilişkisi var mıydı? Yoksa bunca bilgiyi nereden alıyordu? Elbette bu sorunun ardındaki ‘Aydınlık MİT’in bir kolu muydu?’ türü daha vahim bir soruyu algılamamak mümkün değildi. Bu yüzden bir başka paranoyayı besleyecek bu tür sorulara hep ‘hayır’ yanıtını vermişimdir.”</span></p>
				<p class="duzyazison-1"><span class="char-style-override-9">Bu sözler, uzunca bir süre, Doğu Perinçek’ten sonra Aydınlık hareketinin ikinci adamı konumunda bulunan Gün Zileli’ye ait. Zileli, hareket içinde görev yaptığı yıllarda bu soruya “hayır” cevabını veriyor doğal olarak:</span></p>
				<p class="duzyazison-1"><span class="char-style-override-9">“Ama itiraf etmeliyim ki bu ‘hayır’ yanıtı, bir solcu paranoyasının yayılmasına karşı gerçeğin bir kısmını ifade etse de, bütününü ifade etmiyordu. 1980 Askeri Darbesi’nden sonra öğrendiklerim ışığında şimdi gerçeğin diğer kısmını gönül rahatlığıyla ifade edebilirim. Aydınlık hareketinin ve özel olarak Aydınlık gazetesinin MİT’in bir kanadıyla (bu kanada, ‘sol kanat’ adını takan aklı evveller de vardır, oysa MİT’in ‘sol kanadından’ söz etmek, ‘sol’un MİT kanadından’ söz etmek kadar tuhaf bir şeydir) dolayısıyla MİT’le bağlantısı vardı. MİT de, bütün örgütler gibi hiziplerden oluşuyordu. O dönem, Aydınlık hareketine gizli bilgileri akıtan kesim, büyük ihtimalle o günkü MİT yönetimine muhalif bir kesimdi (nitekim 12 Eylül’den sonra tasfiye edilmişlerdir.) Yönetime hâkim rakip kesimi yıpratmak işine geldiğinden, bu kesim Aydınlık hareketine bilgi aktarmayı çıkarlarına uygun bulmuştur. ... Dolayısıyla Aydınlık’a akıtılan bilgilerin tamamının MİT’in hâkim kesiminin aleyhinde olduğunu düşünsek bile, MİT bu ilişkiden global bir kazanç sağlamış, sol bir örgütü, ‘muhalif kanadı’ aracılığıyla verdiği bilgiler sayesinde şu ya da bu yöne sevk etme şansına sahip olmuş, dahası, bu tür bağlantılar sonucu, bu hareketin Türk devletinin ideolojik kazanımı haline gelmesine katkıda bulunmuştur.”</span></p>
				<p class="duzyazison-1"><span class="char-style-override-9">Perinçek Cemaati’nin dış bağlantılarına da dikkat çeker Zileli, “Yunanlı Maocuların örgütü EKKE heyeti, bize biraz daha hitap eder gibiydi. … Bu duygulu anlar, iki parti heyetleri arasındaki siyasi görüşmelere geçildiğinde, yerini akılcı hesaplara bıraktı. Neden söz ettiğimi anlayamadığınızın farkındayım. TİKP ile EKKE, bu görüşmelerde Türkiye ile Yunanistan’ın eskiden beri ihtilaf halinde oldukları Ege Adalarının ‘devrimden sonraki’ statüsünü ciddi ciddi pazarlık konusu yaptılar. Bu saçmalığın o zaman da farkındaydım. Birincisi, ortada fol yok yumurta yokken, sanki her iki parti de kendi ülkelerinin iktidarlarına kurulmuşçasına böylesi ‘paylaşım’ konularına girilmesi, iki partinin de birer budalalar topluluğu tarafından yönetildiğini göstermekteydi. İkincisi, bunu mantıki kılacak koşulların olduğunu varsaysak bile, ‘enternasyonalist’ olduğunu ileri süren iki partinin adalar konusunda ‘ulusal pazarlığa’ girişmesi, ikisinin de alelade milliyetçiler olduğunu ispatlamaktan başka bir işe yaramaz.  ...  Hele fizik olarak Doğu’ya benzeyen EKKE Başkanı hiç gözümün önünden gitmez. Adam, milliyetçilikte Doğu Perinçek’i bile fersah fersah geride bırakmıştı. Sıkı bir ‘Megalo İdeacı’ olan EKKE Başkanı, adaların tümünü ve Kıbrıs’ın tamamını istiyordu! Yapılacak fazla bir şey yoktu. Bütün adaları ‘verdik’ gitti!”</span></p>
				<p class="duzyazison-1"><span class="char-style-override-9">Perinçek, 1970’li yıllardaki provokasyonlarda ismi geçen bir insan olarak çıkar karşımıza. 12 Eylül Darbesi’nden sonra, İstanbul Emniyet müdürleri, basına verdikleri demeçlerde, “Aydınlık gazetesinde sol görüşlü diğer grupların hücre evlerinin adresleri ve krokileri bize çok yardımı oldu. Bu örgütleri çökertmede Aydınlık gazetesinde sıklıkla yayımlanan adreslerin katkısı çok büyük olmuştur!” diyerek Perinçek cemaatinin bir başka yönüne dikkat çekiyorlardı. Aynı sözleri kendisi de 12 Eylül mahkemelerinde itiraf ediyordu. </span></p>
				<p class="duzyazison-1"><span class="char-style-override-9">Solu devlet kuvvetlerine jurnalleyen bir örgüt lideri bugüne kadar nasıl oldu da bu terör örgütlerinin gadrine uğramadı? Kimdi bu Perinçek? Nasıl bir geçmişi vardı? Nereden, nasıl gelmişti?</span></p>
				<p class="duzyazison-1"><span class="char-style-override-9">Legal Türk sol hareketinin öncülerinden Mehmet Ali Aybar’ın partisi olan Türkiye İşçi Partisi(TİP)’nin 1960’ların sonlarındaki Bilim Kurulu Üyesi olarak karşımıza çıkar. 1960’lı yılların sonlarında Mihri Belli’nin önderliğindeki Milli Demokratik Devrim (MDD) Hareketi ile Mehmet Ali Aybar’ın TİP’i arasındaki yöntem tartışmaları olanca gerilimiyle sürüyordu. Mihri Belli ve ekibi TİP’in Meclis’e girmesini hazmedemiyor ve bunu devrimci harekete ihanet sayıyordu. Kısa bir süre sonra Dev-Genç’e dönüşecek olan Fikir Kulüpleri Federasyonu (FKF) bir lider arayışı içerisindeydi. Doğu Perinçek ismi de ilk defa bu sırada duyulmaya başlanmıştı. Çeşitli dergilerde E. Tüfekçi müstear ismiyle Mihri Belli ve MDD hareketine karşı, “Türkiye sosyalistleri artık devrim aşamasındadır” mesajlı yazılar yazan Doğu Perinçek, FKF’de oldukça etkili olan Mehmet Ali Aybar’ın gözüne girmeyi böylelikle başarabilmişti. Ancak Aybar, Perinçek tarafından oyuna getirildiğinin farkında değildi henüz. Çünkü Perinçek’in açıkça söylemese de MDD hareketinin bir sempatizanı olduğu kısa bir süre sonra ortaya çıkacaktı. Eski TİP’li Yusuf Küpeli yıllar sonra ‘FKF Dev-Genç Tarihi’ isimli kitapta o günleri şöyle anlatıyordu:</span></p>
				<p class="duzyazison-1"><span class="char-style-override-9">“Bu çabalardan dolayı TİP yönetici kliğinin itimadını kazanmış olan burjuva politikacılığının ustası Doğu Perinçek FKF kurultayında kafasının içindekileri bezirgân kurnazlığında saklamasını bildi ve önemli bir muhalefetle karşılaşmadan başkanlığa seçildi.”</span></p>
				<p class="duzyazison-1"><span class="char-style-override-9">Perinçek aynı dönemde Türk solunun diğer bir önemli ismi Behice Boran’dan da “icazet” almıştı. Perinçek, Boran’ın çıkardığı ‘Dönüşüm’ dergisinde partili kimliği ile yazılar yazıyordu. TİP tabanı ise Perinçek’in başkanlığa seçilmesine baştan beri soğuk bakıyordu. Sadun Aren de bu konuda sıkıntısı olanlar arasındaydı ancak Mehmet Ali Aybar’a tavır almaktansa çekimser kalmayı yeğliyordu. Kongre düzenlenmiş ve Perinçek konuşması sırasında MDD tezini işleyen ifadeler kullanmaya başlamıştı. TİP lideri Mehmet Ali Aybar büyük bir düş kırıklığı içerisinde konuşmayı dinlerken birdenbire ayağa kalkıyor, Perinçek’e müdahale etmek istiyordu. Salonda buz gibi bir hava esiyordu. Sadun Aren, Perinçek’in karşısına yeni bir liste hazırlamak için kollan sıvamakta gecikmemişti. Ancak her şey için artık çok geçti. MDD yanlısı Perinçek, TİP’lilere oynadığı ayak oyunuyla FKF’nin başına geçmişti.</span></p>
				<p class="duzyazison-1"><span class="char-style-override-9">Kısa bir süre sonra Aybar’dan FKF yönetimine bir talimat geldi: </span></p>
				<p class="duzyazison-1"><span class="char-style-override-9">“Gidin ne yaparsanız yapın şu adamı başkanlıktan edin!”</span></p>
				<p class="duzyazison-1"><span class="char-style-override-9">Perinçek ve ekibi Aybar’ın bu sert talimatı üzerine FKF binasından yaka paça çıkarıldı.</span></p>
				<p class="duzyazison-1"><span class="char-style-override-9">Perinçek’in ikinci durağı Mihri Belli’nin önderliğini yaptığı MDD hareketiydi. Perinçek de bu grubun üyesi idi. Ve Aydınlık Sosyalist Dergi’den 5. sayıda ayrılarak Proleter Devrimci Aydınlık(PDA)’ı kuruyordu. Mihri Belli kendi ekibi içinden ayrılarak başka bir dergi kuran Perinçek’e tepkisini “CIA’nin Maocusu” başlıklı bir yazıyla gösterdi. Belli’nin taktığı bu isim Perinçek’in peşini uzun yıllar bırakmayacaktı.</span></p>
				<p class="duzyazison-1"><span class="char-style-override-9">Doğu Perinçek’in yayınladığı PDA dergisinde yazdığı yazılarla 9 Mart cuntası ile ilişki içerisinde olduğu anlaşılıyordu. Gizli kurduğu Türkiye İhtilalcı İşçi Köylü Partisi(TİİKP) lideri Perinçek’e de darbe gerçekleşirse bir Bakanlık sözü verilmişti. Perinçek’in kavgalı bir şekilde ayrıldığı Mihri Belli bu olayı yaklaşık 30 yıl sonra Aksiyon dergisine şöyle anlatıyordu:</span></p>
				<p class="duzyazison-1"><span class="char-style-override-9">“9 Mart’ı gerçekleştirmek isteyenler makam bekliyorlardı. Memleketin yönetimini ehliyetsiz kimselerden alıp yönetmek istiyorlardı. 27 Mayıs’ta olduğu gibi gençleri sokağa dökeceklerdi. Bu kargaşa ortamında darbeleri meşru olacak, iktidarı ele geçireceklerdi.”</span></p>
				<p class="duzyazison-1"><span class="char-style-override-9">Perinçek’in makam hırsı kendisine pahalıya patlamıştı. Diğer solcular gibi 12 Mart Muhtırası’nın sol bir muhtıra olmadığını siyasi şubede öğrenmiş ancak yapacak fazla bir şey kalmamıştı. 9 Mart 1971’de içlerinde Korgeneral Celil Gürkan’ın da bulunduğu bir grup subay ile sivilin işbirliği içinde yapmayı düşündükleri sol darbe ters tepmiş, sol cunta 12 Mart’ın hemen ardından siyasi şubede sorgulanmıştı. Buradaki inanılmaz itirafları/ihbarları Perinçek’i hapisten kurtardı. Perinçek hakkında Ankara Sıkıyönetim Mahkemesi’nde görevli Albay Nihat Güner ve Yarbay Cahit Atay tarafından bir iddianame hazırlandı. Günümüzde kurduğu illegal partisi ile militarizm savunuculuğu yapan Perinçek ve cemaati, 1960’larda da kurduğu gizli partisine bile subaylar alıyordu. Ancak ilginçtir o subaylardan hiçbiri yargılanmadı. İsimleri deşifre edilmedi mahkeme salonlarında.</span></p>
				<p class="duzyazison-1"><span class="char-style-override-9">“Sanık: Doğu Perinçek</span></p>
				<p class="duzyazison-1"><span class="char-style-override-9">Fikri yapısı itibariyle Marksist, Leninist, Maoist görüşleri benimsemiş bulunan sanığın, sosyalist kurultay toplama yolundaki faaliyetlerinin akim kalması üzerine, devrimin ancak illegal bir parti ile başarılabileceği fikrinden hareketle; yasadışı parti faaliyetlerinde bulunduğu, partinin yan destek kuruluşları olan İhtilalcı Köylü Birlikleri, İşçi Köylü Silahlı Birlikleri ve İhtilalcı Gençlik Birliği’ni teşkil edip planladığı, sanığın bunlardan gayri, Türk Silahlı Kuvvetleri’ne sızarak kendi fikriyatı istikametinde olan bir kısım subaylar vasıtasıyla parti için gerekli olan bazı hüviyet, izin kâğıdı, talimname, elbise vs teminine ve sosyalist fikirlerin ordu içinde yayılmasına çalıştığını, ilerisi için bu yolla silah teminini düşündüğünü...”</span></p>
				<p class="arabaslik" id="toc_marker-4-93">KAYPAKKAYA OLAYI HALA AYDINLANMADI</p>
				<p class="duzyazison-1"><span class="char-style-override-9">TKPML/TİKKO’nun kurucusu olarak tanınan İbrahim Kaypakkaya ve ekibinin 1972 yılında ayrılması, Aydmlıkçıların büyük güç kaybetmesine neden olmuştu. Ancak Aydınlıkçılardaki yaprak dökümü bununla son bulmamış, partinin beyin takımı olarak bilinen birçok önemli isim Perinçek’i terk etmişti. Çevresindeki insanların kendisini terk etmesine alışık olmayan Perinçek, Kaypakkaya’nın ayrılışını bir türlü hazmedemedi. Perinçek, bir iddiaya göre bu olaydan çok sarsılmış ve Kaypakkaya’dan intikam almak istemişti. Yıllar önce ortaya atılan fakat günümüzde unutulmuş olan bu iddiaya göre Perinçek, eski arkadaşı İbrahim Kaypakkaya’yı öldürtmek istemişti. Olayların bundan sonraki gelişimi, Perinçek’ten ayrılan ekibin yazdığı ‘Aydınlık Dergisi’nin Devrimci Harekete Yönelttiği İftiralara Cevaplar’ isimli kitapta şöyle yer alıyor:</span></p>
				<p class="duzyazison-1"><span class="char-style-override-9">“Doğu Perinçek ve Halil Berktay, İbrahim Kaypakkaya ile bir arkadaşını Ankara’da görüşmek için çağırarak öldürme girişiminde bulundu. Suikast için görevlendirdikleri kişiler öldürülecek olanın İbrahim Kaypakkaya olduğunu duyunca böyle bir görevi reddettiler. İbrahim Kaypakkaya’nın devrime olan inancı herkesi etkilemişti. Böylece Perinçek’in hazırladığı komplo boşa çıktı. Fakat onların İbrahim Kaypakkaya’ya olan kinleri sönmemişti.”</span></p>
				<p class="duzyazison-1"><span class="char-style-override-9">Doğu Perinçek’i terk edenler arasında önemli Türk aydınları bulunuyor. Cengiz Çandar, Şahin Alpay, Gülay Göktürk, Afa Yayınları’nın sahibi Atıl Ant, Nuri Çolakoğlu, Hadi Uluengin, Oral Çalışlar, bir zamanlar “en güvendiğim kişi” dediği Halil Berktay gibi isimler, bilinenlerden sadece birkaçı.</span></p>
				<p class="duzyazison-1"><span class="char-style-override-9">Doğu Perinçek bu yaprak dökümünü “döneklikle” yorumlarken, ayrılanlar bunun Doğu Perinçek’in kişiliği ile ilgili olduğunu söylüyorlar. Doğu Perinçek’in kişiliğinden duyduğu rahatsızlığı her ortamda dile getiren Cengiz Çandar, 10 Kasım 1991 tarihinde Nokta dergisine verdiği demeçte şunları söylüyor:</span></p>
				<p class="duzyazison-1"><span class="char-style-override-9">“Perinçek’i doğru teşhis etmek gerekir. Bence bu adam ruh hastası bir paranoyaktır. Karalamak için söylemiyorum, gerçekten psikiyatristler tarafından müşahede altına alınması gereken ölçüde ruh hastası olduğu kanaatindeyim. Bu yüzden ajan provokatör olarak kullanılmaya müsait bir kişiliğe sahip, zaten öyle kullanılıyor.”</span></p>
				<p class="duzyazison-1"><span class="char-style-override-9">Hadi Uluengin ise Kasım 1995 tarihli Hürriyet’teki yazısında şunları söylüyor: </span></p>
				<p class="duzyazison-1"><span class="char-style-override-9">“İhbarcılar Partisi’ne atfen ‘İP’ rumuzunu kullanan ve halkımızın binde sıfır virgül sıfır iki desteğini bulabilen Maocuların yayınladığı ‘Karanlık Dergisi’ muhbirlik ve kışkırtıcılıktan sabıkalı listesini daha da şişirdi. Aslında tekne kazıntısı Maocuların, şer güçler dışında kimse tarafından itibar görmeyeceğini söylerken yerden göğe kadar haklısınız.”</span></p>
				<p class="duzyazison-1"><span class="char-style-override-9">Yine aynı dönemde Aydınlık hareketinden ayrılan Kamuran Duyar ise eski lideri Perinçek için bakınız neler söylüyor: </span></p>
				<p class="duzyazison-1"><span class="char-style-override-9">“Tatlı su sosyalistidir. Ortalık duru iken en hızlı sosyalist kendisidir. Ancak oligarşinin kaşları çatılınca kapılarında nöbet tutmaya başlar, her türlü hizmetini yapar. Oligarşinin kitleler üzerinde yürüttüğü dezenformasyon operasyonunda en büyük laikçiliği üstlenir. Sabah Mao, öğlen Şerif Hüsnü, akşam M. Kemal, gece Çavuşesku posteri taşıyan Perinçek...”</span></p>
				<p class="duzyazison-1"><span class="char-style-override-9">Perinçek’in orduya akıl hocalığı yapmaya yeltenme tutkusu sosyalist kesim tarafından ihanet olarak nitelendirilirken, Söz dergisinin 23 Aralık 1995 tarihli sayısında şu ifadeler yer alıyordu:</span></p>
				<p class="duzyazison-1"><span class="char-style-override-9">“Böyle bir liderin, en yakınındakilerden en uzağındakine kadar herkese kulaklarını tıkayarak, kendi saplantılarına göre, yukarıdan aşağıya inşa ettiği parti, teknik olarak bir polis örgütüdür. Bir polis örgütü gibi kendi içinde ve dışında sürekli olarak hain arar. Bulmazsa bizzat yaratır, teşhir ve infaz eder.”</span></p>
				<p class="duzyazison-1"><span class="char-style-override-9">1970’li yıllarda Türkiye, şizofren bir boyutta SSCB’yi toprak bütünlüğüne bir tehdit olarak değerlendiriyordu. Aydmlıkçılar ise, bütün sol gruplardan farklı olarak iki süper devlet arasında SSCB’yi düşman olarak görüyor, ABD’yi ise barış cephesi içerisinde değerlendiriyordu. Yine o dönemdeki iddialara göre, Sovyetler Birliği yasadışı TKP’yi el altından destekliyor ve Türkiye’de bir devrim tasarlıyordu. İşte Doğu Perinçek tam bu sırada inanılmaz bir kampanya başlatarak TKP, TİP ve TSİP’i yok etmek için, Türkiye’deki Sovyet Devrimi’nin an meselesi olduğunu iddia eden yayınlar yapıyordu.</span></p>
				<p class="duzyazison-1"><span class="char-style-override-9">Perinçek başta TKP olmak üzere birçok Marksist örgütü “toplumun tortusu” ve “halk düşmanı” olarak nitelendiriyordu. Özellikle 1980 yılının Şubat ve Mart aylarında yaptığı “Kurtarılmış Bölgeler” başlıklı yayınlarında bu saldırı kampanyası had safhaya ulaştı. TKP ve TKP’ye yakın tüm sol gruplarla ilgili dizi yayınlar yaptı. Sol grupların önder kadroları Aydınlık gazetesinde isim isim yayınlandı. Faaliyet gösterdikleri yerleri, işyerlerini, okullarını, evlerini fotoğraflarla, fotoğraf bulamazsa krokilerle gazetesi aracılığı ile deşifre etti. Perinçek 12 Eylül sonrasında kurulan Sıkıyönetim Mahkemelerinde yapmış olduğu savunmalarında kendisine yöneltilen “ihbarcılık” suçlamalarım adeta itiraf ediyordu:</span></p>
				<p class="duzyazison-1"><span class="char-style-override-9">“Aydınlık Gazetesi ‘Bilinmeyen Sol’ dizisinde, sahte solcu çetelerinin halkı hedef alan cinayetlerini aydınlatmıştır. Devlet teröre karşı mücadelede Aydınlık’tan yararlanmıştır. Birçok yetkili bu gerçeği belirtmiş ve Aydınlık’a sık sık başvurmuştur. MGK Genel Sekreterliği’nin ‘Anarşi Raporu’nda Aydınlık’ın kaynak olarak kullanıldığı gazetelere yansımıştır.”</span></p>
				<p class="duzyazison-1"><span class="char-style-override-9">Perinçek 1991 seçimlerinde bir adım daha ileri giderek PKK’nın Güneydoğu’da Sosyalist Parti’yi desteklemesi için çalıştı. Ancak 1991 seçimlerinde PKK, HEP ve SHP’ye oynayınca Perinçek’in tüm çabaları boşa çıktı. PKK’ya yakınlaşma çabası 1992 yılına kadar sürdü. Perinçek bu sefer PKK kamplarına yardımcısı Ferit İlsever’i gönderdi. İlsever, Bekaa dönüşü 2000’e Doğru dergisinin 24. sayfasını Abdullah Öcalan’la yapmış olduğu röportaja ve terör örgütünün ayaklanmasına ayırdı.</span></p>
				<p class="duzyazison-1"><span class="char-style-override-9">Çok geçmeden PKK ile yakınlığının kendisine bir yarar sağlamayacağını anlayan Perinçek geçmiş dönemdeki ideolojik tartışmaları yeniden gündeme getirerek PKK’ya karşı düşmanca bir tutum izlemeye başladı. Doğu Perinçek’in bu “U” dönüşünü fark eden PKK’ya yakınlığı ile bilinen Gündem gazetesi köşe yazarı İzzet Gezgör şunları söylüyordu:</span></p>
				<p class="duzyazison-1"><span class="char-style-override-9">“1989-1991 yıllarında PKK’ya yakınlaşmaya çalıştı. Yüz bulamayınca 2-3 sene önce ‘devrimci’ dediği PKK’yı gerici, milliyetçi hatta şeriatçı ilan etti. Alçalma bir ifadedir. Ama alçalmanın da boyut hesabında bir yeri vardır. Acaba alçalmanın da ötesi nedir?”</span></p>
				<p class="duzyazison-1"><span class="char-style-override-9">Doğu Perinçek’in, genelev zinciri sahibi Matild Manukyan’ın yakın dostlarından biri olması oldukça ilginçtir. Milliyet gazetesinin 3 Aralık 1996 tarihli sayısında Özcan Ercan’ın yapmış olduğu röportajda Matild Manukyan en düzenli konuğunun Perinçek olduğunu söyleyecektir. Perinçek’in cemaatinden ayrılan gazeteci Cengiz Çandar onunla ilgili 10 Kasım 1991’de Nokta dergisine verdiği bir röportajda şunları söyler:</span></p>
				<p class="duzyazison-1"><span class="char-style-override-9">“Oynadığı ajan provokatör rolü, bu ülkede herkesi ilgilendirmesi gereken bir güvenlik sorunudur. Üstlendiği misyon, bu ülkede sıhhatli olabilecek herkese ve her şeye hücum etmek; kurumları yıpratmak, kişileri şaibe altında bırakmak, zayıflatmaktır. Türkiye’de kim destabilizasyon peşindeyse Perinçek, o tür güçler için bulunmaz bir nimettir. Bu amaçla kullanıldığı besbellidir. Kürt meselesi, Türkiye’nin önündeki en hayati sorunlarından biridir. Nitekim Perinçek de bu mesele ile ilgili olarak kendini gösteriyor. En hassas olduğu konu neredeyse bu. Bu bir rastlantı olmamalı.”</span></p>
				<p class="duzyazison-1"><span class="char-style-override-9">Doğu Perinçek ile ilgili bir ajanlık iddiası da eski Emniyet Genel Müdürü ve İçişleri Bakanı Mehmet Ağar’dan geliyordu. Ağar Yeni Yüzyıl gazetesinin, 24 Temmuz 1997 tarihli sayısına verdiği mülakatta şöyle diyor: </span></p>
				<p class="duzyazison-1"><span class="char-style-override-9">“1980 öncesi Perinçekler, Aydınlık Grubu olarak isimlendiriliyordu. Doğu Perinçek ve arkadaşlarının İngiliz Gizli Servis elemanlarıyla suçüstü yakalandıklarına ilişkin belgeler devletin elindedir. Devleti sıkıntıya düşürmeyecek şekilde, yeri zamanı gelince konuşacağım.”</span></p>
				<p class="duzyazison-1"><span class="char-style-override-9">Doğu Türkistan Vakfı Başkanı İsmail Cengiz başka iddialar atıyor ortaya. Perinçek’in sadece Batılı istihbarat servislerince değil aynı zamanda Çin Gizli İstihbarat Teşkilatı En-Çu-Entin’in işine gelebilecek birtakım işler de yaptığını iddia ediyor. Nitekim 4 Şubat 1997 tarihli Aydınlık dergisi, 1949 yılından bu yana Çin’in esareti altında bulunan Doğu Türkistanlı Uygur Türklerinin Çin baskılarına karşı milli bir direniş başlatmasını CIA’nin hazırladığını iddia etmiş ve bunu aylar öncesinden duyurmuştu. Perinçek bu sayede göstericilere ateş ederek katleden Çin yönetimini haklı göstermeye çalışıyordu. Bugün sıkı militarist kesilen Doğu Perinçek 1977 Mart’ında Türk Silahlı Kuvvetleri ile ilgili şunları söylüyordu:</span></p>
				<p class="duzyazison-1"><span class="char-style-override-9">“Milli bağımsızlığımızın, kararlı yurt savunmasının ve emekçi halkın kurtuluşunun gerçek güvencesi, halkın genel silahlandırılmasına dayanan halk ordusudur. Bu nedenle proletarya, yurt savunması için halkın bağımsız güçlerinin yaratılmasına büyük önem verir.</span></p>
				<p class="duzyazison-1 para-style-override-5"><span class="char-style-override-9">1- Türk ordusunun esas niteliği, onun büyük burjuvazi ve toprak ağalarının devletin temel unsuru olmasıdır. Bu sebeple ordu, Türkiye’nin emekçi yığınlarını ve ezilen Kürt milliyetini baskı altında tutan silahlı güçtür.</span></p>
				<p class="duzyazison-1 para-style-override-5"><span class="char-style-override-9">2-	Türk ordusu, NATO’ya bağlı bir ordudur ve belirli ölçülerde ABD emperyalistlerinin denetimi altındadır.</span></p>
				<p class="duzyazison-1 para-style-override-5"><span class="char-style-override-9">3-	Türk ordusu emperyalist bir devletin ordusu olmakla beraber, süper devletler arasındaki rekabetten yararlanarak ve süper devletlerden birine dayanarak komşumuz olan üçüncü dünya ülkesi Kıbrıs’ı işgal etmiştir.</span></p>
				<p class="duzyazison-1 para-style-override-5"><span class="char-style-override-9">4-	Proletarya, Türk ordusunun halka ve Kürt milliyetine baskı uygulamasına karşı mücadele eder. Türk ordusunun Kıbrıs ve Yunanistan gibi 3. Dünya ülkelerinin toprak bütünlüklerini ve bağımsızlıklarını hedef alan girişimlerine karşı çıkar. Kıbrıs’taki Türk birliklerinin çekilmesini talep eder. </span></p>
				<p class="duzyazison-1"><span class="char-style-override-9">Ordunun halka ve ezilen Kürt milliyetine karşı hâkim sınıfların bir baskı aracı olarak kullanıldığı her yerde, ordunun karşısındayız ve ona karşı mücadele ederiz.”</span></p>
				<p class="arabaslik" id="toc_marker-4-94">AYDINLIKÇILAR İNGİLİZ AJANI ÇIKIYOR</p>
				<p class="duzyazison-1"><span class="char-style-override-9">Perinçek ve cemaati ile ilgili bir başka önemli kaynak ise MİT eski Daire başkanlarından Mehmet Eymür’dür. Mehmet Eymür, farklı istihbaratçı kişiliği ile MİT’te ekol haline gelmiş isimlerden biridir. Aydınlık grubu ile İngiliz istihbarat servisinin ilişkilerini ortaya çıkaran MİT’teki ekibin en önemli elemanlarındandır. Ünlü ‘Analiz’ kitabında Perinçek cemaatinin yabancı istihbarat servisleri ile olan ilişkisi ve bu servislerin Türkiye’de nasıl çalıştıklarına dair ilginç bilgiler veriyor:</span></p>
				<p class="duzyazison-1"><span class="char-style-override-9">“Aralık 1977’de Savaşman’a suçüstü yapılmasından hemen sonra Savaşman’a suçüstü yapanlara, karşı taarruz hazırlıkları başladı.</span></p>
				<p class="duzyazison-1"><span class="char-style-override-9">Hiram Bey’e göre ‘Covert Action Operation’ için kullanılan Fabrikatör, başında Doğu Perinçek’in bulunduğu bir siyasi partinin yayın organı gazetesiydi. 1968 yılında bir siyasi örgütün Federasyonu Başkanlığına gelen Doğu Perinçek 1969 yılında Milli Demokratik Devrim konusunda Mihri Belli ile arasında görüş ayrılığı çıkması üzerine, bir sol grubun liderliğini üstlenmişti. 1978 yılında Perinçek siyasi bir parti kurdu ve genel başkanlığını üstlendi. Parti taktikleri arasında, fırsat kollamak, uzun süreli bir çalışma ve mücadele yürütmek, düşmanı daraltmak, birleşebilinecek bütün güçlerle birleşmek gibi yöntemler vardı. Hedef legal olanakları sonuna kadar kullanarak güçlenmekti.</span></p>
				<p class="duzyazison-1"><span class="char-style-override-9">Silahlı eylemler ilerideki aşamada düşünülmeliydi. 12 Eylül’den sonra Perinçek, partisine, yasalara dikkat edilmesini, yönetim aleyhine herhangi bir tavır alınmamasını, aleyhte söz söylenmemesine özen gösterilmesini tembih etmişti. Yönetim diğerleri gibi bu partiyi de kapattı.</span></p>
				<p class="duzyazison-1"><span class="char-style-override-9">Perinçek, 1988’de SP’yi kurdu. Parti, Milli Demokratik Devrim stratejisini benimsemekte ve sosyalist bir devlet biçimini amaçlamaktaydı. Parti aynı zamanda bir zamanlar en büyük düşmanı olan PKK’nın ve Abdullah Öcalan’ın da propagandasını yapıyordu. İşte, Hiram Bey’in ‘Fabrikatör’ün başı’ olarak nitelendirdiği Doğu Perinçek, çizgileri sık sık değişen bu adamdı... Fabrikatör, yani gazete yayımına 1978 Mart ayının ortalarında başladı. ‘Ne Amerika, ne Sovyetler Birliği’ sloganları ve sokak afişleri ile ortaya çıkan parti, proleter devrimci çizgide, ABD ve Sovyet aleyhtarı tutumda, Maoist düşüncede bir görüntü sergiliyordu. Ara sıra usulen Batı devletlerine de çatmakla birlikte esas hedefi emperyalist Sovyetler ve sahte TKP idi. Hiram Bey, Fabrikatör’ün arkasındaki gücün, Savaşman’ın bilgi sattığı ülkelerden biri, yani ABD, İngiltere veya bu ülkelerle menfaat bağı bulunan ve Osmanlı devrinden beri Türkiye’nin iç işlerine karışmayı adet edinen Fransa gibi sömürgeci bir devlet olduğu kanaatindeydi. Zaten bu ülkeler ve diğer birkaç Avrupa ülkesi Türkiye Cumhuriyeti’nin kuruluşundan beri bazen hissettirerek bazen hissettirmeden Türkiye’nin kader çizgilerini ellerinde tutuyorlardı.</span></p>
				<p class="duzyazison-1"><span class="char-style-override-9">Dünya liderliği ve bütün dünyada yürüttüğü faaliyetler dolayısıyla haklı olarak en çok Amerika’nın ve CIA’nin adı çıkmıştı. Aşağı yukarı herkes birçok gizli faaliyetin arkasında onları arıyordu. Yurdumuzda sessiz sedasız önemli faaliyetler yürüten diğer Batılı ülkelerden, birçok kimsenin fazla bilgisi olduğunu zannetmiyorum.</span></p>
				<p class="duzyazison-1"><span class="char-style-override-9">Fabrikatör gazetenin ilk günlerinde ‘Haber ve Makalelerden Sorumlu Müdürü’ Aydoğan Büyüközden, eski bir örgüt üyesiydi. İstanbul’da Robert Kolej’de görevli bir İngiliz’e ait lojmanda telsizlerle ve başında perukla yakalanmıştı. İngiliz’e ait bu ev, örgüt mensuplarının saklandığı bir barınak haline gelmişti. Olayda İngiliz’in rolü pek irdelenmemişti. Kontrespiyonajla diğer ünitelerin arasındaki çalışma ve düşünce farkı bir kez daha ortaya çıkmıştı. Bir İngiliz’e ait lojmanda telsizlerle ve başında perukla yakalanan bu kişinin Fabrikatör’ün ilk yayınlarında sorumlu bir mevkide olması ilginçti...</span></p>
				<p class="duzyazison-1"><span class="char-style-override-9">Hiram Bey’e göre Doğu Perinçek ve Fabrikatör’ün Türkiye’deki misyonu şöyleydi: Türkiye’de hızla gelişen ve Batı dünyası için tehlikeli hale gelen Sovyet yanlısı aşırı solu, yeni bir doktrinle bölmek, birbirine düşürmek, parçalamak, etkisiz hale getirmek. Devlet içinde, orduda, MİT’te, poliste, Özel Harp’te kendi çizgilerinde olmayan, düşünce ve faaliyetleri ile organizatörü zor duruma düşürecek unsurları çeşitli yöntemlerle tasfiye etmek, bu kilit müesseselerde etkinliği arttırmak. Türkiye’de politik ve ekonomik istikrarsızlığı pompalayan faaliyetleri devam ettirerek, ülkenin güçlenip organizatörün emelleri dışında tamamen bağımsız ve milli bir politika izlemesini engellemek. </span></p>
				<p class="duzyazison-1"><span class="char-style-override-9">Fabrikatör 1980 yılına kadar misyonunu başarılı bir şekilde yerine getirdi.”</span></p>
				<p class="duzyazison-1"><span class="char-style-override-9">Perinçek’in istihbarat servisleri ile olan yakınlığını gizlememesi hatta yıllar sonra bunu bir iftihar meselesi yapması da ilginçtir. Bu arada 1970’lerin sonunda MİT’in içindeki bazı üst düzey görevlilere yönelik savaş başlatır. Bu ajanların, müdür seviyesindeki insanların kapı önünde çekilmiş fotoğrafından tutun ev adresi ve ev telefonlarına kadar hepsini cemaatinin yayın organı olan Aydınlık gazetesinde yayımlar. 7 Ağustos 1978 günü ‘Kontrgerilla Şeflerini Açıklıyoruz’ manşeti ile bu savaşı başlatır. Bu olayı Eymür şöyle anlatıyor:</span></p>
				<p class="duzyazison-1"><span class="char-style-override-9">“Perinçek ‘Kıbrıs’taki Bayraktarlık, Türkiye’deki tertip ve kışkırtmaların ocağıdır!’ diyor. Bayraktarlığın Özel Harp Dairesinin Kıbrıs’taki Özel Şubesi olduğunu söylüyordu. Demek ki Kıbrıs’taki Türk faaliyeti birilerini rahatsız etmiş, Özel Harp Dairesi’nin milli menfaatler doğrultusunda kullanılması bu birilerini kızdırmıştı. Aynı açıklamada Perinçek’e göre ‘Hiram Abas, 12 Mart’tan bu yana gerçekleştirilen bütün provokasyonlardan doğrudan doğruya sorumluydu.’ 8 Ağustos 1978 tarihli gazetenin birinci sayfasında manşetten verilen haberi şöyleydi:</span></p>
				<p class="duzyazison-1"><span class="char-style-override-9">‘CIA’nin okullarında 4 yıl eğitilen Kontrgerilla Şefi İstanbul’daki bütün provokasyon ve tertiplerin ardındaki beyin: M. Hiram Abas, İstanbul’daki bütün, tertip ve operasyonları planlayan Kontrgerilla şefiydi. CIA ve MİT adına Faik Türün’e danışmanlık yapıyor, İstanbul Kontrgerilla Karargâhı ile CIA ve MİT’in irtibatını sağlıyordu. Gemi batırma olayları, Elrom olayı, Fırtına Tatbikatları gibi tertip ve saldırılar Hiram Abas’ın başı altından çıktı.</span></p>
				<p class="duzyazison-1"><span class="char-style-override-9">Hiram Abas, işkence ve operasyon hastası. Görevli olmadığı halde 12 Mart’taki bütün baskınlara, operasyonlara en önde katıldı. Provokasyonları yönetti. Yeni işkence yöntemleri geliştirdi ve bu yöntemlerin uygulanmasına bizzat katıldı.’ </span></p>
				<p class="duzyazison-1"><span class="char-style-override-9">Fabrikatör, başköşeye Hiram Bey’in 18x12 cm ebadında bir fotoğrafını koymuştu. Fotoğrafın altında şunlar yazıyordu.</span></p>
				<p class="duzyazison-1"><span class="char-style-override-9">‘Künyesi</span></p>
				<p class="duzyazison-1"><span class="char-style-override-9">Adı: Mustafa Hiram Abas</span></p>
				<p class="duzyazison-1"><span class="char-style-override-9">Doğum Yılı ve Yeri: 1932- İstanbul</span></p>
				<p class="duzyazison-1"><span class="char-style-override-9">Ana Adı: Fatma</span></p>
				<p class="duzyazison-1"><span class="char-style-override-9">Baba Adı: Hilmi</span></p>
				<p class="duzyazison-1"><span class="char-style-override-9">Bitirdiği Okullar: 1952’de Saint Joseph Fransız Lisesi,</span></p>
				<p class="duzyazison-1"><span class="char-style-override-9">1957’de Siyasal Bilgiler Fakültesi.</span></p>
				<p class="duzyazison-1"><span class="char-style-override-9">12 Martta Görevi: CIA ve MİT adına Faik Türün’e danışmanlık, Kontrgerilla’nın giriştiği bütün provokasyon, tertip ve saldırı harekâtlarını planlamak, İstanbul Kontrgerilla Karargâhı ile CIA ve MİT’in irtibatını sağlamak.</span></p>
				<p class="duzyazison-1"><span class="char-style-override-9">İstanbul’daki Adresi: Cemil Topuzlu Caddesi 32/2 Çiftehavuzlar Tlf.: 554170’”</span></p>
				<p class="duzyazison-1"><span class="char-style-override-9">Perinçek’in cemaat gazetesinde yayımladığı bu adreste ‘zamanı gelince’ Hiram Abas öldürülür. Eymür o günleri şöyle anlatıyor:</span></p>
				<p class="duzyazison-1"><span class="char-style-override-9">“Bu adres Hiram Bey’in şehit edildiği tarihe kadar oturduğu evin adresi idi. Fabrikatör, Batılılara casusluk yapan bir kişinin yakalanmasında önemli rol üstlenen Hiram Abas’ı, CIA’nin adamı gibi göstererek, her şeyin arkasında CIA’yi arayan karşı güçlerin hedefi haline getirmişti. 12 yıl önce fotoğrafı, adresi, otomobilinin markası verilerek hedef gösterilen, CIA’nin değişik yerlerdeki okullarında 4 yıl eğitim gördüğü, provokasyon, sabotaj ve işkence yöntemleri öğrendiği, Mason olduğu, Marmara yolcu gemisi ile Eminönü araba vapurunun batırılması, İsrail Başkonsolosu Efrahim Elrom’un öldürülmesi gibi provokasyon eylemler düzenlediği, insan öldürmeye düşkün olduğu, yeni işkence yöntemleri geliştirdiği ve sorgulananlara ‘cop soktuğu’ iddia edilen Hiram Abas’ın bu kadar yaşaması bile mucizeydi.</span></p>
				<p class="duzyazison-1"><span class="char-style-override-9">Fabrikatör’ün esas gayesini bilmeyen ve oyun içinde ne gibi oyunlar olduğunu tahmin edemeyen normal bir yurttaş bile eline fırsat geçse Hiram Bey’i boğup öldürmek, böyle bir insan kasabını ortadan kaldırmak isterdi. Hiram Bey, bu yayınlardan 10 yıl kadar sonra, Müsteşar Yardımcısı olduğu zaman, ilk kez resmi temaslar için bir haftalığına Amerika’ya gitmişti. ABD’de 4 yıl sabotaj provokasyon ve işkence eğitimi gördüğü tamamen yalan ve maksatlıydı. Peki, Hiram Bey’in fotoğrafı ve biyografisi ile onun ‘Batum’a, Atina’ya ve 30.9.1968 ila 1.12.1970 arası Beyrut’a gönderildiği’ gibi normal bir basın kuruluşunun ulaşması mümkün olmayan doğru ve gizli bilgiler Fabrikatör’ün eline nasıl geçmişti? Demek ki organizatör personelin biyografisine ve çeşitli gizli operasyonel bilgilere ulaşabilecek kadar Teşkilat’a sızabilmişti. Fabrikatör ertesi gün, yani 9 Ağustos 1978 günü yine Hiram Bey’i manşet etmişti. Hiram Bey’in evinin ve otomobilinin resimleri bulunan bu yayında şöyle deniliyordu:</span></p>
				<p class="duzyazison-1"><span class="char-style-override-9">‘Halen devlet görevlisi olarak işbaşında M. Hiram Abas, Ankara MİT merkezindeki MAH Başkanlığı’nda görevli casusluk iddiası ile yakalanan MİT İstihbarat Daire Başkan Yardımcısı Sabahattin Savaşman’ı Hiram Abas ihbar etti. Hiram Abas, Sabahattin Savaşman olayında önemli rol oynadı.</span></p>
				<p class="duzyazison-1"><span class="char-style-override-9">Bilindiği gibi bu yılın başlarında MİT İstihbarat Daire Başkan Yardımcısı Sabahattin Savaşman Kıbrıs konusundaki bazı gizli karar ve haritaları CIA ve İngiliz entelijans ajanlarına verirken yakalandı ve tutuklandı. Yakalanma olayı, MİT’in Gaziosmanpaşa semtindeki Misafir evi-Guesthouse’nde meydana geldi. Savaşman burada, belgeleri CIA ajanı William Philip’e verirken üç MİT ajanı tarafından yakalandı. Aslında Savaşman MİT ajanlarının sürekli yaptığı işlerden birini yapıyordu. MİT ajanları gerektiği zamanlar, gelişmelerden CIA’yi haberdar eder, CIA’nin yardım ve tavsiyelerini alırlar. Ama bu seferki olayın bilinmeyen ilginç bir yönü de vardı. Savaşman’ı ihbar eden, CIA’nin okullarından yetişen ve 12 Mart sırasında bütün gelişmelerden CIA’yi haberdar eden Hiram Abas’tı. Hiram Abas, Savaşman’ı yalnızca ihbar etmekle kalmadı. Misafir Evine bizzat giderek onu yakaladı. CIA’nin adamı Hiram Abas, neden Savaşman’ı CIA ajanı diye ihbar ederek birdenbire ‘vatansever’ pozuna girmişti?</span></p>
				<p class="duzyazison-1"><span class="char-style-override-9">İşin aslı şuydu: 12 Mart’tan sonra Hiram Abas’ın ve MİT içindeki bir kesimin itibarı sarsılmış ve bunlar tasfiye edilme tehlikesiyle karşı karşıya kalmışlardı. Bir olay yaratarak tekrar itibar kazanmaları gerekiyordu. Bunun için Savaşman feda edildi. Bu görevi de provokasyon ve baskın ustası Hiram Abas yerine getirdi. Hiram Abas, Savaşman’ı yakalayarak MİT içindeki bugünkü itibarlı ve etkili yerine ulaştı ve yerini sağlamlaştırdı.’</span></p>
				<p class="duzyazison-1"><span class="char-style-override-9">Fabrikatör, Savaşman’ı müdafaa eden yazıları ile hata yapmış, esas amacını belli etmişti. Fabrikatör bununla da kalmadı. 30 Temmuz 1979 tarihinde ‘Teşkilat, CIA’nin Ortadoğu Zinciri, Üçüncü Adamın Not Defteri’ başlığı ile cezaevindeki Savaşman’ın kendi ağzından onun casusluk hikâyesini yayınladı. Savaşman nedense bu ilginç hikâyesini o kadar büyük ve tarafsız gazete varken belli okuyucusu olan sözde solcu, sıradan bir gazeteye vermişti... 7 gün süren casusluk hikâyesi buram buram kokuyordu. CIA ve İngiliz Gizli Servisi’nin Ajanı Savaşman masum, tertibe, işkenceye maruz kalmış bir zavallı gibi gösteriliyordu. Esas hedef Hiram Bey ve bizlerdik. Yavuz hırsız ev sahibini bastırıyordu. Savaşman’ın İstihbarat Başkanı NY’den sonra Fabrikatör’ün 24 Ağustos 1978 tarihli yayınında manşet bendim. Benden sonra 26 Ağustosta YS Albay’la ekip tamamlanmıştı. Var olmayan bir ‘Kontrgerilla Örgütü’ içinde gösterdikleri diğer kişileri topluca teşhir ederken bizlere özel bir yer ayırmışlardı.</span></p>
				<p class="duzyazison-1"><span class="char-style-override-9">‘Erenköy İşkence Merkezindeki Binbaşı Mehmet Eymür.’ Yayında benim fotoğrafım diye, oturduğum evin önünde Renault bir arabaya binen dazlak başlı bir şahsın resmini basmışlardı. Resmin altında ‘Mehmet Eymür (Cengiz Abaoğlu)’ başlığı altında hakkımda bilgiler vermişlerdi. Fabrikatör, Hiram Bey’le ilgili yayında hata yapmış, açıklar vermiş, kaynaklarını zor duruma sokmuştu. Bu sefer basit yanlışlıklar yaparak kaynakları kurtarmaya çalışıyordu. O tarihte, Bebek’te oturduğum evin adresine ulaşan, zemin katta oturduğuma kadar bilgi edinen Fabrikatör nedense yan apartmanın en üst katında oturan bir komşunun fotoğrafını çekmek yanlışlığını yapmıştı. Ayrıca benim takma ad olarak kullandığımı söylediği Cengiz Abaoğlu ismi de teşkilatta çalışan bir arkadaşıma aitti. Fabrikatör benimle ilgili yayında şunları ilave etmişti. ‘Erenköy’deki işkence merkezinde Binbaşı olarak çağrılırdı.’</span></p>
				<p class="duzyazison-1"><span class="char-style-override-9">‘Buradaki bütün işkenceleri M. Eymür yönetti ve uyguladı. Babası eski MİT’çilerden Mazhar Eymür. Babasının himmetiyle MİT içinde hızla yükseldi. Halen MİT’te önemli bir mevkide bulunuyor: Eymür 35 yaşlarında, uzun boylu, kumral, soluk benizli ve dazlak. Beşiktaş’ta Resim ve Heykel Müzesi’nin yanındaki MİT merkezinde çalışıyor. Küçük Bebek’te oturuyor. Muhabirlerimiz, Eymür’ün yukarıdaki fotoğrafını evinden çıkarak turuncu renkli Renault arabasına binerken çektiler. İstanbul Kontrgerilla Karargâhı’ndaki ‘Beşli Çete.’ İstanbul Kontrgerillasında İşkence, Provokasyon ve İstihbaratı Yöneten Beşli Çete’den Mehmet Eymür Cengiz Abaoğlu takma ismini de kullanıyor. Eymür, Eyüp Özalkuş’un yardımcısı olarak Erenköy işkence merkezindeki bütün işkenceleri yönetti ve uyguladı. Eymür işkence merkezinde ‘Binbaşı’ diye çağrılırdı. Eymür MİT içindeki MC yanlısı cuntadan.’ </span></p>
				<p class="duzyazison-1"><span class="char-style-override-9">Fabrikatör’ün bizlerle ilgili Deception’ını çözmek bizim için zor değildi. Ancak bizim çözmemiz bir şey değiştirmedi. Fabrikatör görevini en iyi şekilde yerine getirmiş ve zamanın Başbakan’ı Bülent Ecevit bile etkilenerek ‘kontrgerilla, işkence’ edebiyatına katılmıştı. MİT, polis pasifize edildi. MİT sorgulardan çekildi. Özel Harp Dairesi sıkı bir denetim altına alındı. Neticede 1979’da artan iç çatışma ve istikrarsızlık 12 Eylül 1980 ihtilalını getirdi. Türkiye yine ayağa kaldırılmamış, ölmemiş ama sürünen bir ülke statüsünü muhafaza etmesi sağlanmıştı. Savaşman olayından sonra CIA ve İngiliz servis başkanları, Müsteşar Hamza Gürgüç’e bu tip olayların tekerrür etmeyeceğine dair teminat vermişti. Ancak bu söz tutulmadı. Fabrikatör’e, el altından bilgi veren ve yazılar hazırlayan Emekli Hava Kurmay Albay Turan Çağlar 16 Mart 1983 tarihinde İstanbul’da CIA mensubu ile gizli bir buluşma sırasında suçüstü yakalandı. MİT İstanbul Bölgesi başarılı bir çalışma yapmış, olayı iyi bir şekilde delillendirilmiş ve ayrıca tenha bir yerde gerçekleşen gizli buluşma görüntülenmişti.</span></p>
				<p class="duzyazison-1"><span class="char-style-override-9">Amerikalı John, 34 CA 200 plakalı aracı kullanıyordu. İhtilal faaliyeti ile ilgili ‘Balon Operasyonu’nda da ismi geçen orduda, Teşkilat’ta üst düzeyde ilişkileri bulunan Turan Çağlar sorgusunda bu güne kadar kamuoyuna yansımayan ilginç şeyler anlatmıştı. Turan Çağlar casusluk faaliyetini on yılı aşkın bir süredir devam ettiriyordu. İngiliz Haber Alma Servisi’nden John, Amerikan Merkezi Haber Alma Servisi’nden Nick, Billy, John ve ismini hatırlayamadığı, ‘sarhoş’ adını taktığı kişiler ile ilişki kurmuştu. ‘Devletin emniyeti ve dâhili veya beynelmilel siyasi menfaatleri icabından olarak gizli kalması gereken bilgileri’ bu kişilere yazılı olarak veriyordu. Suç sabitti. Ayrıca evinde yapılan aramada da yeni birçok delil elde edilmişti. Görüleceği üzere bu olayda da CIA ve İngiliz Gizli Servisi MI6 yan yanaydı. Turan Çağlar tevkif edildi, mahkemesi kamu güvenliği sebebiyle kapalı olarak yapıldı ve yayın yasağı konuldu! Belki bir gün bu yasak kalkar ve Turan Çağlar’ın anlattığı ilginç olaylar kamuoyuna yansır. Turan Çağlar tutuklu bulunduğu cezaevinden İstanbul Bölge Daire Başkanlığına bir mektup yazdı ve sorgusu sırasında kendisine gösterilen yumuşak ve nazik muameleye teşekkür etti. Bir müddet sonra gazeteler Turan Çağlar’ın cezaevinde kalp krizinden öldüğünü yazdılar. Emekli Hava Kurmay Albay Turan Çağlar gazetelerde çıkan birkaç ufak haberle kaldı ve unutulup hafızalardan silindi. İlginç olan, basın kuruluşlarının hiç birinin ulaşamadığı bilgilere her nasılsa ulaşabilen Fabrikatör’ün, bu sefer bu konuda suskun kalmasıydı. Hem de Turan Çağlar eski bir kaynakları ve yazarları olduğu halde... </span></p>
				<p class="duzyazison-1"><span class="char-style-override-9">Fabrikatör tarafından bu kadar hırpalanan Hiram Bey, Amerika, İngiltere, Fransa, Almanya veya Batılı diğer ülkelere düşman mıydı? Hayır. Bu büyük ülkelere ve onların dünya çapında operasyonlar yürüten kuvvetli istihbarat teşkilatlarına sempati ile baktığını ve onların Türkiye ile yakın işbirliğine inandığını rahatlıkla söyleyebilirim. Suçu, yapması gerekeni yapmak, kendi devletinin menfaatlerini ön planda tutup, bu büyük ülkelerin Türkiye’deki haksız menfaatlerini engellemekti. Bu yüzden hiç affedilmedi. Fabrikatör ölümüne kadar ve hatta ölümünden sonra bile onunla uğraşmaya devam etti.</span></p>
				<p class="duzyazison-1"><span class="char-style-override-9">Onu ölümünden sonra ‘Mafyanın adamı, silah kaçakçısı, uyuşturucu kaçakçısı’ olarak göstermeye gayret etti. Tanımayan, bilmeyen kişilere ‘layığını bulmuş’ dedirtecek cinsten yayınlar yaptı. Adeta azmettirenin kendileri olduğunu belirtir ve devletin adaletine meydan okurcasına ‘Biz zaten gidici olduğunu çok önceden bildirmiştik’ diye başlık attı. Burada, Fabrikatör’ün bütün faaliyetlerine yer verip Hiram Bey gibi vatanına bağlı, başarılı bir istihbaratçının yükselme ihtimali olduğu tüm devrelerde neler yaptığını anlatmak mümkün değil. Bunun için birçok belge ortaya koyarak ayrı bir kitap yazmak gerekir. Üzücü olan ciddi haber vermesi ile tanınan birçok gazetenin Fabrikatör’ün yayınlarını kendilerine kaynak olarak kullanmasıdır. Ölümünden sonra yayınlanan ve ‘Hiram Bey’ in Amerika’da 4 yıl istihbarat eğitimi gördüğü “ gibi.</span></p>
				<p class="duzyazison-1"><span class="char-style-override-9">Şimdi sözü Hiram Bey’e bırakalım:</span></p>
				<p class="duzyazison-1"><span class="char-style-override-9">‘1978’de Fabrikatör gazetesinin yayınları mevcuttur. Bu gazetede benim evimin fotoğrafını çıkardılar: Benim talebelik fotoğrafımı çıkardılar. Ben işkenceci olarak gözüktüm. Ben ruhi bozuklukla köpeklerimi kurşuna dizen bir adam olarak gözüktüm vs. Bu hemen Sabahattin Savaşman’ın yakalanmasından sonradır. Sabahattin Savaşman olayı güzel bir operasyondu ve ondan sonra bu yayın hemen başladı.</span></p>
				<p class="duzyazison-1"><span class="char-style-override-9">SORU. Doğu Perinçek’in Amerika hesabına casusluk yapan bir adamı yakalayan kişiye hasmane bir tutum alması çelişki değil mi?</span></p>
				<p class="duzyazison-1"><span class="char-style-override-9">Evet.. Yalnız Perinçek’in çok iyi etüt edilmesi lazımdır. Başbakan’la yaptığım Suriye seyahatinden sonra bu sefer MİT içerisinde bir sivilleşme hikâyesi ortaya atıldı ve aday olarak gösterildim. Yine bir odak noktası haline geldiğim anda da, tekrar dergide, yayınlar başladı. Suriye seyahatinden sonra aleyhimde yapılan yayınlarda, bütün hikâyeleri tekrarladılar, başka bir şey yok. Ve sonuçta da bu sivilleşme hikâyesi herhalde kendilerini fevkalade rahatsız etti, tekrar üzerimize geldiler. Bunlar 1978’de MİT hakkındaki yayınlarla MİT’i pasif duruma sokabildiler.</span></p>
				<p class="duzyazison-1"><span class="char-style-override-9">SORU. Başardılar mı?</span></p>
				<p class="duzyazison-1"><span class="char-style-override-9">Evet.. Sadece kısa süre için başardılar. Bunu kabul edebilirsiniz, başardılar. Şimdi 1978-88’deki benim aktivitemin, yönelmek istediğim yerler, kurduğum daire, çalışmalar, Güney Doğu’da biraz terörün azalması ve PKK faaliyetine bakarsanız, PKK faaliyeti Güney Doğu’da bir eylemdir. Ama esas büyük faaliyet Avrupa’da Ermeniler gibi beynelmilel sahada muvaffak olacaklar. Para bütünüyle Avrupa’dan gelmektedir. Bu çapta bir faaliyetin tek başına bir Güney Doğu olarak düşünülmesi hatalıdır ve ben bunun için çok geniş çapta bir çalışma gerektiği kanısındayım. PKK sadece bir terör faaliyeti değildir. PKK Türkiye’yi bölme faaliyetidir. PKK Avrupa’daki Kürtleri, Kürt asıllı Türkleri bölme faaliyetidir. Bunun bir bütün halinde görülmesi lazım ve ona göre mücadeleyi Dışişleri Bakanlığı yapar ama bize düşüyor yani eski bize. Ben bunu koruyorum.</span></p>
				<p class="duzyazison-1"><span class="char-style-override-9">Yani neticede herhalde yine sıkıntılar başlamıştır malum yerlerde ve bunun neticesinde Doğu Perinçek yine üzerime üzerime geldi. Doğu Perinçek iyi bir kafa, kabul etmek lazım ve bunun yanında bazı başka şeyler de yapıyor Mesela benim hakkımda yazdıracağı, yazacağı bazı yazılar olursa, öğrendiklerime göre, dış ülkelerde yayınlattırıyor: Oradan iktibas ediyor, suça da girmiyor. Şimdiye kadar ben Doğu Perinçek’in yazdıkları üstüne hiç gitmedim. Benim hakkımda yaptığı en büyük suçlama, ağrıma çok giden bir suçlama benim CIA ajanı olduğum, CIA tarafından yetiştirildiğim, bunun yanında MOSSAD’la çok yakın ilişkiler içerisinde olduğum vs. Bu bir iddiaydı, üzerinde durmadım. Çünkü ben mesleğimde devletime karşı sorumluyum. Kendimi, müdafaa etmek için daha fazla afişe edemem. Aldırmadım da.”</span></p>
				<p class="arabaslik" id="toc_marker-4-95">DERİN DEVLETİN SAĞDAKİ “DERİN” GRUBU: MİLLİ MÜCADELECİLER</p>
				<p class="duzyazison-1"><span class="char-style-override-9">Türkiye’de MİT’in güçlük çekmeden ve “risksiz” içine girebildiği grup “sağcı” dediğimiz siyasi gruptur. Turancı, İslamcı ve kapitalizm savunucusu gruplar, “sol” gruplar gibi MİT ve Emniyet İstihbarat’ın takibi altında olmuştur. Sağ cenahtaki “kutsal devlet” düşüncesi ve Komünizmle Mücadele Derneği’nin temelini attığı bazı görüş ve reflekslerden dolayı</span><span class="char-style-override-10"><a class="footnote-link" href="#footnote-225-36" id="footnote-225-36-backlink">36</a></span><span class="char-style-override-9"> devletle sürekli barışık halde yaşanılmıştır. Hatta yeri gelince “kutsal devletin” kendilerinin hizmetlerinden yararlanma olayını “canı gönülden” kabul etmişlerdir.</span></p>
				<div class="footnote">
					<p class="dipnot"><a class="footnote-anchor" href="#footnote-225-36-backlink" id="footnote-225-36">36</a><span class="char-style-override-11"/><span class="char-style-override-11"> Bu derneği MAH kurmuş olup, büyük şehirlerdeki birçok yöneticileri MAH ve Polis istihbaratının ajanlarıydı.</span></p>
				</div>
				<p class="duzyazison-1"><span class="char-style-override-9">ASALA’ya yönelik “anlayacağı dilden” operasyon kararının verilmesinden sonra, dikkat edildiğinde silahlı çatışma ve provokasyon birikimi daha fazla ve güçlü olan “sol militanlar” değil de “sağ militanlar” tercih edilmişlerdi. Bu olay, bir kez daha “kutsal devlet” geleneğinin sağın bütün fraksiyonlarında (liberaller dâhil) köklü bir yapıya sahip olduğunu gösterir. Sağdaki bütün fraksiyonlar, bu geleneğin ürünü olması dolayısıyla devlet uzantılı her türlü faaliyeti görev bilinci ile gelecekte de yerine getireceğinden kimsenin kuşkusu olmasın. MHP’nin devletin “beşinci kol faaliyeti” olduğunu bizatihi dönemin Genelkurmay başkanları ve devletin en tepe noktasındaki kişiler tarafından açıkça ifade edildiğinden dolayı bu parti ile Türk istihbarat servislerinin ilişkilerini detaylıca anlatmaya gerek yoktur. MHP ileri gelenleri de bu ilişkiden hiçbir zaman yüksünme gereği görmemişlerdir.</span></p>
				<p class="duzyazison-1"><span class="char-style-override-9">Ancak Türk sağ hareketinin içerisinde sayısal olarak küçük ama etkinlik olarak büyük olan bir grup vardır ki, onun doğuşu bile Mili Emniyet tarafından bizatihi belirli bir program çerçevesinde yapılmıştır. “İslami camia” içerisinde faaliyet göstermesi bakımından önemli bir fonksiyon icra eden bu grubun üyeleri, bütün sağ iktidarlar dönemlerinde devlet imkânlarından en iyi noktada faydalanmış olmalarıdır. Bu siyasal hareketin adı Yeniden Milli Mücadele Grubu’dur.</span></p>
				<p class="duzyazison-1"><span class="char-style-override-9">İslami çevrelerde kısaca Milli Mücadeleciler olarak anılan bu grup Doğu Perinçek cemaati ile birçok benzerlikler taşır. İki grup da basın yayın alanında etkili olmuşlardır. Grup üyeleri entelektüel birikim olarak “ait oldukları kesimin en üstünde” görülmektedir. Barut ve kan kokusunun sokaklara hâkim olduğu dönemlerde bile bu iki grubun “zayiat vermeden” ricat etmeleri takdire şayandır.</span></p>
				<p class="duzyazison-1"><span class="char-style-override-9">Perinçek cemaati ile Milli Mücadelecilerin kendi kutupları arasında sayısal olarak çok az olmalarının aksine etkinlikleri oldukça fazladır ve Türkiye’nin önemli dönemeçlerinde bu iki grup üzerlerine düşen görevleri fazlasıyla yerine getirmişlerdir. Perinçek cemaati sürekli kamuoyunun gündeminde olmasına rağmen, Milli Mücadeleciler bundan pek fazla hazzetmemektedirler.</span></p>
				<p class="duzyazison-1"><span class="char-style-override-9">Örneğin, şu anki Başbakan Recep Tayip Erdoğan ve onun oluşturduğu sermaye gruplarına yönelik en ağır darbeyi vuran operasyonlar Milli Mücadeleci bir ajanın (birçoğu uydurma olan) istihbari raporlarından hareketle yapılmıştır. Özellikle, sözde gizli kameralara verdiği ve Tayip Erdoğan’ın “şeriat devletinin ihdası için milyonlarca doları harcayacağı” açıklamaları sonrasında Erdoğan ve ekibine yapılan sindirme operasyonları hala da bitmiş değildir.</span></p>
				<p class="duzyazison-1"><span class="char-style-override-9">Bu arada Milli Mücadelecilerin tümünün MAH ve ya devletin diğer gizli servislerinin elemanı olduğunu iddia etmek doğru değildir. Bunların içinde tezlerini büyük bir inançla savunan değerli akademisyen ve teorisyenler vardır. Ancak bu grubun siyasi arenada boy gösteren ve onlarca yıldır iktidara yakın durarak rant kollamada hep ön saflarda çarpışan figüranlarının sayısı da azımsanmayacak derecededir.</span></p>
				<p class="duzyazison-1"><span class="char-style-override-9">Turgut Özal’ın ANAP’ı ile birlikte her hükümette boy gösteren bu ekip, Refah Partisi(RP)’nin trendinin yükseldiği dönemde, İstanbul İl Başkanı Recep Tayip Erdoğan tarafından bizatihi Erbakan’a pazarlandığını görmekteyiz. Kavga ve itirazlara rağmen, Erdoğan, parti içindeki siyasi gücünü kullanarak Milli Mücadeleci ekibi RP’nin yönetim kadrosuna yerleştirir. Bir anda RP’nin yönetim birimleri, Milli Emniyet tarafından kurulan Milli Mücadele örgütünün öncü kadroları tarafından işgal edilir. Aynı ekip, 28 Şubat sürecinde parti liderini yalnız bırakacakları gibi RP’yi de parçalayacaklardır. Böylece CIA ile MOSSAD’ın yıllardır ortaklaşa yürüttükleri Türkiye’deki en önemli operasyon tamamlanır. Kendilerine karşı en örgütlü muhalefeti sergileyebilecek hareket, Milli Mücadeleciler eli ile tasfiye edilir. Daha sonra hareketin liderinin hapse tıkatılma operasyonları sırasında Adalet Bakanlığı koltuğunu bir Milli Mücadelecinin işgal ettiğini görürüz.</span></p>
				<p class="arabaslik" id="toc_marker-4-96">VE 12 EYLÜL DARBESİ</p>
				<p class="duzyazison-1"><span class="char-style-override-9">12 Eylül 1980 akşamı. Saat: 03.00 (Yerel saatle 20.00) Ulusal Güvenlik Konseyi Türkiye Masası Sorumlusu Paul Henze, evinden Beyaz Saray’ın “Stuation Room” bölümünü arıyordu. Stuation Room, dünyada ABD açısından çok önemli sayılabilecek bilgilerin depolandığı merkezdir.</span></p>
				<p class="duzyazison-1"><span class="char-style-override-9">Telefondaki ses:</span></p>
				<p class="duzyazison-1"><span class="char-style-override-9">“Your boys have done it!”</span><span class="char-style-override-10"><a class="footnote-link" href="#footnote-225-37" id="footnote-225-37-backlink">37</a></span><span class="char-style-override-9"> diyordu. </span></p>
				<div class="footnote">
					<p class="dipnot"><a class="footnote-anchor" href="#footnote-225-37-backlink" id="footnote-225-37">37</a><span class="char-style-override-11"/><span class="char-style-override-11"> “Senin çocuklar işi başardılar.”</span></p>
				</div>
				<p class="duzyazison-1"><span class="char-style-override-9">“Kim benim çocuklar? Neden bahsediyorsun?”</span></p>
				<p class="duzyazison-1"><span class="char-style-override-9">“Senin generaller... Türkiye’de darbe yaptılar.”</span></p>
				<p class="duzyazison-1"><span class="char-style-override-9">“Ooo, öyle mi? Çok memnun oldum!”</span></p>
				<p class="duzyazison-1"><span class="char-style-override-9">Ağzı kulaklarına varmıştı Henze’nin. Memnuniyeti yüzünden okunuyordu. Aylardır beklediği an gelmişti. Yine de temkini elden bırakmadı.</span></p>
				<p class="duzyazison-1"><span class="char-style-override-9">“Haber nereden geldi?”</span></p>
				<p class="duzyazison-1"><span class="char-style-override-9">“JUSMATT’tan...”</span></p>
				<p class="duzyazison-1"><span class="char-style-override-9">“Durun, acele etmeyin! Bugün NATO tatbikatı vardı. Bizimkiler, tatbikat için dışarı çıkarılan askerler müdahale ediyor sanmasınlar! İyice kontrol edilsin.”</span></p>
				<p class="duzyazison-1"><span class="char-style-override-9">“OK!”</span></p>
				<p class="duzyazison-1"><span class="char-style-override-9">Yarım saat sonra haber doğrulandı:</span></p>
				<p class="duzyazison-1"><span class="char-style-override-9">“Türk Genelkurmay’ından JUSMATT’a bilgi verilmiş. Haber doğru.”</span></p>
				<p class="duzyazison-1"><span class="char-style-override-9">“Dışişleri biliyor mu?”</span></p>
				<p class="duzyazison-1"><span class="char-style-override-9">“Evet... Bakan’a da haber ulaştırıldı. Acil durum grubu oluşturuldu...”</span></p>
				<p class="duzyazison-1"><span class="char-style-override-9">“Pekâlâ.. Başkan’a da haber verilebilir. Herhangi bir telaşa gerek yok... Bu müdahale bizim için iyi oldu. Bunu da Başkan’a bildirebilirler.”</span></p>
				<p class="duzyazison-1"><span class="char-style-override-9">Aynı akşam...</span></p>
				<p class="duzyazison-1"><span class="char-style-override-9">ABD Başkanı Jimmy Carter, Washington’da, Kennedy Center’da ‘Damdaki Kemancı’ müzikalini seyrediyordu. Oyunun yarısında locaya telefon geldi. Arayan Dışişleri Bakanı Mustkei’ydi:</span></p>
				<p class="duzyazison-1"><span class="char-style-override-9">“Başkan’ım, Türk ordusu komuta heyeti Ankara’daki yönetime el koydu. Herhangi bir kaygıya gerek yoktur. Kimlerin müdahale etmesi gerekiyorsa, onlar müdahale ettiler...”</span></p>
				<p class="duzyazison-1"><span class="char-style-override-9">O gün Yahudilerin kutsal günüydü. ABD televizyonları iki haberi birlikte duyurdular.</span></p>
				<p class="duzyazison-1"><span class="char-style-override-9">İngiliz BBC radyosu, Associated Press, Reuters ve UPI ajanları aynı gece haberi tüm dünyaya geçtiler ve kaynak olarak da ABD Dışişleri Bakanlığı Sözcüsü’nün ismini verdiler. Türkiye ise derin bir uykudaydı. Radyolarını açanlar ülkede darbe olduğunu saat 04.00’ten sora öğrenebileceklerdi.</span></p>
				<p class="duzyazison-1"><span class="char-style-override-9">Carter, 1985 yılı Temmuz’unda, ABD eski Başkanı sıfatıyla, Cumhuriyet gazetesi muhabiri Ufuk Güldemir’in müdahaleye ilişkin sorusunu şöyle cevaplayacaktır:</span></p>
				<p class="duzyazison-1"><span class="char-style-override-9">“12 Eylül Harekâtı’ndan önce Türkiye’nin durumu savunma açısından tehlike arz ediyordu. Afganistan’ın işgal edilmesi ve İran monarşisinin devrilmesinden sonra Türkiye’deki bu istikrar hareketi içimizi ferahlatmıştı.”</span></p>
				<p class="duzyazison-1"><span class="char-style-override-9">Burada bir paragraf açıp, Paul Henze ile ilgili çok kısa bir arşiv taraması yapmak gerekiyor. Çünkü Henze’nin geçmişinin özeti bile istihbarat dünyasının ne kadar hareketli, yoğun ve kanlı olduğunu gösteriyor. “Bizim çocuklar”ın babası...</span></p>
				<p class="arabaslik" id="toc_marker-4-97">PAUL HENZE KİMDİR?</p>
				<p class="duzyazison-1"><span class="char-style-override-9">Amerikan Ulusal Güvenlik Konseyi (NSC) ve CIA’de uzun yıllar üst düzey yönetici olarak çalışan Paul Henze, 86 yaşında günahları ile birlikte öbür dünyaya gitti. </span></p>
				<p class="duzyazison-1"><span class="char-style-override-9">CIA Türkiye İstasyon Şefi olarak senelerce ülkemizde görev yapan Henze, 12 Eylül 1980’deki askeri darbeyi dönemin ABD Başkanı Carter’a “Bizim çocuklar başardı!”</span><span class="char-style-override-10"><a class="footnote-link" href="#footnote-225-38" id="footnote-225-38-backlink">38</a></span><span class="char-style-override-9"> diyerek müjdeleyen kişiydi. </span></p>
				<div class="footnote">
					<p class="dipnot"><a class="footnote-anchor" href="#footnote-225-38-backlink" id="footnote-225-38">38</a><span class="char-style-override-11"/><span class="char-style-override-11"> Our boys have done it!</span></p>
				</div>
				<p class="duzyazison-1"><span class="char-style-override-9">Paul Henze, Ağustos 1924’te Amerika’nın Minnesota eyaletindeki Redwood Falls’da hayata gözlerini açtı. 1942 yılında yani henüz 18 yaşında bir genç iken Amerikan ordusunun saflarına katıldı. Almanlara karşı çarpışmak için Avrupa’ya gönderildiğinde heyecandan yerinde duramıyordu. Müttefik Kuvvetler mağrur bir şekilde Berlin’e girerken, ön saflardaki askerler arasında Paul Henze da bulunuyordu.  </span></p>
				<p class="duzyazison-1"><span class="char-style-override-9">Müttefikler Adolf Hitler’in Nazi İmparatorluğunu el birliğiyle yıkmıştı. Ancak savaştan sonra dostlar ve düşmanlar yer değiştirecek, kurulacak bu yeni düzende ABD ve İngiltere ‘Demokratik Batı Sisteminin’ liderliğini üstlenirken, Almanlardan kurtardığı ülkelere</span><span class="char-style-override-10"><a class="footnote-link" href="#footnote-225-39" id="footnote-225-39-backlink">39</a></span><span class="char-style-override-9"> yerleşen Sovyetler Birliği ‘Doğu Bloğu’nun’ hamisi olacaktı.  </span></p>
				<div class="footnote">
					<p class="dipnot"><a class="footnote-anchor" href="#footnote-225-39-backlink" id="footnote-225-39">39</a><span class="char-style-override-11"/><span class="char-style-override-11"> Almanya’nın doğusu, Macaristan, Polonya, Çekoslovakya, Romanya ve Bulgaristan.</span></p>
				</div>
				<p class="duzyazison-1"><span class="char-style-override-9">Tarihe ‘Soğuk Savaş Dönemi’ olarak geçen ve yarım asır boyunca dünyayı iki büyük kampa ayıran bu dönemin parlayan yıldızlarından birisi de genç Paul Henze’dir.</span></p>
				<p class="duzyazison-1"><span class="char-style-override-9">1946’da Amerika’ya geri dönen Henze, yeni dönemin kendisi açısından büyük fırsatlar sunacağını düşünerek önce yarım kalan eğitimini tamamladı. Harvard Üniversitesi’nde yeni açılan ‘Sovyet Araştırmaları’ yüksek lisans programına katıldı. “1919–1939 Orta Asya’da Sovyet Ekonomik Gelişimi” konulu teziyle yüksek lisans eğitimini tamamladı. Bu sırada üniversitede tanıştığı Martha Heck Henze ile evlendi. </span></p>
				<p class="arabaslik" id="toc_marker-4-98">PSİKOLOJİK HARBİN EN KIVRAK USTASI</p>
				<p class="duzyazison-1"><span class="char-style-override-9">1952’de Amerikan askeri istihbaratı tarafından kurulan Özgür Avrupa Radyosunda (Radio Free Europe-RFE) çalışmak için Münih’e geldi. Rusça ve diğer Slav dillerinde yayın yapan radyoda siyaset danışmanı ve araştırma direktörü olarak çalışan Henze’nin ana görevi ise Sovyet işgali altındaki ülkelerin halklarını ayaklandırmak için psikolojik harekât planları hazırlamaktı.</span></p>
				<p class="duzyazison-1"><span class="char-style-override-9">Henze’nin meşhur Türkiye serüveni de tam bu yıllarda başladı. RFE, Sovyet İmparatorluğu’nu kuşatmak için dost ülkelere vericiler yerleştirme kararı almıştı. Bu kapsamda NATO üyesi Türkiye’ye de büyük verici cihazlarının yerleştirilmesine karar verilmişti. Bu iş için görevlendirilen kişi ise Henze’den başkası değildir…</span></p>
				<p class="duzyazison-1"><span class="char-style-override-9">RFE’ye verici merkezleri kurmak için Ankara ve İstanbul’a gelen ünlü istihbaratçı iki yıl Türkiye’yi dolaştı. Sonrasında yeniden ABD’ye döndü. </span></p>
				<p class="duzyazison-1"><span class="char-style-override-9">Önce Savunma Bakanlığı’nda (Pentagon) sonrasında Dışişleri Bakanlığı’nda çalıştı. 1968’de siyasi danışman olarak Etiyopya’daki Amerikan Elçiliği’ne atandı. İki yıl burada çalıştıktan sonra yeniden Washington’a döndü. Amerikan Dışişleri Bakanlığı’nda Sovyetler Birliği konusunda çalışmalarını sürdürdü. 1974 yılında ABD’nin Ankara’daki Büyükelçiliği’ne CIA Türkiye İstasyon Şefi olarak atandı. 1977’ye kadar Ankara’da görev yaptı. Bu dönemde Türkiye’de başlayan kanlı iç savaşın önemli ve etkili figürlerinden biri olduğu ileri sürüldü. </span></p>
				<p class="duzyazison-1"><span class="char-style-override-9">1977 Amerikan seçimleri Henze’nin yaşamını değiştirdi. Başkanlık koltuğuna Jimmy Carter’ın oturması ve Zbigniew Brzezinski’yi Ulusal Güvenlik Konseyi Danışmanı olarak ataması onu çok sevindirdi. Zira Henze ve Brzezinski yakın arkadaştı.  Onun sayesinde Ulusal Güvenlik Konseyi’ne CIA adına temsilci olarak atandı.</span></p>
				<p class="duzyazison-1"><span class="char-style-override-9">Türkler arasında şöhretli ve iyi tanınan bir isimdi. Bu nedenle dünya kamuoyunun gündemine yine Türklerle gelmesi pek çok kişiyi şaşırtmayacaktı! </span></p>
				<p class="arabaslik" id="toc_marker-4-99">PAPA SUİKASTINI KARANLIĞA GÖMEN O OLDU</p>
				<p class="duzyazison-1"><span class="char-style-override-9">12 Eylül 1980 darbesinden bir buçuk yıl önce Milliyet Gazetesi Genel Yayın Yönetmeni Abdi İpekçi’yi öldüren Mehmet Ali Ağca, kısa sürede yakalanmış ve yargılanmak üzere askeri makamlara teslim edilmişti. Tutuklu bulunduğu Maltepe Askeri Cezaevi’nden kaçmayı başaran Ağca, gizli bir örgüt tarafından hemen yurtdışına çıkarıldı. Bulgaristan’da saklanan Ağca, Mayıs 1981’de yeniden ortaya çıktığında hedefinde bu sefer Hıristiyan dünyasının ruhani lideri Papa 2. Jean Paul vardı. </span></p>
				<p class="duzyazison-1"><span class="char-style-override-9">Papa’yı ağır yaralayan ancak öldürmeyi başaramayan Ağca, İtalyan polisi ve gizli servis tarafından yakalandı, sorgulandı. Saldırgan Müslüman bir Türk idi. Dolayısıyla tüm gözler Türkiye ve İslam dünyasına çevrildi. </span></p>
				<p class="duzyazison-1"><span class="char-style-override-9">İşte tam bu sırada Reader’s Digest dergisinin temsilcisi Claire Sterling ve Paul Henze devreye girdi ve saldırının arkasında Sovyet ve Bulgar gizli servisleri olduğu tezini gündeme getirdiler. 1983’te yayınlanan ‘Papa’yı Öldürme Planı’ (The Plot to Kill the Pope) isimli kitabında Polonya asıllı Papa’nın Moskova tarafından öldürülmek istendiğini gizli bilgi ve bazı belgelere dayanarak ispatlamaya çalıştı. Bu iddia Batı medyasında -Soğuk Savaşın da etkisiyle- kısa zamanda kabul gördü ve suikastın Moskova tarafından planlandığı düşünüldü.</span></p>
				<p class="arabaslik" id="toc_marker-4-100">PAPA SUİKASTININ GERÇEK YÜZÜ</p>
				<p class="duzyazison-1"><span class="char-style-override-9">Yazar Taha Kıvanç, 11 Kasım 2006 tarihli yazısında bu konuda çok önemli bir bilgi vermektedir:</span></p>
				<p class="duzyazison-1"><span class="char-style-override-9">“Bizi ilgilendiren bir özelliği daha var Gates’in: Mehmet Ali Ağca’nın Papa’ya karşı giriştiği suikastın Sovyet/Bulgar komplosu olduğu tezi büyük çapta onun çocuğudur... Paul Henze, Claire Sterling gibi elemanlarını sahte izin peşine o düşürmüştür. Yazdırdığı CIA raporu birilerine sızdırılarak tezin yaygınlığa kavuşmasını sağlamıştır.”</span></p>
				<p class="duzyazison-1"><span class="char-style-override-9">Büyük bir psikolojik savaş ustası olan Henze, bu sefer tüm dünyayı kandırmayı başarmıştı. Henze, Soğuk Savaş sonrası dönemde Amerika’nın “derin” düşünce kuruluşlarından RAND Corporation’da Orta Asya, Ortadoğu ve Türkiye konusunda danışmanlık yaptı. Türkiye ve Orta Asya konusunda birçok eseri bulunan kıdemli istihbaratçı Türkçe, Rusça, Fransızca ve Almancayı akıcı bir şekilde konuşuyor, İspanyolca, Lehçe dâhil 12 dil biliyordu.</span></p>
				<p class="arabaslik" id="toc_marker-4-101">DARBE PAŞASI</p>
				<p class="duzyazison-1"><span class="char-style-override-9">27 Mayıs’ın ilk iki kişilik örgütünü kuran emekli ihtilalcılardan Topçu Yüzbaşı 634 Orhan Kabibay, 12 Mart’ın civcivli günlerinde yeniden gündeme gelmişti. Hakkında bazı şayialar vardı: Orhan Kabibay’ın silahlı kuvvetlerle irtibatı devam ediyordu.</span></p>
				<p class="duzyazison-1"><span class="char-style-override-9">Kabibay’ın koordine etmeye çalıştığı söylenen örgütler arası gizli ilişkiler, dönemin İstanbul Sıkıyönetim Komutanı Orgeneral Faik Türün’le, yine ünlü Türk generallerinden Memduh Ünlütürk’ün fena halde canını sıkmıştı. Bu ilişkiler ünlü Ziverbey Köşkü’ndeki zincirli, işkenceli sorgulamalarda gündeme geldi. Sorgulamaları yöneten Memduh Ünlütürk’tü. İşkencelere nezaret eden de oydu. Tam o sırada, Ziverbey’e Ankara’dan dolaylı bir mesaj iletildi.</span></p>
				<p class="duzyazison-1"><span class="char-style-override-9">Mesajı 1. Ordu Komutanlığı Kurmay Başkanı Selahattin Demircioğlu almış, o da Ziverbey’deki komutanlarına, Faik Türün ve Memduh Ünlütürk’e iletmişti.</span></p>
				<p class="arabaslik" id="toc_marker-4-102">“BU İŞİ KURCALAMAYIN!”</p>
				<p class="duzyazison-1"><span class="char-style-override-9">Telefonla gelen mesaj şuydu:</span></p>
				<p class="duzyazison-1"><span class="char-style-override-9">“Memduh Paşa’ya söyleyin, bu işi daha fazla kurcalamasın!”</span></p>
				<p class="duzyazison-1"><span class="char-style-override-9">Hangi işi?</span></p>
				<p class="duzyazison-1"><span class="char-style-override-9">“Kabibay meselesini... Kötü haberler alıyoruz. Sonra başı derde girer.”</span></p>
				<p class="duzyazison-1"><span class="char-style-override-9">Uyarıyı yapan kimdi?</span></p>
				<p class="duzyazison-1"><span class="char-style-override-9">Korgeneral Kenan Evren.</span></p>
				<p class="duzyazison-1"><span class="char-style-override-9">Evren o sıralar, Kara Kuvvetleri Denetleme Kurulu Başkan’ıydı. Bu göreve 1972 yılının Eylül ayında, Genelkurmay Başkanı Faruk Gürler’in emriyle atanmıştı. Yapı olarak “uyumlu” bir insandı Evren. Sicili temizdi. İyi bir askerdi. </span></p>
				<p class="duzyazison-1"><span class="char-style-override-9">27 Mayıs’tan sonra pek çok cunta oluşmuş, askerler arasındaki bu gruplaşmaların hiçbirine katılmamıştı. Bu nedenle, dosyasında ileride aleyhine kullanılabilecek herhangi bir kötü not mevcut değildi. Amerikalılarla da arası çok iyiydi. Seviliyor, takdir ediliyordu. Denetleme Kurulu Başkanı Korgeneral Kenan Evren’in “telefon uyarısı” işe yaramıştı. Bu işi daha fazla kurcalanmadı.</span></p>
				<p class="duzyazison-1"><span class="char-style-override-9">Ama Kenan Evren, “Bizim Selahattin” dediği Selahattin Demircioğlu’yla ileride çok yakın dostluklar kurdu. Selahattin Demircioğlu, 12 Eylül’de 3. Ordu Komutanı ide. İhtilalda, Milli Güvenlik Konseyi’ne destek veren komutanlar arasında yerini aldı. Orgeneral Faruk Gürler, Kenan Evren’i Kara Kuvvetleri Denetleme Kurulu Başkanlığı’na tayin ederken şunları söylemişti:</span></p>
				<p class="duzyazison-1"><span class="char-style-override-9">“Ben seni mahsus seçtim. Burası çok önemli bir yerdir ve daha ilerlemen için bu atamayı yaptım.”</span></p>
				<p class="duzyazison-1"><span class="char-style-override-9">“Mahsus” seçilen Kenan Evren, ilerleyeceğinden kuşkuluydu. Çünkü Denetleme Kurulu kıta jargonunda “emekliliğe giden yoldu”. O da bu görevi, “emekliliğe hazırlık, emekliye sevkten önceki alışma yeri” olarak değerlendirmişti zaten. Buna çok üzüldü. Oysa sevilen, sayılan bir komutandı. Öyle asker dövmesi, sövmesi yoktu. Kore’de görev yapmış, başta Amerikalılar olmak üzere bütün üst rütbelilerin gözüne girmişti. Doğuştan sahip olduğu “kuşkucu, tedirgin” yapısı, ikide birde “Ben ne olacağım?” sorusunu sorduruyordu.</span></p>
				<p class="arabaslik" id="toc_marker-4-103">MUTLU TESADÜFLER</p>
				<p class="duzyazison-1"><span class="char-style-override-9">Ne olacaktı? </span></p>
				<p class="duzyazison-1"><span class="char-style-override-9">Bu kuşkusunu Genelkurmay Başkanı Faruk Gürler’e açtı:</span></p>
				<p class="duzyazison-1"><span class="char-style-override-9">“Ben ne olacağım?”</span></p>
				<p class="duzyazison-1"><span class="char-style-override-9">“Yükseleceksin. Bu göreve seni mahsus getirdim.”</span></p>
				<p class="duzyazison-1"><span class="char-style-override-9">“Biliyorum, bu göreve emekliye sevk edilmem için getirildim!”</span></p>
				<p class="duzyazison-1"><span class="char-style-override-9">“Hiç ilgisi yok! Boşuna kendini harap etme!”</span></p>
				<p class="duzyazison-1"><span class="char-style-override-9">“Önceki arkadaşlar emekli oldular.”</span></p>
				<p class="duzyazison-1"><span class="char-style-override-9">“İlgisi yok dedim ya... İşinin başına git ve çalışmana bak.”</span></p>
				<p class="duzyazison-1"><span class="char-style-override-9">Kenan Evren aldığı güvenceyle işinin başına döndü ve çalışmaya başladı. Ama kuşkuları bitmedi. Ta ki, orgeneralliğe yükselinceye kadar. Orgenerallik birazcık da olsa yüreğini ferahlattı. Fakat orgeneral olup da Ege Ordu Komutanlığı’na atanınca, eski kuşkuları yeniden depreşti.</span></p>
				<p class="duzyazison-1"><span class="char-style-override-9">“Eyvah! Emekli oluyorum galiba…”</span></p>
				<p class="duzyazison-1"><span class="char-style-override-9">Yakın arkadaşlarına da,</span></p>
				<p class="duzyazison-1"><span class="char-style-override-9">“Eh,” diyordu, “bu bizim son tayin demektir. Ege’den emekli olur, belki İzmir’e yerleşirim.”</span></p>
				<p class="duzyazison-1"><span class="char-style-override-9">Emekli olacağına öylesine inandırmıştı ki kendisini, emeklilik günlerini “şöyle sakince” geçirmek üzere İzmir’de bir ev bile satın almıştı.</span></p>
				<p class="duzyazison-1"><span class="char-style-override-9">Cemal Gürsel Paşa da bir zamanlar onun gibi düşünüyordu:</span></p>
				<p class="duzyazison-1"><span class="char-style-override-9">“Eh artık, emekli olurum herhalde!” diyordu.</span></p>
				<p class="duzyazison-1"><span class="char-style-override-9">O da İzmir’e yerleşmeyi kurmuştu. Ama birdenbire Çankaya Köşkü’nde buluverdi kendini.</span></p>
				<p class="duzyazison-1"><span class="char-style-override-9">Kenan Evren’in Ege Ordu Komutanlığı’ndan Çankaya tepelerine uzanan serüveni, mutlu tesadüflerle doludur. Evren emekliliğini beklerken Genelkurmay Başkanlığı’na yol başı olan Kara Kuvvetleri Komutanlığı’na nasıl atandı?</span></p>
				<p class="duzyazison-1"><span class="char-style-override-9">Dönemin Kara Kuvvetleri Komutanı Namık Kemal Ersun, MC iktidarında bizzat Demirel’in eliyle erkenden emekli edilince, ordunun kıdem geleneğindeki öncelikler bozuluvermişti. Kara Kuvvetleri Komutanlığı için kıdem sırasına göre üç aday yarışıyordu: Adnan Ersöz, Şükrü Olcay ve Fethi Esener.</span></p>
				<p class="duzyazison-1"><span class="char-style-override-9">Başbakan Demirel, hazırladığı atama kararnamesini onay için Cumhurbaşkanı Fahri Korutürk’e sunduğunda, olumsuz cevap aldı:</span></p>
				<p class="duzyazison-1"><span class="char-style-override-9">“Bu olmaz!”</span></p>
				<p class="duzyazison-1"><span class="char-style-override-9">“Neden?”</span></p>
				<p class="duzyazison-1"><span class="char-style-override-9">“Ersun Paşa’nın emekliliği ordu kıdem geleneğindeki öncelikleri bozdu.”</span></p>
				<p class="duzyazison-1"><span class="char-style-override-9">“O halde…”</span></p>
				<p class="duzyazison-1"><span class="char-style-override-9">Kenan Evren, kıdemsiz olmasına rağmen birdenbire üç adayın da önün geçerek Kara Kuvvetleri Komutanı oluverdi. Artık, “Ben ne olacağım?” diye sormuyordu. Ne olacağı belliydi: Genelkurmay Başkanı...</span></p>
				<p class="duzyazison-1"><span class="char-style-override-9">Bu isimsiz, politikayla bir alıp-veremediği olmayan Türk generalinin, “emeklilik korkusuyla”, direkten döne döne yükselmesi, son mertebelere kadar gelmesi, bazı çevrelerde memnunluk yaratırken, bazı çevrelerde de haset ve kıskançlıklara neden oldu.</span></p>
				<p class="duzyazison-1"><span class="char-style-override-9">Kıskananların başında, sonradan Kara Kuvvetleri Komutanı olan ve Kenan Evren’le birlikte 12 Eylül’ü gerçekleştiren Nurettin Ersin Paşa geliyordu.</span></p>
				<p class="duzyazison-1"><span class="char-style-override-9">“Hak benimdir. Kenan Paşa benim önüme geçti!”</span></p>
				<p class="duzyazison-1"><span class="char-style-override-9">Genelkurmay Başkanı Semih Sancar:</span></p>
				<p class="duzyazison-1"><span class="char-style-override-9">“İyi ama onun Kore kıdemi var!” deyince, sustu ve sırasını beklemeye karar verdi.</span></p>
				<p class="duzyazison-1"><span class="char-style-override-9">Kenan Evren, “politik görüşü olmayan, taraf tutmayan” birisi olarak bilindiği için, yıldızı birdenbire parladı. 8 Mart 1978’de Başbakan Bülent Ecevit’in önerisiyle Genelkurmay Başkanlığı’na getirildi. Bu habere Amerikalılar çok sevindiler.</span></p>
				<p class="duzyazison-1"><span class="char-style-override-9">Sonradan ABD Dışişleri Bakanı olan NATO Avrupa Müttefik Kuvvetleri Komutanı Alexander Haig, memnuniyetini belirtmek için dostu Kenan Evren’in Genelkurmay Başkanlığına getirilişiyle ilgili törene katıldı ve bu çok yakın arkadaşını coşkuyla, içtenlikle kutladı. Evren, devletin koskoca Genelkurmay Başkanı idi artık.</span></p>
				<p class="arabaslik" id="toc_marker-4-104">KENAN EVREN “KARARGÂH ETÜDÜ” İSTİYOR</p>
				<p class="duzyazison-1"><span class="char-style-override-9">Evren makama oturduktan sonra, birkaç ay içerisinde üç kişilik özel bir ekip kurdu ve bir karargâh etüdü istedi.</span></p>
				<p class="duzyazison-1"><span class="char-style-override-9">“Neden?” diye sordular.</span></p>
				<p class="duzyazison-1"><span class="char-style-override-9">“Bu aşamada Silahlı Kuvvetlerin müdahalesine gerek var mı dır? Varsa böyle bir müdahalenin temeli ne olabilir?” diye cevapladı o da.</span></p>
				<p class="duzyazison-1"><span class="char-style-override-9">Özel ekibin başında Genelkurmay İkinci Başkanı Orgeneral Haydar Saltık vardı. Canı sıkıldıkça Haydar Saltık’a buyuruyordu:</span></p>
				<p class="duzyazison-1"><span class="char-style-override-9">“Bir karargâh etüdü daha hazırla bakalım.”</span></p>
				<p class="duzyazison-1"><span class="char-style-override-9">“Emredersiniz!”</span></p>
				<p class="duzyazison-1"><span class="char-style-override-9">Doğudaki Kürt hareketine gerekli hassasiyet gösterilmiyor, içerde sağ-sol bölünmesiyle insanlar durmadan birbirini vuruyordu.</span></p>
				<p class="duzyazison-1"><span class="char-style-override-9">“İnsanların sağ-sol bölünmesiyle durmadan birbirini vurduğu” günlerde darbe için düğmeye basılmış, geri sayım başlamıştı. Darbe işine fena saldırmıştı Paşa. “Karargâh etüdü” derken, çalışmalar hızlandı.</span></p>
				<p class="duzyazison-1"><span class="char-style-override-9">Gazeteci Bekir Coşkun’un, Orgeneral Bedrettin Demirel’in hatıratından naklettiklerine göre 12 Eylül Müdahalesi çok önceden yapılacaktı ama hava muhalefeti ve mevsimin uygun olmayan şartları, bu tasarıyı 12 Eylül 1980’e ertelemişti.</span></p>
				<p class="arabaslik" id="toc_marker-4-105">“DARBE İÇİN MEVSİM UYGUN DEĞİL!”</p>
				<p class="duzyazison-1"><span class="char-style-override-9">Müdahale için mevsimin uygun olmadığını söyleyen kişi ise dönemin Cumhurbaşkanı Fahri Korutürk’tür. Günlerden bir gün, önde Genelkurmay Başkanı Kenan Evren, arkasında kuvvet komutanları olmak üzere, Cumhurbaşkanı Korutürk’ü ziyarete gittiler.</span></p>
				<p class="duzyazison-1"><span class="char-style-override-9">Korutürk:</span></p>
				<p class="duzyazison-1"><span class="char-style-override-9">“Oooo.. Çocuklar gelin bakalım!” dedi. </span></p>
				<p class="duzyazison-1"><span class="char-style-override-9">Oturuldu... Lâf lâfı açtı, derken çocuklar konuya girdiler:</span></p>
				<p class="duzyazison-1"><span class="char-style-override-9">“Efendim biz buraya hayırlı bir iş için geldik...”</span></p>
				<p class="duzyazison-1"><span class="char-style-override-9">“Oh oh... Nedir o hayırlı iş bakalım?”</span></p>
				<p class="duzyazison-1"><span class="char-style-override-9">“Efendim, izniniz olursa bir darbe yapalım diyoruz...”</span></p>
				<p class="duzyazison-1"><span class="char-style-override-9">“Allah Allah! Nereden çıktı, durup dururken?”</span></p>
				<p class="duzyazison-1"><span class="char-style-override-9">“Biliyorsunuz, demokrasi rayından çıktı. Onu tekrar yerine takmak icap ediyor.”</span></p>
				<p class="duzyazison-1"><span class="char-style-override-9">“İyi ama...”</span></p>
				<p class="duzyazison-1"><span class="char-style-override-9">Korutürk evhamlı, pimpirikli biriydi. Bu “hayırlı işi” bir duyan oldu mu diye sağma soluna bakındı. Sonra sesini mümkün mertebe kısarak:</span></p>
				<p class="duzyazison-1"><span class="char-style-override-9">“Aman yapmayın çocuklar!” dedi. “Bir defa ihtilal mevsimi değil. Tarihe dönüp baktığımızda, ihtilalların hep kuru mevsimde, ekseriyetle de Eylül-Ekim aylarında yapıldığını görürüz. Tanklarımız yürümez, çamura batar sonra.”</span></p>
				<p class="duzyazison-1"><span class="char-style-override-9">Mehmet Ali Birand, ‘12 Eylül, Saat 04.00’ adlı kitabında, Korutürk’ün şunları da söylediğini yazıyor:</span></p>
				<p class="duzyazison-1"><span class="char-style-override-9">“Eğer beni engel görüyorsan, bir sağlık nedeni ileri sürüp istifa etmeye hazırım.”</span></p>
				<p class="duzyazison-1"><span class="char-style-override-9">Kenan Evren sonradan, 24 Mayıs 1980’de not defterine şunları yazacaktır:</span></p>
				<p class="duzyazison-1"><span class="char-style-override-9">“1. Ordu, Selimiye. Bugün görüştüğüm Kolordu komutanları ve Akademiler Komutanları, ‘artık müdahale etmekten başka çare kalmadı’ dediler.”</span></p>
				<p class="duzyazison-1"><span class="char-style-override-9">Amerikan Silahlı Kuvvetleri dergisi (US Armed Forces) de aynı görüşteydi. Haziran 1980 sayısında şunları yazıyordu:</span></p>
				<p class="duzyazison-1"><span class="char-style-override-9">“Türkiye’deki gelişmeler öyle bir noktaya gelmiştir ki, Türk Silahlı Kuvvetleri’nin müdahalesinden başka bir çıkış noktası görülememektedir. Ordu müdahale edecek ancak gelişmeleri uzun vadede o da düzeltemeyecektir.”</span></p>
				<p class="duzyazison-1"><span class="char-style-override-9">12 Eylül Darbesi ile birlikte askerler yine MİT’in her tarafına dokunacaklardı. Ancak daha önce de belirttiğimiz gibi 1983’ün sonlarında çıkan MİT Yasası ile teşkilat, nispi özerkliğine kavuşmuş, sivil otoriteye bağlı hale getirilmiştir.</span></p>
				<p class="arabaslik" id="toc_marker-4-106">ASALA OPERASYONLARI</p>
				<p class="duzyazison-1"><span class="char-style-override-9">12 Eylül’den sonra baş gösteren ASALA terörü Türkiye’nin en büyük problemi haline gelir. Ermeni Terör örgütünün ilk eylemi Paris’te bulunan Başkonsolosluğumuz ve Kültür Ataşeliğimizdir. Askeri yönetim, bu terör örgütünün bir an önce bitirilmesi için bütün diplomatik yolları dener. Ancak hiçbir ülke Türkiye’ye yardım eli uzatmaz. Ermeni teröristler, dünya başkentlerindeki Türk elçiliklerini basıyor ve diplomatları öldürüyorlardı.</span></p>
				<p class="duzyazison-1"><span class="char-style-override-9">Diplomasi ve uluslar arası sözleşmeleri dikkate almayan Batılı ülkelere Türkiye, Teşkilâtı Mahsusa geleneği ile cevap verecekti. MİT’in ilgili birimlerinde görevli şahıslar gerekli ön çalışmaları yaparak üst makamlara sunuyorlardı. ASALA’ya karşı operasyonel görevi MİT’in ele avuca sığmayan ajanı Hiram Abas ile zekâ oyunlarında eşine az rastlanan ajanlarından Mehmet Eymür görevlendirildi.</span></p>
				<p class="duzyazison-1"><span class="char-style-override-9">Yapılan çalışmalar sonucunda yurt dışında firarda bulunan Ülkücülerden faydalanıldı. Abdullah Çatlı ve arkadaşları Ermeni hedeflere karşı operasyonlara giriştiler. Bunlardan bazı operasyonları bizzat Hiram Abas yönetti. Paris’te aynı anda “Fransa hükümetine uyarı” şeklindeki eş zamanlı birçok bombanın patlatılması eylemini Hiram Abas’ın bizzat gerçekleştirdiği belirtiliyor.</span></p>
				<p class="duzyazison-1"><span class="char-style-override-9">Atina’da 28 Nisan 1988 tarihinde sabaha karşı havaalanına giden bir kişi, kimliği belirsiz kişi veya kişilerce öldürüldü. Atina polisi öldürülen kişinin Yemenli işadamı Muhammed Kasım olduğunu açıkladı. Bunun üzerine Fransız Haber Ajansı’nın Paris bürosunu arayan bir kişi, öldürülen kişinin Agop Agopyan olduğunu ve eylemin rakip bir Ermeni örgütü tarafından gerçekleştirildiğini bildirdi. Fransız Haber Ajansı bu bilgiyi abonelerine duyurunca Yunan gazeteleri bu kez “Türk ajanları Atina’nın göbeğinde Ermeni lider Agopyan’ı vurdular” başlıklarıyla haberi verdiler. Türk gazeteleri haberi manşetlerinden “Agop Agopyan öldürüldü” başlıklarıyla verdi.</span></p>
				<p class="duzyazison-1"><span class="char-style-override-9">Bu arada ABD’de yayımlanan Washington Post’ta Jack Anderson imzasıyla çıkan bir makalede CIA’nin 1982’de Türkiye’nin Avrupa’da bazı Ermeni liderlerini öldürmeyi planladığını öğrendiğini, bu nedenle Agopyan olayının arkasında da büyük ihtimalle Türkiye’nin olabileceğim belirtti.</span></p>
				<p class="duzyazison-1"><span class="char-style-override-9">Bazı yayın organlarına (2000’e Doğru dergisi, 15-21 Mayıs 1988) göre ise, “Agopyan’ı MOSSAD öldürdü. ABD İsrail’i perdelemek için MİT öldürdü haberini imal etti!” Asıl adı Vasken Sakasesliyan olan ASALA lideri Agop Agopyan’ın ne zaman öldürüldüğü kimileri için hala bir muammadır. Ancak görünen o ki, Agopyan konusunda istihbarat örgütleri arasında tam bir dezenformasyon yaşanmıştır.</span></p>
				<p class="duzyazison-1"><span class="char-style-override-9">Çatlı ve arkadaşlarının, Susurluk Olayı’nı araştıran Başbakanlık Teftiş Kurulu Başkanı Kutlu Savaş’ın raporunda 15 eylem yaptıkları ve ASALA Başkanı’nın Atina’da öldürülmesinden sonra, bu örgütün bittiği belirtiliyor.</span></p>
				<p class="duzyazison-1"><span class="char-style-override-9">Ermeni terör örgütüne karşı Avrupa’nın her yerinde silahlı savaşa girişen ve bu örgütün yok edilmesinde büyük katkıları olan Abdullah Çatlı ve arkadaşları, yıllar sonra Susurluk’ta meydana gelen kaza ile birlikte “vatan haini” ilan edileceklerdi. Peki, ne idi Susurluk kazası? Neden bu insanlar vatan haini ilan edildiler? Susurluk kazasının başladığı saatten itibaren bu olaya göz atalım isterseniz:</span></p>
				<p class="duzyazison-1"><span class="char-style-override-9">3 Kasım günü saat 19.25’te Balıkesir-Bursa karayolu Susurluk ilçesi Çatalceviz mevkiinde Şanlıurfa Milletvekili Sedat Bucak adına kayıtlı Mercedes’in, Hasan Gökçe’nin kamyonuna çarpmasıyla birlikte Türkiye birdenbire kendini hummalı bir tartışmanın içinde buldu.</span></p>
				<p class="duzyazison-1"><span class="char-style-override-9">Susurluk kazasıyla birlikte ortaya çıkan neydi? Sıradan bir polisiye vaka mı, yoksa uluslararası ilişkiler kapsamında düşünülmesi gereken, hükümetler deviren, darbeler yapan Gladio ya da Türkçesiyle “Ergenekon” tipi bir özel örgütlenme mi? Söz konusu oluşumun başı kimdi?</span></p>
				<p class="duzyazison-1"><span class="char-style-override-9">Konu ile ilgili olarak görüşlerine başvurduğumuz askeri kaynaklara yakın bir yetkili şunları söylüyor: </span></p>
				<p class="duzyazison-1"><span class="char-style-override-9">“Körfez Savaşı sonrasında Türkiye oldukça rahatsızlık duyduğu bir Kuzey Irak olgusuyla karşılaştı. Bunu bölgede huzuru sağlamak amacıyla Çekiç Güç’ün konuşlanması izledi. Ardından Türk Genelkurmay’ı Çekiç Güç’ün bölgede bir Kürt devletinin temellerini atmaya çalıştığını saptadı. Bunu PKK’nın finans kaynaklarının artması, büyümesi, ordulaşması izledi. Birçok MGK toplantısında bu konu gündeme geliyor ve PKK’ya karşı yeni bir mücadele tarzı belirlenmeye çalışılıyordu.</span></p>
				<p class="duzyazison-1"><span class="char-style-override-9">PKK ile asıl mücadeleyi üstlenmesi için özel bir güç oluşturuldu. Bu güç içerisinde her birimden isim bulunuyordu. MİT’ten, Jandarma’dan, Özel Harekât timlerinden, kısacası en başarılı personelden korkunç bir güç oluşturuldu. Başlarında da Korkut Eken bulunuyordu. Bu fikrin savunucusu Mehmet Ağar’dı ama fikrin asıl sahibi Alpaslan Türkeş’ti! Bu güç kısa bir süre sonra kendi yöntemleriyle PKK ile mücadele etmeye başladı. PKK’nın finans kaynakları, bakanlara kadar uzanan bağlantıları bir bir tespit edildi. Bildiğim kadarıyla bu konuda Abdullah Çatlı kullanıldığı gibi, Yeşil gibi birinci sınıf, son derece profesyonel insanlar da kullanıldı. Abdullah Çatlı Emniyet’le de, MİT’le de, Jandarma ile de bağlantılıdır.</span></p>
				<p class="duzyazison-1"><span class="char-style-override-9">MİT’ten Mehmet Eymür’le, Jandarma’dan Veli Küçük Paşa ile Emniyet’ten de Mehmet Ağar’la ilişki içersindeydi. Bu doğal bir koordinasyon gereği idi. Ama Susurluk olayı ortaya çıkınca herkes kaçacak delik aradı. Kabak tam Mehmet Ağar ve ekibinin başında patlayacaktı ki Hanefi Avcı, Veli Küçük Paşa ve Mehmet Eymür’ün de ismini vererek, Mehmet Ağar ve ekibinin bu işte yalnız olmadığını kanıtladı. Veli Küçük Paşa’yı hem de 7. sıradan general yapan Teoman Koman’dı. Hanefi Avcı’nın Mehmet Ağar’ı suçladığı zannedildi oysa Emniyet bünyesinde İstihbarat Daire Başkanlığı’nı kuran Mehmet Ağar’dır! Mehmet Ağar’ın hedef haline gelmesi tüm bu oluşumun başı gibi görülmesinden kaynaklanıyordu.</span></p>
				<p class="duzyazison-1"><span class="char-style-override-9">O sırada PKK ile bağlantılı görülen iki yüz kadar işadamının ismi tespit edilmişti. Ağar büyük bir sermaye grubunu karşısına aldı. Bu özel güç Özel Harp Dairesi’nin kontrolünde olmasına rağmen Mehmet Ağar’ın kontrolündeymiş gibi gözüküyordu. Bu arada bu özel güç PKK ile PKK’nın yöntemleriyle savaşmaya başladı. Yapılan her şeyin doğru olduğunu söylemiyorum. Hukuk devletiyle bağdaşmayacak çok şey yaptılar. Ama bu savaşın adı zaten gayri nizami harpti. ABD bu özel güçten çok rahatsızdı. Birincisi insan hakları gerekçesiyle, ikincisi de eroinin yavaş yavaş dünya piyasalarında kokainin yerini alması sebebiyle. Çünkü kokain sektörü ABD’nin elindedir. Üçüncüsü bu kadro Kürt meselesinin sivil yöntemlerle çözülmesinin önünde bir engel olarak görülüyordu. Devlet içinde birkaç yıldır hızla güçlenen bir başka grup da ideolojik sebeplerle bu gruptan rahatsızdı”.</span></p>
				<p class="duzyazison-1"><span class="char-style-override-9">Askeri çevreler bu özel gücü kuran Korkut Eken’i adeta efsane olarak görüyordu. Kara Harp Okulu’nu 1965 yılında bitirmiş, komando ve hava indirme tugaylarında görev yapmıştı. Askerliğinin büyük bölümü Özel Harp Dairesi’nde geçmiş; ABD, Almanya ve İngiltere’de Özel Harp kurslarına katılmıştı.</span></p>
				<p class="duzyazison-1"><span class="char-style-override-9">Eken, 1981’de gerçekleştirilen bir uçak kaçırma olayında düzenlenen operasyonla adını duyurmuştu. Toplam 75 saniyede gerçekleştirilen bu operasyon GSG-9 ve SAS’ların performanslarına eşdeğerdi. 1980’li yılların ikinci yarısından itibaren Emniyet Genel Müdürlüğü bünyesindeki Özel Harekât timlerinin yetiştirilmesine nezaret etti. O yıllarda TSK’deki özel harekât timlerinin de komutanıydı.</span></p>
				<p class="duzyazison-1"><span class="char-style-override-9">1986’da MİT Müsteşar Yardımcısı Hiram Abas, gece görüş cihazlarının denendiği bir tatbikatta onu MİT’te görev almaya çağırmıştı. Eken tüm yakın dövüş sporlarını biliyordu. Serbest paraşütçüydü ve bu alanda dereceleri bulunuyordu. Atıcılıktaki rekoru ise ilginçti: 14 saniyede 7 merminin tümünü 12’den vuruyordu. 1986’da en büyük askeri operasyonlardan olan Kozluk Operasyonu’nu o yönetmişti. TSK’deki hizmetlerinin her aşamasında madalyalarla ödüllendirildi ve Türkiye’de çok az kişiye verilen ‘Cesaret ve Feragat Madalyasını’ taşıyordu.</span></p>
				<p class="duzyazison-1"><span class="char-style-override-9">Oysa Susurluk’la birlikte birdenbire adı çete kurma söylentilerine karışıyor, kendisini araştırma komisyonlarında, mahkeme salonlarında buluyordu. </span></p>
				<p class="duzyazison-1"><span class="char-style-override-9">Acaba Susurluk olayı orduda, poliste, MİT’te gerçekleştirilmek istenen bir tasfiye operasyonu muydu? Böyle ise tasfiyeci güç kimdi? Susurluk kazası kullanılmış mıydı?</span></p>
				<p class="duzyazison-1"><span class="char-style-override-9">Susurlukla ilgili Hürriyet Gazetesi Yazarı Enis Berberoğlu kendisi ile röportaj yapan Aksiyon dergisinin muhabirine şu ilginç sözleri söyledi:</span></p>
				<p class="duzyazison-1"><span class="char-style-override-9">“Susurluk’un ortaya çıkışı bana sorarsanız kaza ile birlikte olmadı. Ondan iki ay önce Aydınlık dergisinde çıkan MİT Raporu ile ortaya çıktı. Susurluk, devlet içerisindeki bazı çelişkilerden kaynaklandı. Dolayısıyla Susurluk, devletin kendi içerisindeki bir tasfiye operasyonudur. Kaza, kullanılmıştır. İki ay önce Aydınlık dergisine bu haberi kim vermişse, kazadan sonra da Mehmet Özbay’ın Abdullah Çatlı olduğunu basına o duyurmuştur. Susurluk olayı devlet içerisinde bir grubun bir diğer grubu tasfiye operasyonudur.”</span></p>
				<p class="duzyazison-1"><span class="char-style-override-9">Tansu Çiller, Susurluk’ta yaptığı konuşmasında halka karşı şöyle sesleniyordu: </span></p>
				<p class="duzyazison-1"><span class="char-style-override-9">“Susurluk’un arkasında kim var biliyor musunuz? Halkın iradesi olan hükümeti yıkıp yerine bir başkasını getirenler.”</span></p>
				<p class="duzyazison-1"><span class="char-style-override-9">Doğru Yol Partisi(DYP)’nin o günkü lideri bu sözüyle ne demek istiyordu? Konu ile ilgili olarak görüştüğümüz bir başka yetkili Çiller’inin bu sözlerini şöyle yorumluyor:</span></p>
				<p class="duzyazison-1"><span class="char-style-override-9">“Tansu Çiller’in sözleri ile Hasan Celal Güzel”in açıkladığı ordu içerisindeki mezhepçi cuntayı anlatan belgeler arasında bir ilişki bulunuyor. Güzel’in açıkladığı belgelerde ne vardı? Hiç kimse sorgulamadı bunu ya da sorgulamak istemedi. Bu belgelerde ordu içerisindeki mezhepçi yapılanmadan bahsediliyordu. Belgelere göre bu grup ordunun kilit noktalarını ele geçirmişti. İdeolojik olarak da, Kürt meselesini algılayış olarak da, diğer grupla kesin bir çizgiyle ayrılıyordu. Çiller’in bu açıklamalarını, Güzel’in basın toplantıları izledi. Dikkatinizi çekmek istediğim bir başka konu ise Hanefi Avcı’nın 32. Gün haber programındaki en önemli ancak üstü örtülmek istenen sözleriydi. Avcı açıkça devlet içerisinde bir grubun PKK ile işbirliği içerisinde olduğunu söyledi. Bu grup kimlerdi?”</span></p>
				<p class="duzyazison-1"><span class="char-style-override-9">İşin ilginç tarafı Abdullah Öcalan 5 Mart 1995 tarihinde Demokrasi gazetesine verdiği demeçte şöyle diyordu: </span></p>
				<p class="duzyazison-1"><span class="char-style-override-9">“Türk ordusu yavaş yavaş Kürt meselesiyle ilgili inisiyatifi eline almaya başlamıştır. Bize açıkça bir sivil çözümden bahsetmeseler de bunun önünü açacak bir yönelişte olduklarını belirtmektedirler.”</span></p>
				<p class="duzyazison-1"><span class="char-style-override-9">Abdullah Öcalan bu sözleriyle ne demek istiyordu? Hanefi Avcı’nın bahsettiği “işbirliği” ile bu sözler arasındaki ilişki birbiri ile bağlantılı mıydı? Görüştüğümüz yetkili sözlerini şöyle sürdürdü:</span></p>
				<p class="duzyazison-1"><span class="char-style-override-9">“ABD’nin Kürt meselesini algılayışı ile bu grubun algılayışı örtüşmektedir. Aydınlık dergisinde çıkan haberden bir hafta önce Refah-Yol hükümetinin Çekiç Güç’le ilgili hazırladığı 12 maddelik Çekiç Güç düzenlemesinin de ABD’yi çok kızdırdığını düşünüyorum.”</span></p>
				<p class="duzyazison-1"><span class="char-style-override-9">O halde Kürt sorununa sivil çözüm arayışlarını elinin tersiyle iten bu güç tasfiye edilmeden Kürt sorununun istendiği şekilde çözülmesi mümkün olmayacaktı. ABD Türkiye’nin direnişini bir kez daha görmüştü. Şöyle demişti CIA’nin Türkiye Masası Şefi Graham Fuller: “Eğer Ankara bu süreci durdurmaya çalışırsa ortaya çıkacak sonuç tehlikeli ve masraflı olabilir.”</span></p>
				<p class="duzyazison-1"><span class="char-style-override-9">Bu özel güç PKK’ya karşı Tansu Çiller döneminde oluşturulduğuna göre bu gücü onaylayan siyasi irade de Çiller’di. Üstelik bu kliği DYP saflarına katan da kendisiydi. Çiller’i CIA ajanlığıyla suçlayarak tasfiye etmek isteyen güç ile Susurluk’un arkasındaki itici güç aynıydı. Çiller’e oy verenler çoğunlukla milliyetçi-muhafazakâr çevrelerdi ve birçok analiste göre amaç Tansu Çiller’i bir daha siyasete dönemeyecek şekilde yıpratmaktan ibaretti. Yıllar sonra bu analiz doğru çıktı. Suç gerçekten sadece Tansu Çiller’in miydi? Dönemin konjonktürü dikkate alındığında durum hiç de öyle görülmüyordu.</span></p>
				<p class="duzyazison-1"><span class="char-style-override-9">Emekli Deniz Kuvvetleri Komutanı Oramiral Güven Erkaya, 12 Eylül 1995 tarihinde Kuzey Deniz Saha Komutanlığı personeline yaptığı konuşmasında, “Bizim başımıza bela olan PKK terörü, Kuzey Irak’taki Kürt meselesi, federasyon mu kurulacak, yoksa özerk, müstakil bir devlet mi kurulacak? Saddam giderse ne olacak, gitmezse ne olacak? Bu bölgedeki gelişmeler Türkiye’yi hem PKK terörü açısından hem de burada oluşacak yeni bir siyasi oluşum nedeniyle yakından ilgilendirmektedir. Türkiye ile Irak’ın veya Irak ile Suriye’nin istemediği bir lider olursa, bunun bölgeyi tekrardan sıcak bir savaşın eşiğine getirmesi mümkündür. Talabani ile Barzani şu anda ABD ile nasıl bir anlaşma yapmıştır? Gelişmeler Türkiye’nin istediği şekilde ortaya çıkmayabilir. Bu da Türkiye’nin bir oldubitti ile karşı karşıya kalmasına sebep olabilir!” diyordu.</span></p>
				<p class="duzyazison-1"><span class="char-style-override-9">Güven Erkaya 1995 yılında dönemin konjonktürünü işte bu şekilde anlatıyor ve acil çözümler alınması gerektiğini belirtiyordu. Askeri çevrelere göre söz konusu konjonktürün böyle bir özel gücü de beraberinde getirmesi kaçılmazdı. Susurluk olayı Emniyet’te ve MİT’te bu kadroyu tasfiye etmeye yaramıştı.</span></p>
				<p class="duzyazison-1"><span class="char-style-override-9">PKK elebaşı Abdullah Öcalan bu tasfiye operasyonu ile ilgili 17 Temmuz 1997 tarihinde Demokrasi gazetesine, “Ordudan tasfiye edilenler RP’li falan değil. Bunların çoğu faşist kliğin adamları!” şeklinde konuşuyordu. Öcalan açıkça devlet içerisinde bir kliğin tasfiyesinden bahsederken, görüştüğümüz yetkili</span><span class="char-style-override-10"><a class="footnote-link" href="#footnote-225-40" id="footnote-225-40-backlink">40</a></span><span class="char-style-override-9">  Alpaslan Türkeş’in ölümü ile ilgili oldukça ilginç şeyler de söylüyordu:</span></p>
				<div class="footnote">
					<p class="dipnot"><a class="footnote-anchor" href="#footnote-225-40-backlink" id="footnote-225-40">40</a><span class="char-style-override-11"/><span class="char-style-override-11"> Bu görüşmemiz Susurluk kazasından bir yıl sonra yapılmıştı!</span></p>
				</div>
				<p class="duzyazison-1"><span class="char-style-override-9">“Alpaslan Türkeş sadece MHP’nin lideri değildi. Devlet içerisinde çok önemli ve güçlü bir kliğin lideri idi. Mehmet Ağar ve ekibinin önünü açan, daha sonra DYP’den siyasete girmesine sebep olan odur. Türkeş’in ölümünden sonra Ağar’ın isminin MHP liderliğinde geçmesi bir tesadüf müdür? Tansu Çiller’in bile arkasında Türkeş vardı. Erbakan çok iyi biliyor. Türkeş, Erbakan’dan hangi paşaları görevden almasını istemiştir? Alpaslan Türkeş ortadan kaldırılmadan bu ekibin tasfiyesi ya da bu ekibe rağmen politika üretilmesi mümkün olabilir miydi? Ölüm şekline bir bakın: Kalp krizi! Ekibin başsız kalması gerekiyordu. İki MOSSAD ajanı bundan üç hafta önce Ürdün’de başarısız bir suikast girişiminde bulundular. Suikast aracı ölümden sonra kalp krizi sonucunu veren bir şırınga idi!”</span></p>
				<p class="duzyazison-1"><span class="char-style-override-9">Abdullah Çatlı’nın eşi ve kızı ile yapılan bir röportajda onlar da benzeri sözler söylüyorlar. Hatta kızı Gökçen Çatlı açık adres veriyor. Klikler, ekipler ve kurumlar arası çatışmadan söz ediyor:</span></p>
				<p class="duzyazison-1"><span class="char-style-override-9">“</span><span class="char-style-override-13">Kamyon şoförü ile ilgili bir bilginiz var mı?</span></p>
				<p class="duzyazison-1"><span class="char-style-override-9">Meral: Yok. Devlet, gerçekten devletliğini yapmış olsa, devletin başındaki büyüğümüz, Susurluk Davası’nı yeniden açar. Kim yargılanmış? Abdullah Çatlı’yı ne ilan ederlerse etsinler umurumda değil. Benim için önemli olan, kocam kazaya mı kurban gitti, öldürüldü mü?</span></p>
				<p class="duzyazison-1"><span class="char-style-override-13">Sanki öldürüldüğünü öğrenirseniz kahramanlığının altını çizebileceğiniz için rahatlayacaksınız.</span></p>
				<p class="duzyazison-1"><span class="char-style-override-13"> </span><span class="char-style-override-9">Meral: Öldürülmesi hep beklediğiniz bir şeydi çünkü. Beklediğimiz bir şeydi de kimse açıklama yapmadı. Abdullah Çatlı devlet için kendini hibe etmiştir. Özel bir hayatı kalmamıştır, yaşatılmamıştır. Birileri gidip Abdullah Çatlı’nın kulağına fısıldıyor 18-19 yaşında. ‘Sen bunları yapacaksın yavrum!’ deniyor. Büyük bir görev veriliyor. Bugün, Çatlı öldürüldü mü sorusuna geliyoruz.</span></p>
				<p class="duzyazison-1"><span class="char-style-override-9">Gökçen: Bana gelen bilgiler, kaza olmadığı yönünde. Kamyon şoförünün yanında bir kişi daha vardı. O hiç gündeme gelmedi. Anında kayboldu adam.</span></p>
				<p class="duzyazison-1"><span class="char-style-override-9">Meral: Uğur Dündar’ın programında, Arena’da gösterilen, kaza olduğu esnada çekilmiş bir resim vardı. Bu resimleri kim çekiyor? Arkadaki korumalar birbirlerini kaybetmişler.</span></p>
				<p class="duzyazison-1"><span class="char-style-override-13">Belki de özellikle kaybettiler...</span></p>
				<p class="duzyazison-1"><span class="char-style-override-9">Meral: Günlerce de konuşsak cevap bulamayız. Kaza olduğu anda, Sedat Bey önde, eşim ve hanımefendi arkada idi. Eşimin kapısı açılmış, yaşıyor imiş. Korumaların anlattıklarına inanmak mecburiyetindeyim. Ve anında çekilen bu resim, şüphelerime haklılık kazandırıyor. Arkadan bir araba takip ediyormuş.</span></p>
				<p class="duzyazison-1"><span class="char-style-override-13">Takip MİT adına mı, Emniyet adına mı yapılıyor?</span></p>
				<p class="duzyazison-1"><span class="char-style-override-9">Meral: Sedat Bey cevap verecek bunlara. Ben kendisiyle görüşmek istedim, ‘Rahatsızım…’ dedi o zaman. Ama şu an gayet sıhhatli ve yine milletvekili seçilecek.</span></p>
				<p class="duzyazison-1"><span class="char-style-override-13">Gonca Us’un ailesi ile görüşüyor musunuz?</span></p>
				<p class="duzyazison-1"><span class="char-style-override-9">Meral: Hayır. Abdullah Bey’in imam nikâhlı eşi diye bahsedildi. Abdullah Bey imam nikâhlı eşini alıp, o kadar kişinin içinde gezdirmez.</span></p>
				<p class="duzyazison-1"><span class="char-style-override-13">O da teşkilattan biri miydi yani?</span></p>
				<p class="duzyazison-1"><span class="char-style-override-9">Meral: Demek ki Gonca Hanım da kullanılıyormuş. ‘Eşiniz mi kullanıyordu?’ diyorsanız, gerekiyor ki yapmış derim. İlişki ne boyutta olursa olsun asla bir komplekse girmedim. Gonca Hanım’ın kendisiyle de telefonda görüştüm. Bana ‘Kocanızla bizim vazifelerimiz var!’ dedi. Fakat kendisi hayatını onayladığım bir hanım değildi. Abdullah Bey erkektir nihayetinde. Kadın kısmı biraz böyle şeylere gözünü kapamalı. Demek ki benim kocam gerekli görmüş yapmış.</span></p>
				<p class="duzyazison-1"><span class="char-style-override-9">...</span></p>
				<p class="duzyazison-1"><span class="char-style-override-9">Meral: O zaman 5 yaşında olan Gökçen’in öldürülme olayı vardı. Benim ile Abdullah’ın yaşayacağı zorluklar her gün patates yemek, her gün oradan oraya gitmek, evlat olayı ortaya gelince hiç kalıyor. Her şeye veda edersiniz yani.</span></p>
				<p class="duzyazison-1"><span class="char-style-override-9">Gökçen: Anaokuluna gidiyordum ben. Hemen geri alındım.</span></p>
				<p class="duzyazison-1"><span class="char-style-override-13">İhbar falan mı geldi?</span></p>
				<p class="duzyazison-1"><span class="char-style-override-9">Meral: Evet, Fransa’ya gitme sebeplerinden bir tanesi bu. Öbür sebepler çok özele giriyor.</span></p>
				<p class="duzyazison-1"><span class="char-style-override-13">Ama bir ateşten kaçırıp, öbür ateşin içine attınız kızlarınızı.</span></p>
				<p class="duzyazison-1"><span class="char-style-override-9">Meral: Evet ama bu kaderi ben istemedim. Ne hayallerle evleniliyor! Kalkıp Fransa’larda, orada burada bu olayları yaşamak gibi bir zorunluluğu olmamalı insanın. Ama ‘bu senin kaderin’ denildi bana.</span></p>
				<p class="duzyazison-1"><span class="char-style-override-9">Gökçen: Bence o kaderi babam seçti.</span></p>
				<p class="duzyazison-1"><span class="char-style-override-13">Peki, bu kaçma, kovalamacalar, sahte isimler sizi paranoyak yaptı mı?</span></p>
				<p class="duzyazison-1"><span class="char-style-override-9">Meral: Her şeyi mantıklı düşünen, gözlemci bir insanım. O zaman gençlik enerjisi vardı. Oradan oraya kaçmak şey gibi geliyordu. Abdullah Bey ile beraber olmak, çocukları da beni de rahatlatıyordu herhalde. Çok sakin bir hayatı kaldıramam mesela. Çünkü entrikaya alışmışsın, öyle yetişmişsin.</span></p>
				<p class="duzyazison-1"><span class="char-style-override-13">Reis’in teşkilatı devam ediyor mu?</span></p>
				<p class="duzyazison-1"><span class="char-style-override-9">Gökçen: Çekirdek kadro duruyor ama birçok şey parçalandı. Bana gönderdikleri bir önsöz var. Halen şevkle, Abdullah Çatlı’nın bıraktığı yerden devam edeceklerini söylüyorlar. Ben yorum yapmayayım artık. Çünkü çok ince bir konu bu. Aşağı tükürsen sakal, yukarı tükürsen bıyık.</span></p>
				<p class="duzyazison-1"><span class="char-style-override-13">Öyle anlaşılıyor ki MİT ve Emniyet yeraltı dünyasını paylaştılar. Olaylar bu çelişkiden kaynaklandı.</span></p>
				<p class="duzyazison-1"><span class="char-style-override-9">Gökçen: Evet. Babam önce MİT’teydi, daha sonra Emniyet’e geçti. Çatışmanın kopma noktası da zaten orası. Türkiye’ye geldiğinde, 90’da MİT ile çatışması vardı. Eymür ile çatışması ta 80 öncesine dayandığı için, daha sonra tam ne oldu bilemeyeceğim. Ama babamın vefatından önce, Emniyet’e daha yakın olduğunu biliyorum.</span></p>
				<p class="duzyazison-1"><span class="char-style-override-9">Meral: MİT ile Emniyet arasında çıkan çatışma sonucunda, Abdullah Bey’i diskalifiye etme kararı birileri tarafından verildi.</span></p>
				<p class="duzyazison-1"><span class="char-style-override-13">O birileri yaşıyor mu şu an?</span></p>
				<p class="duzyazison-1"><span class="char-style-override-9">Meral: Abdullah Bey’in ölümünden sonra duymadım yani, sansasyon yapacak bir isim öldürüldü, diye. Demek ki yaşıyor.</span></p>
				<p class="duzyazison-1"><span class="char-style-override-13">Eyleme mi gidiyorlardı peki?</span></p>
				<p class="duzyazison-1"><span class="char-style-override-9">Meral: Sedat Bey cevaplayacak bunu. Eşim zaten çıkarken, ‘Ankara’ya gidiyorum!’ diye gitti.</span></p>
				<p class="duzyazison-1"><span class="char-style-override-9">Gökçen: Ve ‘Bu son gidişim. Bundan sonra rahat olacağız!’ dedi.</span></p>
				<p class="duzyazison-1"><span class="char-style-override-9">Meral: Artık, son görev olarak mı gitti, kendisi mi bir şeylere karar verdi bilemiyorum.</span></p>
				<p class="duzyazison-1"><span class="char-style-override-9">Gökçen: Babamla son telefon konuşmamızda ‘Kendine çok dikkat et. Arabayı sen kullanma!’ dedim. Çünkü iki hafta önce rüyamda babamın bir kazada öldüğünü görmüş, bunu da babama söylemiştim. O da çıkarken tereddütlüydü ve ilk etapta gitmesini iki saat erteledi. Babam daha önce anneme, arabasının içindeyken tarandığını söylemiş. Zaten son aylarda hep tedirgin yaşıyordu. Kazadan sonra da -ki biz bu bilgimizi, düşüncemizi kimseyle paylaşmadığımız halde- bir bey gelip aynen bunları söyledi: ‘Eğer, orada bir şey olmasaydı, zaten iki yüz metre ileride başka bir araba onları bekliyordu ve tarayacaklardı.’”</span></p>
				<p class="arabaslik" id="toc_marker-4-107">İLGİNÇ BİR PORTRE: SÜLEYMAN DEMİREL</p>
				<p class="duzyazison-1"><span class="char-style-override-9">Türkiye’ye iki darbe bir de “post modern darbe” yaşatan Süleyman Demirel ile Bülent Ecevit’in özgeçmişlerine bakmakta fayda var sanırım.</span></p>
				<p class="duzyazison-1"><span class="char-style-override-9">Demirci, bir politikacıdan çok bir sırtını devlete dayayan işadamı görüntüsündedir. Özellikle Cumhurbaşkanlığı koltuğunu işgal ettikten sonra “işte benim aile fotoğrafım” dediği karede yer alanların hepsinin işadamı ve büyük çoğunluğunun vurguncu olması dikkat çekicidir. AP, Genel Başkanı olmadan önce, Adalet Gazetesi Demirel hakkında şunları yazar:</span></p>
				<p class="duzyazison-1"><span class="char-style-override-9">“Türkiye’nin geniş halk kütleleri, Süleyman Demirel’i henüz siyasi bir şahsiyet olarak tanımıyorsa da, Türk iş hayatı, geniş yatırım sahaları, yabancı muhitler, bilhassa tahsilini yaptıktan sonra mevcut ilgilerini iş münasebetleriyle büsbütün artırdığı Birleşik Amerika, Başkan Johnson dâhil, bütün siyasi mehafil ve büyük müesseseleri, bu başarılı yüksek bilgili ve yapıcı insanı yakından tanıyor.”</span></p>
				<p class="duzyazison-1"><span class="char-style-override-9">Asıl adı Süleyman Sami Dolaksızoğlu olan Demirel, siyasete atılır atılmaz muhafazakâr çevrelerle içli dışlı olur. Süleyman Demirel Eisenhower Exchange Fellowship (EEF) bursundan yararlanarak ABD’ye giden ilk Türk’tür. Bu burstan bugüne kadar 30 civarında Türk vatandaşı yararlanır. Bu bursların niteliğine ilişkin olarak, CIA başkanlarından Stanfield Turner şunları söylüyor: </span></p>
				<p class="duzyazison-1"><span class="char-style-override-9">“Ford, Rockefeller ve Carnegie Vakfı dışındaki yabancılara burs veren kurumların .... harcadığı paranın üçte biri CIA’den geliyordu.” </span></p>
				<p class="duzyazison-1"><span class="char-style-override-9">Demirel’in aldığı bursa adını veren Eisenhower’ın en önemli özelliği, koyu Hıristiyan olmasıdır. İş başına geldiğinde, yanına aldığı Dulles biraderlerle Dışişleri ve CIA’yi anti-komünist savaşın vurucu gücü haline getirir. </span></p>
				<p class="duzyazison-1"><span class="char-style-override-9">Bu eğitim dönemi, Demirel’in hayatının akışını değiştirecektir. Ahmet Kahraman, ‘Devr-i Süleyman’ isimli kitabında şunları yazıyor:</span></p>
				<p class="duzyazison-1"><span class="char-style-override-9">“Vakıf, geri kalmış, müttefik, peyk ya da üstü kapalı sömürgelerindeki gençleri elden geçirip değerlendirmek, Amerikan sevgisini, bağlılığını aşılamak amacı ile kurulmuştur. Egemenlik alanındaki ülkelere, kendisine bağlı geleceğin liderlerini kurstan geçirip yetiştirmek üzere... Bu amaçla yetenekli gençleri bizzat kendisi seçip çağırıyordu... Sayısız genç, bu vakıf aracılığıyla CIA denetiminde kurstan geçirilip eğitiliyordu. Bağlı ülkelerde, yakın gelecekte su başlarını tutacakları, kendi yakınlarını yetiştirip, komünistlere karşı geleceğini güvence adına alıyordu.”</span></p>
				<p class="duzyazison-1"><span class="char-style-override-9">Demirel, Türkiye’ye döndükten sonra DP’li bakanlar Tevfik İleri, Kemal Zeytinoğlu ile oldukça yakın ilişkiler kurar. Diğer yandan DP’nin milliyetçi-mukaddesatçı Isparta Milletvekili Emin Bilgiç ile çok sık teşrik-i mesaide bulunur. DP ile bu yakınlığı onu DSİ Genel Müdürlüğü’ne getirir. DSİ Genel Müdürlüğü sonrasında iş hayatına atılır. Demirel, bu arada Morrison firmasının Türkiye mümessilliğine de alır. Morrison firması, Vietnam Savaşı sırasında adı çok geçen ve ABD imparatorluğunun kirli savaşına katkıda bulunan firmalardan biridir. Demirel, 9.000 lira maaşla bu firmanın Türkiye mümessilliğini yürütür. Temsilciliğini yaptığı Morrison firması, Ereğli Demir-Çelik Fabrikası’nın yapımını üstlenir. Bu dönemde Demirel, İtalyan Revizione Constructione Machine firmasının Türkiye mümessili Altay firmasının işlerini de takip eder.</span></p>
				<p class="duzyazison-1"><span class="char-style-override-9">Müteahhitliğe de başlayan Demirel’in adı bazı yolsuzluklara da karışır. Bunlardan ODTÜ yolsuzluğu en ilginç olanıdır. Yüksek Mühendis Süleyman Demirel, bir yandan ODTÜ’de öğretim görevlisi olarak çalışırken, diğer yandan müteahhitlik yapar. O günlerde, üniversitenin içme suyu inşaatı 5.750.000 keşif bedelle ihaleye çıkar. Demirel bu ihaleyi 4.100.000 liraya alır. Ancak Üniversite Kuruluş Yasası ve Satın alma Yönetmeliği, üniversitede öğretim görevlisi olarak çalışanların bu tür ihalelere girmelerini yasaklamıştır. Bir süre sonra, bu pürüz giderilir. Üniversite Hukuk Müşavirliği; “Ek bir görevle üniversitede çalışanlar ihalelere girebilir...” diye yorum yapar ve Demirel, üniversitenin içme suyu inşaatını üzerine alır.</span></p>
				<p class="duzyazison-1"><span class="char-style-override-9">Su tesisatı, inşaat için gerekli ithal malzemesinin vergi ve gümrük resmine bağlı olduğunu bilen Demirel, bir süre sonra üniversite rektörlüğüne başvurarak “Ortadoğu Teknik Üniversitesi bir kamu kuruluşudur. Bu nedenle, bu vergi ve resimleri ödememek gerekir...” der. Süleyman Demirel, bununla da yetinmez, İmar ve İskân Bakanlığı’na başvurarak, devlete vereceği vergilerden de kurtulur.</span></p>
				<p class="duzyazison-1"><span class="char-style-override-9">Demirel, yasalara aykırı olmasına rağmen, işe başlamadan 2.100.000 TL avans alır. Oysa yapılan sözleşmede böyle bir hüküm yoktur. Mukaveleye göre, su tesislerini erken bitirmesi halinde, erken bitirme primi alacaktı. İş bitiminde iç bünyede yapılan bir araştırmayla, Demirel’in bu tesisi eksik yaptığı ve 650.000 lira devleti zarara uğrattığı raporu tutulur. Demirel verdiği zarar hariç, 4.000.000’luk bir ihalede açıktan 713.000 lira kazanır. O yıllarda, Türkiye bütçesinin 10 milyar civarında olduğu düşünülürse, bu haksız kazancın miktardı daha iyi anlaşılır.</span></p>
				<p class="duzyazison-1"><span class="char-style-override-9">Demirel bu dönemde Masonlarla iyi ilişkiler içindedir. Mobil Şirketi’nin Türkiye Temsilcisi ve Türk Yükseltme Cemiyeti 2. Başkanı Necdet Egeran ile yakın dosttur. Egeran, aynı zamanda Türkiye Büyük Locası Büyük Üstad-ı Azamı unvanına sahiptir. Süleyman Demirel, Egeran vasıtasıyla Ankara Bilgi Locasına üye olmuştur ve 43 numarayı alır. Demirel, politikaya atıldıktan sonra ortaya çıkan tepkiler üzerine DSİ Genel Müdürü Hikmet Turat aracılığıyla derneğe başvurup, Mason olmadığına dair belge ister. Bu belge petrol tekellerinin adamı Egeran tarafından kendisine verilir. Bunun üzerine Türk Masonları ikiye bölünür. Bu belgeye itiraz edenlerin gerekçesi, yalan yanlış belge verilmesidir. Dernek içi çatışmalar sırasında Egeran tuhaf bir şekilde ölür. Yerine Yapı ve Kredi Bankası Genel Müdürü Nuri Pere getirilir.</span></p>
				<p class="duzyazison-1"><span class="char-style-override-9">Kazanma ihtimali olmayan Demirel, bir anda AP Genel Başkanı koltuğuna oturur. Kısa bir süre sonra Başbakanlık koltuğuna oturan Demirel şu Masonları kabinesine alır: Enerji Bakanlığı’nda İbrahim Deriner, Köy İşleri Bakanlığı’nda Selahattin Kılıç, Sağlık Bakanlığı’nda Vedat Ali Özkan, Tarım Bakanlığı’nda Ahmet Türkel, Ticaret Bakanlığı’nda Ahmet Dallı, Gençlik ve Spor Bakanlığı’nda İsmet Sezgin.</span></p>
				<p class="duzyazison-1"><span class="char-style-override-9">Ali Gevgilili bu süreç için şunları yazıyor:</span></p>
				<p class="duzyazison-1"><span class="char-style-override-9">“AP Genel Başkanı Ragıp Gümüşpala’nın beklenmedik bir kalp krizi sonucunda ölümüyle, AP’nin birdenbire yeni bir lider arama zorunluluğunu duyması, 1964 Kasım’ının en ilginç olayıdır.”</span></p>
				<p class="duzyazison-1"><span class="char-style-override-9">Gümüşpala’nın bu ani ölümü, 27 Mayıs’ın bazı öncü isimlerinin de dikkatini çekmiş, sivil kanattan olan bu kişiler Gümüşpala’nın cesedini inceletmek için kaçırmaya da çalışmışlar ve bu nedenle bir mezarlık çatışması yaşanmıştır. Ahmet Kahraman ise bu konuda şunları yazıyor: </span></p>
				<p class="duzyazison-1"><span class="char-style-override-9">“General Porter, Demirel’le de görüşmüş ve onu beğenmişti... İlk seçimde iktidara gelmesi kesin olan AP’nin başına geçmesi için gerekli ortamın hazırlanmasını önermişti Washington’a. Washington bu öneriyi uygun bulmuş, Demirel’in hazırlanması için, bir kaç aylık sabır marjı koymuştu.”</span></p>
				<p class="duzyazison-1"><span class="char-style-override-9">Gümüşpala’nın beklenmedik ölümünün ardından, Porter’ın görüştüğü Genelkurmay Başkanı Sunay devreye girer ve Saadettin Bilgiç tasfiye edilir. Sunay, Cumhurbaşkanı Gürsel’e verdiği bir muhtıra ile Bilgiç’in gerici olduğunu ve onu ordunun istemediğini söyler. Ordu, AP’nin başına bir Atatürkçü istemektedir. Aranan Atatürkçü Demirel’dir. CIA, General Porter, Masonik ağlar, Mobil Şirketi, Genelkurmay Başkanı ve diğer zinde güçlerin desteği ve beklenmedik kalp krizlerinin yardımıyla, Demirel, 1964 Kasım’ında yani Gümüşpala’nın öldüğü ayda AP Genel Başkanı olur. Mobil Genel Müdürü Fricker, Londra merkezindeki şirket sorumlusuna gönderdiği ve basına da yansıyan Ağustos 1965 raporunda; “Türkiye’de seçimleri mutlaka AP’nin kazanacağını, petrol şirketlerinin endişeye kapılmasına sebep bulunmadığını” belirtir.</span></p>
				<p class="duzyazison-1"><span class="char-style-override-9">3 Ekim 1965 tarihli Milliyet gazetesinde Hasan Yılmazer şunları yazıyordu: </span></p>
				<p class="duzyazison-1"><span class="char-style-override-9">“Meşhur State Department’in kanaati, seçimi AP’nin alacağı merkezinde... Büyük çapta kendi arzuları da olduğu anlaşılan bu kanaati kuvvetlendirecek fikirleri duydukları zaman açık memnuniyetleri gözlerinden okunuyor... İlgili kimseler konuşmaları sırasında Süleyman Demirel’in önemli bir şahıs olduğunu ve kendisini iyi tanıdıklarını söylemekten de geri durmuyorlar.”</span></p>
				<p class="duzyazison-1"><span class="char-style-override-9">Ve Demirel, seçim sonrasında Başbakanlık koltuğuna oturur.</span></p>
				<p class="duzyazison-1"><span class="char-style-override-9">Demirel’in iç savaşa giden yolu nasıl ördüğünü gazeteci İsmail Hakkı Baltacıoğlu, Kemal Kahraman’a şöyle anlatır:</span></p>
				<p class="duzyazison-1"><span class="char-style-override-9">“1965 yılı baharında Türkiye İşçi Partisi (TİP), Dönüşüm adında bir dergi yayınlıyordu. Üniversite gençleri, akşamları memurların dağılma saatlerinde dergiyi Kızılay Meydanı’nda satıyorlardı. Gençler sokakta dergiyi satarken, bir yandan da ‘Sömürüye, emperyalizme, faşizme karşı dönüşüm!’ diyerek sloganlar bağırıyorlardı.</span></p>
				<p class="duzyazison-1"><span class="char-style-override-9">Süleyman Demirel’in ‘komünist’ dediği bu gençlerin yaptıklarından rahatsız olduğu AP çevrelerinde konuşuluyordu. Bir gün AP Genel Merkezi’nde, Gençlik Kollan Genel Başkanı Barlas Küntay’ın yanında oturuyordum. Telefon çaldı. Barlas Küntay telefonu açtı. Heyecanlı bir sesle, ‘Emredin Sayın Genel Başkanım! Başüstüne!’ diyerek kapattı. Biz bir kaç kişiydik. Gençlik kollarından bir kaç kişi ve ben. AP yanlısı bir gazetede çalıştığım için beni aileden sayıyorlardı. Küntay, ‘Süleyman Bey’di!’ dedi. ‘Komünistlerin işi azıttığını, Kızılay Meydanı’nda akşamları ahaliyi rahatsız ettiğini söylüyor. Gerekenin yapılmasını emrediyor...’ Gençlik kolları yöneticilerini hemen toplantıya çağırdı... Barlas Küntay, Genel Başkan’ın talimatını açıkladı: ‘Sayın Genel Başkan’ımızın talimatı kesindir. Meydanı komünistlere bırakmayacağız. Onları dağıtacağız. Bize yardımcı olması konusunda polise de gereken talimat verilmiştir. Şimdi, sizden bulabildiğiniz kadar adam toplamanızı istiyorum.’</span></p>
				<p class="duzyazison-1"><span class="char-style-override-9">AP Gençlik Kollarının saldırı hazırlık çalışmaları günlerce sürdü. Altındağ gecekondularından işsiz, güçsüz, iri kıyım adamlar kiralandı. Oluşturulan taarruz birliği, üniversiteli gençlerle takviye edilip güçlendirilmek istendi... Koalisyon ortağı Türkeş’in egemenliğindeki Cumhuriyetçi Köylü Millet Partisi(CKMP)’nden yardım istendi. Komünistlerle dövüşmek üzere CKMP ile ittifak kuruldu.”</span></p>
				<p class="duzyazison-1"><span class="char-style-override-9">Bu dönemde, Suat Hayri Ürgüplü başkanlığında bir sağ koalisyon vardır. Polise, milliyetçi gençlere yardımcı olması talimatını veren İçişleri Bakanı Osman Bölükbaşı’nın partisinden İsmail Hakkı Akdoğan, Adalet Bakanı ise CKMP’li İrfan Baran’dır.</span></p>
				<p class="duzyazison-1"><span class="char-style-override-9">CKMP-AP terör koalisyonu kısa sürede kuruldu ve saldırı günü belirlendi. 8 Haziran 1965 akşamı Dönüşüm dergisi satan gençlere saldırdılar. Saldırıyı, CKMP Gençlik Kollan Başkanı Yılmaz Yalçıner yönetir. Yalçıner, DP iktidarının Ankara Hazır Kuvvet Polis Müdürü’nün oğludur. Yılmaz Yalçıner, CKMP, MHP’ye dönüştüğünde Ülkü Ocakları’nı kuran şahıstır. Daha sonra 12 Eylül Darbesi sırasında uçak kaçırır ancak çıkan çatışma (bu operasyonda Korkut Eken de vardır) sonucu yakalanır.</span></p>
				<p class="arabaslik" id="toc_marker-4-108">CIA’DEN BURS ALAN SOLCU LİDER: ECEVİT</p>
				<p class="duzyazison-1"><span class="char-style-override-9">Demirel ile birlikte Türk siyasi hayatının içinde önemli roller üstlenen Bülent Ecevit’in de geçmişi oldukça ilginçtir. Bülent Ecevit’in babası da oğlu gibi ilginç bir insandır. Örneğin, arkadaşları Pertev Nail Boratav, Niyazi Çıtakoğlu ve Niyazi Berkes’i Hatay’da ‘komünist propagandası yapıyorlar’ diye polise, MAH’a ihbar eden bir kişidir Adli Tıp Profesörü Fahri Ecevit. Aynı zamanda CHP’de milletvekilliği yapmış bir şahıstır.</span></p>
				<p class="duzyazison-1"><span class="char-style-override-9">Oğul Ecevit, misyoner okulu olan Robert Kolej’deki eğitiminden sonra petrol tröstü ve CIA’nin gayri resmi direktörü Rockefeller’ın bursundan yararlanır. Akranı Demirel gibi o da ABD’de okur. Ecevit’in biyografisi ile ilgili bir kaynakta şu bilgiler yer alıyor:</span></p>
				<p class="duzyazison-1"><span class="char-style-override-9">“Rockefeller Vakfı’nın yazarlara mahsus bursundan yararlanarak, başta Kennedy’ler, bir yığın devlet adamı yetiştiren muteber Harvard Üniversitesi’nde sosyal psikoloji, Ortadoğu ve Osmanlı Tarihi üzerinde incelemeler yapmıştı. Hocaları arasında, Amerika’nın ... dünyaca ünlü Dışişleri Bakanı Henry Kissinger da vardı.”</span></p>
				<p class="duzyazison-1"><span class="char-style-override-9">Ünlü OSS ajanı, Amerikan imparatorluğunun şahini, Ecevit’in de içinde yer aldığı Bilderberg örgütü konferansçısı Dr. Kissinger’ın talebesidir bizim solcu Ecevit! İnönü’nün yanında siyasi stajını tamamlar. Kayhan Sağlamer, ‘Ecevit Olayı’ kitabında İnönü’nün kendisinin İngilizcesinden faydalanarak özel istihbarat işlerinde kullandığını belirterek şunları yazar:</span></p>
				<p class="duzyazison-1"><span class="char-style-override-9">“Ecevit gayet yakından izlediği dış basını ve yabancı diplomatlarla yaptığı özel temaslarda topladığı izlenimleri İnönü’ye rapor ederdi. Dışişleri Bakanlığı’nın çoğunlukla önyargılı kanalları dışında, bağımsız bir istihbarat kaynağı buluyordu İnönü böylece.” </span></p>
				<p class="duzyazison-1"><span class="char-style-override-9">Dünyanın akışına Dulles biraderler, Kissinger gibi isimleri armağan etmiş, ABD Milli Güvenlik Konseyi’ni yönlendirme gücüne sahip dev petrol-finans tekeli Rockefeller bursu ile ABD’de eğitim görmüş Ecevit’ten bağımsız istihbaratı alır “kurt” İsmet İnönü. </span></p>
				<p class="duzyazison-1"><span class="char-style-override-9">“ABD’nin Ankara Büyükelçisi Parker Hart ile her görüşmesine Ecevit’i götüren İnönü’nün vermek istediği mesaj oldukça anlaşılır. Paşa yabancı devlet adamları ve gazetecilerle görüşmelerinde, İngilizcesi mükemmel Ecevit’i daima yanında bulundururdu. Ecevit bir çeşit siyasi yardımcısı, danışmanıydı Paşa’nın…” der Sağlamer.</span></p>
				<p class="duzyazison-1"><span class="char-style-override-9">İnönü’nün istihbaratçısı Ecevit’in ABD ile bağları Süleyman Demirel kadar güçlüdür. Gazetecilik yıllarında bile ABD’nin gözdelerindendir ve CIA kaynaklı burslardan faydalanan dünyadaki beş, on gazeteciden biridir. Ecevit, Rockefeller bursundan önce yine bir başka bursla ABD’ye gitmişti. USIS bursu ile...</span></p>
				<p class="duzyazison-1"><span class="char-style-override-9">CIA’nin propaganda kuruluşu olan USIS (United States Information Service), anti-komünist savaşın propaganda merkezidir.</span></p>
				<p class="duzyazison-1"><span class="char-style-override-9">Örneğin, 1965 yılında USIS dünyaya 14.453.000 kitap dağıtmak için, milyonlarca dolar harcar. ABD ve yabancı ülke aydınlarının USIS türü kuruluşların mali yardımlarına direnemediklerini belirten Claude Julien, ‘Amerikan İmparatorluğu’ isimli kitabında şunları söyler:</span></p>
				<p class="duzyazison-1"><span class="char-style-override-9">“Birçokları, masrafları Dışişleri Bakanlığı’nca karşılanan inceleme gezileri yapmanın ayıp ve tehlikeli bir şey olmadığını düşünmektedir ama gezi sonunda getirdikleri sonuçlar, hiç değilse bu sonuçları ortaya koyuş biçimlerinde, parayı verenlerin hiç bir doğrudan baskısına gerek kalmadan, bir hayranlık ve sevgiyi yansıtıp dile getirmektedir. Büyük vakıflarda buna benzer bir rolü oynamakta ve parası kendilerince karşılanan çalışmaların büyük bir kısmı siyasal yönden gizli kalabildikçe, rollerini daha da ustalıkla oynamaktadırlar.”</span></p>
				<p class="duzyazison-1"><span class="char-style-override-9">Aynı kaynakta önemli bir soru ile birlikte şu satırlarda yer alıyor: </span></p>
				<p class="duzyazison-1"><span class="char-style-override-9">“Üniversiteyi, diplomasiyi, hükümeti, CIA’yi, vakıfları birbirinden ayıran sınır nereden geçmektedir acaba? İşgal altındaki Almanya’da yüksek komiser olarak bulunduktan sonra, John Mc Cloy, Ford Vakfı’nın Başkanı olmuştur. Bunun tersi olarak, John Foster Dulles ve Dean Rusk, Dışişleri Bakanı olmadan önce, Rockefeller Vakfı’nın Başkanı olmuşlardır. Başkan Kennedy ve Başkan Johnson’un milli güvenlik işlerinde özel yardımcı ve başka görevlerle birlikte, CIA ile irtibat kurmakla görevli olan Mc George Bundy, Beyaz Saray’ı terk ettiğinde, John Mc Cloy, Ford Vakfı’nın Uluslararası İşler Müdürü olmuştur.”</span></p>
				<p class="duzyazison-1"><span class="char-style-override-9">Ve Ecevit, bu bursla “Amerika’ya davet edilen ilk Türk gazetecisi” olur. Kayhan Sağlamer, ‘Ecevit Olayı’nda şöyle devam ediyor:</span></p>
				<p class="duzyazison-1"><span class="char-style-override-9">“Kuzey Carolina’nın Winston Salem kentinde yayınlanan Winston-Salem Journal ve Winston-Salem Sentinel’de üç ay özel şekilde çalışacak, ardından üç ay süreyle ABD’yi dolaşacaktı. 40’lı yılların anti-komünist histerisini yöneten özel parlamento komisyonunun başkanı Nihat Erim’in çıkardığı Halkçı adlı gazetedeki yazılarıyla dikkati çeken Ecevit’in, bu burstan yararlanması tesadüfî değildir. Her türlü sol düşüncenin kararlı düşmanı Merkez Bankası başkanlarından Namık Zeki Aral’ın damadı olan Ecevit, pek çok güven verici referansa sahiptir”. </span></p>
				<p class="duzyazison-1"><span class="char-style-override-9">Kayhan Sağlamer şunları aktarıyor: </span></p>
				<p class="duzyazison-1"><span class="char-style-override-9">“Tüm seyahat masrafları Amerikalılardan ayrıca 20 dolar yevmiye... Toplasan, neredeyse 5.000 dolar eder. Ankara’da bir apartman dairesi fiyatı.”</span></p>
				<p class="duzyazison-1"><span class="char-style-override-9">Ecevit, buradaki eğitiminde Sosyal Psikoloji derslerine “çok iyi çalışır.” Özellikle; “kitlelere nasıl hitap edilir, insanlar nasıl sürüklenir” konularında ders alan öğrenciler arasında en gözdedir. Bülent Ecevit’in, USIS bursunun sorumlusu Mr. Carroll ile Demokrat Partili Temsilciler Meclisi mahalli adayı Mr. Ray’ın İstanbullu bir Rum olan eşiyle de ilişkileri iyidir. Diğer yandan, kolejden arkadaşı, İstanbul liman müdürlerinden Nezih Neyzi, Mükerrem Hiç, Zeyyat Hatipoğlu gibi sağcı iktisat hocaları ile Harvard Üniversitesi’nde çok yakın ilişkiler kurar.</span></p>
				<p class="duzyazison-1"><span class="char-style-override-9">1955 yazının başında NATO üyesi ülkelerden 20 gazeteci, NATO’nun çağrılısı olarak Kanada’yı ziyaret etmek üzere bir araya gelirler. Çoğu kendi mesleklerinde hayli ilerleyen insanlardır. Ancak aralarında 25-30 yaşlarında kara yağız bir çocuk vardır. Bu “çocuk” kendi ülkesinin köklü gazetelerine rağmen, yeni yayın hayatına atılmış ve küçücük bir okur kitlesi olan Ulus gazetesinden Bülent Ecevit’ten başkası değildir. Aynı Ecevit 2 yıl önceki, Fransa, İtalya ve Portekiz’i kapsayan bir başka NATO davetine de katılmıştır hâlbuki. Ancak, o zaman yalnız değildi. Yanında 5 Türk gazetecisi daha vardı. O hem NATO hem de ABD’nin gözdesidir. O gezisi sırasında kaleme aldığı bir yazısında aynen şunları söylüyor:</span></p>
				<p class="duzyazison-1"><span class="char-style-override-9">“Karşımızdaki komünizm tehlikesi, NATO üyelerinin hürriyetleri, müşterek mirasları ve medeniyetlerini de kökünden yıkmaya çalışmaktadır. Komünistler askeri istilaya ihtiyaç kalmaksızın da bu amaca erişebilmenin yollarını aramakta, yer yer ve zaman zaman bu yollan bulmaktadırlar. Hatta birçok durumlarda bu türlü manevi istila, komünistlere, askeri istiladan daha kolay ve ucuza gelmektedir. Onun için Kuzey Atlantik topluluğu içinde en az askeri silahlanmaya olduğu kadar manevi silahlanmaya da lüzum vardır.”</span></p>
				<p class="duzyazison-1"><span class="char-style-override-9">Bunları yazan NATO’nun bir resmi subayı veya genel sekreteri değil, sonraları “solun ümidi” Salvador Allende’ye öykünen Bülent Ecevit’tir.</span></p>
				<p class="duzyazison-1"><span class="char-style-override-9">27 Ekim 1957 seçimleri yaklaştığında Rockefeller bursu ile ABD’de eğitim gören Ecevit, “vakıf yöneticilerinden izin alarak” Türkiye’ye döner. Türkiye’ye gelir gelmez partinin Genel İdare Kurulu tarafından, CHP Ankara listesinden kontenjan adayı gösterilir.</span></p>
				<p class="duzyazison-1"><span class="char-style-override-9">Ecevit, Çalışma Bakanı olduğunda başta müteahhitliğini Morrison and Thalmayer’in yaptığı, Ereğli Demir-Çelik tesisleri olmak üzere, tüm Amerikan işyerlerinde işçilerin yanında değil Amerikan şirketlerinin menfaatlerini korur. Örneğin, bu Amerikan şirketlerinden biri Ereğli’de, iş kanunu hiçe sayılarak 300 işçinin işine son verir. Sendikalar, konuyu Çalışma Bakanı Ecevit’e götürürler. Ecevit. Meclis kürsüsünde aynen şunları söyler:</span></p>
				<p class="duzyazison-1"><span class="char-style-override-9">“Böylesine asılsız iddialara dayanılarak Batılı dost ve müttefiklerimizin süratle kalkınabilmemiz için bize yaptıkları yardımlara karşı, Türk kamuoyunda şüphe ve tepki uyandırmaya çalışmada bazı çevreler fayda görüyor olabilir.”</span><span class="char-style-override-10"><a class="footnote-link" href="#footnote-225-41" id="footnote-225-41-backlink">41</a></span></p>
				<div class="footnote">
					<p class="dipnot"><a class="footnote-anchor" href="#footnote-225-41-backlink" id="footnote-225-41">41</a><span class="char-style-override-11"/><span class="char-style-override-14"> TBMM Tutanak Dergisi, B= 11921 9-1962=1</span></p>
				</div>
				<p class="duzyazison-1"><span class="char-style-override-9">Aynı Meclis konuşmasında Ecevit, Morrison firmasının (Süleyman Demirel’in mümessili olduğu şirket) avukatı gibi konuşur: </span></p>
				<p class="duzyazison-1"><span class="char-style-override-9">“Türk işçisinin emeğinin sömürüldüğü yolundaki iddiaların da hakikatle hiç bir ilişiği olmadığı, müfettişlerin teftişleri ve müşahedelerimiz sonunda meydana çıkmıştır. Tersine, yapı işçilerine en yüksek ücretlerin verildiği yerin, Zonguldak Ereğli’si olduğu ve Zonguldak Ereğli’sinde en yüksek ücretleri de, itiraf etmek gerekir ki, Morrison firmasının vermekte olduğu görülmüştür.”</span></p>
				<p class="duzyazison-1"><span class="char-style-override-9">Ve Ecevit’in önü artık açılır. Sanki peri sopası değmişçesine parti içerisindeki en güçlü adam haline gelir. İnönü’nün hastalığını bahane ederek parti içi darbeyi yaparak CHP’nin başına geçer. Ecevit, CHP’nin başına geçtikten sonra Türkiye’de sokak kavgaları çatışmaya döner.</span></p>
				<p class="duzyazison-1"/>
				<p class="duzyazison-1"/>
				<p class="duzyazison-1"/>
				<p class="duzyazison-1"/>
				<p class="arabaslik" id="toc_marker-4-109">ÖZAL DÖNEMİ</p>
				<p class="duzyazison-1"><span class="char-style-override-9">12 Eylül Darbesi ile birlikte askerler yeniden MİT’e el attılar. Özellikle Kenan Evren’in Köşk’e çıkmasından sonra damadı Erkan Gürvit aracılığı ile MİT’i sürekli kontrolünde tutmaya çalıştı. Örneğin ünlü “MİT Raporu” olayında raporda adı kirli ilişkilere bulaşanları değil, raporları hazırlayanlara yönelik operasyon yaptırdı. MİT’ten birçok eleman tasfiye edildi. Bunlardan biri Hiram Abas, diğeri de raporu aldığı emir üzerine kaleme alan Mehmet Eymür’dü.</span></p>
				<p class="duzyazison-1"><span class="char-style-override-9">Anavatan Partisi (ANAP) iktidarı ile birlikte dünyadaki değişim, liberalizm, piyasa ekonomisi gibi kavramlar “sırası gelince” Türkiye’nin gündemine giriyordu. Özellikle Turgut Özal’ın ekonomi alanındaki atılımları Türkiye’yi ve Türk insanını dış dünya ile daha çok içli dışlı hale getirdi. ANAP iktidarı ile birlikte dünyadaki değer yargıları da değişiyordu aslında. İngiltere ve Amerika’da 2. Dünya Savaşı sonrasındaki kurumlara yönelik operasyonlar yapılıyordu. Örneğin işçi sendikaları, çalışma ve üretim koşullarına yönelik yeni düzenlemeler yapıyorlardı. “Demir Leydi” lakaplı İngiliz Başbakanı ülkesindeki muhalefetin zayıflığını fırsat bilerek reformlarını uygulamaya koydu.</span></p>
				<p class="duzyazison-1"><span class="char-style-override-9">Ancak ABD’de Reagan’ın işi o kadar kolay değildi. Amerika’daki özgürlük anlayışı İngiliz insanına göre daha farklı idi. İnsanlar, reformlarla birlikte özgürlüklerinin ellerinden gittiğine inanarak karşı direniş gösteriyorlardı. Reagan, reformların yerleştirilmesi için orduyu kullanmaktan çekinmedi. Örneğin havayolu taşımacılarının greve gitmesi üzerine Reagan, Hava Kuvvetleri personelini ülkenin tüm hava alanlarına yönlendirmiş ve hizmetlerin devam etmesini sağlamıştı.</span></p>
				<p class="duzyazison-1"><span class="char-style-override-9">Bu arada Rusya’nın Batı ile savaştığı Afganistan tam bir bataklığa dönüşüyordu. Müslüman savaşçılar, Hıristiyan Muhafazakârların verdiği para, silah ve gıda yardımları ile Sovyetlere karşı savaşıyorlardı. 1985’te ABD’nin uzay projesi aldatmacasına kanan Rusya, bütçesinin çok önemli bir kısmını bu alana yatırdı. Tek tip üretim tarzı, savaş ve bütçenin önemli bir kısmının Yıldız Savaşları Projesi’ne gitmesinden dolayı iflasın eşiğine gelmişti. Ve 1991’de Doğu Bloğu tarihe gömülecekti.</span></p>
				<p class="duzyazison-1"><span class="char-style-override-9">Özal iktidarı böylesine dünyanın kaderinin değiştiği yıllara rastlayan bir dönemdir. Devlet bürokrasisinin yönetimi narhçı, müdahaleci, merkeziyetçi, tepeden inmeci tek parti korporasyonu zihniyetine sahip insanların elinde idi. İşi dünya ile boğuşmak olan MİT de bu katı içe kapanıklıktan nasibini almamış olması imkânsızdır. Ancak MİT gibi devletin en önemli istihbarat kurumunun reorganize yolunun, askerlerin yaptığı gibi “silindir gibi ezme” şeklinde değil, kadroları yenilemek ve farklı hedefler göstermekten geçtiğini düşünüyordu Turgut Özal. Bir yandan MİT’in yeniden organize edilerek emsalleri ile rekabet edebilecek güce gelmesi için çalışırken, diğer yandan da Emniyet İstihbaratı’nın gelişmesi için start veriyordu..</span></p>
				<p class="duzyazison-1"><span class="char-style-override-9">Turgut Özal’ın MİT ile ilgili çalışmalarını, Türk Silahlı Kuvvetleri hakkında geniş bir bilgiye sahip olan Yunanistanlı, Manos İliadas isimli gazetecinin yazdığı ‘Türk Gizli Servisleri/MİT” adlı kitabında anlatıyor. İliadas kitabında, Turgut Özal’ın MİT’i sivilleştirme girişimlerine bürokrasi ve ordunun direndiğini; yine Özal’ın kurduğu Özel İstihbarat Birimi’nin Süleyman Demirel tarafından dağıtıldığını ve MİT’in sivilleşmesi konusunda ki en büyük çalışmanın MİT Müsteşarı Sönmez Koksal tarafından gerçekleştirildiğini iddia ediyor.</span></p>
				<p class="duzyazison-1"><span class="char-style-override-9">Kitapta yazıldığına göre, “Turgut Özal iktidarda olduğu dönemde temel hedeflerinden biri MİT’i kontrolüne almak” idi. Kitapta, 1988 yılında basına sızdırılan ünlü MİT Raporu’nun da doğrudan aslında Özal’ın MİT’i kontrolüne almaya dönük bir operasyon olduğu ileri sürülüyor. Kitapta bu raporun bizzat Özal’ın bilgisi dâhilinde teşkilat tarafından basına sızdırıldığı iddia ediliyor. Kitabın ilgili bölümünde bu konuda şöyle deniliyor: </span></p>
				<p class="duzyazison-1"><span class="char-style-override-9">“İstihbarat teşkilatlarını, rakiplerine karşı kullanmaktan hiç bir zaman vazgeçmeyen Özal, MİT’e yönelik yoğun müdahaleleriyle tanınmıştı. Bu müdahaleler öyle bir noktaya varmıştı ki, askerler tepki göstermek zorunda kalmıştı. Özal’ın müdahaleleriyle çok gergin bir ortam oluştu, MİT tepki göstermek için fırsat kolluyordu.”</span></p>
				<p class="duzyazison-1"><span class="char-style-override-9">Ve Özal, Teşkilat’ın resmen sivilleşmesi için yapmak istediklerini artık gizlemiyordu. Fırsat ortaya çıkmakta gecikmedi. Özal’ın siyasi hedefleri ve birileri ile ters düşme amacı çerçevesinde basına sızdırılan MİT Raporu sonunda askerler, ona yakın isimleri Teşkilat’tan uzaklaştırarak tepki gösterdiler.</span></p>
				<p class="duzyazison-1"><span class="char-style-override-9">Manos İliadas’ın iddialarına göre, “1992’den sonra politikacıların, en azından içeride MİT’ten kurtulma çabaları yeniden alevlendi.” İliadas, Özal’ın MİT’e duyduğu ilginin gerisinde siyasi nedenler yattığını söylüyor. Bu bölümde şöyle deniliyor:</span></p>
				<p class="duzyazison-1"><span class="char-style-override-9">“Bu kurnaz Türk politikacısı, hükümet politikasının organı olarak sadece istihbarat teşkilatlarının önemini idrak etmekle kalmamış ve bunu siyasi rakiplerine karşı mücadelede de çok kıymetli bir araç olarak görmüştü. Başbakan olarak MİT içinde pek çok dayanak elde etmişti. Öncelikle Hiram Abbas, sonra Mehmet Eymür ve ikinci adam Korkut Eken sayesinde rakipleri hakkında pek çok şey öğrenme imkânı buldu ve onlar hakkında bildiklerini açıklama tehdidini sürekli olarak kullandı. Fakat sonuçta Turgut Özal hiç bir zaman MİT’i kontrolüne alamadı. Askerler sızmayı fırsat bilerek teşkilatı, Özal’ın adamlarından, Hiram Abbas’ın yakını olan mensuplardan temizlemeyi başardılar.”</span></p>
				<p class="arabaslik" id="toc_marker-4-110">ÖZAL’IN ÖZEL İSTİHBARAT ÖRGÜTÜ’NÜ DEMİREL DAĞITTI</p>
				<p class="duzyazison-1"><span class="char-style-override-9">Kitaba göre, Özal’ın istihbarat mekanizması yalnızca MİT içindeki adamları ile sınırlı kalmadı. Özal, Osmanlı dönemindeki devlet yetkililerinin şahsi istihbarat teşkilatlarını model alan bir tarzda bir yan istihbarat örgütü kurdu. Bu örgütü sonradan Başbakan olan Demirel dağıttı. Kitabın bu bölümde şu ifadelere yer veriliyor: </span></p>
				<p class="duzyazison-1"><span class="char-style-override-9">“Özal, Emniyet Genel Müdürü Saffet Arıkan Bedük ile işbirliği yaparak eski veya halen çalışan MİT mensuplarından oluşan bir birim kurdu. Ekim 1992’de de Özal ile Başbakan Demirel arasındaki savaş, Özal’ın Demirel Hükümeti’nin yasalarını ve kararnamelerini imzalamama aşamasına gelince, Demirel Özal’ın yan istihbarat birimini dağıtma yoluna itti. Özal’ın BOTAŞ içindeki oluşturduğu bir başka istihbarat birimi de aynı muameleye tabi tutularak, dağıtıldı.”</span></p>
				<p class="duzyazison-1"><span class="char-style-override-9">Turgut Özal, bu dönemde MİT içerisinde efsane haline gelen ve yurt içi yurt dışı yüzün üzerinde operasyonun içinde fiili olarak bulunan, çatışmalara giren hiperaktif bir ajanı görevlendirir. Bu ajan, ufku geniş oldukça zeki ve kurnaz biridir. Bu ajanın adı Mustafa Hiram Abas’tır. Hiram Abas, MİT Müsteşarlığı yardımcılığı görevine gelir gelmez Nuri Gündeş derhal istifasını vererek teşkilattan emekliye ayrılır. Ancak nedense Abas ve ekibi Gündeş’in istifa gerekçesini sorgulamazlar.</span></p>
				<p class="duzyazison-1"><span class="char-style-override-9">Özal’ın başlattığı Emniyet İstihbaratı’nı güçlendirme çalışması, Çiller döneminde hızlanıyordu. PKK eylemlerinin artması ve “savaşı batıya taşıma” istihbaratı üzerine Polis İstihbaratı hem donanım hem de birikim olarak gün geçtikçe güçlenecekti. Öylesine güçlü hale gelecekti ki bir askeri darbeyi deşifre edecek ve cunta kuran generallerle subayları kamuoyu nezdinde rezil edecek ve cuntanın elebaşlarını halkın önünde deşifre edeceklerdi.</span></p>
				<p class="arabaslik" id="toc_marker-4-111">EMNİYET-MİT KAVGASI</p>
				<p class="duzyazison-1"><span class="char-style-override-9">12 Eylül 1980 askeri darbesinden sonra polis ile MİT arasındaki ilk ciddi kavga 1994 yılında yaşandı. Bu kavgada aslında polis haksızdır. Çünkü kendi görev alanını aşmış, MİT’in bölgesine girmişti. Olay, 1994’te hükümet ortağı olan SHP’nin Sosyalist Enternasyonal için toplantı yaptığı salonun polis tarafından dinlenirken deşifre olmasıydı. Salonda bulunan dinleme cihazlarının polise ait olduğu anlaşıldı. Hâlbuki o toplantıyı MİT, saniyesi saniyesine takip etmiş ve bütün konuşulanları kayıt etmişti.</span></p>
				<p class="duzyazison-1"><span class="char-style-override-9">Polis’in kendine göre haklı gerekçeleri vardı; MİT, iç istihbaratı yapıyordu. Oysa bu Emniyet’in görevi idi. Hâlbuki yasalar iç istihbarat yapma yetkisini MİT’e de vermişti. Polis, MİT’e karşı atağa geçiyor, o dönem Rusya Federasyonu Devlet Başkanı olan Boris Yeltsin hakkında bile rapor tutuyordu. Diğer taraftan polis, hükümette ve siyasette gittikçe güçleniyordu. Politikadaki emekli asker sayısı bir elin parmağı kadar bile yokken, Emniyet kökenli politikacı sayısı bunun nerdeyse üç katı idi. Bunun yanında Emniyet kökenli kabine üyeleri de vardı. Bürokraside, özellikle devleti temsil ve yönetimde Emniyet kökenliler hatırı sayılır bir güce erişmişlerdi. Birçok vali Emniyet kökenli idi. Bu da polise ister istemez bir güç veriyordu. Susurluk skandalı ile ilgili Meclis’te kurulan ilgili komisyona ifade veren Yeniden Doğuş Partisi’nin lideri (ve o günlerde ordu içerisinde yapılanan cuntada yer alan askerlerin ismini kamuoyuna tek tek açıklayan) Hasan Celal Güzel şu ilginç tespitlerde bulunacaktı:</span></p>
				<p class="duzyazison-1"><span class="char-style-override-9">“Gerek Süleyman Bey’in döneminde gerekse Turgut Bey’in döneminde ‘Sadece Sayın Başbakan tarafından açılacaktır&amp; ibaresi bulunan zarfları onların verdikleri yetki ile açtığını okuduğunu ve özet bilgileri onlara aktardığını, devletin bu tip bilgilerine sahip 3-4 kişisinden birisi olduğunu, MİT ve Emniyet Genel Müdürlüğü çok belirgin bir koordinasyonsuzluk, rekabet hatta zaman zaman sürtüşme ortaya çıktığını, MİT’in istihbarat görevinin kendilerinde olduğunu, Emniyet’in sadece adli vakalarda istihbarat yapması, onun ötesine karışmaması gerektiğini, Emniyet Genel Müdürlüğünün de MİT’in iyi istihbarat yapamadığını, Türkiye genelinde birinci şubelerce yapılan kendi istihbaratlarının olmaması halinde dağılacağını, hazıra konduğunu, iyi çalışmadığını iddia ettiğini, bunun özellikle kaçakçılık istihbaratı konusunda ortaya çıktığını; Emniyet’te Atilla Aytek’in çok kuvvetli bir polis müdürü olduğunu, gözü pek, işinin ehli, uyuşturucu kaçakçılığı işi ile çok etkin mücadele ettiğini ancak bu vasıflarını bilmesinden dolayı Genel Müdürü’nü bile takmayan, dediği dedik bir müdür haline geldiğini, onun dönemi MİT içerisinde o tarihe kadar kurulmamış kaçakçılık istihbaratı adıyla bir birimin kurulduğunu, Emniyet MİT’in bu işin içerisine girmesinin gereksizliğini savunduğunu, MİT’in de kaçakçılık istihbaratının da kendi konularına girdiğini ve kaçakçılık istihbaratının siyasi konularla da ilişkili hale geldiğini, bu nedenle yapmaları gerektiğini savunduğunu bunun uzun seneler tartışıldığını, daha sonra Emniyet’teki bu birim ile MİT’teki bu birim arasında problemler çıktığını, Emniyet’teki birimin gayrı resmi şefliği daha sonra İstanbul Emniyet Müdür Muavini iken Mehmet Ağar tarafından üstlenildiğini, Mehmet Ağar’ın Özallarla yakın irtibatının kurulmasının bu olaylara rastladığını, Hiram Abbas’a Emniyet-MİT çekişmesinin sebebini sorduğunda, MİT’in bu mafyadan bilgi aldığını, hem uyuşturucu kaçakçılığı bakımından hem de siyasi bakımlardan bilgi aldıklarını, Emniyet’in de bilgi aldığını, mafyanın dininin imanının para olduğunu, başka bir şey düşünmediğini ve terörle beslendiğini, silah kaçakçılığının onlara kâr getirdiğini, onların da hem sağ hem de sol teröriste silah temin edip, para kazandıklarını, bunları bildiklerini, bilgi aldıkları grupları himaye ettiklerini, polisin de kendi gruplarını himaye ettiğini, bunun kendisine çok ters geldiğini, sonradan bunu emniyetteki kişilere de teyit ettirdiğini, bunun sonucu olarak da Emniyet ve MİT arasındaki rekabetin doğurduğu başka bir platformun oluşmuş olduğunu, yani herkesin kendi oluşturduğunu, bir müddet sonra mafya-polis, mafya-istihbaratçı ilişkisi halinde devam eder,  probleme sebebiyet verir dediğini, nitekim Mehmet Eymür-Atilla Aytek, Mehmet Ağar-Mehmet Eymür rekabeti halinde ortaya çıktığını...” </span></p>
				<p class="duzyazison-1"><span class="char-style-override-9">Başka kaynaklar da MİT ile Polis’in kapışmasını daha eskilere ve farklı olaylara dayandırıyor.</span></p>
				<p class="duzyazison-1"><span class="char-style-override-9">Gazeteci Enis Berberoğlu da bu kaynakla örtüşen iddiada bulunuyor. Berberoğlu da çatışmanın kökeninin iki İranlı’nın ölü bulunması ile başladığını söylüyor. Şimdi bu kaynağımızın bize anlattıklarına kulak verelim:</span></p>
				<p class="duzyazison-1"><span class="char-style-override-9">“Uyuşturucu bağlantılı iki İranlı’nın kaçırılması ve öldürülmesi olayı bu kavganın bilinen başlangıç noktasıdır. Bu olayı takiben Tarık Ümit’in kaçırılarak yok olması, basına yansıyan MİT Raporu, Susurluk kazası ve diğer gelişmeler, Susurluk’a uzanan zincirin diğer halkalarıdır.</span></p>
				<p class="duzyazison-1"><span class="char-style-override-9">Askar Simko 1986 yılında İran, Urmiye’den mülteci olarak Türkiye’ye gelmiş ve İstanbul’a yerleşmişti. Simko iki eşli ve 6 çocuk babasıydı. Ailenin yarısı Urumiye’de kalmış, bir eşi ve 3 çocuğu İstanbul’a gelirler.</span></p>
				<p class="duzyazison-1"><span class="char-style-override-9">Mesut Barzani ve adamlarının Irak’tan İran’a kaçtıkları dönemlerde, yaklaşık 8 yıl barındıkları aşiret bölgesi, Askar’ın babası Abdui aşiretinin lideri Tahirhan Simko’ya aitti. Bu bakımdan Simko ile Barzaniler arasında bir yakınlık oluşmuştu. Askar Simko bir zamanlar İran KDP saflarına katılmış ve İran ordusuna karsı silahlı mücadelede yer almıştı. Askar’ın babası Tahirhan Simko 1981-1982 yılları arasında tedavi olmak amacıyla İstanbul’a gelmiş ve bir müddet kalmıştı. Okur-yazarlığı olmayan Askar Simko, fazla bir özelliği bulunmamasına rağmen, ağa oğlu olması nedeniyle çevresinde hatırı sayılan bir kişi olarak tanınıyordu.</span></p>
				<p class="duzyazison-1"><span class="char-style-override-9">İstanbul’a gelen birçok İranlı onu ziyaret ediyor ve evinde misafir olarak kalıyordu. Narkotik ajanı Simko, İstanbul’a yerleştikten bir süre sonra İstanbul Emniyet Müdürlüğü’ne çalışmaya başladı. Narkotik Şube’nin elemanı olarak istihdam edildi. Emniyet’e yararlı bilgiler veriyor ve önemli uyuşturucu operasyonlarının yapılmasına neden oluyordu. Bu operasyonlar neticesinde İstanbul Emniyeti’nce kendisine para mükâfatları veriliyordu.”</span></p>
				<p class="arabaslik" id="toc_marker-4-112">İZLER BİRBİRİNE KARIŞIYOR</p>
				<p class="duzyazison-1"><span class="char-style-override-9">Daha sonra MİT İstanbul Başkanlığı Askar Simko ile ilişki kuracaktır. Simko bunun üzerine polisle olan ilgisini keser ve MİT’e çalışmaya başlar. Simko’nun, İstanbul’daki yakın dostları, bacanağı Selim Işık ve Urmiye’den tanıdığı Lazim Esmaeli’dir. Lazzo diye tanınan Lazim Esmaeli, güvenlik kuvvetleri tarafından İran’dan büyük çapta baz morfin getiren ve İstanbul’daki büyük ailelere baz morfin temin eden kişi olarak biliniyordu. Askar Simko’nun MİT’le çalışmasından bir müddet sonra İran Gizli Servisi SAVAMA kendisini İran’a çağırmış ve kendisinden Türkiye’de barınan İran yönetimi muhalifi Halkın Mücahitleri Örgütü ve İran KDP mensupları hakkında bilgi toplamasını istemiştir. Konuyu MİT’teki yöneticilerine bildiren Askar Simko, bir süre İran servisine önemsiz bilgiler verir, daha sonra İran’da bağlı olduğu yöneticisinin tayini üzerine ilişkisi kopar.</span></p>
				<p class="duzyazison-1"><span class="char-style-override-9">Körfez Savaşı’ndan sonra, takriben 1991’de Türkiye’ye gelen Neçirvan Barzani, Askar Simko’yu ziyaret etmiş ve onunla görüşmüş, bu görüşmede Barzani’nin saygılı tavrı Türk istihbaratçılarının dikkatinden kaçmamıştır.</span></p>
				<p class="duzyazison-1"><span class="char-style-override-9">Lazim Esmaeli, Selim Işık, Lazim’in kardeşleri Ahmet Esmaeli ve Halil Esmaeli ve diğer bazı uyuşturucu kaçakçıları ile zaman zaman temas edilmesine ve ilişkinin genişlemesine neden olur.</span></p>
				<p class="duzyazison-1"><span class="char-style-override-9">MİT’in bu grup içinden Ahmet Esmaeli ile ilişkisini kesip kesmediği bilinmiyor. Esmaeli, yakalanan 300 kilo eroin olayı ile ilgili olarak halen aranıyor. Simko’nun hizmetleri MİT’in Askar Simko’nun uyuşturucu kaçakçılığını bilmediği, Askar Simko’nun bu ilişki süresince MİT’in iki önemli faaliyetine neden olduğu söylenmektedir. Bunlar, Güneydoğu’da İran’dan sevk edilen PKK’ya ait silahların ele geçirilmesi ve PKK Marmara sorumlusu ve ekibinin yakalanması.</span></p>
				<p class="duzyazison-1"><span class="char-style-override-9">Peki, bu MİT ve İranlı kaçakçılar ilişkisinde normal olmayan ne vardı? MİT’te bu İranlı kaçakçıları sevk idare eden MİT görevlisi kimdi? Bu konuyu da Mehmet Eymür’den dinleyelim:</span></p>
				<p class="duzyazison-1"><span class="char-style-override-9">Askar Simko’nun yöneticisi Mardinli İbrahim’di. İbrahim, MİT’te askerliğini yaptıktan sonra şoför kadrosu ile ise alınmıştı. Şoförlükten Yurt Dışı Temsilciliğe Türkçeyi doğru dürüst konuşamayan ve intikal eden bilgileri rapor edemeyen İbrahim’in “üstün vasıfları”, zamanın İstanbul Bölge Başkanı Nuri Gündeş tarafından keşfedilmiş ve adı geçen “şoför” kadrosundan “memur” kadrosuna geçirilmişti.</span></p>
				<p class="duzyazison-1"><span class="char-style-override-9">Bu tarihlerde İbrahim hakkında çeşitli haberler vardı. İstanbul’da kahvehane işlettiği, uygunsuz kişilerle dostluk ettiği, elinde telsizle dolaştığı, kahvehaneye gelen polis ekiplerine müdahale ettiği gibi...</span></p>
				<p class="duzyazison-1"><span class="char-style-override-9">Gündeş, bu kıymetli MİT personelinin, olağanüstü bir şekilde kadrosunu değiştirtmekle yetinmedi. Onu, kendisinin de görev yaptığı bir Ortadoğu ülkesine “MİT Temsilcisi” olarak gönderdi. İbrahim ile menfi bilgiler bu tayinden sonra da devam etti. Ortadoğu ülkesinde görevli iken her türlü kaçakçılık işlerine bulaştığı, kıymetli taş kaçakçılığı yaptığı, uyuşturucu kaçakçıları ile işbirliği olduğu gibi.</span></p>
				<p class="duzyazison-1"><span class="char-style-override-9">Esasında Nuri Gündeş için de aynı ülkede görev yaptığı zaman “silah kaçakçılığı” ile ilgili iddialar olmuştu. Ancak konuyu dağıtmamak için Gündeş konusunu başka bir yazıya bırakalım. O artık çok paralı İbrahim oldu. Yurtdışı görevden döndükten sonra mal varlığında önemli gelişmeler oldu. İbrahim’in artık İstanbul’da otelleri ve iş hanları vardı. Bir kardeşi “mücevherat” işi, diğer kardeşi “dericilik” yapıyordu. Tekirdağ’da çiftliği olduğu, döviz büroları ile ilişkisi bulunduğu söyleniyordu. İbrahim’in eli de açıktı. Amirlerine mücevher ve deri armağanlar verdiği hatta bir amirine otomobil hediye ettiği söyleniyordu. Askar Simko ve Lazim Esmaeli’nin 15 Ocak 1995 tarihinde kaçırılmasından bir süre önce, başında Mehmet Eymür’ün bulunduğu Özel İstihbarat Dairesi’ne, İbrahim’le ilgili önemli bir bilgi intikal etti.</span></p>
				<p class="duzyazison-1"><span class="char-style-override-9">Alman bilgiye göre İbrahim’in eski Malatya Spor Başkanı, uyuşturucu kaçakçısı Nurettin Güven’le ilişkisi bulunmaktaydı ve adı geçen uyuşturucu kaçakçıları arasında arabuluculuk yapmaktaydı. Ayrıca İbrahim’in teması olan yakınına ait bir eczaneye PKK’lılar gelip, gitmekteydi. Özel İstihbarat Dairesi bu bilgi üzerine İstanbul Bölge Başkanlığı’na “kişiye özel” bir yazı ile durumu bildirdi ve adı geçenin kontrol altında tutulmasını istedi. Zamanın İstanbul Bölge Başkanı bu yazıya sert tepki gösterdi, Mehmet Eymür’e telefon ederek, bilgilerden hiçbirinin doğru olmadığını ve bu tip yazıların kendisiyle konuşmadan göndermemesini söyledi. Bölge Başkanı bununla da kalmadı, İbrahim’i çağırarak “kişiye özel” yazıyı kendisine okutturdu.</span></p>
				<p class="duzyazison-1"><span class="char-style-override-9">Özel İstihbarat Dairesi, İbrahim ile ilgili araştırmaları sürdürdü. İbrahim’in MİT’te kayıtlı soyadının nüfus kütüğüne uymadığı, MİT’e verdiği aile fertleri bildiriminin nüfus kayıtları ile aynı olmadığı, Almanya’da uyuşturucu kaçakçılığından tutuklandığı ve cezaevinde olduğu tespit edilen kardeşinin MİT kayıtlarında gözükmediği, İbrahim’in kendi beyanlarının hilafına Mardin’deki ailesinin zengin olmadığı, babasının zaruret içinde öldüğü tespit edildi. Bu olaydan kısa bir süre sonra, Askar Simko ve Lazim Esmaeli kaçırıldı ve 13 gün sonra ölü olarak bulundular. </span></p>
				<p class="duzyazison-1"><span class="char-style-override-9">Olaydan sonra İbrahim Ankara’ya çağrıldı. Önce zamanın İstihbarat Başkanı kendisiyle görüştü. Sonra da karma bir grup, İbrahim’in anlattıklarını dinleyip not aldılar. Yani, İbrahim sözde, gayrı resmi bir soruşturmaya tabi tutulmuş oldu.</span></p>
				<p class="duzyazison-1"><span class="char-style-override-9">Bu görüşmede İbrahim, “Selim Işık ile Malatyalıların arasında, uyuşturucu bağlantılı bir öldürme olayından dolayı bir sürtüşme olduğunu, Selim Işık’ın yerini bildirmesi için Askar Simko’nun Malatyalılar tarafından tehdit edildiğini, bunun üzerine amirlerinin bilgisi dâhilinde Askar Simko’nun izini kaybettirmek için bir süre değişik semtlerde kalmasını sağladığını ancak tehlikenin devam ettiğini görünce, Malatyalılar üzerinde etkinliği olan ve aynı zamanda Malatya Spor’un o dönemde başkanlığını yapan Nurettin Güven ile bu konuyu görüştüğünü, görüşmede Askar Simko’nun rahatsız edilmemesini sağlamasını istediğini, Güven’in de kendisine bundan böyle anılanın Malatyalılar tarafından rahatsız edilmeyeceğine dair söz verdiğini…” söyledi.</span></p>
				<p class="duzyazison-1"><span class="char-style-override-9">“Lazim Esmaeli’nin kardeşleri Ahmet ve Halil’in İstanbul’da, müteahhitlik, halı ihracat-ithalatı, dericilik ve kuyumculuk yaptıklarını, durumlarının çok iyi olduğunu. Ahmet Esmaeli’nin Türk vatandaşlığına geçme isteğinin kabul edildiğini, anılanın Aralık 1994 içerisinde 20 günlüğüne ABD’ye gezmek amacıyla gidip geldiğini, PKK Marmara Sorumlusu’nun yakalanmasından sonra Lazim Esmaeli’nin öldürüleceğini öğrendiklerini, Lazim’in bir süre Avrupa’ya gitmesini sağladıklarını, Şubat 1993 içerisinde Avusturya’ya giderek 3-4 ay kaldığını…” da söyler. </span></p>
				<p class="duzyazison-1"><span class="char-style-override-9">İbrahim’in anlattıklarını bir de başka kanaldan, aynı tarihlerde Tarık Ümit’ten dinleyelim:</span></p>
				<p class="duzyazison-1"><span class="char-style-override-9">“İstanbul Bölge Başkanlığı personeli İbrahim, faali meçhul cinayetlerle ilgili olarak mafya mensubu ve İranlı mülteci bazı şahıslardan tehdit yoluyla maddi menfaat sağlamaktadır. İranlı Lazzo (Lazim Esmaeli), İstanbul’daki büyük ailelere baz morfin temin eden kişi olarak bilinmektedir. Ataköy, Emlak Bank sitelerinde kaldığı söylenmektedir. Bu şahsı bizzat tanımıyorum. Nurettin Güven bahsetti. Lazzo’nun İran’dan baz morfin soktuğunu, büyük çaplı çalıştığını, bir partide 5-10 ton civarında baz morfin tedarik edebildiğini, bilinen malum isimlerle sıkı teması olduğunu söyledi.</span></p>
				<p class="duzyazison-1"><span class="char-style-override-9">Bu bilgileri o dönemde çalıştığım birimlere ilettim. Daha sonra yurtdışına gittiği söylendi. İranlı Askar(Askar Simko)’ı da Nurettin Güven’den tanıyorum. Nurettin, Askar’ın kendisinden 100 kilo baz morfin aldığını ve 500 bin Alman Markı borcu olduğunu, daha sonra bu borcunu ödediğini söyledi. Askar’ı hiç görmedim ve temasım olmadı. Kendisiyle ilgili yaptığım istihbaratta, çok kişi ile teması olduğunu ve Ataköy’de oturduğunu belirledim. Bu konuda ilgili makamlara bilgi verdim.</span></p>
				<p class="duzyazison-1"><span class="char-style-override-9">Daha sonra Korkut Eken, Nurettin’in Askar’dan mal aldığını bana söyledi. Nurettin ve yeğeni Mehmet Gözen’in Askar’ı tanıdığını biliyorum. Askar ile Lazzo, üzerinde durduğumuz şahıslar listesindeydi. Mehmet Ağar bana, ‘Askar’ın ekipçe alınması halinde Ataköy’deki evinin çok iyi bir şekilde aranmasını istiyorum!” demişti.</span></p>
				<p class="duzyazison-1"><span class="char-style-override-9">Mehmet Eymür, iki İranlı’nın kaçırılıp öldürülmesini şöyle anlatıyor: </span></p>
				<p class="duzyazison-1"><span class="char-style-override-9">“Tarih 14 Ocak 1995. Saat 21.30 sularında Ataköy Polat Rönesans Oteli’ndeki, Ömer Lütfi Topal’a ait Emperyal gazinosunun kapısından içeri iki paralı müşteri girer: Askar Simko ve Lazim Esmaeli. İranlı uyuşturucu kaçakçıları, otele girerken Askar 0532-215-3774 numaralı cep telefonuyla hararetli bir şekilde 0532-312-7770 numaralı cep telefonundaki muhatabıyla konuşmaktadır. Gazinoya girerken Askar’ın görüşmesi biter. Bu Askar’ın son telefon konuşmasıdır. Askar ve Lazim, kumar oynamaya başlarlar, bir saat sonra Lazim’in kardeşi Ahmet Esmaeli ve arkadaşı Hanefi de onlara katılır. Kumar sabah saat 03.00’e kadar devam eder. Karınları acıkmıştır. Gazinonun restoran kısmına geçip yemek yerler. Saat 03.45 civarında gazinodan ayrılırlar.</span></p>
				<p class="duzyazison-1"><span class="char-style-override-9">Lazim ve Askar, Lazim’in Mercedes arabasına binerler. Ahmet ve Hanefi de diğer arabaya. Önde Lazim ve Askar, arkada da diğerleri peş peşe yola koyulurlar. Gazinodan 1 km kadar uzaklaştıklarında, yolda bekleyen bir sivil polis ekibi öndeki arabayı durdurur ve Lazim ve Asgari arabadan çıkarıp, üzerlerini aramaya başlarlar. Ahmet ve Hanefi, kendilerine herhangi bir ikaz yapılmadığı için ekibi geçip 100 metre kadar ileride durup, arama neticesini izlemeye başlarlar. Polis ekibinin üç arabası vardır. Biri tepe lambalı bir beyaz Renault, iki adet de Şahin. Ahmet ve Hanefi, o telaşla, arabaların plakalarına bile dikkat etmezler. Hafızalarında sadece aramayı yapanlardan turuncu montlu, 1.80 boyundaki bıyıklı şahıs kalır. Polis görünümlü sivil ekip, üst araması yaptıktan sonra, Lazim ve Askar’ı, Mercedes otomobile, yanlarına alarak diğer ekip arabaları ile birlikte olay yerinden uzaklaşırlar. Ahmet ve Hanefi onları bir süre uzaktan ve çekinerek izlemeye çalışırlar ancak bunda başarılı olamazlar. Sokak aralarını, ana caddeleri dolaşıp, Lazim ve Askar’ı bulmaya çalışırlar. Bir süre sonra Lazim’in Mercedes otomobilini, Florya semtinde terk edilmiş olarak bulurlar.</span></p>
				<p class="duzyazison-1"><span class="char-style-override-9">Ahmet Esmaeli, sabaha doğru, MİT İstanbul Bölge Başkanlığı’nı arayarak, nöbetçi amirine olayı anlatır. Ertesi gün, yani 16 Ocak 1995 akşamı saat 23.00 sularında, Ahmet Esmaeli’nin 0532-214-8005 numaralı cep telefonu çalar. Arayan Ahmet Demir (Yeşil) isimli, düzgün Türkçe konuşan bir şahıstır. Ahmet Demir, adaşı Ahmet Esmaeli’ye ‘Ağabeyin ve Askar Simko’nun sağlıkları yerinde, merak etme, ancak bir sınır dışı edilme olayı var. Bana, yarın en geç 10.30’a kadar, Ziraat Bankası, Ankara, Ulus, Heykel şubesindeki hesabıma bir 300 bin mark havale ediver. Havaleyi yapınca beni 0542- 211-8582 numaralı cep telefonumdan arayıp bildir!’ der. Ahmet Esmaeli için 300 bin mark önemli değildir. Ağabeyi Lazim ile Askar’ın sağlık haberine sevinmiştir.</span></p>
				<p class="duzyazison-1"><span class="char-style-override-9">Üzerinde 200 bin mark kadar para vardır. Hemen bir arkadaşını arayarak üstünü tamamlar. Ertesi günü, yani 17 Ocak 1995 tarihinde, saat 11.00’de, parayı Ziraat Bankası Heykel Şubesi’ndeki Ahmet Demir hesabına havale ettirir. Ahmet Esmaeli, havaleyi yaptıktan sonra, kendisine verdiği numaradan Ahmet Demir’i, yani Yeşil Kod Mahmut Yıldırım’ı arar. Parayı havale ettiğini söyledikten sonra Ahmet Demir’e, ‘ağabeylerinin ne zaman serbest kalacağını’ sorar.</span></p>
				<p class="duzyazison-1"><span class="char-style-override-9">Ahmet Demir, Esmaeli’ye kendisinden haber beklemesini, ağabeyi ve arkadaşının sağlıklarının yerinde olduğunu, merak etmemesini bildirir. </span></p>
				<p class="duzyazison-1"><span class="char-style-override-9">Ahmet Demir, 19 Ocak 1995 akşamı, saat 22.00 sularında Ahmet Esmaeli’yi arar. Ahmet Esmaeli, ağabeyi ile Askar’ı serbest bırakıldığı haberini alacağını umduğu için heyecanlıdır. Ancak, Ahmet Demir, 200 bin marka daha ihtiyaç olduğunu, parayı Ziraat Bankası, Ankara Merkez Şubesi nezdindeki adına ait 10030/0090397829 numaralı döviz hesabına yatırmasını söyler. Ahmet Esmaeli, o kadar parasının olmadığını ve ancak, en çok, 50 bin dolar daha bulabileceğini söyler. Mutabık kalmaları üzerine, 20 Ocak 1995 günü, bahsi geçen hesaba 50 bin dolar havale ettikten sonra Ahmet Demir’i arar. Parayı gönderdiğini, ağabeylerinin ne zaman serbest kalacaklarını yeniden sorar. </span></p>
				<p class="duzyazison-1"><span class="char-style-override-9">Ahmet Demir, ‘adı geçenlerin, Emniyet Yabancılar Şubesi’nden sınır dışı edilme durumlarının bulunduğunu, bu konuyu halletmeye uğraştıklarını, Lazim ve Askar’ın, İstanbul’da Emniyet’te bulunduklarını ve sağlıklarının iyi olduğunu’ belirtir. Demir, adı geçenlerin 21 Ocak 1995, Cumartesi günü, Emniyet kanalıyla serbest bırakılacaklarını da söyler. Ahmet Esmaeli, 21 Ocak 1995 gününü, ağabeyi Lazim ve Asgari’yi bekleyerek geçirir.</span></p>
				<p class="duzyazison-1"><span class="char-style-override-9">Ahmet Esmaeli, çok kere cep telefonundan arayarak, Ahmet Demir’le irtibat kurmaya çalışır. Ancak telefon cevap vermediğinden temas kuramaz. </span></p>
				<p class="duzyazison-1"><span class="char-style-override-9">Askar Simko ve Lazim Esmaeli’nin polis görünümlü ekip tarafından alınıp kaybolmalarının üzerinden bir hafta geçmişti. İranlıların akıbeti ile ilgili herhangi bir bilgi yoktu. </span></p>
				<p class="duzyazison-1"><span class="char-style-override-9">Oklar, Yeşil Kod Mahmut Yıldırım’ı gösteriyordu. Basıma yansıyan haberler, İranlı uyuşturucu kaçakçılarını Yeşil’in kaçırdığına dairdi. Para trafiğinin de Yeşil’in banka hesabı istikametinde olması, Yeşil Kod’un bu olayın içinde olduğu fikrini kuvvetlendiriyordu. İstanbul’da şehrin göbeğinde, tepe lambalı, polis görüntülü bir ekiple iki İranlı uyuşturucu kaçakçısını kaçırdığı söylenen Yeşil Kodlu Mahmut Yıldırım kimdi?”</span></p>
				<p class="arabaslik" id="toc_marker-4-113">KİM BU YEŞİL?</p>
				<p class="duzyazison-1"><span class="char-style-override-9">Hacı, Sakallı, Terminatör, Metin Atmaca, Ahmet Demir, Ahmet Yeşil, Mehmet Kırmızı, Hasan Tanrıkulu adlarıyla da tanınan Yeşil Kod Mahmut Yıldırım, 1953 yılında Bingöl, Solhan’da, Yenidal (Asmakaya) köyünde, baba Salih ve anne Derdi’den dünyaya gelmişti. Yıldırım’ın çocukluğu Elazığ’da geçti. Çocukluğunu kendisi söyle anlatıyor:</span></p>
				<p class="duzyazison-1"><span class="char-style-override-9">“Rahmetli babam çiftçiydi; arazileri filan vardı. Yani durumumuz iyiydi. Babam bana, rahmetli dedemin Rus Harbi’nde vuruluşunu anlatırdı. 8 kurşunla yaralanmış. Babam o zaman 8-9 yaşlarındaymış. O zaman doktor yokmuş, koca karı ilaçlarıyla yaşamış. Çektiği acıları öyle anlatırdı. Küçük bir çocuktum, daha okula filan başlamamıştım. Sokakta oynarken aklıma gelirdi: ‘Ah şu Ruslar gelse de bir tanesini haklasam!’ Böyle bir duygu vardı bende. </span></p>
				<p class="duzyazison-1"><span class="char-style-override-9">Sonra okula başladım, tarihe merakım oldu, bende bir Rus kini oluştu. İlkokulda bir hocamız vardı, bize muazzam bir bayrak sevgisi aşıladı. Yani ben belli bir tarihte Ülkücü olan bir adam değilim. Doğarken öyle gelmişim işte. Ondan sonra sağ-sol davası çıktı. Bu sol nedir dedik, dediler ‘Bunlar Rus!’ Kinim gittikçe arttı. Ondan sonra başladık duvarlara yazı yazmaya. Elazığ’da ilk duvarlara yazı yazan adam benim. İşte böyle başladı.”</span></p>
				<p class="duzyazison-1"><span class="char-style-override-9">Ülkücü olarak doğduğunu ve komünist nefretiyle büyüdüğünü söyleyen Mahmut Yıldırım’ın Ülkücü faaliyetler içinde yeri neydi? Ülkü Ocakları ve tanınmış Ülkücülerle bağlantısı var mıydı? Bunu da kendi anlatımından öğrenelim:</span></p>
				<p class="duzyazison-1"><span class="char-style-override-9">“Ülkücüyüm ama belli bir konuma geldikten sonra öyle Ülkü Ocakları’na filan gidip gelmeyi düşünmedim. Elazığ’da benden habersiz bir şey olmuyordu ama oraya gidersem prestij kaybederdim. Yani benim çok az, sınırlı kişilerle irtibatım oldu. Gerçekte benimkisi, parti ve dernekten uzak bir düşünüş. Elazığlı ünlü Ülkücüler arasında Vahit Fişek, Komando Recep filan vardı. Yalnız Komando Recep sonra ANAP’a kaydı. Ülkücü camiada en büyük unvan ‘reislik’ ama reislik simdi ayağa düştü. Abdullah Çatlı ile yüz yüze 1-2 defa görüştüm. Pek birbirimize ısınamadık. Ayrı dünyaların insanıyız. Onunla hiç bir konuda uyuşamıyorum. Bir toplumda oturduğunda insanlara bir değişik bakar. Çatlı su anda menfaat temin edebileceği kim olursa olsun işbirliği yapar. Türkeş camiadan kovdu bunu resmen. Onun hayatta en korktuğu adam Türkeş’tir. Tahsilâtçılık yapan Ülkücü Abdürrahim vardı. Çatlı, ‘Ben Abdürrahim’in kalemini kırdım!’ diye hava atmış.</span></p>
				<p class="duzyazison-1"><span class="char-style-override-9">O arada ben İstanbul’a gitmiştim. Göztepe’de spor tesislerinde çocuklar vardı, onlara söyledim. ‘Çatlı’yı bulun, beni arasın!’ dedim. Aradı. ‘Dedim sen Abdürrahim’in kalemini kırmışsın! Cenazesine 20 bin kişi dökülür, ‘katili Çatlı’dır’ diye 5 bin tane pankart asılır; sen de kendine dünyada yer ararsın!’ dedim. Şimdi, Çatlı grubu, o grup, bu grup. Aslında hepimiz dolaylı olarak aynı grubuz. Türkeş benim durumumu biliyor, bana ‘deli oğlan’ diyor. 1989’da Elazığ Garajı’nın açılışında beni otel odasına çağırdı ve uyardı: ‘Bu işlere karışma! PKK devletin işi, ne yaparlarsa yapsınlar; ben komünistlerden fazla ceza yedim!’ dedi. Haksız da değil yani. ‘Siz hazır olun, ne zaman bu görev bize verilirse, o zaman yaparız!’ dedi. Ben onu dinlemedim, devletin güvenlik güçlerine yardıma devam ediyorum. Türkeş’in kesin talimatı var. Teşkilatındakiler bu işe karışmıyor. ‘İstihbarat dahi vermeyin!’ diyor. Eskiden çok katıydı. Şimdi bu son zamanlarda yumuşadı. Haksız da değil yani. Sen gel komünistlerden fazla Ülkücüleri cezalandır. Hayret bir şey!”</span></p>
				<p class="duzyazison-1"><span class="char-style-override-9">Yeşil’i MİT’e alan patronundan dinleyelim hayatının bundan sonraki safhalarını:</span></p>
				<p class="duzyazison-1"><span class="char-style-override-9">“20 yaşına gelen komünist düşmanı Mahmut Yıldırım, 1973 yılından itibaren MİT’e çalışmaya başladı. MİT’ten önce irtibat kurduğu Jandarma, verdiği bilgileri değerlendirmede güçlük çekince, Yıldırım’ı MİT’e devretmişti. Yeşil, MİT’le çalışmaya başlamasından 6-7 ay sonra vatani görevini ifa etmek için askere gitti. Dönüşünde MİT elemanı olarak görevine devam etti. Yeşil’in MİT’le ilişkisi 1989 yılı Mayıs ayında koptu.</span></p>
				<p class="duzyazison-1"><span class="char-style-override-9">Kontrolü güç bir eleman olması, kendi başına hareket etmesi ve talimatlara uymaması, güvenlik güçleri arasında sürtüşmelere neden oluyordu. Yeşil JİTEM’de MİT’in ilişkisini kesmesi üzerine Jandarma onu sahiplendi. Tunceli Jandarma Bölge Komutanlığı’nın emriyle, anılan komutanlık adına, Nazimiye ve Ovacık bölgelerinde istihbari bilgiler toplamaya, güvenlik kuvvetleriyle birlikte uygulamalara katılmaya başladı. Bu çalışmalar sırasında Tunceli bölgesinde deşifre olması üzerine Jandarma Asayiş Komutanı tarafından Diyarbakır’a çekildi ve Jandarma Asayiş Komutanlığı’na bağlı olarak kırsal alanda, çalışmaya başladı.</span></p>
				<p class="duzyazison-1"><span class="char-style-override-9">Yeşil, bu çalışmalar sırasında önemli operasyonlarda yer aldı. Asayiş ve İl Emniyet Komisyonu toplantılarına katıldı, polisin İstihbarat ve Özel Harekât birimleriyle koordine etti, kendisine, silah, hüviyet ve telsiz verildi. Yani, Yeşil artık resmen, devletin bir güvenlik görevlisi olarak çalışıyordu. Halktan bazıları onu Türk ordusunun bir subayı, bazıları da ‘emekli albay’ olarak biliyordu.”</span></p>
				<p class="duzyazison-1"/>
				<p class="duzyazison-1"/>
				<p class="duzyazison-1"/>
				<p class="duzyazison-1"/>
				<p class="duzyazison-1"/>
				<p class="arabaslik" id="toc_marker-4-114">MİT, EMNİYET, JİTEM KARŞI KARŞIYA</p>
				<p class="duzyazison-1"><span class="char-style-override-9">PKK terörü ve gayrı nizami harp, Türkiye’deki demokratik alanı her gün daha da kısarken, bu savaşın koşullarının zorunlu hale getirdiği yapılanmalar da meydana geliyordu. İtirafçılar, “kutsal devletçi” sağcılar, devletin gizli güvenlik örgütleri bir yumak gibi birbirine dolanmıştı. Bunun esas sebebi, yaşamları boyunca kanunlara muhalefet eden, kanun dışılığı bir yaşam biçimi olarak tercih eden farklı düşünce ve fraksiyonlardaki suçluların kamu güvenliğinde kullanılması idi. Bu suçlular, bir süre beraber çalıştıkları kamu güvenlik örgütünden bir diğerine geçiyorlardı. Dolayısıyla devletin ve onu oluşturan vatandaşların anayasal hak ve hürriyetlerini korumakla görevli kurumlar arasında bir sürtüşme hatta kapışma kaçınılmaz oluyordu. Yeşil’in menkıbesi aslında yaşanılan bu çatışmaları iyi anlamamız için bir ibret vesikasıdır.</span></p>
				<p class="duzyazison-1"><span class="char-style-override-9">Yeşil, Diyarbakır döneminde Cem Ersever ile yakınlaşır. Ersever komutasındaki jandarmanın istihbarat ve vurucu gücü ile birlikte birçok operasyona katılır. </span></p>
				<p class="duzyazison-1"><span class="char-style-override-9">Yeşil’in bu bölgede de deşifre olması bazı basın organlarında adının birçok faili meçhul ve haraç alma olayına karıştırılması üzerine Jandarma 1994 yılında, kendisini ailesi ile birlikte batıya, Ankara’ya gönderir. Aktif çalışmaya alışmış olan Yeşil, Ankara’ya intibakta zorlandı. Yeşil’in Ankara günlerini Eymür’den dinleyelim:</span></p>
				<p class="duzyazison-1"><span class="char-style-override-9">“Aynı yıl MİT’e dönen Mehmet Eymür’ün operasyonel faaliyetlerin başında olduğunu duymuştu. Bingöl’den tanıdığı bir MİT mensubu vasıtası ile Ekim 1994’de Mehmet Eymür’le temas sağladı ve onun emrinde çalışma arzusunu belirtti. Mehmet Eymür Yeşil’e, kendilerinin yurt içinde bir faaliyetlerinin olmadığını, yurt dışı çalışmalarda yer almak istiyorsa, kendisinin denenebileceğini belirtti.”</span></p>
				<p class="duzyazison-1"><span class="char-style-override-9">Yeşil’in vasıfları, Eymür’ün başında olduğu ünitenin faaliyetleri açısından uygundu. Yapılan arşiv tetkikinde de her hangi bir sakıncalı durumuna rastlanmamıştı. O tarihte Yeşil, herhangi bir suçtan aranmıyordu. Durum Müsteşar’a arz edildi ve onay vermesinden sonra “eleman adayı” statüsüne alınan Yeşil Kod Mahmut Yıldırım ile irtibat devam ettirildi. Yeşil Kod Mahmut Yıldırım, 22 Ocak 1995 gecesi, Ankara Emniyet Müdürlüğüne bağlı ekiplerce, Ankara, Ulus’taki bir gece kulübünden çıkarken gözaltına alındı.</span></p>
				<p class="duzyazison-1"><span class="char-style-override-9">“22 Ocak 1995 Pazar akşamı yemeğe gitmek üzere Dikmen Polis Evi’nden .........’i ve Belediye Başkanını, ayrıca .... otelinde kalan ………’ni aldım.</span></p>
				<p class="duzyazison-1"><span class="char-style-override-9">Yemekten sonra misafirlerimi aldığım yerlere bıraktım. En son ……….’ni otele bırakıp dışarı çıktığımda, polise ait olduğunu tahmin ettiğim 3 arabanın otelin alt tarafında beklediğini gördüm. Beni beklediklerini anladım ve otelin hemen yanında bulunan Canberk gazinosuna girdim. Gazinonun içinden aynı isimli otele çıkış olduğunu bildiğim için o tarafa yöneldim ve otele çıktım. Yanımda bulunan çantada bir sürü evrak vardı. Polis şimdi bunları görürse bir sürü sual sorar diye düşündüm ve çantayı oteldeki tanıdığım görevliye emanet ettim. Bilahare otelden çıkmayı denedim. Ancak otelin kapısı çoktan tutulmuştu. Beni aldılar ve Emniyete götürdüler. Üzerimde ne varsa hepsini alıp tek tek incelemeye başladılar.</span></p>
				<p class="duzyazison-1"><span class="char-style-override-9">Yanındaki 16’lı CZ tabanca ruhsatsızdı, onu da aldılar. Benim kimliğimde 14’lü bir tabancanın numarası olduğundan dolayı bu silahı nereden, kimden ve ne amaçla aldığımı sordular. Üzerimde unuttuğum ve bir süre önce bir örgüt üyesinden aldığım eski Amed eyalet şemasından dolayı beni PKK masasına götürdüler, ifademi aldılar ve bir örgüt üyesi gibi fişlediler. Arkasından sorgu başladı.</span></p>
				<p class="duzyazison-1"><span class="char-style-override-9">İstihbarat’tan bir amir geldi ve odadakilere üzerimden çıkan telefon rehberindeki tüm isimleri ve telefon numaralarını liste halinde çıkarmalarını, kim var, kim yoksa hepsini kendisine bildirmelerini istedi. Sorgulamayı iki ayrı ekip yürütüyordu. Birinci ekip 2 kişiydi. Onlar beni Yeşil olarak sorguluyorlar, kesinlikle işkence yapmıyorlardı. İkinci ekip ise Hasan Tanrıkulu olarak sorguluyor ve her türlü işkenceyi de yapıyorlardı. Su içmem ve yemek yemem yasaklanmıştı. Sorgulamaya Orhan Taşanlar da giriyordu. Benden devamlı olarak bir isim istediler, herhangi bir isim, ilişkide olduğum, bilgi verdiğim veya görüştüğüm birinin ismi. Bu isim, Kara Kuvvetleri Komutanlığı’ndan, Jandarma’dan, Özel Kuvvetler’den, JİTEM’den veya MİT’ten olabilirdi. Çünkü onlar için önemli olan polis teşkilatının üstünlüğünü kanıtlamak veya benim onları gözümde büyütmemi sağlamaktı. Bunu kendileri de devamlı olarak ifade ediyorlardı. Sorguya giren her memur, polisin üstünlüğünden bahsediyor ve Türkiye’de hiçbir şeyin polisten gizli tutulamayacağını övünerek söylüyordu. Bana MİT’le ilişkimi bildiklerini, MİT’e bilgi verdiğimden haberdar olduklarını söylediler ve ilişki kurduğum, bilgi verdiğim kişileri sordular. Ben de bir tarihte Ankara’ya gelişimde MİT’e gittiğimi, görüştüğümü ancak bunun sadece bir ziyaret olduğunu, bilgi vermek veya devamlı ilişkide olmak gibi varsayımların doğru olmadığım anlatmaya çalıştım. Fakat bu onlara yetmedi. Sordukları sorular karşısında ne düşündüğümü daha iyi anlatabilmek için ‘Ben neredeyim?’ diye sordum. Gayet sakin bir şekilde ‘Emniyet’te’ olduğumu söylediler. Ben, ‘Yani burası Türk Emniyet Teşkilatı mı?’ diye sorumu yineledim. Sorduğum sorudaki inceliği anlamadan ‘Doğru!’ diye cevapladılar. Bunun üzerine, ‘İmkânı yok çünkü siz PKK ile ilişkimi soracağınıza, diğer devlet kuruluşları ile ilişkimi soruyorsunuz. Kendimi KGB’de sorgulanıyorum gibi hissettim!’ dedim.</span></p>
				<p class="duzyazison-1"><span class="char-style-override-9">Bir keresinde Orhan Taşanlar’la beraber gelen bir şahıs, telefon rehberimde bir sürü isim olduğunu, kendilerine mutlaka bir isim vermem gerektiğini, aksi takdirde benim için iyi olmayacağını söyledi. Ben de rehberimdeki isimlerin çoğunun polis teşkilatından olduğunu söyledim. Orhan Taşanlar rehberde Mehmet Çağlar’ın ismini görünce nereden tanıdığımı sordu, televizyondan tanıdığımı, kendisini takdir ettiğimi ve beğendiğimi, bu yüzden telefon numarasını aldığımı söyledim.</span></p>
				<p class="duzyazison-1"><span class="char-style-override-9">Polislerden biri, ‘Seni basma vereceğiz, rezil olacaksın!’ dedi. Elinde fotoğraf makinesiyle bir başka şahıs geldi. Konuşmalarından onun da polis olduğunu anladım. Bana basın mensubu gibi sorular sormaya başladı. Ona ‘Yapacağın habere kral polis, diye başlık atarsın!’ dedim. Nedenini sordu. ‘Şimdiye kadar beni örgüt dahi bu hale sokamadı ama polis bunu başardı. Bunun için de bu başlığı hak etti!’ dedim.</span></p>
				<p class="duzyazison-1"><span class="char-style-override-9">Asayiş Şube Müdürü Deniz Bey, tabancamı yanındakilere vererek, ‘Şarjör boşaltın, boş kovanlarıyla birlikte getirin!’ dedi. Boş kovanlar geldikten sonra bana ‘Bundan sonra elimizdesin, bize yardım etmezsen bundan sonraki bütün faili meçhul cinayetlerde bu boş kovanları kullanır, seni zan altında bırakırız, herkese rezil ederiz!’ dedi. Silahımı da geri vermediler. Bir seferinde 15-20 kişi getirdiler ve beni onlara gösterdiler. Hepsi adi olaylarla ilgili zannediyorum. Yalnız bir tanesinden korktum. Çünkü o kişiye 3 defa gösterdiler. Herhalde birkaç adi olayı benim üzerime atmak istiyorlardı.</span></p>
				<p class="duzyazison-1"><span class="char-style-override-9">Beni PKK’lı olmakla da suçladılar. PKK ile nasıl ilişki kurduğumu sordular. Ben ‘Bundan sonra PKK ile işim bitmiştir!’ dedim. Orhan Taşanlar’ı beni öldürmeleri için çok tahrik ettim. Çünkü oradan sağ çıkmak istemiyordum. Ne var ki yapılan işkence neticesinde beni hastaneye kaldırmak zorunda kaldılar. Daha sonra herhangi kanuni bir işlem yapmadan beni bıraktılar. Şu anda silahım, boş kovanlarım, telefon rehberim ve parmak izlerim Emniyet’in elinde.</span></p>
				<p class="duzyazison-1"><span class="char-style-override-9">Serbest bırakıldığım 25 Ocak 1995 Çarşamba akşamına kadar, hayatımda yaşadığım veya yaşayacağım en kötü, en berbat günleri yaşadım. Şimdiye kadar Ankara’ya geldiğime hiç bu kadar üzülmemiş, pişman olmamıştım. Keşke hiç Ankara’ya gelmeseydim! Ben saf bir köylü çocuğuydum. Vatanını, milletini seven, uğrunda canını verecek bir vatandaştım. Ama bir vatan haini gibi sorgulandım, işkence gördüm. Buna herkes katlanamaz, dayanamaz. Nitekim ben de dayanamıyorum. Ve ben bittim, tükendim artık. Ben bu insanlara karşı savaşamam; beni bu gibi insanlar bitirdi. Etrafımdaki bütün adamları dağıttım, hepsini gönderdim. Ben de evden dışarı çıkmıyorum. Zaten sağlık durumum da buna müsaade etmiyor.</span></p>
				<p class="duzyazison-1"><span class="char-style-override-9">Artık kendi kendime sormaya başladım: ‘PKK niye devlete karşı savaşıyor?’ Gerek yok ki, onlardan önce bu devleti yok etmeye, çökertmeye, parçalamaya çalışan o kadar çok insan var ki, PKK’nın yaptığı bunların yanında bir hiç kalır.</span></p>
				<p class="duzyazison-1"><span class="char-style-override-9">Sonradan öğrendiğime göre, üst düzeydeki bazı kişiler, Ankara Terörle Mücadele Şubesi’nde görevli Cihangir’e ve Başkomiser Hüseyin’e Bahçelievler’de bir kahvehane olduğunu, buradakilerin Avrupa ile ilişkileri olduğunu ve bu işin halledilmesi gerektiğini emretmişler. Şube Müdürü ‘Ben bu işe girmem!” diyerek faaliyete karşı çıkmış. Daha sonra görev Asayiş Şubesi’ne verilmiş.</span></p>
				<p class="duzyazison-1"><span class="char-style-override-9">Gerek adamlarımın, gerekse benim tutuklanmam, planlı bir faaliyet zincirinin birer parçası gibi gözüküyor. Farkında olmadan birilerinin menfaatine dokunduğumu hissediyorum.” </span></p>
				<p class="duzyazison-1"><span class="char-style-override-9">Ankara Emniyet Müdürlüğü’nde 3 gün sorguya tabi tutulan ve uygulanan sorgu sırasında kaburgaları kırılan Yeşil’e, özellikle MİT ile olan bağlantısının kiminle ve ne şekilde olduğu sorulmuştur. 25 Ocak 1995 tarihinde zabıt tutulmadan serbest bırakılan Yeşil’e, derhal Ankara’yı terk etmesi tembih edilmiş, aksi takdirde bunu hayatıyla ödeyeceği söylenmiştir. Garip olan, Yeşil’e, kaçırılan iki İranlı uyuşturucu kaçakçısı ve havale edilen paralarla ilgili hiç bir sorunun sorulmamasıdır. </span></p>
				<p class="duzyazison-1"><span class="char-style-override-9">Yeşil’in alındığı 22 Ocak 1995 gecesi, sabaha doğru, saat 03.00 sularında MİT Özel İstihbarat Daire Başkanı Mehmet Eymür’ün ev telefonu çalar. Arayan Ankara Emniyet Müdürü Orhan Taşanlar’dır. Taşanlar doğrudan konuya girer:</span></p>
				<p class="duzyazison-1"><span class="char-style-override-9">“Bizim asayiş ekipleri, aşırı sarhoş vaziyette, pavyonda olay çıkaran Hasan Tanrıkulu isimli bir şahsı gözaltına almışlar. Şahsın üzerindeki telefonlardan sizinle ilişkili olduğu anlaşılıyor. Bir ekip yollarsanız şahsı size teslim edelim.”</span></p>
				<p class="duzyazison-1"><span class="char-style-override-9">“Hasan Tanrıkulu mu? Orhan, ben bu isimde bir kimseyi tanımıyorum. Ancak bir de ilgili arkadaşlara sorup seni arayayım.” </span></p>
				<p class="duzyazison-1"><span class="char-style-override-9">Eymür ilgili personelden araştırır: </span></p>
				<p class="duzyazison-1"><span class="char-style-override-9">“Hasan Tanrıkulu isimli bir irtibatımız var mı? Sarhoşken olay çıkarmış, Ankara Emniyeti almış. Tanımıyor muyuz? Yok, tarifini almadım, alıp tekrar ararım.”</span></p>
				<p class="duzyazison-1"><span class="char-style-override-9">Sonra Taşanlar’ı arar:</span></p>
				<p class="duzyazison-1"><span class="char-style-override-9">“Orhan merhaba. Bu isimde bir kimseyi arkadaşlar da tanımıyor. Şahsın tarifi nasıl? 1.80 boylarında, sakallı, vs. Peki, ben seni tekrar ararım.”</span></p>
				<p class="duzyazison-1"><span class="char-style-override-9">“Şahıs, 1.80 boylarında, sakallı, vs, vs imiş. Kim? Tarife göre Yeşil Kod mu? Allah, Allah!” Peki, bunlar aldıkları adamı bilmiyorlar mı?”</span></p>
				<p class="duzyazison-1"><span class="char-style-override-9">Eymür, Orhan Taşanlar’ın oyununu anlamıştır. Gazetelere el altından, iki İranlı’nın kaçırılması olayınla ilgili olarak Yeşil Kod’un ve Tarık Ümit’in isimleri sızdırılmıştır. Olayda bir de para trafiği vardır. Eymür, Yeşil Kod’a sahip çıkıp Ankara Emniyeti’nden aldırdığı takdirde, müdüriyet onu muhakkak bir zabıtla teslim edecektir. Gerisi bellidir. MİT’in ve özellikle Mehmet Eymür’ün ismi hem kaçırma olayına, hem de para işine karıştırılacaktır. Belgeli, zabıtlı bir şekilde.</span></p>
				<p class="duzyazison-1"><span class="char-style-override-9">“Orhan, siz bu aldığınız adamın Yeşil Kod olduğunu bilmiyor musunuz? Daha 10-15 gün önce senin ekipler, bunun gittiği kahveyi basıp bir kaç arkadaşını almış, Yeşil’i de aradıklarını söylemişler. Sonra bunun defterinde bizden çok sizin ve Jandarma’nın ismi vardır. Bizimle bağlantılı olduğuna nasıl kanaat getirdiniz? Bizimle bir ilişkisi yok. Ne suç işlediyse cezasını görsün!”</span></p>
				<p class="duzyazison-1"><span class="char-style-override-9">Taşanlar, mantıklı bir cevap veremez: </span></p>
				<p class="duzyazison-1"><span class="char-style-override-9">“Üzerinde sizin telefonları görünce fazla araştırmadık, size haber verdik. Zaten adam aşırı alkollü…” diye konuyu geçiştirmeye çalışır. </span></p>
				<p class="duzyazison-1"><span class="char-style-override-9">Neticede konuşma son bulur. Ertesi günü bu defa Korkut Eken, Mehmet Eymür’ü makamından arar. Aynı konuyu tekrarlayarak şahsı Emniyet’ten aldırmalarını ister.</span></p>
				<p class="duzyazison-1"><span class="char-style-override-9">Eymür, meslek hayatında polisin bu kadar istekli bir şekilde adam teslim etme çabasına hiç rastlamamıştır. Korkut Eken’e, </span></p>
				<p class="duzyazison-1"><span class="char-style-override-9">“Korkut, sizin birbirinizden haberiniz yok mu? Daha dün gece Orhan aynı konuyu iletti ve kendisine bizimle alakası olmadığını söyledim. Siz o adamın Yeşil olduğunu bilmiyor musunuz? Adamı bizzat sen arattırıyordun. Bırakın bu basit taktikleri. Bizimle alakası yok kardeşim, ne yaparsanız yapın!” der. </span></p>
				<p class="duzyazison-1"><span class="char-style-override-9">Ve çapı dahi tahmin edilmeyecek olan büyük bir kavga Eymür’ün bu ince zekâsı sayesinde önlenmiş olur.</span></p>
				<p class="duzyazison-1"><span class="char-style-override-9">MİT ile polis arasındaki bu çekişmenin basında tartışıldığı sırada Kenan Evren’in gazetelere verdiği açıklamada, bu çekişmenin kökeninin eskilere dayandığı anlaşılıyor:</span></p>
				<p class="duzyazison-1"><span class="char-style-override-9">“Cumhurbaşkanlığım dönemimde Özal’a ‘MİT’i İçişleri Bakanlığı’na bağlayalım!’ dedim. Ama önerimi uygun bulmadı. Hatta MİT de karşı çıktı. Gene Allah’ın sevgili kullarıymışız. Susurluk olayı olmasaydı bunlar ortaya çıkmazdı. Çatlı, Avrupa’da bazı olaylara katılmış. Arkasından bu işlerin ticaretine başlamış. Yakalanmış, hapse girmiş, Hapisten kaçmış ya da kaçırılmış, sonra Türkiye’ye dönmüş, burada da pis kokan olaylara karışmış. Göz yumma olduğu sürece eylemini sürdürmüş. Kaza olmasaydı devam ettirecekti. Bütün bu olaylar içinde kötü taraf, olayları yaratanların himaye görmeleri olmuştur. Elinden hiç silahı düşürmeyen Yeşil’i bir güzel kullanmışlar.</span></p>
				<p class="duzyazison-1"><span class="char-style-override-9">MİT istihbaratı, polis operasyonu yapar. Başarılı olmuşsa o başarıyı kendisi almak ister. Böylece MİT’le polis arasında sürtüşme başlar. Cumhurbaşkanı iken Başbakan Özal’a dedim ki ‘Bu iki istihbarat örgütü arasındaki geçimsizliğe son verelim. MİT Amerika’da olduğu gibi stratejik istihbaratla uğraşsın. Bu bölümü alalım ayrı bir genel müdürlük olarak, İçişleri Bakanlığı’na bağlayalım.’ Bu önerimi rahmetli Özal uygun bulmadı. Hatta MİT de karşı çıktı.”</span></p>
				<p class="duzyazison-1"><span class="char-style-override-9">Ancak Mehmet Ağar’ın Emniyet Genel Müdürü, Nevzat Ayaz’ın Bakan, Ünal Erkan’ın Olağanüstü Hal Valisi olmasından sonra, Mehmet Eymür’ün yeniden MİT’e geri çağırılması, bu iki kurum arasındaki kavgayı bitirdi. Bu ekip terör konusunda yeniden ortak çalışmalara imza atarak geçmişin üzerine sünger çektiler.</span></p>
				<p class="duzyazison-1"><span class="char-style-override-9">PKK terör eylemlerinin kitlesellik kazanması ve Irak’ta istikrarsızlığın ayak seslerinin gelmesi ile birlikte Türkiye’de olağanüstü yönetim koşullarına gidildi. Jandarma’ya bağlı bir istihbarat birimi oluşturularak hem MİT’in hem de Emniyet’in görev alanlarına sokuldu.</span></p>
				<p class="duzyazison-1"/>
				<p class="duzyazison-1"/>
				<p class="duzyazison-1"/>
				<p class="duzyazison-1"/>
				<p class="duzyazison-1"/>
				<p class="arabaslik" id="toc_marker-4-115">VE HİZBULLAH</p>
				<p class="duzyazison-1"><span class="char-style-override-9">Batılı ajanların cirit attığı Doğu ve Güneydoğu bölgemizde asayişi korumakla görevli kolluk ve istihbarat birimleri, PKK eli ile o illerimizde yürütülen savaşa karşı her cepheden cevap vermeye çalışıyordu. Jandarma’nın itirafçı teröristleri operasyonlarda kullanarak başarılar elde etmesi, polisin de iştahını kabartmıştı. Hem istihbarat hem de saha görevinde faydalanacağı bu itirafçılarla kurumun hem prestijini sağlama hem de kangren haline dönüşen sorunu bir an önce çözme yolunu açmak istiyordu. O yıllarda Güneydoğu’da görev yapan ve sonradan en çok tanınan polis şeflerinden olan Hanefi Avcı da itirafçı kullanacaktı.</span></p>
				<p class="duzyazison-1"><span class="char-style-override-9">Hanefi Avcı, 04 Şubat 1997 tarihinde TBMM Susurluk Araştırma Komisyonu’na verdiği ifadede o günleri şöyle anlatıyordu: </span></p>
				<p class="duzyazison-1"><span class="char-style-override-9">“Şimdi efendim, ben, Diyarbakır bölümüne gelecek olursam; Diyarbakır’da, bu olayları, benim bulunduğum dönemde, ağırlıklı olarak, JİTEM tarafından meydana getiriliyordu ve öyle biliniyordu. Bu, kamuoyunda, bana göre herkesin de bildiği ama kimsenin pek söylemek istemediği bir şey. Birçok insan, birçok emareler de biliniyor. Ben de orada bulunduğum dönemde birtakım yerlere atılan patlayıcı madde olaylarında, hep olay civarında JİTEM’cilerin olduğunu görüyordunuz. Yine, birtakım öldürme olaylarında, bütün vatandaşın şikâyeti, ıstırabı, aynı noktada yoğunlaşıyordu hatta ben, bu olaylarla ilgili o dönemde orada görev yapan JİTEM Komutanı Cem Ersever’e de gittim, konuştum. Dedim ki ‘Bunlar yanlış şeyler; yani, bu noktada, gittiğiniz nokta doğru değil! Bir gün öyle bir noktaya gelirsiniz ki, bu silahları kendinize çevirmek mecburiyetinde kalırsınız; bu yol yanlış!’ İki saate yakın münakaşa ettim kendisiyle ve bu yöntemlerin hep adreslerinin kendilerine çıktığını, bu olayların yanlış olduğunu uzun boylu kendileriyle görüştüm ve bana dedi ki ‘Benim geriye dönüş noktam yok. Ben, artık bu noktaya kadar gelmişim, bu belaya da bulaşmışım; geri dönemem artık ben!’</span></p>
				<p class="duzyazison-1"><span class="char-style-override-9">O zaman, ‘Sen bilirsin ama…’ bunun sonucunun çok yanlış olacağını, kendilerine çok açık olarak ifade ettim. Tabii, o zamanlar, JİTEM’in kendi ve buna bağlı gruplar, orada çalışan subaylar ve üstlerinin hepsi bu olayı A’dan Z’ye biliyordu; yani bu olaylar, gizli saklı değildi ve herkesin gözü önünde olan olaylardı. Bence, araştırıldığı zaman veya sorulduğunda herkesin bildiği bir şey, yeniden, yani doğru mudur yanlış mıdır diye bir tartışması bile gereksiz olacak kadar açık bir şeylerdi benim gözlemlerim.</span></p>
				<p class="duzyazison-1"><span class="char-style-override-9">Mesela bu yazın, bizim Batman grubumuz bir operasyon yaptı. Bu operasyon da Hizbullah örgütüne yönelik bir operasyondu. Bu yapılan operasyonda evlerin altında sığmaklarda altı aydan beri mahkûm edilen insanlar bulduk. Altı ay hapsedilmiş! Örgüt kendi sığmaklarını kurmuş! 10-15 kişi çıktılar, geldiler, sakallı sakallı insanlar. ‘Neredesin?’ ‘Ben altı aydan beri burada tutukluyum, bu nezarette yatıyorum.’ Sonra, Hizbullah’ın burada birtakım faaliyetleri deşifre edildi. Rakamı şu anda hatırlayamıyorum ama yüz, iki yüz tane faili meçhul diye bilinen insanların bu örgüt tarafından öldürüldüğü ortaya çıktı. Yine ben, İstanbul’da da hatırlıyorum, Diyarbakır’da da hatırlıyorum. Faili meçhul diye aranan birçok insanların, koşturduğu bazı insanların hiç de öyle olmadığı, başka bir örgüt tarafından öldürüldüğü, kendileri tarafından öldürüldüğü ortaya çıktı.</span></p>
				<p class="duzyazison-1"><span class="char-style-override-9">Bu, PKK için de örnekleri var, diğer sol örgütler için de örnekleri var. Ha, bunlar arasında hangisi iddia edildi de bulunamadı, hangisi bulundu, ayıklamak lazım. Bugün birçok... Hâlâ diyorlar ki, ‘şu adam faili meçhul, bu adamın faali bulundu, yatıyor.’ Hâlâ diyorlar ki, ‘Onat Kutlar’ın faili...’ Onat Kutlar’ın faili mahkemede çıkıp diyor ki ‘Ben bombayı koydum!’ Hâlâ da söylüyor ama millet diyor ki, ‘faili meçhul.’ Başlangıçta böyle bir iz bıraktığı için insanda bu imaj. Yoksa iki, üç yüze yakın olayların faillerinde Hizbullah örgütü olduğu çıkarıldı ve aydınlatıldı ama buna rağmen hâlâ faili meçhul olay da vardır. Bilmiyorum neyin nesi çünkü benim, 1992’ye kadar gördüm.”</span></p>
				<p class="arabaslik" id="toc_marker-4-116">HİZBULLAH NASIL EN GÜÇLÜ ÖRGÜT OLDU?</p>
				<p class="duzyazison-1"><span class="char-style-override-9">Hanefi Avcı’nın bu sözleri Türkiye’de bilinen ama dile getirildiğinde devlet tarafından kabul edilmeyen gerçekleri ortaya koyuyordu. Avcı’nın bu ifadeleri üzerine dönemin Jandarma yetkilileri, JİTEM diye bir kuruluşun varlığını inkâr edeceklerdi ama aynı saatlerde, JİTEM’in bir operasyonlar zinciri için istediği ek ödenek talebini de imzalayacaklardı.</span></p>
				<p class="duzyazison-1"><span class="char-style-override-9">Hanefi Avcı’nın üstü kapalı bir şekilde eylemlerden ve örgütlenmelerden sorumlu tuttuğu ve bu konuda münakaşa ettiği Cem Ersever bunu kendi başına yapmış ve ondan dolayı mı ordudan ayrılmak, zorunda kalmıştı? Ordudaki disiplin ve hiyerarşi düzenini bilen herkes için bunun cevabı: “Tabii ki hayır!” olacaktır. Nitekim Avcı “JİTEM’in kendi ve buna bağlı gruplar, orada çalışan subaylar ve üstlerinin hepsi bu olayı A’dan Z’ye biliyordu; yani bu olaylar, gizli saklı değildi!” diye bu hususa da açıklık getirmiş. O tarihlerde Hizbullah’ın güvenlik güçleriyle olan ilişkisinden dolayı “Hizbul-Kontra” olarak anıldığını da hatırlatmakta fayda var.</span></p>
				<p class="duzyazison-1"><span class="char-style-override-9">Hizbullah’ın bölgede en güçlü olduğu dönemlerde Doğu ve Güneydoğu’yu mesleği gereği sürekli dolaşan ve bölgenin etnik, demografik ve kültürel alt yapısını imkânlar nispetinde çok iyi bilen bir gazeteci olarak, adı geçen örgüt ile kamu güvenliğinden sorumlu kurumlarına yakınlığını defalarca müşahede etme imkânına sahip oldum.</span></p>
				<p class="duzyazison-1"><span class="char-style-override-9">Örneğin, Diyarbakır her zaman Kürt ayrılıkçı hareketlerinin en aktif olduğu ilimizdir. Hizbullah’ın egemen olduğu yıllarda Diyarbakır merkezde Kürt ayrılıkçı hareketinin yayın organları gizli satıyordu. Gündem (ve diğer türevlerinin) Diyarbakır’da satılmasını ve okunmasını yasaklamıştı. Hizbullah’ın şehirlerde böylesine kontrolü ele alması elbette yadırganacak bir durumdu. Çünkü PKK bölgenin en güçlü silahlı örgütü idi. Ve birden Bismil’in bir köyünde birkaç köylünün PKK baskı ve teröründen bıkıp bir araya gelmesinden beş, altı ay sonra bütün doğu ve güneydoğu şehirlerinde etkin bir örgüt kurmaları düşünülemez. Hizbullah, PKK’ya göre daha “şehirli” bir terör örgütüydü. Oysa doğduğu yer ve kurucular köylü idi. Bu kanlı çetenin en tehlikeli tetikçilerinin hepsinin köylü çocukları olmasına rağmen şehir gerillacılığını son derece profesyonelce icra etmelerinin arkasında sebepler aranmalıdır. Dağda seyyar kurulan kamplarda şehir gerillacılığı eğitimi yapılamaz. Bunu bilebilmek için güvenlik görevlisi olmaya gerek yok.</span></p>
				<p class="duzyazison-1"><span class="char-style-override-9">İkincisi, PKK Bekaa Vadisi’nde Gerilla Akademisi (Mahzun Korkmaz Akademisi) kurmasına rağmen, şehir gerillacılığında elle tutulur bir eylem yapma kabiliyetine bir türlü kavuşamadı. PKK ve Hizbullah köylü ve feodal hareket olmalarına rağmen, 15 yıllık bir terör örgütü şehirlere hâkim olamazken, 6 aylık bir terör örgütü bir anda bölgenin en büyük şehirlerinde asayiş ve güvenlikten “sorumlu” bir numaralı güç haline geliyor. Bu sonucun cevabı gayet açıktır.</span></p>
				<p class="arabaslik" id="toc_marker-4-117">İĞRENÇ BİR ANI</p>
				<p class="duzyazison-1"><span class="char-style-override-9">Hizbullah’ın özellikle Güneydoğu’daki şehirlerde oluşturduğu tedhiş havasının yaramaz çocukları korkutma aracı olarak ebeveynleri tarafından kullanıldığına sayısız defa şahit oldum. Hizbullah’ın güvenlik kuvvetleri ile iç içeliğini çok iyi anlatan olay şu şekilde yaşanmıştı:</span></p>
				<p class="duzyazison-1"><span class="char-style-override-9">1994 yılının Nevruz’unda bir grup yerli ve yabancı gazeteci Diyarbakır’dayız. Nevruz’dan üç gün önce Diyarbakır’a gitmiştik. Birkaç (yerli ve yabancı) gazeteci arkadaş, Mardin’i görmek istediklerini, bölgeyi ve dillerini bilen bir gazeteci olarak benim onlara eşlik etmemi istediler. O sohbet esnasında daha önce birkaç kere mesleki yardımlarını esirgemeyen, yerel bir gazeteci hanım da bizimle birlikteydi. Onu da alarak Saat 9.00 civarı Diyarbakır’dan Mardin’e doğru çıktık. Yolda arama tarama kontrolleri çok sık olduğundan dolayı ikide bir cüzdanımızdan çıkarmamak için gazeteci kimliğimiz boynumuzda asılı tutuyorduk.</span></p>
				<p class="duzyazison-1"><span class="char-style-override-9">Diğer gazeteci arkadaşlara Mardin’i gezdirdim. Tabii bizi uzaktan takip eden iki ayrı grubu da tespit ettik. Gazeteci arkadaşlar biraz tedirgin oldular ve şehir gezisini yarıda bırakmak zorunda kaldık. Şehrin ortasında bulunan Mardin belediye binasının karşısında bulunan otelin altındaki kebapçıdan dürümler ısmarladık ve ayakta karnımızı doyuruyoruz. O sırada, (kesinlikle kamu görevlileri olmayan) ve içten içe korktuğum gruptan üç kişi, yerel gazeteci hanımı kimlik sormadan almak istediler. Engel olmaya çalıştık. Kızcağızın bir kolu benim elimde bir kolu da kendilerini polis diye tanıtan şahısların elinde. Çekiştirip duruyoruz. Etrafımız kalabalıklaştı. Ha bire birbirimize bağırıp çağırıyoruz. Sonra aklıma boynumda asılı bulunan çalıştığım gazeteye ait tanıtım kartını göstermek geldi. O artık son umudumdu. Çünkü artık dayanacak gücüm kalmamıştı. O sıralarda çalıştığım gazete “İslamcı medya” sayılanlardandı. Kartı kendilerine göstererek, “Bu hanımefendi benim iş arkadaşımdır!” dedim. Gazetenin logosunu kartta görünce şaşırdılar. “Abi bu hiç bizimkilere benzemiyor. Kusura bakma PKK’nın gazetecilerinden sandık!” deyip kızı bıraktılar.</span></p>
				<p class="duzyazison-1"><span class="char-style-override-9">Ve her hatırladığımda iğrendiğim bir sembol kullanma davranışım oldu. O sırada gür sakalım vardı. Elimi sakalıma götürerek, “Bizde yanlış olmaz!” dedim. Az önceki gestapo suratlılar benim o iğrenç hareketimden daha pis olan bir tebessümle vedalaşıp gittiler. Bizi takip eden diğer grubun ise her hallerinden memur oldukları belli idi. Onlar sadece bizi uzaktan gözlemekle yetindiler. Benimle o üç gestapo kılıklı arasında yaşanan arbedeyi onların da gördüğüne eminim çünkü etrafımız epey kalabalıklaşmıştı.</span></p>
				<p class="duzyazison-1"><span class="char-style-override-9">Tekrar Hanefi Avcı’nın anlatımlarına döndüğümüzde kendisinin itiraf etmemesine rağmen polisin de bu itirafçıları hem ajan hem de tetikçi olarak kullandıkları ortaya çıkıyor.</span></p>
				<p class="duzyazison-1"><span class="char-style-override-9">Cem Ersever’in öldürülmesinden sonra JİTEM’den kopup Hanefi Avcı ile çalıştığını itiraf eden ajan tetikçinin Susurluk Komisyonu’na verdiği ilginç ifadesine bakalım:</span></p>
				<p class="duzyazison-1"><span class="char-style-override-9">“Beş kişiydik. İbrahim Yalçın ekibin şefi durumundaydı. Hanefi Avcı hepimizle ayrı ayrı konuştu. Diyarbakır Polis Okulu’na götürüldük. Oradan bir sivil başkomiserle birlikte Land Rover araba ile Diyarbakır-Siverek yoluna giderken sağda bulunan, tepe içindeki, vadi gibi bir yerde eve baskın vs eğitimi çalışmasına başladık. </span></p>
				<p class="duzyazison-1"><span class="char-style-override-9">Hanefi’nin bir şoförüyle, patlayıcı konusunda uzman olan bir polis bizimle birlikteydiler. Eğitim bittikten sonra yeniden Hanefi Avcı’ya gittik. Görevle ilgili talimatı verdikten sonra hepimize ayrı ayrı dolar olarak para verdi. Para Bölge Valiliği’nin ödeneğinden alınmıştı. Daha sonra bir minibüs ve bir BMW ile yola çıktık. Arabalarda telsiz vardı. Minibüsteki telsiz hoparlöre bağlanmıştı. BMW markalı arabada ise radyo şeklinde bir telsiz mevcuttu. Yanımızda eylem için gerekli malzemeler, patlayıcı (uzaktan kumandalı), susturucular, Kaleşnikof, Akrep ve tabancalar vardı. Bunları minibüsün arka kısmına benzin deposunun yanına gizledik. Ekiptekilerden Süryani asıllı arkadaş, İbrahim’den pek hoşlanmıyor, zaman zaman atışıyorlardı. Bu şekilde Diyarbakır’dan ayrıldık. Bir aksilik çıkarsa doğrudan Hanefi Avcı’yı aramayacak, Erdemli-Silifke yolu üzerinde bulunan bir tatil köyünün müdürü Er soyadlı kişi veya İstanbul’da fotoğrafçılık yapan ………. ile Kadıköy’de büfecilik yapan ……… adlı kişilerle irtibat kuracaktık. Bunlar Hanefi Avcı’ya bağlı itirafçılar, Er soyadlı kişi ise Avcı’nın yakın arkadaşıydı.”</span></p>
				<p class="duzyazison-1"><span class="char-style-override-9">Birçok devletin askeri birimleri ve istihbarat servisleri tarafından eğitilip yetiştirilen PKK’nın oluşturduğu terör yüzünden Türk istihbarat ve kolluk kuvvetleri, gayrinizami savaşın kuralları gereği oynamaya çalışmış, ancak zaman zaman yanlışlıklar yapıldığı görülmektedir. Şunu belirtmek bir vicdani zorunluluktur: 200 yıldır teröre karşı başarıyı elde etmiş yegane düzenli ordu, Türk ordusudur. Bu, tabii ki elde silah dağlarda tavşan avına çıkar gibi terörist avlama ile olmaz. İstihbarat desteğinden dolayıdır ki bu başarı elde edilmiştir. İstihbarat desteğinin eksik veya zayıf olduğu dönemlerde hatırlanacağı gibi, güvenlik kuvvetlerine yönelik katliam boyutundaki terör saldırıları yaşandı hep.</span></p>
				<p class="arabaslik" id="toc_marker-4-118">KGB VE MOSSAD’DAN İLHAMLA KURULAN KANUN DIŞI DARBECİ ÖRGÜT: BÇG</p>
				<p class="duzyazison-1"><span class="char-style-override-9">Terör eylemlerinin minimuma inmesi ve Abdullah Öcalan’ın yakalanması ile birlikte Türkiye’de istihbarat iç güvenlikten dış güvenliğe yönelik yoğunlaşır. Ancak bu dönemde, Türkiye’nin Güney komşularından Irak’ın istikrarsızlaştırılması ve Özbekistan-Romanya, Macaristan-İran hatlarında yeni dünya düzeninin kuruluş çalışmaları tüm acımasızlığı ile sürer. Türkiye, Bu kolon ve kirişin birleştiği yerde bulunmaktadır. İşte böylesine bir kesişme noktasındaki Türkiye’de yine en büyük yükün istihbarat servislerine düşeceği görülüyor.</span></p>
				<p class="duzyazison-1"><span class="char-style-override-9">Susurluk olayı, Öcalan’ın tutuklanması ile birlikte görev alanı daralan iç istihbarat birimleri, durumdan vazife çıkarma ve yeni olayları oluşturma çabalarını sarf edeceklerdi. Çünkü gayri nizami harbin getirdiği rahat hareket etme, birçok eylem ve fiilde kanunlar karşısında sorumsuz olmanın yanı sıra, bu kanuni boşlukta oluşan gayrı resmi ile “zorunlu harcamalarda” doğan gelirlerin bir anda bıçak gibi kesilmesi, MİT gibi köklü bir geleneğe sahip olmayan yeni servislerde sıkıntıya sebep olacaktı. Var olan düzenin sürdürülmesi için kanunlar bizatihi bu kanun koruyucuları tarafından ayaklar altına alınacaktı.</span></p>
				<p class="duzyazison-1"><span class="char-style-override-9">28 Şubat sürecinde oluşturulan cuntanın Türkiye’ye yeni bir istihbarat örgütü hediye ettiğini öğrenecektik. Adı: Batı Çalışma Grubu (BÇG) olan bu istihbarat servisinin çalışma alanı tüm Türkiye idi. Ve bu illegal istihbarat servisinin bütün elemanları asker olma zorunluluğunun yanı sıra, bütün askeri personel zorunlu olarak bu servisin elemanı olacaktı. Bu kanun dışı servisi kuranların büyük çoğunluğunun Sovyet sisteminin sempatizanı ve kurulduğu günden beri savaş şartlarında faaliyetlerini yürüten İsrail istihbarat servisleri ile yakın ilişki kurmalarından dolayı BÇG, KGB ve MOSSAD karışımı bir örgüt olarak meydana geliyordu. Hiçbir kanuni dayanağı olmayan BÇG’nin başında dönemin kuvvet komutanları bulunacaktı.</span></p>
				<p class="duzyazison-1"><span class="char-style-override-9">BÇG, Türk istihbaratçılık tarihinde bir ilke daha imza atacaktı. Bu kanun dışı darbeci örgütün nizamlarına göre, “bütün muvazzaf ve sözleşmeli subay, astsubay, erbaş ve erlerin eşleri ile çocukları servisin doğal muhbiri sayılırlardı.” Yani bütün birliklerin, Kara, Hava, Deniz, Jandarma birliklerinde görevli askeri personelin eş ve çocukları bu illegal teşkilatın birer ajanı idiler.</span></p>
				<p class="duzyazison-1"><span class="char-style-override-9">Her gün basında BÇG ile ilgili spekülasyonlar yer alıyordu. Ordu içerisindeki cuntaların içerisinde yer alan subay ve astsubayların isim listesi gazete, dergi ve internet sitelerinden çarşaf çarşaf yayınlanıyordu. Ama kimse BÇG’nin tam olarak ne olduğunu bilmiyordu. RefahYol hükümeti de askerler gibi bu konuda oldukça ketum davranıyordu. Ta ki dönemin Deriz Kuvvetleri Komutanı Güven Erkaya’nın İstanbul’da düzenlediği basın toplantısındaki konuşmasına kadar. Hâlbuki Erkaya’nın o toplantısına kadar asker ve hükümet kanadı BÇG’nin varlığını kabul etmiyordu. Hatta dönemin İçişleri Bakanı Meral Akşener’in 8 Temmuz 1997’de ordu ile ilgili darbe ve cunta suçlamaları üzerine Genelkurmay Başkanlığı, tarihinde ilk kez aynı gece bir açıklama yapacaktı. Yapılan açıklamada ne yürütmeye saygı ne de bağlılık vardı:</span></p>
				<p class="duzyazison-1"><span class="char-style-override-9">“8 Temmuz 1997 tarihinde İçişleri eski Bakanı Meral Akşener’in Emniyet Genel Müdürlüğü eski İstihbarat Daire Başkanvekili Bülent Orakoğlu olayı ile ilgili olarak basın toplantısında yaptığı açıklamalar esefle ve ibretle izlenmiştir. Bu açıklamalar, Türkiye Cumhuriyeti’nin kurulduğundan bugüne kadar görülmemiş bir şekilde devlet geleneğinin nasıl göz ardı edildiğini, devlet organları arasında nasıl bir güvensizlik yaratıldığım açıkça ortaya koymuştur.</span></p>
				<p class="duzyazison-1"><span class="char-style-override-9">Özellikle Türkiye Cumhuriyeti’ni kuran ve onun teminatı olan büyük Atatürk’ü bağrından çıkaran Türk Silahlı Kuvvetleri’ne karşı, İçişleri Bakanlığı yapmış olan bir şahsın imalı beyanları, olayın vahametini daha da arttırmıştır.</span></p>
				<p class="duzyazison-1"><span class="char-style-override-9">Meral Akşener’in beyanlarından da anlaşıldığı gibi Türk Silahlı Kuvvetleri’ni hedef alan bu kasıtlı tutum ve davranışlar, kendisini yönlendirme durumunda olan bazı kişi ve çevreler tarafından organize edildiği izlenimini doğurmuştur. Basın toplantısında ileri sürülen Polis Vazife ve Salahiyetleri Kanunu Ek 7. Maddesi, iddia edildiği gibi diğer devlet kuruluşlarını hedef alarak ve bu kuruluşlarda talimatlandırılmış eleman kullanarak bilgi ve belge elde etme ve çalma yetkisini vermemiştir. Kanunun bu hükmü, dünyanın tüm emniyet örgütlerinde olduğu gibi esas itibarıyla hizmete müteallik, emniyet ve asayiş sağlama, genel zabıta hizmetlerini yürütebilmek amacıyla istihbarat faaliyetlerinde bulunma görev yetkisini kapsamaktadır. Ayrıca anılan hüküm, polisin istihbarat faaliyetlerini ifa ederken devletin istihbarat kuruluşları ile işbirliği yapmasını emretmektedir. Bu durum da göstermektedir ki polisin diğer bir devlet kurumu aleyhine istihbarat faaliyetinde bulunması kesinlikle yasaklanmıştır.</span></p>
				<p class="duzyazison-1"><span class="char-style-override-9">Kaldı ki yasalarla görevlendirilmiş devlet çapında istihbarat üretecek kurumlar bellidir. Yukarıda açıklandığı üzere, İçişleri eski Bakanı Meral Akşener’in basın toplantısındaki beyanları, devletin işleyişini ve geleneklerini gereğince tanıyamamasından, bilgi eksikliğinden, yönlendirilmiş olmasından kaynaklandığı değerlendirilmektedir. Devlet, bir kurumlar manzumesidir. Türk Silahlı Kuvvetleri’nin bütün kurumlara saygısı vardır. Bu kurumlarla olan hizmet ilişkileri yasaların sınırları ile tespit edilmiştir. İçişleri Bakanlığı ve Emniyet Genel Müdürlüğü içerisindeki bazı bürokratların ve bürokrasi dışı kişilerin hatalı davranışları, bu kurumların Türk Silahlı Kuvvetleri nezdindeki saygınlığını kaldırmaz. Türk Silahlı Kuvvetleri hiyerarşiye bağlı bir emir-komuta birliği içindedir. Meral Akşener’in kendi icraatını masum göstermek amacıyla ima ettiği gibi, Türk Silahlı Kuvvetleri içerisinde hiçbir yasadışı örgüt ve örgütlenme söz konusu değildir.</span></p>
				<p class="duzyazison-1"><span class="char-style-override-9">Esasen konu Genelkurmay Başkanlığı tarafından yargıya intikal ettirilmiştir. Bu aşamada daha fazla ayrıntıya girilmesinde yarar görülmemektedir.”</span></p>
				<p class="duzyazison-1"><span class="char-style-override-9">“Kamuoyunun bu konuda da gerçekleri göreceğine ve sağduyusu ile gerekli değerlendirmeyi yapacağına kuşkumuz yoktur” denilerek kamuoyuna “saygı ile” duyuruluyordu. Bu basın bildirisinde yine illegal BÇG üstü örtülü olarak inkâr ediliyordu. Ve polisin kanunlara dayanarak yaptığı çalışmalar ise kanun dışı gösteriliyordu. Ancak Türkiye’de ilk kez belirli bir güce erişen İslamcı kesim ile liberal aydınlar, yazılı basın ve medya aracılığı ile cuntacıların üstüne üstüne gidiyordu. Cuntacı kanat ve BÇG ne yapacağını bilemiyordu. Türkiye’de halk ilk kez darbeye karşı meydan okuyordu. Bu telaşla BÇG’nin Başkanı ve Deniz Kuvvetleri Komutanı Güven Erkaya 10 Temmuz günü bir basın toplantısı düzenleyecekti. Toplantıda “TSK İç Hizmetler Kanunu’nun 35’inci maddesinde TSK’nin görevinin Türk yurdunu ve Türkiye Cumhuriyeti’ni korumak ve kollamak olduğunu” belirtti. “BÇG’nin Genelkurmay Başkanı’nın emriyle MGK kararlan doğrultusunda kurulmuş bir grup olduğunu” söyledi. Bu grubun kurulması konusunda hükümeti bilgi verilip verilmediği konusunda ise “MGK’dan bunu kendine görev olarak almış komutanının (Genelkurmay Başkanı’nın) yasal kurallar içerisinde kendi tasarrufu olduğu” yorumunu yaptı. Topu Genelkurmay’a atmıştı.</span></p>
				<p class="duzyazison-1"><span class="char-style-override-9">Erkaya açıklamalarında; “Türk Silahlı Kuvvetleri(TSK)’nin, MGK kararlarından sonra irticayı, bölücü terörle aynı seviyeye yani birinci dereceye yükselttiğini, TSK’nin yasadışı bir işlem yapmadığını, daha önce de Türk-Yunan ve Kıbrıs sorunlarıyla ilgili özel çalışma grupları oluşturulduğunu, bununla ilgili de bir daire kurulduğunu, 28 Şubat’tan sonra BÇG adıyla kurulan özel grubun görevinin irticai tehdidin Türkiye genelindeki resmini ortaya çıkarmak ve emniyet asayiş planlarını güncel hale getirmek olduğunu” söyleyerek, toplumun milli duygularını okşamaya çalışıyordu.</span></p>
				<p class="duzyazison-1"><span class="char-style-override-9">“Emniyet istihbaratı yetkilileri tarafından çalındığı iddia edilen belgenin, BÇG rapor sistemi ile ilgili ihtiyaçları karşılamak üzere hazırlanan taslak bir çalışma olduğunu, bundan başka bir anlam çıkarılmasının tümüyle siyasi bir çıkar sağlama amacına yönelik olduğunu, halen Deniz Kuvvetleri’nde kendi görevi ile ilgili 10 tane grup bulunduğunu, bunların bazılarından Genelkurmay Başkanı’nın bile haberinin olmadığını, belgenin Deniz Kuvvetleri’nden 21-22 Mayıs tarihinde çalındığını, Piyade Onbaşı Kadir Sarmusak’ın da sorgusunda bu bilgileri kendisinden Emniyet Genel Müdürlüğü İstihbarat Dairesi eski Başkanvekili Bülent Orakoğlu’nun istediğini anlattığını, BÇG’den dönemin Başbakan’ı, Başbakan Yardımcısı, İçişleri ve Dışişleri bakanlarının da haberlerinin olduğunu”  söyleyerek başka yapılanmalara da dikkat çekiyordu. Ancak BÇG’nin darbenin planlayıcısı olduğu gerekçesiyle kamuoyu diğer yapılanmaların pek üzerine gitmiyordu. Onun hedefinde, demokrasiyi rafa kaldırıp Saddam ve Hafız Esat yönetimi gibi BAAS’çı, korporatif ve faşist bir düzen kurmaya çalıştığı iddia edilen BÇG vardı.</span></p>
				<p class="duzyazison-1"><span class="char-style-override-9">Yeni Yüzyıl gazetesi yazarı Gülay Göktürk aynı günlerde şunları yazdı:</span></p>
				<p class="duzyazison-1"><span class="char-style-override-9">“Galiba şerden hayır doğuyor. Kimilerinin postmodern darbe adını taktıkları bir sürecin ardından yaşananlar hiç de daha önceki darbe sonrası dönemlerde yaşadıklarımıza benzemiyor.</span></p>
				<p class="duzyazison-1"><span class="char-style-override-9">Her darbeden sonra daha da kapalı bir topluma dönüşen Türkiye, kapanmaya karşı direniyor, toplum icazetli demokrasiye rağmen yüksek sesle konuşmaya, kritik sorular sormaya ve derin devletin bam teline basmaya devam ediyor.</span></p>
				<p class="duzyazison-1"><span class="char-style-override-9">Rejim üzerinde vesayet iddiasında olanların işi gittikçe zorlaşıyor. RefahYol’u uzaklaştırma operasyonunun ardından, dudak uçuklatacak bir gümbürtüyle patlatılan ‘Köstebek Skandalı’nın izlediği seyre bir bakın: ‘Vatana ihanet’, ‘hain’, ‘casus’ çığlıklarıyla estirilen Mc Carthy’ci rüzgâr ancak birkaç gün dayanabiliyor. Başlangıçta bu rüzgârdan sersemlemiş bir halde casus hikâyeleri dinleyen toplum, birkaç gün içinde ayılıp bir bit yeniği kokusu alıyor. ‘İyi de darbe suç değil mi? Darbeyi önlemek hükümetin görevi değil mi?’ diye tartışmaya başlıyor. Türkiye tarihinde ilk kez, bir hükümetin darbeyi önlemek için ordu içinden istihbarat toplamasının yasal hakkı olduğunu savunanlar çıkıyor ortaya. Evet, azınlıkta kalıyorlar ama önemli değil. Bu tartışma, bir tabuyu yıkıyor.</span></p>
				<p class="duzyazison-1"><span class="char-style-override-9">Sonra bakıyoruz, ‘vatana ihanetten’ yargısız infaz edilmeye niyetlenilen Orakoğlu, hiç beklenmedik bir biçimde ‘Geliyorum, hesaplaşacağım!’ deyiveriyor. Onun böyle demesiyle ABD’de kalıp casusluğunun tescil edilmesini umanların hevesleri de kursaklarında kalıyor. Orakoğlu gelip de ‘Hodri meydan!’ deyince; hele bir de hedefteki diğer kişi Hanefi Avcı, çıktığı TV programında geri adım atmayacağını ortaya koyunca, işlerin eskisi gibi olmadığı bir kez daha çıkıyor ortaya.</span></p>
				<p class="duzyazison-1"><span class="char-style-override-9">Akşener’in ‘Köstebek Skandalı’ hakkındaki ağır konuşması, Susurluk Komisyonu’na ifade vermeye bile tenezzül etmeyen ‘derin devletlû’ların kaçık hakaretleriyle bastırılmaya çalışılsa da sanıldığından çok fazla daha destekçi buluyor. Öyle ki Akşener, bu konuşması sayesinde siyasi dünyamızın en antipatik siması olmaktan kurtulup belli bir sempati bile topluyor.</span></p>
				<p class="duzyazison-1"><span class="char-style-override-9">Çete bağlantılarıyla suçlanan Tuğgeneral Veli Küçük, ‘Böyle ağır iddialar devletin ciddiyetini yaralar!’ gibi sözlerle saldırıyı kendi üstünden aşırtıp devlete yöneltmeye ve bu yolla savuşturmaya kalksa da bu taktik, etkili olmuyor. Kamuoyu ‘devleti yaralar’ söylemine pek aldırmadan, Küçük’ün Çatlı’yla telefonda ne konuştuğunu öğrenmek istiyor. İstanbul DGM Başsavcılığı da aynı ihtiyaç içinde Genelkurmay Başkanlığı’na suç duyurusunda bulunuyor.</span></p>
				<p class="duzyazison-1"><span class="char-style-override-9">Kısacası her şey, Türkiye’de 1980’den bu yana köprülerin altından çok su aktığını ve artık hiçbir şeyin eskisi gibi olamayacağını gösteriyor. Eskiden duyduk mu tüylerimizi ürperten; toplumu terörize eden sözcükler, kavramlar erozyona uğramış, hafiflemiş, ortalıkta uçuşuyor. Ordu konuştukça büyü bozuluyor. Artık ne muhtıra kelimesinin eski ağırlığı var ne general fırçalarının. TV icat olmuş, mertlik bozulmuş. Emekli generaller, çocukları yaşındaki gazeteciler karşısında ter döktükçe, eski darbeleri savunmaya çalışırken kem küm ettikçe, darbeciliğin eski tadı, eski şaşaası kalmıyor.</span></p>
				<p class="duzyazison-1"><span class="char-style-override-9">İstihbarat örgütleri kamuoyu önünde hesaplaşıyor. Daha önceki yıllarda istihbaratçılar arasındaki çatışmalarda saf dışı edilenler çeşitli ‘kazalara’ kurban gider ve bizim bundan yıllar sonra haberimiz olurken şimdi devletin çeşitli istihbarat örgütlerinin başları, kozlarını gazete sayfalarında paylaşıyor, orada polemik yapıyorlar. Devletin birbiriyle kapışan kanatları, kamuoyunu arkalarına almaya çalışıyor. Bir taraf ‘özgürlük’ söylemine, diğer taraf ‘güvenlik’ söylemine sarılmış, kamuoyunu yanma çekmeye çalışıyor”</span></p>
				<p class="arabaslik" id="toc_marker-4-119">DARBEYİ KİM ÖNLEDİ?</p>
				<p class="duzyazison-1"><span class="char-style-override-9">Türkiye tarihinde ilk kez darbe ve darbe heveslileri böyle ayağa düşüyordu. Darbe girişimcileri, güçlerini kullanarak MİT içerisinde de karışıklıklara sebep olacaklardı. Ünlü MİT ajanı ve eski daire başkanlarından Mehmet Eymür de bu karışıklıktan nasibini alanlardandı. Eymür, o günleri 12 Nisan 2000 tarihinde kendi sitesi olan atin’de şöyle anlatıyordu:</span></p>
				<p class="duzyazison-1"><span class="char-style-override-9">“ABD’de görevli olduğum dönemde, 1998 yılı Temmuz ayının ilk günü, MİT Müsteşarlığı’ndan bir kripto mesajı aldım:</span></p>
				<p class="duzyazison-1"><span class="char-style-override-9">‘Bazı gazeteciler arasında, içlerinde Mehmet Eymür’ün de bulunduğu bir toplantının yapıldığı, muhtemelen Mehmet Ağar, Korkut Eken, Hanefi Avcı, Avni Özgürel ve başka şahısların da katıldığı toplantıda bir uzlaşma sağlandığı, ihtilala karşı bileşildiği vs şeklinde çeşitli spekülasyonlar yapılmaktadır. Mehmet Eymür’ün toplantıya katılıp katılmadığı, katıldıysa detaylı bilgi verilmesini.</span></p>
				<p class="duzyazison-1"><span class="char-style-override-9">Not: Toplantının muhtemelen Mayıs sonları, Haziran başlarında İstanbul Baltalimanı Polis Moral Eğitim Merkezi’nde yapıldığı iddia edilmektedir.’</span></p>
				<p class="duzyazison-1"><span class="char-style-override-9">O günlerde, ‘Çakıcı Bantları’ bölümünde de görüleceği gibi, Çakıcı grubundan Mesut Yılmaz grubuna, benim MİT’ten uzaklaştırılmamı da içeren ağır bir baskı vardı. Bu sebeple ilk aşamada ABD’den geri çekilmem gerekiyordu. Geri çekilmeme gerekçe yaratmak için hemen her gün, benzer, suçlayıcı kriptolar alıyordum.</span></p>
				<p class="duzyazison-1"><span class="char-style-override-9">Bir kaç gün, bu yazıya cevap verip vermemekte tereddüt ettim. Sonunda aşağıdaki şifre mesajını yolladım.</span></p>
				<p class="duzyazison-1"><span class="char-style-override-9">‘07.07.98</span></p>
				<p class="duzyazison-1"><span class="char-style-override-9">Sayın Başkan,</span></p>
				<p class="duzyazison-1"><span class="char-style-override-9">1998 yılı Mayıs sonlarında veya Haziran başlarında İstanbul Baltalimanı Polis Moral Eğitim Merkezi’nde benim de katıldığım bir uzlaşma ve ihtilala karşı birleşme toplantısı ile ilgi mesajınızı aldım ve şaka mı yapıyorsunuz, ciddi mi yazdınız anlayamadım. Eğer ciddi olarak yazdınızsa bu bir istihbarat teşkilatına yakışan soru şekli olmamış. Hem (çeşitli spekülasyonlar yapılmaktadır) diyorsunuz hem de bunun doğru olup olmadığını bana soruyorsunuz. Teşkilatın yöneticileri ya her duydukları dedikodu haberine inanacak kadar saf kalmış ya da beni hiç tanımamışlar veya bu yazıları beni rahatsız etmek için kasıtlı olarak yazdırıyorlar. İhtilal mı oluyor ki ihtilala karsı birleşme toplantısı yapılıyor? Böyle bir toplantı yapılınca ihtilal önleniyor mu? Toplantıya katılanlar ‘Baba’ filmindeki gibi mafya üyeleri mi ki uzlaşma toplantısı yapıyorlar? Ne için uzlaşıyorlar? Birbirlerinin kanunsuz işine, birbirlerinin bölgesine karışmamak için mi?</span></p>
				<p class="duzyazison-1"><span class="char-style-override-9">Böyle bir toplantıya benim dünyanın bir ucundan, kimselerin haberi olmadan gelip katılmam normal mi ki toplantıya katılıp katılmadığım soruluyor?</span></p>
				<p class="duzyazison-1"><span class="char-style-override-9">Teşkilatımızın yöneticileri arasında Mehmet Ağar, Hanefi Avcı ve Korkut Eken’le görüşen, yakın dostlukları olan, onları himaye etmek için her gayreti gösteren, onlara sırtını dayayarak makamlarında yükselmeye çalışan kişiler var. Bu kişiler vasıtası ile sorup doğru mu, değil mi öğrenebilirdiniz. Bu yazılarınızı bir ibret vesikası olarak saklıyorum.</span></p>
				<p class="duzyazison-1"><span class="char-style-override-9">Benim Mehmet Ağar ve diğerleri ile şahsi bir sorunum yok. Onlarla ilgili sorunlar mesleki ve ülke menfaatleri açısındandır. Onun için kimse bunu benim şahsi meselemmiş gibi göstermeye çaba sarf etmesin. Benimle uğraşacaklarına adalete yardımcı olmaya, Türkiye’de istikrarsızlık yaratan güçleri deşifre etmeye, bunların işledikleri suçları, yabancı unsurlarla ilişkilerini tespite çalışsınlar.</span></p>
				<p class="duzyazison-1"><span class="char-style-override-9">Yakın tarihlerde ismi manşet olan Mehmet Kulaksızoğlu, Yavuz Ataç’ın teşkilata monte etmeye çalıştığı her türlü pis işin içinde olan bir banka dolandırıcısıdır. Yavuz Ataç’ın takdimi ve rahmetli F. İ.’ın yakını olduğunu belirtmesi üzerine bir müddet kullanmaya çalıştık. Ancak ben Kulaksızoğlu’nun Bulgaristan’dan gelirken Edirne Gümrüğü’nde kendisini ‘MİT mensubu’ olarak tanıtıp aranmadan geçmesi üzerine ilişiğini kestirdim ve de elindeki tarafımızdan verilen kimlik ve pasaportu aldırdım.</span></p>
				<p class="duzyazison-1"><span class="char-style-override-9">Teşkilatta benim her yaptığımın tersini yapmayı usul haline getirmiş bazıları (Müsteşar Şenkal Atasagun’u kastediyor), şahsa ve onu takdim edip kişisel ilişkilerine devam edene hesap soracaklarına, Kulaksızoğlu’nun kimlik ve pasaportunu geri verdiler ve teşkilatla ilişkisini devam ettirdiler. Şimdi MİT’te bazılarından himaye gören ve MİT mensubu geçinen bu adam, Türkiye’de istikrarsızlık yaratmak isteyen bir illegal grubun yöneticilerinden biri olarak gazete manşetlerinde yer alıyor. Bu ve bunun gibi yanlışlıklara o kadar çok misal var ki…</span></p>
				<p class="duzyazison-1"><span class="char-style-override-9">Tarık Ümit ve Susurluk konusu hem ülke yararına bir şeyler yapmak hem de teşkilatın varlığını ispat etmek için bir fırsattır. Ülke yararına hizmet etmek görevi ile önemli makamlarda bulunan Teşkilatın bazı yöneticileri, ülkede devam eden kaosu, çeteleşmeyi ve mafya hâkimiyetini durdurmak için adalete ve devletin üst yöneticilerine korkmadan, küçük hesaplar yapmadan, her şekilde yardımcı olmalıdır.</span></p>
				<p class="duzyazison-1"><span class="char-style-override-9">Teşkilat, bilgileri saklamak için değil, ülke yararına kullanmak için toplamaktadır. ‘Aman bana bulaşmasın’ düşüncesi ile her şeye göz yumulması, bilgilerin saklanması, ‘teşkilatı koruyorum’ diye ülkenin istikrarsızlığına seyirci kalınması, sadece hiyerarşik kanallar içinde hesap sormaya ve doğruları söylemekten çekinmeyenleri pasifize etmeye çalışarak olayların geçiştirilmesi ülkeye bir yarar sağlamaz.</span></p>
				<p class="duzyazison-1"><span class="char-style-override-9">Sayın Başkan, mesajlar sizin imzanızla geldiği için doğrudan size yazıyorum. Esasında bu talimatları kim veriyorsa muhatabım odur. Benimle bir meselesi olan varsa doğrudan bana açık açık kendisi yazsın ben de cevabını vereyim. Teşkilatı ve teşkilatın imkânlarını bir vasıta olarak kullanmasın. Mesleki ve ahlaki yönden bir hatam ve kusurum varsa her zaman hesap vermeye hazır olduğumu defaatle belirttim.</span></p>
				<p class="duzyazison-1"><span class="char-style-override-9">Yapılan haksız ve insafsız davranışlar, yakıştırmalar, artık unutamayacağım kadar çoğaldı.</span></p>
				<p class="duzyazison-1"><span class="char-style-override-9">Mehmet Eymür</span></p>
				<p class="duzyazison-1"><span class="char-style-override-9">Not: Son gelişimde Sn. Müsteşar’a oğlum Alp’in takip edilmesi ve arkadaşının takipçiler tarafından dövülmesi ile ilgili bir dilekçe vermiştim. Bu güne kadar dilekçeme bir cevap alamadım. Bu konuda cevap beklediğimi lütfen kendisine hatırlatır mısınız?”</span></p>
				<p class="duzyazison-1"><span class="char-style-override-9">BÇG’nin darbe teşebbüsüne karşı basının bir kısmı ile parlamenter rejim yanlıları inadına direniyordu. Bu arada, devlet kurumları içerisindeki ellerine darbe karşıtı kesimlerden yazılı belge ve ses kayıtları geliyordu. Ellerine gelen bu belgeleri yayımlamakta tereddüt etmeyen gazeteciler tek tek fişleniyordu. Bu gazetecilerin yazdıkları makale ve haberlere ağır ceza talepleri ile dava açılıyordu.</span></p>
				<p class="duzyazison-1"><span class="char-style-override-9">28 Şubat sürecine karşı en tavizsiz mücadele veren bir gazetenin haber bölümünün başındaki şahıs 30 yıl civarında ağır ceza talebi ile birkaç davadan yargılanacaktı. Yargılama süreci devam ederken darbeciler, bu gazetecinin askerlik problemi olduğunu göreceklerdi. Gazeteciyi Unkapanı’nda eski bir kaseti ararken ve Taksim Beyoğlu’nda Aslıhan Sahaflar çarşısında çıkarken kıstıran BÇG’liler, “birçok vaatler önererek (bunların başında çok rahat askerlik yaptırılacağı da vardı) kendileri ile çalışmasını” isteyeceklerdi. Gazeteci her iki operasyonda da bu ekibe direnerek sıyrılacaktı. Ancak hemen haftasında ikamet ettiği mahallenin polis karakolundan derhal askere alınmak üzere hakkında gözaltına alma talebi olduğu bildirilecekti.</span></p>
				<p class="duzyazison-1"><span class="char-style-override-9">Evli ve ekonomik olarak zor durumda olan gazeteci apar topar askere alındı. Ancak darbecilerin unuttukları bir şey vardı. Gazeteci, kendi yerel askerlik şubesi yerine İstanbul’daki bir başka askerlik şubesine “bakaya olduğu” gerekçesi ile başvuracak, cuntacıların planını suya düşürecekti. İstanbul’daki askerlik şubesinden aldığı “Birliğe Katılım Belgesi’nde Türkiye’nin en güzel illerinden birinde askerlik hizmeti yapacağı” belirtilmişti. Genelkurmay, Genelkurmay İkinci Başkanı Çevik Bir ve Cumhurbaşkanlığı tarafından açılan ve toplam 30 yıl civarında ceza talebi ile yargılanan bu gazeteci, birliğine teslim olacaktı. Birliğinde hizmetini kusursuz yerine getiren bu gazeteciye “usta birlik hizmetini bu şehirde yapacağı” komutanları tarafından söylenmesine rağmen, bir anda Güneydoğu’ya sürgüne gönderilecekti.</span></p>
				<p class="duzyazison-1"><span class="char-style-override-9">Güneydoğu’daki askerlik süreci, bu gazetecinin hayatı tamamen değiştirecekti. Askerlik görevi öncesinde sahip olduğu başta bedensel sağlık olmak üzere, ailesini, mesleki kariyerini ve her şeyini kaybedecekti. Ve askerlik görevi bittikten sonra çalıştığı gazete tarafından da yalnız bırakılacaktı.</span></p>
				<p class="arabaslik" id="toc_marker-4-120">DARBEYİ EMNİYET İSTİHBARAT ÖNLEDİ</p>
				<p class="duzyazison-1"><span class="char-style-override-9">28 Şubat sürecinde en çok üzerine gidilen kurum Emniyet İstihbarat Dairesi idi. Çünkü bu daire, ordu içerisinde oluşturulan cuntanın yazışmalarını ele geçirmiş ve darbenin kapıda olduğunu görmüşlerdi. Emniyet içerisinde yapılan değerlendirmeden sonra ordu içerisinde oluşturulan cuntanın belgeleri İçişleri Bakanı Meral Akşener’e sunuldu. Akşener de bu belgeleri Genel Başkanı ve Başbakan Yardımcısı Tansu Çillere verdi. Çiller ise belgeyi Başbakan Necmettin Erbakan’a havale etti.</span></p>
				<p class="duzyazison-1"><span class="char-style-override-9">Erbakan, tarihi hatalarından birini burada gerçekleştirdi. Belgede adı geçen cuntacıları emekliye sevk edeceği yerde, cuntacılarla kol kola giren Süleyman Demirel’e sundu. Tarih, kendinden ders almayanlar yüzünden yeniden tekerrür ediyordu. Tıpkı Adnan Menderes’in 9 Subay olayını ciddiye almayıp 27 Mayıs’a giden yolu açık bırakması gibi Erbakan da cuntacıları tasfiye edeceğine, bu belgeyi Demirel’e vererek 28 Şubat’ın yolunu açtı. </span></p>
				<p class="duzyazison-1"><span class="char-style-override-9">Demirel ise bu belgeyle cunta karşısında daha güçlü pozisyona geçti ve ülkenin tek hâkimi oldu. Aile fotoğrafındakiler, ülkenin kaynaklarına sülük gibi yapışacak ve hortumlayacaktı.</span></p>
				<p class="duzyazison-1"><span class="char-style-override-9">28 Şubat’ı deşifre ederek onların hevesini kursağında bırakan Emniyet İstihbaratı’nın başında bulunan Bülent Orakoğlu, darbeye karşı direnen diğer insanlar gibi ağır bedel ödeyecekti. Kanunlar ayaklar altına alınacak ve sahte evrakla askeri mahkemece tutuklanacaktı.</span></p>
				<p class="duzyazison-1"><span class="char-style-override-9">Orakoğlu, o günleri şöyle anlatacaktı sonraları:</span></p>
				<p class="duzyazison-1"><span class="char-style-override-9">“Deniz Kuvvetleri Komutanlığı Askeri Savcılığı tarafından yapılan tahkikat nedeniyle Hanefi Avcı başta olmak üzere, diğer görevlilerin ifadelerine başvuruldu. 16.7.1997 günü sabahı saat 09.30’da ifadem alınmak üzere Deniz Kuvvetleri Komutanlığı Askeri Savcılığı’nda bulunmam gerektiği bana telefonla iletildi. 15.7.1997 günü çalışma arkadaşlarımla Askeri Savcılığın çağrısı ile ilgili olarak bir değerlendirme toplantısı yaptık. Yapılan toplantıda Askeri Savcılık tarafından tutuklanabileceğim yönündeki görüş ağırlık kazandı. RefahYol Hükümeti’nin anti-demokratik bir biçimde iktidardan uzaklaştırılmasının ardından, sıra Çiller ailesinin defterinin dürülmesine gelmişti. Çevik Bir ekibinin Emniyet içinden aldığı yanlış istihbaratlar sonucu, benim tutuklanmam ve bildiklerimi anlatmam halinde (!) Tansu Çiller’in DYP liderliğinden alaşağı edilerek vatana ihanet ve casusluk suçlamalarıyla yargılanması ve ceza almasına kesin gözüyle bakılıyordu.</span></p>
				<p class="duzyazison-1"><span class="char-style-override-9">Aslında tutuklanmayı hak etmiştim! Ne gereği vardı arı kovanına çomak sokmanın? Ne gereği vardı, Alaattin Çakıcı’yı yakalamak için kırmızı bültene aldırıp, yurtdışında operasyon düzenlemenin? Ne gereği vardı, Nesim Malki cinayetini araştırmanın? Ne gereği vardı, terörist başı Öcalan’ın çok kritik noktalardaki iç bağlantılarını araştırmanın? Ne gereği vardı, cumhuriyetin kurulduğu günden bugüne üç kez sekteye uğramış, yaralı ve cılız demokrasimizin yeni bir kazaya uğramaması için çabalamanın? Anadolu’da ‘Elini taşın altına sokarsan, akrep de seni sokar!’ diye bir söz vardır. İşte bu darbımesel gerçek oluyordu.</span></p>
				<p class="duzyazison-1"><span class="char-style-override-9">Toplantıda bulunan görev arkadaşlarımdan bazıları tevkif edileceğim yönündeki endişelerini dile getirerek mahkemeye gitmemem gerektiğini söylediler. Ben ise yurtdışından kendi isteğimle geri döndüğümü, akabinde yine kendi isteğimle emekli olduğumu, yapılacak tahkikatta delilleri karartacak bir durumumun olmadığını, yalnızca, 2559 sayılı Polis Vazife ve Salahiyetleri Kanunu’nun Ek 7. Maddesi gereği görevimi yaptığımı hatırlatarak hukuk dışı bir yola sapmamak gerektiğini belirttim. Bununla birlikte, tevkif edilmem halinde bazı ulusal basın ve medya kuruluşlarının zaten bu işin içinde bir bit yeniği bulunduğunu anladıklarını ancak ordu içinde hukuk dışı faaliyetler içerisinde bulunan Çevik Bir ekibinden çekinerek olayla ilgili gerçekleri, gerektiği gibi kamuoyuna yansıtamadıklarını dile getirerek bu durumdan yararlanabileceğimizi söyledim. Buna mukabil toplantıdaki arkadaşlarımdan bazıları, dönemin İçişleri Bakanı Meral Akşener’in yaptığı basın toplantısı ve Hanefi Avcı’nın 32. Gün programında Mehmet Ali Birand’a yaptığı açıklamalar nedeniyle tutuklanma ihtimalimin çok yüksek olduğunu, kendilerine bu yönde bazı bilgiler geldiğini söyleyerek mahkemeye gitmemem konusunda ısrarcı oldular. Bu arkadaşlar, mahkemeye gitmemem halinde hakkımda bir tutuklama karan çıkarılması durumunda ise olayları aydınlatacak bazı bilgileri, devlet sırrı kapsamında mütalaa edilecek nitelikte olmalarına rağmen kamuoyu ile paylaşmam gerektiğini savunmuşlardı. Ben ise demokrasi ve hukukun üstünlüğüne inanan bir kişi olarak Askeri Savcılığa gideceğimi, ne olursa olsun, mücadelemi hukuksal çerçeve içinde sürdüreceğimi ifade ettim.”</span></p>
				<p class="duzyazison-1"><span class="char-style-override-9">Bülent Orakoğlu, görevli bulunduğu Amerika’dan cuntacıların tahmininin aksine hemen geri döner. Ve ilk işi Meral Akşener ve birkaç arkadaşı ile durum değerlendirme toplantısı yapar. Ardından yeni bir toplantı yapma kararı verilir. Bu toplantıda Çiller’in danışmanları Mümtaz’er Türköne, Şükrü Karaca ve Hüseyin Kocabıyık da katılıyor. Son değerlendirme toplantısına bu isimlerin yanı sıra Meral Akşener’le birlikte gelen askeri hâkimlikten ayrılma Avukat Nail Karaarslan da katılıyor. Olayı hukuki açıdan değerlendirirler ve izlenecek strateji belirlenir.</span></p>
				<p class="duzyazison-1"><span class="char-style-override-9">Ancak yanılırlar. Çünkü yaşanan süreç, hukukun aleni bir şekilde ayaklar altına alındığı bir süreçtir. Askeri Savcı, Bülent Orakoğlu’nu tutuklama talebiyle mahkemeye sevk eder. Mahkeme de Orakoğlu’nu tutuklayarak Mamak Askeri Cezaevine gönderir. Cezaevinde uzun süren mahkûmluk sürecinde Orakoğlu ve aynı davadan tutuklu bulunan diğer sanık Kadir Sarmusak, yine BÇG adlı ahtapot gibi ülkeyi saran casusluk teşkilatını alt etmeyi başarılar. Bülent Orakoğlu’nun planı şudur: Orakoğlu, Kadir Sarmusak ile cezaevinde yaptığı gizli görüşmelerinde, ikisinin birbiri ile kavgalı olduğunu ve ilk duruşmada Orakoğlu ve diğer Emniyet istihbaratçıları hakkında mahkemede bildiği her şeyi açıklayacağını telefonla ailesine ve yakınlarına söylemesini tembihler. Sarmusak, söylenenleri aynen yerine getirir. Bu sırada da Bülent Orakoğlu, ailesi ile yaptığı telefon görüşmelerinde, ANAP, Milli Savunma Bakanı İsmet sezgin ve diğer cunta yanlısı siyasilerden yardım sağlamalarını ister. Bu taktikteki asıl amaç, mahkemenin kamuya açık olmasını sağlamaktır. Bu telefon görüşmelerini kaydeden BÇG ajanları hemen durumu raporla yukarıya bildirirler. Bu arada sanık avukatları da mahkemenin kamuya açık olmasını talep ederler. Yukarıdan gelen uyarı üzerine mahkeme, daha önce karşı olduğu bu talebi bu sefer olumlu karşılar. Ve BÇG, ters köşeye yatmıştır artık. Çünkü mahkeme günü Orakoğlu ile Sarmusak, bütün medyanın önünde dönen dolapları anlatırlar. Ve diğer duruşmalarda mahkeme evrakta sahtecilik yapıldığını “tespit” ederek sanık Bülent Orakoğlu ile Kadir Sarmusak’ın beraatına karar verir. Sanıkları beraat eden hâkim ise daha sonraki Askeri Şura Toplantısında “irticacı” olduğu gerekçesi ile ordudan atılır.</span></p>
				<p class="duzyazison-1"><span class="char-style-override-9">İstihbarat servisleri arasında böyle kavgalar yaşanırken, canlarını dişlerine takarak yabancı ülkelerde bilgi toplamaya çalışan ajanlarımızın yaşadıkları dramlar ise, içler acısıdır. Bunlardan en ilginci Vicdan Şanslı olayıdır.</span></p>
				<p class="arabaslik" id="toc_marker-4-121">VİCDAN ŞANSLI OLAYI</p>
				<p class="duzyazison-1"><span class="char-style-override-9">21 Aralık 2001 de Türk basınında MİT ajanı bir kadının casusçuluk macerası anlatılıyordu. Sabah gazetesi “Rus Ajanlarına Kök Söktürdüm” manşeti ile veriyordu bu ajanlık olayını. Sabah’ın haberine göre Türk ajanı Vicdan Şanslı, Rusya’da tam bir Mata Hari’lik yapmış, KGB’yi dize getirmişti.</span></p>
				<p class="duzyazison-1"><span class="char-style-override-9">Ertesi gün ise, Hürriyet gazetesi Sabah’ı yalanlayan bir başlıkla veriyordu haberi: “Turist Rehberiyim!” </span></p>
				<p class="duzyazison-1"><span class="char-style-override-9">Haberin spotunda, Bulgaristan göçmeni Şanslı, “Ben ajan değilim, MİT’e de çalışmadım. Yazın Antalya’da turist rehberliği yaparak hayatımı kazanıp, iki çocuğumu büyütüyorum!” diyordu. Peki, hangisi doğru idi?</span></p>
				<p class="duzyazison-1"><span class="char-style-override-9">Görüştüğümüz emekli MİT mensupları, Vicdan Şanslı olayının gerçek yönünün Mehmet Eymür’ün atin.org sitesinde yer aldığını söylediler. İnternetten Eymür’ün sitesine girip Vicdan Şanslı olayına bakıyoruz. Olay, sitede aynen şöyle geçiyor:</span></p>
				<p class="duzyazison-1"><span class="char-style-override-9">“Bu konuya Danıştay’a yaptığımız müracaatta değinmiştik. Şöyle yazmıştık o tarihte:</span></p>
				<p class="duzyazison-1"><span class="char-style-override-9">‘Mehmet Eymür ile Şenkal Atasagun arasında gerginlik yaratan bir diğer olay da ilgili personelin ikazına rağmen Şenkal Atasagun’un ısrarla verdiği yanlış bir karardan doğmuştur. Bu karar memleketine hizmet etmek düşüncesiyle hareket eden masum bir Türk vatandaşının aylarca yabancı bir ülkede casusluk suçuyla hücre cezası çekmesine neden olmuş, bu vatandaşımız bilahare zamanın MİT Müsteşarı Sönmez Koksal ve Mehmet Eymür’ün çabaları ve bu ülkeyi ziyaretleri ile kurtarılmıştır.</span></p>
				<p class="duzyazison-1"><span class="char-style-override-9">Bu satırlarda bahsi geçen kişi Vicdan Şanslı’dır. Olay MİT’in tarihinde yürütülen en kötü, başarısız ve acemice operasyonlardan biridir.</span></p>
				<p class="duzyazison-1"><span class="char-style-override-9">Ruslar hem MİT’in parasını almışlar hem de Vicdan Şanslı’ya suçüstü yaparak adeta MİT’le alay etmişlerdir.</span></p>
				<p class="duzyazison-1"><span class="char-style-override-9">Evet, yanlış duymadınız, Vicdan Şanslı kanalıyla Türkiye’ye gelen ve yukarıda resimli hüviyeti bulunan KGB görevlisi Aleksander Veleireviç Koşelev, MİT’e hizmet edeceği ve gizli bilgileri Vicdan kanalıyla yollayacağı vaadi ile külliyetli miktarda paramızı almıştır.</span></p>
				<p class="duzyazison-1"><span class="char-style-override-9">Ona bir kişi hariç, kimse inanmamış, tecrübeli memurlar bunun KGB’nin bir oyunu olduğunu açık bir şekilde belirtmişlerdir. Karar mekanizmasının başında olan o bir kişi, yani Şenkal Atasagun, büyük bir balık yakaladığını düşünerek, konuyla ilgili bütün personelin itirazına rağmen faaliyete devam edileceğini söylemiş ve Koşelev’den gizli bilgileri almak üzere Vicdan Şanslı’yı Krasnodar’a yollamıştır.</span></p>
				<p class="duzyazison-1"><span class="char-style-override-9">Şanslı, Krasnodar’da gizli bilgileri alırken suçüstü yapılarak yakalanmış ve Rusya aleyhine casusluk suçundan tutuklanmıştır. Yani Şanslı, göz göre göre kaderine yollanmış, Rusya’da uzun müddet çok sıkıntılı bir sorgulama ile hapis hayatı geçirmiştir. Ömrünün geri kalan kısmını Rus hapishanelerinde tamamlamamış olması onun büyük şansıdır.</span></p>
				<p class="duzyazison-1"><span class="char-style-override-9">Şanslı bugün tazminat davası açsa çatır çatır kazanır. Zira basiretsiz bir yönetici yüzünden hayatı kararmış ve halen de kararmaya devam etmektedir.</span></p>
				<p class="duzyazison-1"><span class="char-style-override-9">Zamanın MİT Müsteşarı Sönmez Koksal, 1996 yılında Haziran ayanın ilk günlerinde, iki ayrı istihbarat teşkilatının misafiri olarak bu ülkelere resmi ziyaretlerde bulundu. İstihbarat teşkilatlarının yöneticileri eşini de davet ettiğinden Filiz Hanım da bu seyahate katılmıştı.</span></p>
				<p class="duzyazison-1"><span class="char-style-override-9">Resmi heyette Mehmet Eymür ile PKK konusuna bakan bir hanım Daire Başkan Yardımcısı ve Rusça ve İngilizce bilen tercümanlar vardı.</span></p>
				<p class="duzyazison-1"><span class="char-style-override-9">Heyet önce Avrupa’daki eski komünist blok üyesi ülkeye gitti. Burada 2 gece kaldıktan ve resmi görüşmelerden sonra Moskova’ya geçildi.</span></p>
				<p class="duzyazison-1"><span class="char-style-override-9">Moskova’da Rus Federasyonu İç Güvenlik Servisi FSB’nin misafiri olarak 3 gün kalındı. Ağırlıklı olarak İç Güvenlik Servisi olmak üzere Dış İstihbarat Servisi SVR ile de görüşüldü. Görüşmelerde ele alman bir çok konu vardı. Vicdan Şanslı konusu bunlardan biri idi. Mehmet Eymür FSB ile görüşmeler sırasında, Rus servisinin büyük ve köklü bir istihbarat servisi olduğunu belirterek Vicdan Şanslı operasyonunun bu servise yakışmayan bir faaliyet olduğunu söyledi. Bunun üzerine Rus heyetinin başkanı, FSB l. Yardımcısı General Safanov, bir jest yaparak, uçakta yer olduğu takdirde Vicdan Şanslı’yı dönüşte beraberlerinde götürebileceklerini MİT Müsteşarı’na belirtti.</span></p>
				<p class="duzyazison-1"><span class="char-style-override-9">Uçakta yer olmadığı için Vicdan Şanslı MİT Müsteşarı’nın uçağı ile Türkiye’ye dönemedi. Türk Sefareti’nde görevli bir personelin refakatinde bir kaç gün sonra tarifeli bir uçakla döndü.</span></p>
				<p class="duzyazison-1"><span class="char-style-override-9">Bir Türk vatandaşının, hele casusluk suçu ile Rusya’da tutuklu bulunması tabii ki çok önemli bir olaydı ama MİT Müsteşarı’nın sırf o iş için 24 saatliğine Moskova’ya gittiği ve büyük pazarlıklar sonrası Vicdan’ı alarak uçağıyla döndüğü şeklindeki bilgiler de tam bir kurguydu. Zira o tarihte kimse Vicdan’ın en az 4-5 sene hapis yatmadan serbest kalabileceğini düşünmüyordu.</span></p>
				<p class="duzyazison-1"><span class="char-style-override-9">Rus İç Güvenlik Servisi, ülkesini ziyaret eden Türk Servis Başkanı ve heyetine bir jest yapmış ve Vicdan Şanslı’yı serbest bırakmıştı.”</span></p>
				<p class="arabaslik" id="toc_marker-4-122">BİR KATİL BİLGİSAYAR PROGRAMI: PROMIS</p>
				<p class="duzyazison-1"><span class="char-style-override-9">Yarbay Oliver North ve ekibinin pek çok ülkeye sattığı casus bilgisayar programı dünyada en çok tartışılan küresel casusluk eylemlerinden biri oldu. Dünya Bankası, IMF ve MOSSAD ve ABD Adalet Bakanlığı’nın ortaklaşa yürüttüğü bu kanlı yazılım programı, ülkelerin ve insanların bilgisayar ortamına dökülmüş bütün verilerini kolayca elde edebilen bir yazılım programıdır. Adı: Promis.</span></p>
				<p class="duzyazison-1"><span class="char-style-override-9">Promis konusunu ele alan dünyadaki araştırmaların neredeyse tamamında, Dünya Bankası ve IMF’nin, CIA ve MOSSAD hesabına bilgi sızdırdığı ileri sürülmektedir. Promis, ABD’li mezkûr kuruluşlar tarafından İsrail’e de verildiği belirtiliyor. İsrail, bu şekilde MOSSAD’ın ilgilendiği dünyadaki bütün bankaların borçlarını, görev zararlarını, açık pozisyonlarını ve likidite ihtiyaçları gibi bütün bilgileri elde edebilmektedir.</span></p>
				<p class="duzyazison-1"><span class="char-style-override-9">Avrupa ülkeleri Promis marifetiyle kendi mahremiyetine girmeye çalışan bu oluşuma tepki göstererek, Dünya Bankası’yla ilişkilerini en alt düzeyde tutmaktadır. Kemal Derviş, Dünya Bankası’nın 26 başkan yardımcısından biri idi. Dünya Bankası, ülkelerin ulusal bankalarına ait sırları ‘elde ederek’ batmalarına yol açan operasyonlara hizmet etmekle suçlanmaktadır.</span></p>
				<p class="duzyazison-1"><span class="char-style-override-9">ABD’nin bu program sayesinde, hedef ülkelerin banka sistemini istediği an kilitleyebildiği ve kontrollü mali krizlere yol açabildiği ileri sürülmektedir. Programın asıl (masum) sahibi Inslaw şirketinin sahibi Bill Hamilton, 1985 yılında Dünya Bankası merkez binasında Promis yazılımının kullanıldığını ortaya çıkarmıştır.</span></p>
				<p class="duzyazison-1"><span class="char-style-override-9">Bahse konu yazılımın, CIA’nin “Bank Operations Division” (Banka Operasyonları Bölümü) tarafından hazırlandığı iddia ediliyor. Dünya Bankası’nın adının karıştığı bu skandalı araştıran iki gazeteci, Danny Casolaro ve Anson Ng Amerika’da öldürüldü.</span></p>
				<p class="duzyazison-1"><span class="char-style-override-9">Dünya Bankası, 1980 yılından bu yana Japonya, İsviçre, Fransa ve Almanya’daki bankalarla koordinasyon sağlamak istemiş ancak bu teklif şiddetle reddedilmişti. Nedeni, NSA’in adı geçen ülke bankalarının mahremiyetini deşifre etmek istemesidir. Türkiye de sırf bu nedenle geçmişte IMF ile yaptığı stand-by anlaşmalarında, bankalar konusunu anlaşmalardan muaf tutmuştur. Hatta IMF, Türkiye’deki kamu bankalarının bugün 20 milyar dolan bulduğu söylenen “görev zararlarından” haberdar edilmediğini tepkiyle açıklamıştı. Ancak şimdi, IMF ve Dünya Bankası’nın “normal memurlarının” bile Türk banka sisteminin bütün detaylarını bildiğini artık Türk basını da yazmaktadır!</span></p>
				<p class="duzyazison-1"><span class="char-style-override-9">ABD, CIA ya da NSA’in, azgelişmiş ülkelerde “Muhabir Banka” adı altında küçük bankalar kurdurduğu ileri sürülmektedir. Bu bankalar, çeşitli uluslararası bankalarla kredi ilişkisine girdiklerinde, söz konusu “arka kapılı” yazılım sayesinde söz konusu bankalar hakkında çok rahat bilgi alabilmektedir.</span></p>
				<p class="duzyazison-1"><span class="char-style-override-9">Türkiye’de çiftçilere kredi vermekten başka bir hizmeti olmayan Ziraat Bankası’nın yabancı ülkelerde niçin şube açtığı da bu konuda düşünülmesi gereken ayrı bir konudur?</span></p>
				<p class="duzyazison-1"><span class="char-style-override-9">Son ve en acıklı madde olarak, Promis programı Türkiye’ye de satılmıştır! Türkiye, tarihinde görmediği krizleri yaşamış ve yine tarihinde göremeyeceği krizlere doğru gittiği dedikoduları tüm kulislerde geçerliliğini korumaktadır. Yaşanan krizlerin “suni” olduğunda ise hükümet dâhil fikir birliği bulunmaktadır.</span></p>
				<p class="duzyazison-1"><span class="char-style-override-9">Türkiye ve dünya Promis adlı bu katil sistemi, skandalların adamı Yarbay Oliver North’un da içinde bulunduğu bir çetenin yargılanması ile tanımaya başladı. “ABD’nin Susurluk Çetesi” olarak adlandırılan ve “Türk Gladio’su” ile ilişkisi mahkemece tespit edilen “Kaliforniya Grubu”nun bu davası, görünürde önemsiz bir program hırsızlığı mahkemesiydi. İran-Irak savaşı sırasında Pentagon ve Beyaz Saray’ın özel emri ile İran’a Amerikan silahları satan Yarbay North’un CIA-hükümet bağlantılı çetesinin 1980’lerin başında, elektronik ortamdaki her işlemi bilgi olarak derleyip merkezileştirmeyi amaçlayan Promis adlı programı, sahibinden izinsiz çeşitli ülkelere satmasının davasıydı bu. Duruşmalar ilerledikçe, CIA ile bağlantılı olan bu çetenin programa yerleştirdikleri bir virüsle satılan ülkelerin bütün bilgilerine ulaşabildikleri ortaya çıktı. Alınan gizli bilgiler ABD istihbaratına servis yapılıyordu. Ve davaya temel teşkil eden Senato Araştırma Komisyonu Raporuna göre, bu program Türkiye’ye de satılmıştı.</span></p>
				<p class="duzyazison-1"><span class="char-style-override-9">10 Mart 1997 günü ABD’deki en yüksek yargı makamı olan US Court of Federal Claims’te önemli bir davaya başlandı. Davacı, küçük bir bilgisayar yazılım şirketi olan Inslaw. Tazminat istenen devlet kurumu ise ABD Adalet Bakanlığı. Inslaw, bakanlığı bilgisayar yazılımı korsanlığı yapmakla suçluyordu. “Promis” adlı bu yazılımın özelliği, 80’lerin ortalarından itibaren çeşitli ülkelerin gizli servisleri tarafından suçluların, şüphelilerin, giderek de politik muhaliflerin fişlenmesi, takibi ve hatta “infazı” için kullanılmasıydı. Elektronik ortamlarda bırakılan her izi bir avcı gibi adım adım sürüp hafızasında saklıyor. Nüfus müdürlükleri, askerlik şubeleri, vergi daireleri, kredi kartı merkezleri, su, elektrik, telefon idareleri bu yazılımın kişilerle ilgili bilgi derlediği yerler oluyordu.</span></p>
				<p class="duzyazison-1"><span class="char-style-override-9">Oliver North’un en yakın adamlarından Michael Ledeen ve Frank Terpil’in, başta Abdullah Çatlı ve Mehmet Ali Ağca olmak üzere Gladio’cu Ülkücüleri yönlendirdikleri tespit edilecekti.</span></p>
				<p class="duzyazison-1"><span class="char-style-override-9">Bir ABD devlet görevlisi, 1991’de ilgili komisyona verdiği ifadede, Promis’in Türkiye’ye de satıldığını açıklayacaktı. 1990’ların başlarında, yazılım korsanlığı da dâhil bu ekibin marifetleri üstüne araştırmalar yapan veya yargıya bilgi sağlayan dokuz ABD vatandaşı öldürülecekti!</span></p>
				<p class="arabaslik" id="toc_marker-4-123">PROMIS’İN KULLANIM SEYRİ</p>
				<p class="duzyazison-1"><span class="char-style-override-9">Yıl 1982: Inslaw’la ABD Adalet Bakanlığı arasında, firmanın hazırladığı bir yazılım programının ülkedeki savcılık bilgisayarlarına yerleştirilmesine yönelik milyonlarca dolarlık bir anlaşma imzalanıyor. Açılımı “Prosecutor’s Management Information System” (Savcılık Yönetim Bilgi Sistemi) olan Promis adlı yazılımın temel özelliği, farklı veri tabanlarından bilgiler toplayıp bunları birbirleriyle bağlantılı hale getirebilmesi. Yani suçlular hakkında çeşitli bilgisayarlara dağılmış bölük pörçük bilgileri tek bir dosyada birleştirebilmesi. Anlaşmanın imzalanmasını izleyen üç yıl içinde yazılım, ülkedeki en büyük 20 savcılığın sistemlerine yerleştiriliyor.</span></p>
				<p class="duzyazison-1"><span class="char-style-override-9">Yıl 1985: Inslaw’la Adalet Bakanlığı arasındaki pürüzsüz ilişki garip bir biçimde bozulmaya başlıyor. Bakanlık yetkililerinin adeta düşmanca tavırları, Inslaw’ın önüne olmadık bürokratik engeller çıkarmaları, işleri durmadan yokuşa sürmeleri, zamanla taraflar arasında ipleri kopma noktasına getiriyor. Sonunda Promis’in geri kalan savcılıklara yerleştirilmesi işi iptal ediliyor ve anlaşma bozuluyor.</span></p>
				<p class="duzyazison-1"><span class="char-style-override-9">Yıl 1990: 1980’lerin ortalarından itibaren Inslaw’ın bakanlık aleyhine açtığı davalar sürerken, Promis’i geliştiren kişi olan firma sahibi William Hamilton, Kanada’dan gelen bir mektupla sarsılıyor: Kanada Hükümeti, birçok bakanlıkta ve Dağ Polisi de dâhil pek çok devlet dairesinde zorunlu olarak İngilizce sürümün kullanıldığını belirtip Promis’in Fransızca versiyonunun olup olmadığını soruyor. Hamilton şaşırıyor çünkü o güne kadar Inslaw Kanada’ya tek bir kopya bile Promis satmamıştır!</span></p>
				<p class="duzyazison-1"><span class="char-style-override-9">Sonra haberler birbirini izliyor: Promis’in birçok ülkede pek çok kuruluş tarafından kullanıldığı, yazılımın el altından dünyanın dört bir yanına pazarlandığı ve birilerinin bu işten milyonlarca dolar kazandığı ortaya çıkıyor. Sonunda CIA de bu isimde bir yazılım kullandığını kabul ediyor. Bu arada, yazılımın bazı versiyonlarında gizli servis raporlarının işlenmesi ve hafızaya alınmasında yararlanılan özel bir bölümün bulunduğu da anlaşılıyor.</span></p>
				<p class="duzyazison-1"><span class="char-style-override-9">ABD’nin teknoloji istihbarat servisi olan ve bir zamanlar Hamilton’ın da programcı olarak çalıştığı National Security Agency (NSA), Promis ve yeni bir yazılımdan yararlanılmış “melez” bir yazılım üretildiğini açıklıyor. ABD’nin Narkotik Dairesi Drug Enforcement Administration da benzer bir açıklama yapıyor.</span></p>
				<p class="duzyazison-1"><span class="char-style-override-9">Promis’in 1982’den itibaren çeşitli gizli servislere, devlet dairelerine ve şirketlere pazarlanmasında Earl Brian adlı kişinin kilit rol oynadığı artık biliniyor. O zamanlar ABD Başkanı Ronald Reagan’ın ekibinde milli sağlık politikasıyla ilgili görev üstlenen Brian, sahtekârlık suçundan 90 yıl hapis cezasıyla halen cezaevinde.</span></p>
				<p class="duzyazison-1"><span class="char-style-override-9">Gizli servislerin Promis’i çok tutmasının nedeni ise, bu program aracılığıyla milyonlarca kişi hakkında hem ulusal hem de uluslararası düzeyde araştırma yürütülebilmesi, çeşitli kaynaklardaki kayıtların birleştirilebilmesi. Programın “örnekleme” taraması denen işlemi yapabilmesi cazibesini daha da arttırıyor: Gizli servisler çeşitli nitelikleri göz önünde bulundurarak bir “sakıncalı” örnekleri oluşturuyor: Protesto eylemlerine katılanlar, bir ortak bildiriyi imzalayanlar ya da yalnızca bu tür eylemlere katılanlarla ilişki içinde olanlar...</span></p>
				<p class="duzyazison-1"><span class="char-style-override-9">Tam bir muhalif avlama programı olarak kullanılabilen Promis’in bir ülkede nasıl sonuçlara yol açabildiğinin en çarpıcı örneği Guatemala. Bilgisayarın “B”sinden bile habersiz, okur-yazar oranının son derece düşük olduğu bu ülkede 1980’lerin ortalarına doğru birden “bilgisayarlaşma” kampanyası başlatıldı. Başkan General Oscar Mejia Victores basına verdiği demeçlerde bilgisayar sayesinde yoksulluğun üstesinden gelineceğini vaat etti. Askerlere de bilgisayar eğitimi verilmeye başlandı. Kısa sürede sokaklarda, tren istasyonlarında görev yapan devriye birimleri bile bilgisayarla donatıldı. Muhalif olduğundan şüphelenilen herkes elektronik olarak fişlendi. Kampanyanın başlamasını izleyen bir yıl içinde ünlü ölüm mangalarının infazlarında patlama yaşandı: 20 bin muhalif ya öldürüldü ya da ortadan kayboldu!</span></p>
				<p class="arabaslik" id="toc_marker-4-124">PROMIS NASIL SATILDI?</p>
				<p class="duzyazison-1"><span class="char-style-override-9">Earl Brian, Promis’in dünyaya pazarlanması işini tek başına organize etmemişti. Bunu, Reagan’ın Başkan seçilmesiyle birlikte devlet içinde yuvalanan ve “Kaliforniya ekibi” olarak da bilinen bir grup hükümet ve devlet görevlisinin desteğiyle yaptığı ortaya çıktı. Ama Yarbay Oliver North ve CIA Başkanı William Casey gibi kişilerin başını çektiği bu ekip asıl ününü İran’a gizlice silah satılması ve bu satıştan elde edilen paralarla Nikaragua’daki muhalif Contra gerillalarının finanse edilmesi operasyonuyla kazandığı için, Promis Skandalı o dönemde gölgede kaldı.</span></p>
				<p class="duzyazison-1"><span class="char-style-override-9">Inslaw’dan habersiz, kaçak olarak satılan kopyaların çok özel bir marifeti vardı. Pazarlayanlar, bunlara bilgisayar dilinde “arka kapı” ya da “Truva Atı” olarak bilinen bir virüs yerleştirmişti. “Ön kapı” giriş kodları şifrelerle ne kadar sağlamlaştırılırsa sağlamlaştırılsın, arka kapının anahtarını elinde bulunduran Amerikalı operatörler Kıbrıs, Mısır, Suriye, Pakistan, Kuveyt, İsrail, Ürdün, İran ve Irak’taki sistemlere istedikleri zaman sızabiliyor, bu sistemlerdeki yerel bilgilere rahatça erişebiliyordu. Sovyetler Birliği’ne bile pazarlanmıştı Promis. Ari Ben Menaşe adlı bir MOSSAD ajanının ifadesine göre, buna ünlü basın imparatoru Robert Maxwell aracılık etmişti.</span></p>
				<p class="duzyazison-1"><span class="char-style-override-9">Promis’in yeni versiyonuna “arka kapı” ilavesi Michael Riconoscuito adlı bir bilgisayar dâhisinin eseriydi. Riconoscuito bunu 20 Mart 1991’de, Inslaw’la Amerikan Adalet Bakanlığı arasındaki hukuk savaşının yeni bir aşamasında kurulan Brooks Senato Araştırma Komisyonu’na itiraf ediverdi. Bu arada bir Truva Atı’nın da MOSSAD tarafından pazarlanan kopyalara yerleştirildiği ortaya çıktı.</span></p>
				<p class="duzyazison-1"><span class="char-style-override-9">Kısacası yeni Promis çift taraflı çalışıyordu artık. Bu yazılımı alıp kullanan ülkeler bilgisayar sistemlerindeki gizli bilgileri otomatik olarak ABD ve İsrail istihbaratına açmış oluyordu.</span></p>
				<p class="arabaslik" id="toc_marker-4-125">PROMIS’İN ÖLDÜRDÜĞÜ İLK GAZETECİ</p>
				<p class="duzyazison-1"><span class="char-style-override-9">İşin karanlık yönü, kan dökülünce iyice ortaya çıktı. Daniel Casolaro adlı Amerikalı bir gazeteci, 1991’de Promis olayını araştırmaya başladı. Ama olayı yalnızca bir yazılım korsanlığıyla sınırlamadı. “Ahtapot” diye adlandırdığı devlet çetesinin diğer kirli işlerini de ortaya çıkarmaya çalışıyordu. Daniel Casolaro, 10 Ağustos 1991’de Batı Virginia’da kaldığı otel odasında ölü bulundu. Her iki bileğinde de derin kesikler vardı.</span></p>
				<p class="duzyazison-1"><span class="char-style-override-9">Başlangıçta eyalet polisi olaya “intihar” dedi. Ama mesleğine tutkuyla bağlı Casolaro’nun intihar etmek için hiçbir nedeni yoktu. Sürdürdüğü araştırmada düğümü çözme noktasına gelmiş olduğu pek çok yakını tarafından açıklanınca, cesedi otopsiye alındı. Ama ceset çoktan ilaçlanmış, sağlıklı bir otopsi yapma imkânı ortadan kalkmıştı. Kaldığı oda temizlenmiş, cinayete işaret edecek deliller bilinçli ya da bilinçsiz, ortadan kaldırılmıştı.</span></p>
				<p class="duzyazison-1"><span class="char-style-override-9">Casolaro “işi bitirmek üzere olduğunu” ölümünden kısa süre önce en az üç yakın dostuna söylemişti. Tehdit telefonları aldığı da biliniyordu. Öte yandan insanın kendi kollarında, bazıları kemiğe kadar dayanan böyle derin yaralar açamayacağını söyleyen bilirkişiler de vardı. Kısacası Casolaro’nun normal bir intihara kurban gitmemiş olması ihtimali çok yüksekti.</span></p>
				<p class="duzyazison-1"><span class="char-style-override-9">Skandalın başka kurbanları da vardı. Casolaro’nun ölümünden birkaç ay önce, 31 Ocak 1991’de, Casolaro’ya araştırmalarında bilgi temin eden NSA görevlisi Alan Standorf, Washington’da kafasına sopayla vurularak öldürülecekti.</span></p>
				<p class="duzyazison-1"><span class="char-style-override-9">5 Nisan 1991’de Inslaw davasıyla ilgili avukat Dennis Eisman silahla öldürülmüştü. </span></p>
				<p class="duzyazison-1"><span class="char-style-override-9">Casolaro’nun ölümünden yaklaşık 15 ay sonra, 1 Kasım 1992’de ise, Büyük Jüri’ye Inslaw davasıyla ilgili belge temin eden Ian Spiro’nun evinde, karısı ve üç çocuğunun cesetleri bulundu. Başlarına pompalı tüfekle ateş edilmişti. Spiro’nun cesedi ise birkaç gün sonra Borego Çölü’nde bir arabanın içindeydi. FBI raporunda Spiro’nun ailesini katlettikten sonra intihar ettiği belirtiliyordu.</span></p>
				<p class="duzyazison-1"><span class="char-style-override-9">Son kurban Paul Wilcher adlı bir avukattı. 23 Temmuz 1993’te Washington’daki evinde ölü bulundu. Wilcher, çetenin, Promis korsanlığı yanında silah ve uyuşturucu kaçakçılığını içeren başka işlerini de araştırıyordu. Üstelik bu konuda Casolaro’dan bile ileri bir noktaya geldiği iddia ediliyordu. Ve o da “intihar etmişti.”</span></p>
				<p class="arabaslik" id="toc_marker-4-126">VE PROMİS TÜRKİYE’DE</p>
				<p class="duzyazison-1"><span class="char-style-override-9">Peki, pek çok ülkeye satılan bu program Türkiye’de geldi mi?</span></p>
				<p class="duzyazison-1"><span class="char-style-override-9">“Brooks Senato Araştırma Komisyonu”nun davaya temel teşkil eden raporunda, eski Amerikan gizli servis ajanı, Kıbrıs Rum Kesimi görevlisi Lester Coleman’ın 1991’de verdiği bir ifade var. Donald Goddard adlı Amerikalı yazarın 1993’te yayımladığı ‘Trail of the Octopus’ (Ahtapotun İzi) adlı kitapta bu ifadenin hangi nedenle verildiği şöyle anlatılıyor:</span></p>
				<p class="duzyazison-1"><span class="char-style-override-9">“Yaz ayları boyunca (1986) Coleman Kıbrıs’taki (Rum Kesimi) Narkotik Masası’nın danışmanı olarak çalışmıştı. Bu masaya bağlı memurları iletişim ve izleme konularında eğitmişti. Onlara Birleşmiş Milletler Uyuşturucu Kontrol Fonu (UNFDAC) tarafından finanse edilen çeşitli elektronik cihazları kullanmayı öğretmişti. İlkbaharda Kıbrıs’a döndüğünde, teknolojinin o yokken ne kadar ilerlediğini fark etti. Tüm narkotik bilgisayarlarının, ABD hükümeti bağlantılı Link System Ltd. adlı bir şirket tarafından kurulan merkezi veritabanına bağlandığını gördü. Narkotik merkezinde ise, birlikte çalıştığı birçok memurun, üzerinde ‘Promis Ltd. Toronto, Canada’ ibaresi bulunan kutular açmakta olduğuna tanık oldu... Coleman biraz araştırma yaptı ve söz konusu yazılımın, içlerinde Mısır, Suriye, Pakistan, Türkiye, Kuveyt, İsrail, Ürdün, İran ve Irak’ın da bulunduğu bir dizi ülkenin emniyet ve askeri kurumlarına da temin edildiğini tespit etti.”</span></p>
				<p class="arabaslik" id="toc_marker-4-127">ERGENEKON</p>
				<p class="duzyazison-1"><span class="char-style-override-9">Bu örgütün adı fısıltı gazetesinde kulaktan kulağa dolaşmasına rağmen hakkında kayda değer pek bilgi bulunmuyordu. Ancak 1999 yılında Yeni Şafak gazetesi yazarlarından Taha Kıvanç konuya şöyle bir değindi. 30 Nisan 2001 tarihinde “Hayaller gerçek galiba” başlığı altında bir yazı yazdı. Yazı, Taha Kıvanç’ın eline geçen İstanbul, 29 Ekim 1999 tarihli, “Ergenekon: Analiz- Yeniden Yapılanma, Yönetim ve Geliştirme Projesi” ile ilgiliydi.</span></p>
				<p class="duzyazison-1"><span class="char-style-override-9">Taha Kıvanç, yazı ile ilgili aldığı tepkiler üzerine ertesi gün, 1 Mayıs 2001’de köşesinde aynı konuya devam etti. “Deli saçması sanmayın” başlıklı yazısında şöyle diyordu:</span></p>
				<p class="duzyazison-1"><span class="char-style-override-9">“Sanki ben çıkarmışım gibi, dün, bütün gün, ‘Bu Ergenekon da nereden çıktı?’ sorusuna cevap vermek zorunda kaldım. Bazısı onu ‘mali’ amaçlı bir örgütlenme sanmış; bazılarıysa, MHP’nin iktidarda bulunmasıyla irtibatlandırmış... Oysa ‘yeniden kurulsun’ diye hakkında rapor hazırlanan Ergenekon çok kapsamlı, bir partiyle irtibatı bulunmayan ‘devleti yapılandırma’ amaçlı bir örgüt...</span></p>
				<p class="duzyazison-1"><span class="char-style-override-9">Bilen biliyor, devlet içinde aynı adı taşıyan güçlü bir örgüt geçmişte vardı. Deniz kuvvetlerinden ayrılan Erol Mütercimler, ‘Ben ilk kez 1980’de varlığından haberdar olmuştum!’ demişti Ergenekon için... Can Dündar ile Celal Kazdağlı, belgeleri konuşturarak, ‘Ergenekon’ adıyla bir kitap (İmge Yayınları, Ankara) bile yazdılar...”</span></p>
				<p class="duzyazison-1"><span class="char-style-override-9">Taha Kıvanç, esas ismi ile Fehmi Koru’ya en büyük tepki, zamanın Maocu, PKK yandaşı terörist örgütü, şimdinin ise ordu yanlısı, Kuvayı Milliyeci, Kemalist kuruluşu Aydınlık grubundan geldi.</span></p>
				<p class="duzyazison-1"><span class="char-style-override-9">6 Mayıs 2001 tarih ve 720 sayılı Aydınlık gazetesinde Hikmet Çiçek bu illegal yapılanmayı taarruz yaparak savunuyordu:</span></p>
				<p class="duzyazison-1"><span class="char-style-override-9">“CIA’nin Ergenekon yaygarasında Fehmi Koru başı çekti. Bütün bunlarla birlikte, piyasaya ‘Ergenekon’ dedikoduları da sürülüyor. Bilindiği gibi Can Dündar Türkiye Süper NATO’sunun (Kontrgerilla) ‘Ergenekon’ adıyla kurulduğunu anlatan kitap yazdı. Anlaşılıyor ki, ABD Türkiye’de kurdurduğu Süper NATO’ya bu adı koymuş veya bu adın konmasına izin vermiş. Türkiye ve Türk ordusu büyük bir tertiple karşı karşıya. CIA, Süper NATO ve MİT şeflerinin işbirliğiyle orduyu yıpratma kampanyası her alanda sürdürülüyor. Psikolojik savaşta sözde dosyalar ve raporlar imal ediliyor. Ergenekon hikâyeleri de bu tertibin bir parçası.”</span></p>
				<p class="duzyazison-1"><span class="char-style-override-9">Aksiyon dergisinin 12 Mayıs 2001 tarihli sayısında işlediği ve Harun Odabaşı imzası ile yayımlanan ‘Sivil Ergenekon’ başlıklı araştırmasında bahse konu olan gizli teşkilatın nizamnamesinin bizzat Doğu Perinçek tarafından kaleme alındığı iddia ediliyordu. Perinçek cemaatinin yayın organı olan Aydınlık gazetesinin Ergenekon olayına ilk el atan Fehmi Koru’ya böylesine ağır bir üslupla saldırmasının savunma psikolojisi ile yorumlayanlar olacaklardı.</span></p>
				<p class="duzyazison-1"><span class="char-style-override-9">Bu tartışmalarla ilgili internette yayın yapan “gercekergenekon” isimli web sitesi, sayfalarında şunları yazacaktı:</span></p>
				<p class="duzyazison-1"><span class="char-style-override-9">“NATO uzantısı eski ‘derin devlet’ yapılanmasının yerine geçmek üzere(!) ulusalcı/milliyetçi yeni Ergenekon, toplantılara başladı. Sitemize gelen bilgilere göre, eski ‘derin devletin’ operasyon birimleri ilk toplantısını Haziran ayı içerisinde Akdeniz sahillerinde lüks bir otelde toplanarak yaptı. Yeni oluşumun başında, eski(!) bir MİT daire başkanı bulunuyor. Başbakanlık danışmanlığı da yapan MİT’çi lider, eski teşkilata benzer bir yapılanmaya gidilmesini savunurken, daha üst seviyelerden bağımsız bir organizasyonun kurulmasının ‘rica’ edildiği ileri sürüldü. MİT eski Müsteşar Yardımcısı Mikdat Alpay’ın da bu oluşumda görevlendirildiği ancak grubun eski elemanlarının Alpay’a güvenmediği hatta Alpay’ın da katıldığı bir toplantıya yüzlerinde kar maskesiyle katıldıkları bildirildi. Biz Ergenekoncuların ulusal olmasını beklerken, 11 Eylül’deki Amerikan kâbusu sonrasında bu ekibin patronları tarafından büyük ölçüde yine ABD’nin hizmetine tahsis edildiği haberi geldi. Uzun süredir harçlık bile alamayan ekibin yeniden düzenli aylığa bağlandığı ileri sürüldü. Toplantıya katılanlardan aldığımız bilgiler ve organizasyonda görev aldıklarını duyduğumuz kimselerin genel karakterlerinden hareketle, Ergenekoncuların henüz, Ergenekon ismi üzerinde dahi karara varamadıklarını söyleyebiliriz.</span></p>
				<p class="duzyazison-1"><span class="char-style-override-9">...</span></p>
				<p class="duzyazison-1"><span class="char-style-override-9">Bizim kanaatimiz, ABD’nin bu yapılanmayı bir süre izleyeceği, bağımsız bir çizgide gitmede ısrar ederse içerdeki adamları vasıtasıyla bunu deşifre edeceği yönündedir. Yeniden yapılanına sürecinde, askeri otoritelerin bunun anti-Amerikan bir görünüm kazanmasını en azından şimdilik istemedikleri, bu yönde yapılacak yayınları dezenformasyon şeklinde sunma kararında olduklarını analiz ediyoruz. Aydınlık dergisinin bu maksatla, aşağıda metnini okuyacağınız haberi ve ‘Ergenekon kuruldu’ şeklindeki haber ve yorumları CIA dezenformasyonu şeklinde sunulmaktadır.</span></p>
				<p class="duzyazison-1"><span class="char-style-override-9">Aslında Aydınlık grubunun bir taraftan Süper NATO’yu deşifre etmeye çalışırken(!) diğer taraftan Ergenekon’u savunması da bu çerçevede anlam kazanmaktadır... Özellikle Ergenekon’un siyasi kanadı, topluma en itici gelen gruplar eliyle yürütülmektedir. Gariptir ki, küçük bir azınlıktan gayri kimseye de güven duymamaktadır.”</span></p>
				<p class="duzyazison-1"><span class="char-style-override-9">Gerçek Ergenekon sitesi, Türkiye’de “Yeniden Kuvayı Milliye!” sloganları ile ortaya çıkan ve toplumdan hiçbir destek görmeyen o tantanalı, gürültülü eylemlerin yapılacağını yıllar öncesinden şöyle haber veriyordu:</span></p>
				<p class="duzyazison-1"><span class="char-style-override-9">“Periçekgillerin Milliyetçi (MHP) - Ulusalcı(Yekta Güngör Özden-cuntacı General Osman Özbek) - Tarikatçı (Haydar Baş) sacayağı önümüzdeki günlerde bol bol gündeme gelecek...</span></p>
				<p class="duzyazison-1"><span class="char-style-override-9">Maocu-Türkçü-Tarikatçı-Kemalist ittifakı. Ergenekon yine yanlış ellerde! Ergenekon ideali tekrar hayata geçirilmeye çalışılırken, bu oluşumun bağlanacağı üst kurum konusu muallâkta kaldı. ‘Adını ben verdim / Yaşını Allah versin!’ demekle olmayacağı anlaşılan Ergenekon’un, ABD güdümlü eski ‘derin devlet’in devamı mı olacağı, yoksa tamamen milliyetçi/ulusalcı yeni bir kimlikle mi kurulacağı konusundaki belirsizlik sürüyor.</span></p>
				<p class="duzyazison-1"><span class="char-style-override-9">Her ne kadar bağımsızlık teziyle kurulsa ve Avrasya heveslilerini heyecanlandırsa da, kazın ayağı göründüğü gibi değil. Ergenekon’un operasyon timinin başında Başbakanlık danışmanlığı da yapan meşhur bir istihbaratçı var. Bugünlerde Mikdat Alpay’ı da yeni oluşuma pazarlama gayretlerinin sürdüğünü duyuyoruz.</span></p>
				<p class="duzyazison-1"><span class="char-style-override-9">Ergenekon’un siyasi kanadı ise Maocu-Türkçü-Tarikatçı kimliklerine bürünen kesimlerin birbirlerine tutkallanması tavsayınca kendisini daha net ortaya koyacak. Önce Yeni Hayat ve Aydınlık, sayfalarını birbirlerine açarak paslaşmaya başladı. Ardından birlikte paneller düzenlediler. Son safhada yanlarına Azerbaycan’dan profesörlük unvanlı Kadiri Şeyhi Haydar Baş’ı da aldılar.</span></p>
				<p class="duzyazison-1"><span class="char-style-override-9">Fikir babalığını Atilla İlhan’ın yaptığı oluşumun operasyonel komutanı; Emekli Albay Hüseyin Mümtaz. Mümtaz, Yeni Mesaj’daki köşesinde söyle buyuruyor:</span></p>
				<p class="duzyazison-1"><span class="char-style-override-9">‘Aynı TBMM Hükümeti’nin Kurtuluş Savaşı esnasında Kuvayı Milliye’yi canlandırmak için Anadolu’ya gönderdiği -irşat heyetleri- gibi. Yeni Mesaj-Meltem TV ekibine, Yeni Hayat’a, Aydınlıkçılara, Hürriyet’ten Mümtaz Soysal, Cumhuriyet’ten Erol Manisalı’ya ve açıktan olmasa da -askere- büyük görev düşüyor...’</span></p>
				<p class="duzyazison-1"><span class="char-style-override-9">Peki, Ergenekon’un amacı neydi? Bu çalışmanın amacı, ‘Ergenekon’un reorganizasyonuna katkıda bulunabilmektedir.’ ‘21. Yüzyıl’da güçlü bir istihbarat örgütünün anahtarı, uluslararası finansal organizasyonları engellemek olacaktır.’ Dünya para hareketinin dikkatle izlenişi, gerek uluslararası platformda gerekse ülke içinde siyasi ve toplumsal oluşumları çok önceden görerek karşı önlemler alınmasını sağlayabilmenin en etkin çözüm yoludur.</span></p>
				<p class="duzyazison-1"><span class="char-style-override-9">Ergenekon; kaçınılmaz bir biçimde çağın ve koşulların gereği olarak ekonomi alanında çok etkin faaliyetler uygulamaya koymak ve para akışını kontrol altına almak zorunluluğu ile karşı karşıya olmanın verdiği zorunlulukla bu oluşum meydana getiriliyordu.</span></p>
				<p class="duzyazison-1"><span class="char-style-override-9">Tarikat şeyhi Haydar Baş, ateist Doğu Perinçek ile Perinçek’in yıllarca ‘CIA’nin uşakları, beşinci kol, MİT’in halkı pasifize etmek için kurduğu parti’ dediği MHP’nin ortak eseri olduğu belirtilen Ergenekon adlı kuruluşun ‘yapılanma yasaları’ şöyle:</span></p>
				<p class="duzyazison-1"><span class="char-style-override-9">‘9 departmandan oluşan lobinin organizasyon planı, aşağıdaki birimlerden oluşmaktadır:</span></p>
				<p class="duzyazison-1"><span class="char-style-override-9">Departmanlar, Ergenekon tarafından örgütün merkez üyeliğine atanmış güvenilir yöneticiye doğrudan bağlı olarak yönetilecek. Beş sivil yönetici personelin Ergenekon ile teması ise atanmış ve güvenilir iki sivil personel ile sağlanacaktır. Departman başkanları merkezdeki beş yönetici tarafından seçilecek ve yönlendirilecektir.</span></p>
				<p class="duzyazison-1 para-style-override-7"><span class="char-style-override-12">1. Merkez</span></p>
				<p class="duzyazison-1"><span class="char-style-override-9">Lobi’nin merkezden görev alması için, Ergenekon tarafından atanmış güvenilir beş sivil yönetici bulunacaktır. Yönetici personelin görevi elde edilen veriler ışığında organizasyonu gizlilik prensiplerine sadık kalarak sağlıklı biçimde yönetmek olduğu kadar, her alanda gelişim ve tekniğini de artırmaktadır. Bunun yanı sıra, birimlerin oluşturulması ve birimlerin sağlıklı, düzenli ve etkin biçimde işleyişini sağlamaktır.</span></p>
				<p class="duzyazison-1 para-style-override-7"><span class="char-style-override-12">2. Araştırma ve Bilgi Toplama</span></p>
				<p class="duzyazison-1"><span class="char-style-override-9">Araştırma ve Bilgi Toplama Departmanı, merkez üyelerince seçilmiş bir başkan ve on kişilik bir yardımcı kadrodan oluşmaktadır. Lobinin amaçları doğrultusunda istihbarat verileri toplamak, arşivlemek ve merkeze sunmaktır.</span></p>
				<p class="duzyazison-1 para-style-override-7"><span class="char-style-override-12">3. Analiz ve Değerlendirme</span></p>
				<p class="duzyazison-1"><span class="char-style-override-9">Analiz ve Değerlendirme Departmanı, bir başkan ve beş kişilik yardımcı bir kadrodan oluşmaktadır. Elde edilen istihbarat verilerinin analiz raporlarının hazırlanması çalışmalarını yürütmekle sorumludur.</span></p>
				<p class="duzyazison-1 para-style-override-7"><span class="char-style-override-12">4. Finans ve Ticaret</span></p>
				<p class="duzyazison-1"><span class="char-style-override-9">Finans ve Ticaret Departmanı, bir başkan ve altı kişilik yardımcı personelden oluşmaktadır. Ticari koşullan yakından izlemek, ticari faaliyet ve yardım alanlarının belirlenmesi çalışmalarının yürütülmesinden sorumludur. Ayrıca, ülkenin içinde bulunduğu ticari ve ekonomik koşulların belirlenmesi çalışmalarını yürütür. Bu birimin başkanı örgütün ticari şirketlerinin kuruluş, organizasyon ve denetimini kontrol eder.</span></p>
				<p class="duzyazison-1 para-style-override-7"><span class="char-style-override-12">5. Kültür ve Bilim</span></p>
				<p class="duzyazison-1"><span class="char-style-override-9">Kültür ve Bilim Departmanı, bir başkan ve altı yardımcı personelden oluşmaktadır. Bilimsel ve kültürel gelişmeleri yakından izlemek ve yararlanılabilecek alanların tespiti çalışmalarını gerçekleştirir. Kültürel ve bilimsel faaliyetlerde bulunarak kamuoyunu ulusal çıkarlar doğrultusunda aydınlatıp yönlendirme çalışmalarını yürütür. Ülke çıkarlarına aykırı kültürel faaliyetleri tespit eder ve karşı argüman üreterek kamuoyunu ve sivil toplum kuruluşlarını karşı bilinçlendirme ile gereğinde karşı eylemlere yöneltir.</span></p>
				<p class="duzyazison-1 para-style-override-7"><span class="char-style-override-12">6. Teori ve Senaryo</span></p>
				<p class="duzyazison-1"><span class="char-style-override-9">Teori ve Senaryo Departmanı, bir başkan ve beş senaristten oluşmaktadır. Bu departmanın görevi, ihtiyaç duyulması halinde elde edilen analiz raporlarından yararlanarak kontra teori ve senaryolar üretmektir. Ulusal çıkarlara aykırı teori ve senaryoların çürütülmesinde belirleyici rol oynar. Uygulamaya konulması düşünülen senaryoların sağlıklı sonuçlara ulaşmasını sağlamak amacı ile karşılaşılacak kontra senaryoları belirleyerek önlem alınmasını sağlar. Kültürel, bilimsel senaryo kurguları ile kamuoyunun ajite edilmesinin önüne geçecek argümanlar üretir. Medya kuruluşlarını yönlendirme çalışmalarına katkıda bulunur.</span></p>
				<p class="duzyazison-1 para-style-override-7"><span class="char-style-override-12">7. İletişim ve Propaganda</span></p>
				<p class="duzyazison-1"><span class="char-style-override-9">İletişim ve Propaganda Departmanı bir başkan ve beş yardımcıdan oluşmaktadır. Bu departmanın görevi amaçlara uygun olarak medya kuruluşlarını bilgilendirmek, yönlendirmek ve bu yolla kontrol altında tutmaktır. Ayrıca, faaliyetlerde amaçlara uygun kamuoyu oluşturulması ve kamuoyunun desteğinin sağlanması çalışmalarını yürütür. Bunların yanı sıra organizasyonun ilişki kurmayı tasarladığı kişi, kurum ve kuruluşlar üzerinde etkileme çalışmaları gerçekleştirerek, sağlıklı ilişkiler kurulabilmesinin alt yapısını hazırlar.</span></p>
				<p class="aradakibaslik">8. Hukuk</p>
				<p class="duzyazison-1"><span class="char-style-override-9">Hukuk Departmanı, bir başkan ve beş yardımcıdan oluşmaktadır. Organizasyonun girişim ve faaliyetlerinin mevcut yasaların hukuksal temeline dayandırılabilmesi çalışmalarını yürütür. Bu departmanda yer alacak personel hukukçulardan oluşur. Organizasyonun hukuk işlerini üstlenecek olan bu departman, hukuksal kurallardan azami ölçüde yararlanılması çalışmalarını yürütür.</span></p>
				<p class="aradakibaslik">9. Uluslararası İlişkiler</p>
				<p class="duzyazison-1"><span class="char-style-override-9">Uluslararası İlişkiler Departmanı, bir başkan ve altı yardımcısından oluşmaktadır. Bu departmanın görevi, organizasyonun uluslararası alanlardaki faaliyetlerinin sağlıklı biçimde yürütülmesini sağlamaktır. Türkiye’de faaliyet göstermekte olan uluslararası kuruluşların çalışmalarını analiz etmek, bu kuruluşlar ile yakın ilişki kurulmasını sağlamak ve dış güç odakları olan bu kuruluşların amaçlarının belirlenmesini sağlamaktır.</span></p>
				<p class="aradakibaslik">10. Kadro</p>
				<p class="duzyazison-1"><span class="char-style-override-9">Organizasyonunda yalnızca sivillerin yer alacağı bu örgütleri, köprü eleman ile Ergenekon’a bağlı olarak faaliyet gösterir. Organizasyonun merkezinde görev alacak beş sivil personel ile köprü personel görevini üstlenecek iki sivil, Ergenekon tarafından belirlenerek atanır. Birim başkanları ile örgütün kuracağı vakıf ve ticari şirketlerin yöneticileri ve sahipleri ise merkezde yer alan yönetim personeli tarafından seçilir. Böylelikle gizlilik esasının korunması sağlanmalıdır.</span></p>
				<p class="aradakibaslik">11. Eleman Profili</p>
				<p class="duzyazison-1"><span class="char-style-override-9">Lobi örgütlenmesi içinde yer alacak elemanların çağa ayak uydurabilecek donanım, bilgi ve deneyime sahip olması esası aranacağı gibi, gereğinde her tür eleman profilinden yararlanılmasından kaçınılmaz. Özellikle sistemle barışık olmayan, aradığını bulamamış yapıdaki kişilikler seçilir. Çünkü bu tür kişiler sistemin boşluklarını, mekanizmanın işleyişini, oyunun kurallarını ve zaaflarını çok daha iyi bilmektedirler.</span></p>
				<p class="aradakibaslik">12. Birim Başkanları</p>
				<p class="duzyazison-1"><span class="char-style-override-9">Örgütlenme içinde departmanların işlev ve amaçlarına uygun yapıya sahip, konusunda deneyim sahibi kişiler tercih edilir. Birim başkanları lobi faaliyetlerini tümü ile serbest girişimcilik sınırları içinde kaldığı konusunda kuşkuya kapılmayacak şekilde yönlendirilir. Ortak amaçlar, fikir birliği ve inançlar doğrultusunda çalıştırılır. İşbirliğinde organizasyonun kuruluş ve faaliyet amacı olarak esas; kâr ve topluma yarar sağlanması vardır</span></p>
				<p class="aradakibaslik">13. Köprüsel Personel</p>
				<p class="duzyazison-1"><span class="char-style-override-9">Ergenekon tarafından atanan iki sivil, mutlaka başka kuruluşlarda görevli olanlar arasından seçilir. Böylece gizliliğin sağlanması kurunmuş olacaktır. Bu kişilerin yeterli bilgi ve deneyim sahibi olmalarından sonra, organizasyonun merkez yönetiminde yer almaları sağlanır ve organizasyonun merkez başkanı bu kişiler arasından seçilir.</span></p>
				<p class="aradakibaslik">14. Finans</p>
				<p class="duzyazison-1"><span class="char-style-override-9">Lobi’nin faaliyetlerinin finansı başlangıç noktasında Ergenekon tarafından karşılanır. Ancak, ilke olarak organizasyon ilk ticari şirketini kurup faaliyete geçirmesinin ardından finansal desteğe son verilir ve örgütün kendisine finans kaynakları oluşturulması sağlanır.</span></p>
				<p class="aradakibaslik">15. Ticari Şirket Faaliyetleri</p>
				<p class="duzyazison-1"><span class="char-style-override-9">Organizasyon, kısa süre içinde belirleyeceği alanlarda ardışık olarak ticari şirketler kurup yönetmeyi ve giderek artan finanse kaynaklarına sahip olabilmeyi amaçlıyor. Bu gelişmenin süratle sağlanabilmesi için, ticaret hukuku içinde yararlanılabilecek pek çok argüman mevcuttur. Başlangıçta kurdurulacak şirketlerin sürekliliği değil, finanse sağlanması dikkate alınarak hareket edilir. Kalıcı ve alanında etkin güç olarak geliştirilecek şirket kuruluşları organizasyonlarına yeterli finanse kaynağına ulaştırılmasının ardından yatırım gerçekleştirilir. Bu yatırımlar sonucunda giderek organizasyona ait holdingler oluşturularak, uluslararası ticari faaliyet girişimlerine geçilir. Lobiye göre finans dünyasında yer alarak, ekonominin kontrol edilebilir düzeye erişmesi ise holdinglerin faaliyetleri sonucu hedefe ulaşılmasını sağlayacaktır.</span></p>
				<p class="aradakibaslik">16. Vakıf Faaliyetleri</p>
				<p class="duzyazison-1"><span class="char-style-override-9">Organizasyonun mutlaka birkaç vakıf oluşturması gereği vardır. Böylelikle gücü ve etkinliğini artırabileceği gibi organizasyon şemsiyesi altında kurumlar oluşturur. Oluşturulan bu kurumlar aracılığı ile uluslararası ilişkiler kurulur ve her alanda çeşitli yararlar elde edilme amaçlanır. Organizasyon amaçlarını en sağlıklı şekilde perdeleyecek olan kurumlar vakıflar olabilir.</span></p>
				<p class="duzyazison-1"><span class="char-style-override-9">Lobi, fundamentalist faaliyetler doğrultusunda kurulan çeşitli vakıfların yurt içi ve yurt dışında halktan para toplayarak güçlenmesinin önüne geçilebilmesi için de aynı kulvarda kurulacak naylon bir vakıfla önlenebilmesi mümkün görmektedir.”</span></p>
				<p class="arabaslik" id="toc_marker-4-128">İSTİHBARATTA GELENEK</p>
				<p class="duzyazison-1"><span class="char-style-override-9">Kanunların ayaklar altına alındığı ve anayasanın önemsenmediği dönemlerde devlet kurumlarının içinde ve dışında oldukça farklı yapılanmalar meydana gelir. Çünkü oluşturulan sisli havada herkes ortadaki iktidar ve rant pastasından bir pay almak ister. Devlet içerisinde kök salmaya çalışan bu çeteler, yurttaşların anayasal haklarının tamamını ihlal ve ihmal etmekte bir beis görmezler.</span></p>
				<p class="duzyazison-1"><span class="char-style-override-9">Burada faaliyetlerinden bazılarını ister tasvip edelim ister etmeyelim MİT’in “devlet ciddiyetini” koruyan ve hiçbir zaman onu istismar etmeyen bir kurum olduğunu görüyoruz. Sisli havalarda durumdan vazife çıkarıp iktidar savaşma girişmemesi, Rusya’da olduğu gibi devlet yönetimini ele geçirme gibi bir gayretkeşlik içinde olmaması, bu kurumun aslında ne kadar “sivil” ve “yasalarla barışık” olduğunu göstermektedir. Birçok kere hükümet üyelerini “güvenlik” gerekçesi ile dinleyen, takibe alan MİT’in ulaştığı güvenliği ilgilendirmeyen ama açıklandığında hükümetlerin devrilmesine sebep olacak, kamuoyunun tasvip etmeyeceği ilişkiler yumağını, kullanmadığı ayrıca dikkat edilmesi gereken konulardır.</span></p>
				<p class="duzyazison-1"><span class="char-style-override-9">Darbelerden sonra MİT eli ile muhaliflerin kişisel hayatlarına dair bilgilerin piyasada dolaşmasının tek sebebinin amir konumuna geçen darbeciler olduğunu belirtiyor emekli MİT görevlileri. Kitabın hazırlanmasında görüşme imkânına sahip olduğumuz emekli MİT ajanları, “MİT’in devlet yönetmeye yeltenmeyi hiç bir zaman düşünmediğini” vurgulayarak, “böyle bir düşüncenin, teşkilatın kuruluş felsefesine aykırı olduğunu” belirtiyorlar. Yaşı hayli ilerlemiş bir emekli MİT mensubunun şu sözleri oldukça ilginçtir:</span></p>
				<p class="duzyazison-1"><span class="char-style-override-9">“3. Selim zamanında oluşturulan Şurayı Devlet’inin esas amacı devletin ve vatandaşların güvenliğini korumaktır. MİT bu teşkilata kadar uzanır. Dikkat ederseniz, Şurayı Devlet adlı gizli teşkilat kurulduktan sonra saltanat kavgaları olmuş, birçok padişah devrilmiştir ve bu teşkilatın başı padişah olmasına rağmen, kesinlikle bu iktidar savaşına katılmamıştır. Onun içindir ki gelen her padişah, teşkilatın devamını korumuştur. 2. Abdülhamit’in Yıldız Teşkilatı’na dikkat ederseniz, muhalefete mensup hiçbir şahsın izzeti nefsine ağır gelecek bir davranış sergilememiştir. Bugünkü tabirle ‘belden aşağı’ vurmamıştır. Padişah devrildiği zaman bunlar direnmediler. Çünkü gizli teşkilatın vazifesi, devlette sürekliliği esas kılmaktır, devletin başına geçmek değil! Kurtuluş Savaşı sırasında kurulan istihbarat servislerine bakın. Daha sonra bunlardan bazıları Atatürk’e düşman oluyorlar. Ama hiçbir zaman kendilerine bağlı casusları harekete geçirtip devlet yönetimini ele geçirmeye çalışmamışlardır. Sadece Teşkilât-ı Mahsusa’dan bazı arkadaşlar teşkilattan arkadaşları olan Şükrü Kaya etrafında toplanarak Atatürk’ün ölümünden sonra onun İsmet Paşa’nın yerine geçmesi için bir teşebbüste bulunmuşlardır. Hem MAH hem de MİT döneminde sizin kastettiğiniz devleti yönetme gibi bir faaliyeti olmamıştır bizim istihbarat servisimizin. Bu teşkilat, hem Osmanlı döneminde hem de cumhuriyet devrinde devlete hizmet etmeyi esas almıştır.”</span></p>
				<p class="duzyazison-1"><span class="char-style-override-9">Emekli MİT mensuplarının anlatımlarını göz önünde bulundurduğumuzda diğer istihbarat birimlerinin bu geleneğe pek uymadıklarını görürüz. 1990’lı yıllarda istihbarat toplama ve teknolojik donanımla birçok istihbarat kurumunu geride bırakan Emniyet Genel Müdürlüğü, maalesef bazı konularda gereken kaliteye ulaşamamıştır. Bazı emniyetçilerin kanunları hiçe sayan cuntacılar gibi devletin verdiği olanakları kendi çıkarları için kullanma olayları dönem donem gün yüzüne çıkmıştır. Teknolojik ilerlemenin verdiği imkânlarla insanların anayasal teminat altına alınan hürriyetlerine tecavüz etmek daha kolay hale gelmiştir.</span></p>
				<p class="arabaslik" id="toc_marker-4-129">TELEFON DİNLEME SKANDALLARI</p>
				<p class="duzyazison-1"><span class="char-style-override-9">Teknoloji o kadar gelişti ki artık tüm telefon görüşmeleriniz dinlenebiliyor, uydular aracılığı ile herhangi birisi ile yaptığınız konuşmalar takip edilebiliyor, fakslarınız ve e-postalarınız başkaları tarafından görülebiliyor. Başka bir deyişle, teknoloji tam anlamıyla özel hayatı kuşattı. Artık ‘dört bir taraftan’ dinleniyoruz. Devlet dinliyor, yabancı ülke istihbaratları dinliyor. Bunların yanında son günlerde İstanbul’da patlak veren tele-kulak çetesinde olduğu gibi bazı özel şirketler de özel hayata kulak dayamış durumdalar. Özel hayatın gizliliği kalmadığı gibi, çalıştığınız kurumların hayati öneme sahip bilgilerini bile korumakta zorlanıyorsunuz. Oturduğunuz yerdeki her şey bir alıcı olabilir ya da cama vuran ses dalgalarını bile sese çevirebilen cihazlar sizi kilometrelerce uzaktan dinleyebilir. Türkiye’de insanların kanun dışı dinlenmeleri olayının yeniden gündeme gelmesi, gazeteci Fehmi Koru, Nazlı Ilıcak ve eşinin bir restoranda yaptıkları konuşmanın “kazaen” Koru’ya iletilmesi ile başladı.</span></p>
				<p class="duzyazison-1"><span class="char-style-override-9">Cep telefonlarının dinlenmesinin mümkün olduğu hatta alıcı hale getirilebildiği artık bir gerçek. Ancak bunun için santral konumundaki şirketler de önemli bir rol oynuyor. Türkiye’de cep telefonları için GSM sistemini sağlayan üç özel kuruluş var: Turkcell, Avea ve Vodafone. Turkcell, Fehmi Koru’nun başına gelen olayın teknik olarak mümkün olmadığında ısrarlı. Hatta cep telefonlarının dinlenemediğini savunuyor. Oysa Turkcell Teknik Bilgi İşlem Müdürü Fuat Ertüzün, TBMM Telefonların Dinlenmesi Komisyonu’na cep telefonu santrallerine dinleme cihazı koyulduğunu söylemişti. Komisyonda bilgisine başvurulan GSM yetkilileri, istihbarat birimlerinin, 1995’te telefon santrallerine dinleme cihazı koyma taleplerini ‘Anayasa’ya aykırı’ diye geri çevirdiklerini ancak Telekom’un devreye girmesiyle 1996’da dinleme sistemi kurulmasına izin vermek zorunda kaldıklarını söylediler. GSM operatörü yetkilileri, yine de cep telefonlarının dinlenmesinin kendileri ile alakalı kısımlarında böyle bir işbirliğinin mümkün olmadığında ısrarlılar.</span></p>
				<p class="duzyazison-1"><span class="char-style-override-9">Amerika ve Avrupa ülkelerinde istihbarat örgütleri cep telefonlarını dinleyebilmek için çeşitli yöntemler denerken, Türkiye’de çok farklı bir yöntem geliştirildi. İstihbarat örgütleri Türkiye’de kripto çözmek gibi teknolojik oyunlara başvurmuyor. Türk Telekom’un ‘merkezi uçlandırma yardımı’ tüm sorunları çözmeye yetiyor. MİT ve Emniyet İstihbaratı bu yardım sayesinde GSM şirketlerinin telefonlarını dinleyebilmek için gerekli hatlara sahip oluyor. Anahtar kelimelerin yanında hedef numaraların da dinlenmesi titiz bir şekilde yürütülüyor. Araç telefonları ise analog sistem (NMT) kullanıldığı için dinlenmesi çok kolay. Basit bir scanner ile dinlenebiliyor. Cep telefonlarının normal şartlarda dinlenmesi yanında Fehmi Koru olayında da olduğu gibi alıcı durumuna gelmesi de mümkün. Zira telefon kapalı iken, alıcı haline getirilmiş ve konuşmalar bu sayede dinlenilmiş.</span></p>
				<p class="duzyazison-1"><span class="char-style-override-9">Cep telefonunun dinleme cihazı haline gelmesi olayına firmalar her ne kadar “imkânsız” deseler de, Amerikan Kongresi’nde meydana gelen olay bunun mümkün olduğunu en yetkili gözler önünde ortaya koymuştu. Kongre’ye çağrılan bir bilgisayar korsanı, herkesin gözü önünde cep telefonu şifrelerini çözerek o ortamdaki konuşmaları bir senatörün kapalı vaziyetteki cep telefonundan bir başka yere nakletmeyi başarmıştı. Peki, acaba telefonlar niçin, kim tarafından dinlenmekte? İstihbarat elemanları bu soruya, “genel olarak terör, kaçakçılık, uyuşturucu, kontrespiyonaj gibi konularda istihbarat yapmak için” cevabını veriyorlar. Ancak, burada bir başka soru gündeme geliyor. Acaba alınan bu müthiş yetki başka amaçlarla kullanıldı mı veya istihbarat birimleri sadece çete ve suçluları mı dinledi, yoksa çeşitli siyasetçi ve devlet adamları ile iş adamları da dinlenerek, izin sınırları aşıldı mı?</span></p>
				<p class="duzyazison-1"><span class="char-style-override-9">Profesyonel anlamda Türkiye’de telefon dinleme işini yapabilen 5 birim var: MİT, Emniyet İstihbarat Daire Başkanlığı, Emniyet Organize Suçlar Bölümü, Genel Kurmay Askeri İstihbarat Dairesi ve Jandarma İstihbarat.</span></p>
				<p class="duzyazison-1"><span class="char-style-override-9">Emniyet özellikle Mehmet Ağar’ın Genel Müdürlüğü döneminde yaptığı yatırımlarla bu alanda ciddi bir alt yapıya sahip oldu. Mehmet Ağar’ın Emniyet Genel Müdürü olduğu dönemde, 24 Aralık 1994’te Ankara 2 No’lu DGM Hâkimi Binbaşı Ülkü Coşkun imzasıyla polise cep ve araç telefonlarını dinleme yetkisi verildi. 10 Ocak 1995 tarihinde ikinci bir başvuru sonucunda polise tüm telefonları dinleme imkânı sağlayacak şekilde telefon santrallerine cihaz yerleştirme izni de verildi. DGM tarafından emniyete şu işlemlerin yapılması için izin veriliyordu:</span></p>
				<p class="duzyazison-1"><span class="char-style-override-9">“Merkez Ankara’da olmak üzere bağlantılı illerde mobil, GSM ve diğer telefon santrallerinden sorumlu PTT ile özel şirketler veya PTT’ce sistemin ana merkezinin bulunduğu illerdeki santrallere, transmisyon hatlarına, Emniyet Genel Müdürlüğü’nce temin edilecek araç, gereç ve malzemeleri, ekipmanların bağlanması ve PTT’ce yazılım ve donanım düzenlemelerinin yapılması, transmisyon hatlarına yönlendirme ve bağlantılarının yapılması ile bunların Emniyet Genel Müdürlüğü’nün tespit edeceği yerlerden geçirilmesi...”</span></p>
				<p class="duzyazison-1"><span class="char-style-override-9">DGM tarafından alınan bu karar ve giderek artan telefon dinleme ihbarları sebebiyle, TBMM Telefonların Dinlenmesi Komisyonu kuruldu ve yaklaşık 6 ay süreyle konuyla ilgili tarafları dinledi. Dönemin Emniyet Genel Müdür Vekili Kemal Çelik, Telefon Dinleme Komisyonu’na gönderdiği yazıda polis tarafından telefonların dinlendiğini resmen itiraf ediyordu. Telefon dinleme ve teknik tespit sonucu çok önemli olayların aydınlatıldığının belirtildiği açıklamada, 1995 yılında 3 bin 57,1996 yılında ise 2 bin 383 olayın aydınlatıldığı ifade edildi. “Gizli” damgalı yazıda yasadışı örgütlerin Tansu Çiller başta olmak üzere çok sayıda siyasi lidere yönelik suikast girişiminin, telefon dinleme sayesinde önlendiğine işaret ediliyordu.</span></p>
				<p class="duzyazison-1"><span class="char-style-override-9">Emniyet’in en üst yetkilisi telefonları dinlediklerini açıklarken dönemin DGM Başsavcısı Nusret Demiral da santrallere yerleştirilen cihazların acil durumlar için oluşturulduğunu belirterek, “Bazı cihazların takılması ve bazı teknik hazırlıklar yapılması için zaman lazım ancak suçun ortaya çıkarılması için zaman kaybetmeden dinlemeye geçilmesi gerekiyor. Devletin memuruna güvenmek zorundayız!” diyecekti kendisine konu ile ilgili başvuran gazeteciye.</span></p>
				<p class="duzyazison-1"><span class="char-style-override-9">Bu ifadelerle devletin polisi ve savcısı mahkeme kararı beklemeden telefon dinlediklerini itiraf ediyorlardı. Yine Komisyon’a bilgi veren dönemin Emniyet İstihbarat Daire Başkanlığı Teknik İşler Şube Müdürü Osman Ak, 13 Mart 1997’de verdiği ifadede, “Tanesi 4 milyon dolardan 4 adet dinleme cihazı aldık. Bu malzemeler ABD’den örtülü malzeme olarak geçiyor ve satışı özel izne tabi. Biz de bu malzemeleri silah ve uyuşturucu kaçakçılığına karşı kullanacağız diye aldık, bu cihaz ilgili santrallere yerleştirildi. Bu sayede cep telefonu dâhil her türlü cihaz dinlenebiliyor!” diyordu. Yine Araştırma Komisyonu çalışmasının sonunda Emniyet Genel Müdürlüğü tarafından ABD’den getirilen cihazlar sayesinde aynı anda 20 bin ayrı telefonun dinlenebildiği ortaya çıkıyordu.</span></p>
				<p class="duzyazison-1"><span class="char-style-override-9">Ünlü MİT Raporu’nun yazarı Mehmet Eymür ise TBMM Susurluk Komisyonu’na verdiği ifadesinde telefon dinlenmesi olayına ilişkin, “Herkes birbirini dinliyor!” diyerek konunun boyutunun nerelere ulaştığını itiraf ediyordu. Polise tanınan sınırsız dinleme yetkisi, 10 Nisan 1997 tarihinde M. Turgut Okyay başkanlığında toplanan Ankara 2 No’lu Devlet Güvenlik Mahkemesi tarafından kaldırıldı. Bundan sonra dinlenecek her telefon için ayrı ayrı mahkeme kararı istenmesi gerekiyordu. Peki ya MİT ve diğer kurumlar için durum ne olacaktı?</span></p>
				<p class="duzyazison-1"><span class="char-style-override-9">Aslında başta MİT olmak üzere Türkiye’de telekulaklar hep vardı. Hatta sadece suçluları değil, siyaseti de gölgesi kadar yakından takip etti. Türkiye’nin demokrasi gelişimi, dinleme teknolojisinin gelişimine paralel olarak devam ediyordu. Gazeteci Faruk Bildirici’nin yazdığı ‘Gizli Kulaklar Ülkesi’ isimli kitap Türk siyasi hayatı ile telekulak skandalları arasındaki sıkı bağla ilgili örneklerle dolu.</span></p>
				<p class="duzyazison-1"><span class="char-style-override-9">İşte kitapta yer alan bazı çarpıcı örnekler: Önce Milli Birlik Komitesi lideri Cemal Gürsel, toplantılarından İsmet İnönü’nün haberdar olması sebebiyle Meclis’teki tüm odacıların sağır ve dilsiz olması koşulunu getirmişti. Ardından da Adnan Menderes hükümeti “Telefoncu Ayten” skandalı ile zor günler geçirmişti.</span></p>
				<p class="aradakibaslik para-style-override-8">BİR DİNLEME OLAYI VE HASAN CELAL GÜZEL</p>
				<p class="duzyazison-1"><span class="char-style-override-9">Dinleme olayı ile ilgili ilginç ve komik bir olay da İçişleri Bakanlığı Müsteşar Yardımcısı Hasan Celal Güzel’in başından geçiyordu. Güzel, konumu gereği devletin bütün iç güvenlik ve gizli sırlarına sahip olan bir insandı. Ne var ki onun memurları ona güvenmemişlerdi. Güzel, yeni hükümetin kurulması ile görevden alınır. Rapor alarak yeni görev yeri Diyarbakır’a gitmez ve merkez valilerinden birinin odasını kullanmaya başlar. Kullandığı telefonda bir gariplik olduğunu fark eder ve dinlendiğini tahmin ettiği için de her telefonu açtığında, “Evvela mahsusen, bu telefonu dinleyenin, kayda aldıranın, deşifre edenin, okuyanın, yedi göbek sülalesini...” şeklinde uzayıp giden sinkaflı küfürden sonra arayacağı numarayı çevirir ve normal konuşmasını yapar. Bundan sonrasını Hasan Celal Güzel’in kendi ağzından dinleyelim:</span></p>
				<p class="duzyazison-1"><span class="char-style-override-9">“Bir hafta boyunca böyle fasıl yaptıktan sonra normal konuşmama geçiyordum. Bir hafta sonra kapımda biraz mahcup ve ezik birisi kendini takdim etti.’Efendim, ben Emniyet Önemli İşler İstihbarat Dairesi’nde komiser ......... Allah aşkına bana küfredip durmayın!’ dedi. Ben çok şaşırdım. ‘Kardeşim seni tanımıyorum ki, niye sana küfredeyim?’ dedim. Bunun üzerine genç komiser bana olayı anlattı: ‘Beni dinleme görevinin kendisine verildiğini, görevi gereği dinlemeyi yaptığını’ söyledi. Kendisini oturtup çay ikram ettim ve ‘Tamam kardeşim, söz veriyorum artık sana küfretmeyeceğim!’ dedim. Komiser gittikten sonra yaptığım telefon görüşmelerinde küfrümde hafif bir rötuş yaptım. Ve ‘Banda alan kişi hariç gerisinin...’ diye fasıla başlıyordum.”</span></p>
				<p class="duzyazison-1"><span class="char-style-override-9">Mesut Yılmaz muhalefette iken telefonlarının dinlendiğinden yakınıyordu ve 1997 yılında başbakan olduğu zaman ilk yaptığı, Başbakanlık Kriz Merkezi’ne 155 milyar para aktararak dinlemeyi önleyici tedbirlerin alınmasını oldu. 1988 yılında kamuoyuna sızdırılan ve büyük gürültü koparan Birinci MİT Raporu da aslında telefon dinleme itirafları ile doluydu. MİT raporu tartışmaları sürerken, MİT dinleme olayını o kadar büyütmüştü ki, MİT Müsteşarı Hayri Ündül, Mehmet Eymür’ü görüşme yapmak için makamına çağırmıştı. Her ihtimale karşı üzerini arattı ancak Mehmet Eymür, Müsteşar Hayri Ündül’le yaptığı görüşmeyi kaydetmeyi yine başarmıştı.</span></p>
				<p class="duzyazison-1"><span class="char-style-override-9">Siyasiler arasında dinlenme konusunda en çok başı ağrıyan ise Özal’dı. Özal, gerek ilk Başbakanlığı döneminde gerekse Cumhurbaşkanlığı döneminde konutunun her yanından sürekli olarak “böcek” çıkartıyordu. Her türlü tedbire rağmen dinlenmekten kurtulamayan Özal, çareyi yurtdışından dinlenmeyi önleyici özel malzemeler sipariş etmekte bulmuştu. Hatta yakınındaki insanlara “Dinleniyor olmak artık sinirlerimi bozmuyor bile!” şeklinde konuştuğu basına yansıyordu. </span></p>
				<p class="duzyazison-1"><span class="char-style-override-9">Siyasiler yanında askerler de dinlenmemek için ciddi anlamda tedbirler almaya başlıyordu. 1996 yılında dönemin Genelkurmay Başkanı İsmail Hakkı Karadayı’ya sunulan bir raporda, tüm telefonların güvensiz olduğu, askeri telefonların da dinlendiği, birimler arasında sivil hatlardan bağımsız ağların kurulması gerektiği belirtiliyordu. Yine Karadayı’ya sunulan raporda “tüm istihbarat birimleri tüm telefonları, cep ve araç telefonları, faks, çağrı ve internet haberleşmesini izleyebiliyorlar” deniliyordu.</span></p>
				<p class="duzyazison-1"><span class="char-style-override-9">Liderler ya da yöneticiler değişse de geleneksel tele-kulak alışkanlığı değişmedi ve daha sonra Başbakan olan Tansu Çiller ve Mesut Yılmaz da dinlenmekten kurtulamadı. Basında en büyük yankıyı uyandıran olay ise, dönemin Başbakanı Tansu Çiller ve Devlet Bakanı Necmettin Cevheri’nin başına geldi. 1994 yılının Ağustos ayı yaklaştığında, komutanların görev süreleriyle ilgili yapılan görüşme “minik kuşlar” aracılığı ile sızdırılmıştı. Başbakan ve siyasi parti liderleri başta olmak üzere bu çok önemli telefonları kim dinlemeye cüret edebilirdi ki? Adres belliydi...</span></p>
				<p class="duzyazison-1"><span class="char-style-override-9">Askeri İstihbarat, MİT ve Emniyet derken, aslında bazı telefonları en az bu üç istihbarat servisinin aynı anda dinlediği anlaşılıyor. Emniyet’in siyasi otoriteye bağlı olmasından dolayı en savunmasız kurum olduğunu belirtmekte fayda var. Böylesine “derin” konulara bulaştığında derhal deşifre edilir ve kamuoyu önünde hesap verilmesi sağlanır. Ancak, adı Anayasayı ihlal etmekten, bireylerin hak ve özgürlüklerini, hatta yaşam haklarını ellerinden alan bazı kurumlar ise asla sorgulanamazlar ne hikmetse! Emniyet’in son dinleme skandallarından biri ise, dönemin Ankara Emniyet Müdürü Cevdet Saral’ın hırsından kaynaklanacaktı. Bu skandal, birçok emniyetçinin görevinden alınmasına sebep olacaktı. Olay şöyle gelişmişti:</span></p>
				<p class="duzyazison-1"><span class="char-style-override-9">Basında, dönemin Emniyet Genel Müdürü Necati Bilican’ın oğlu Murat Bilican’ın yeraltı dünyası ile ilişkilerini anlatan haberler yer alıyordu. Bu haberlerin de arkasında Emniyet tarafından yapılan telefon dinlemeleri yapan birimin olduğu belirtiliyordu. Bilican, bu savaş haberlerinin “mafyanın ekmeğine yağ sürdüğünü” söylüyor hatta son günlerde bazı telefon görüşmeleri tespit ettiklerini ekliyordu. Emniyet Müdürü Cevdet Saral, soyadı benzerliği sebebiyle “Acaba benim akrabam mı?” diye başlattığı araştırma sonunda, Mustafa Saral’ın hayli ilginç ilişkileri, bu arada konunun Emniyet Genel Müdürü Necati Bilican’ı da ilgilendiren bölümleri ortaya çıkınca, oluşturduğu dosyayı alıp Bilican’ı ziyarete gitti. İddialara göre Cevdet Saral, bir süredir İstanbul Emniyet Müdürlüğü’ne atanmayı istiyordu ve elindeki bilgiler bunu sağlamaya yetebilirdi. Ancak öyle olmadı. Oluşturulmuş olan dosyada, Mustafa Saral’ın telefon irtibatları araştırılırken polis deyimiyle “toslanmış” bazı yerler de vardı. Örneğin Cumhurbaşkanlığı ve Emniyet Genel Müdürlüğü gibi.</span></p>
				<p class="duzyazison-1"><span class="char-style-override-9">Ancak iş bununla bitmiyordu. Kısa süre sonra Cevdet Saral’ın Başbakanlıktan Dışişleri’ne, Genelkurmay Başkanlığı’ndan Cumhurbaşkanlığı’na, tanınmış gazetecilerden milletvekillerine kadar birçok kurum ve ismi dinlettiği ortaya çıktı. Cevdet Saral ve ekibi köşeye sıkışıyordu. İşte tam bu sırada Cevdet Saral bazı güç odaklarının desteğini alabilmek için şaşırtıcı bir yola başvurdu. Başına gelenlerin, Fethullah Gülen’le ilgili hazırladıkları rapordan kaynaklandığını iddia ederek, irtica karşıtlarına sığınıyordu. Ne var ki Cevdet Saral, Cumhurbaşkanı’ndan Başbakan’a, Genelkurmay Başkanı’ndan MGK’ya kadar onca kurum ve kuruluşu neden dinlediklerini ise açıklamakta güçlük çekiyordu. Söz konusu ekibin görevden alınması sonrasında bir açıklama yapan Başbakan Bülent Ecevit de, ileri sürülen mazeretlerin anlamsız olduğuna işaret ediyordu.</span></p>
				<p class="duzyazison-1"><span class="char-style-override-9">Ankara Emniyeti, söz konusu resmi kurumları değil aralarında Kalkınma Bankası Genel Müdürlüğü döneminde görevini kötüye kullandığı gerekçesiyle 12 yıl hapse mahkûm edilen Özal Baysal, “Yeşil” kod adlı Mahmut Yıldırım, yer altı dünyasının ünlü ismi Kürşat Yılmaz’ın da bulunduğu bazı şahısların telefonlarını izlemeye aldıklarını iddia ediyorlardı. Ankara Emniyeti’ne göre söz konusu şahısların adı geçen kurumları birçok kez aradıkları tespit edilmişti. Bu kurumların telefonlarını izlemeye almalarının sebebi ise, iddiaya göre bu kurumlardaki bağlantılarını öğrenebilmek içindi. Mahkeme kararıyla izlemeye alınan bu kişilerin ilişkide bulunduğu telefonlar arasında şu ilginç kurumlar da vardı:</span></p>
				<p class="duzyazison-1"><span class="char-style-override-9">“Cumhurbaşkanlığı Köşkü, Başbakanlık Özel Kalem Müdürlüğü, Başbakanlık, Cumhurbaşkanlığı Koruma Şube Müdürlüğü, Cumhurbaşkanlığı Genel Sekreterliği, İstanbul Emniyet Müdürlüğü Özel Kalemi, Turizm Bakanlığı, Cumhurbaşkanlığı Tarabya Köşkü, ANAP, DYP, Bayındırlık ve İskân Bakanlığı, Başbakanlık MİT Müsteşarlığı, Milli Güvenlik Kurulu Genel Sekreterliği, Cumhurbaşkanlığı, Başbakanlık, Jandarma Genel Komutanlığı, Ankara İl Jandarma Komutanlığı, Kocaeli Emniyet Müdürlüğü, Harp Akademileri Komutanlığı, İzmir Emniyet Müdürlüğü, Emniyet Genel Müdürlüğü İstihbarat Daire Başkanlığı...”</span></p>
				<p class="duzyazison-1"><span class="char-style-override-9">Dosya ne denli kabarık olursa olsun bu iddia pek inandırıcı bulunmadı. Çünkü söz konusu bağlantılar, bundan iki yıl önce ortaya çıkartılmış bağlantılardı. Ankara Emniyeti’nin, Genelkurmay Lojmanları’nı izlemeye almasının ne gibi bir gerekçesi olabilirdi? Diğer taraftan Ankara Emniyeti, Başbakan Bülent Ecevit’in ev telefonunu bile izlemeye almıştı. Ecevit’in telefonlarını neden izlemeye almışlardı? Ankara Emniyet Müdürü Cevdet Saral ve yardımcısı Osman Ak, kısa süre sonra konuyla ilgili ipuçlarını vermeye başlamışlardı. Osman Ak, başlarına gelenlerin Fethullah Gülen’le ilgili hazırladıkları rapordan kaynaklandığını, kendilerinin bu raporu “irticaya hassas bazı birimler için hazırladıklarını” iddia ediyordu. Fakat göreve geldikten sonra Emniyet Genel Müdürü’nü makamında ziyaret eden ve devlet kurumlarının saygınlığını korumaya azami dikkat gösteren Genelkurmay Başkanlığı’nın, amirlerini atlayarak Ak’tan böyle bir şey istemesi zaten beklenemezdi. Dahası, Genelkurmay’ın kendi dinleme birimi varken kendi lojmanlarının dinlenmesini Osman Ak’tan istemesi akıl kârı değildi.</span></p>
				<p class="duzyazison-1"><span class="char-style-override-9">İddialara göre, 12 Ocak 1999 tarihli Aydınlık Dergisi’nin Polis içinde geniş bir “Fethullahçı” örgütlenme bulunduğunu öne süren ve “resmi bir rapora dayandığı” söylenen haberi yayımlanınca, “irticaya hassas birimler” bu yayını ihbar kabul edip dergi sayfalarına bir de üst yazı ekleyerek Başbakanlık Takip Kurulu’na, diğer ismiyle ‘Sivil Çalışma Kurulu’na göndermişti. Ankara Emniyeti’ne göre her şey bununla birlikte başlamıştı. Ancak, üst düzey Emniyet yöneticilerine göre, tüm bunlar Cevdet Saral’ın cephe daraltma ve destek kazanmak için giriştiği çabalardan başka bir şey değildi. “’Savaş” denen şey aslında Cevdet Saral’ın “aşırı ihtirasından” kaynaklanıyordu. Saral’ın İstanbul’a Emniyet Müdürü olmak istediği için bunları yaptığı öne sürülüyordu. Bir başka iddiaya göre Cevdet Saral Cumhurbaşkanlığını, Başbakanlığı ve Genel Müdürlüğü dinlettiği için sıkışmış durumdaydı ve Fethullah Gülen raporuyla son kozunu oynuyor, böylelikle bazı çevrelerin kendisini korumasını sağlamayı amaçlıyordu.</span></p>
				<p class="duzyazison-1"><span class="char-style-override-9">Ancak ne basın ne de devlet içindeki kurumlar bu oyuna gelmedi. Çünkü yaşanan gelişmeleri dikkatle izleyenler, kavganın Ankara Emniyet Müdürü Cevdet Saral’ın, Emniyet Genel Müdürü Necati Bilican’ın oğlunun iş ortağı Mustafa Saral ile ilgili yaptırttığı araştırmayla başladığını görmüşlerdi. Yani Ankara Emniyet Müdürlüğü İstihbarat Şube Müdürü Osman Ak ve iki yardımcısının görevlerinden alınmalarına yasal olarak ‘Fethullah Gülen Raporu’ değil, yapılmış olan Mustafa Saral-Murat Bilican araştırması neden oldu. Ve bunu Ankara Emniyeti’nin dinlediği üst düzey telefonlarla ilgili haberler izledi. Daha sonra İçişleri Bakanlığı, başta Ankara Emniyet Müdürü Cevdet Saral olmak üzere olaya adı karışan 11 polisi, müfettişler tarafından sürdürülmekte olan soruşturmanın salahiyeti için görevden aldı. Saral ve ekibi şu şahıs ve kurumları dinlemişti:</span></p>
				<p class="duzyazison-1"><span class="char-style-override-9">BAKANLAR: Başbakan Bülent Ecevit, Devlet Bakanı Salih Yıldırım, Maliye Bakanı Zekeriya Temizel, Milli Eğitim Bakanı Metin Bostancıoğlu, Milli Eğitim Bakanı Hikmet Uluğbay, Orman Bakanı Ersin Taranoğlu, Devlet Bakanı Rifat Serdaroğlu, Devlet Bakanı Metin Gürdere, Devlet Bakanı Işın Çelebi ve Ulaştırma Bakanlığı Özel Kalemi.</span></p>
				<p class="duzyazison-1"><span class="char-style-override-9">MİLLETVEKİLLERİ: Tevfik Diker, Murat Başesgioğlu, Halit Dumankaya, İrfan Köksalan, Şinasi Altıner, Enis Sülün, Saffet Arıkan Bedük, Ahmet Derin, Ahmet İyimaya, Ali Uyar, Fikri Sağlar, Osman Çilsal, Mustafa Bayram, Mehmet Sağlam, Sedat Bucak, A. Hamidi, Önder Kırlı, Tekin Enerem.</span></p>
				<p class="duzyazison-1"><span class="char-style-override-9">GAZETECİLER: Emin Çölaşan, Tuncay Özkan, Mine Solnier, Koray Düzgören.</span></p>
				<p class="duzyazison-1"><span class="char-style-override-9">İŞADAMI: Ayhan Şahenk.</span></p>
				<p class="duzyazison-1"><span class="char-style-override-9">SİYASETÇİLER: Eski Çankaya Belediye Başkanı Doğan Taşdelen ve ailesi, Hüsamettin Cindoruk’un Demokrat Türkiye Partisi, Barış Partisi Genel Başkanı Ali Haydar Veziroğlu ve akrabaları, Veziroğlu’nun Vinsan şirketi ve şirketin İstanbul temsilciliği.</span></p>
				<p class="duzyazison-1"><span class="char-style-override-9">HUKUKÇULAR: Yargıtay 8. Ceza Dairesi Üyeleri Yusuf Kenan Doğan, Muhittin Mıçak ve Ahmet Koksal.</span></p>
				<p class="duzyazison-1"><span class="char-style-override-9">ASKERLER: Emekli. Subaylar, lojmanları, askeri lojmanlar, MSB lojmanları, orduevleri...</span></p>
				<p class="duzyazison-1"><span class="char-style-override-9">EMNİYETÇİLER: Emniyet Genel Müdürü Necati Bilican, İstanbul Emniyet Müdürü Hasan Özdemir, Emn. Genel. Müdürlüğü İstihbarat Daire Başkanı Sabri Uzun, Hanefi Avcı, İstanbul Emniyet Müdür Yardımcısı Ercüment Özbeyli, Emniyet Genel Müdürlüğü Kaçakçılık ve Organize Suçlar Dairesi Santrali.</span></p>
				<p class="duzyazison-1"><span class="char-style-override-9">Bugün dünyada Amerikan Ulusal Güvenlik Ajansı(NSA)’nın halen dünyanın en büyük kulağı olduğu herkes tarafından kabul ediliyor. Dünyanın tüm bölgelerini çok rahat bir şekilde dinleyebilen NSA’in dost ülkeleri de dinlediği biliniyor. CIA’den daha büyük bir organizasyon olan NSA, sadece telefon konuşmalarını değil aynı zamanda tüm uluslararası iletişimi izleyebiliyor. Yani sadece cep telefonları değil, faks, teleks, e-posta mesajları, tüm radyo dalgaları ve telsiz trafiği dinleniyor. “Büyük Kulak” denilen sistemin adı: Echelon.</span></p>
				<p class="duzyazison-1"><span class="char-style-override-9">Echelon, NSA’in denetimi altında. Merkez de ABD’nin Fort Meade bölgesinde. Sistem, Pentagon’un verdiği talimatlara göre çalışıyor. Terör örgütleri, uyuşturucu kartelleri, kaçakçılık ve kara para aklama çeteleri asıl hedef ama tüm sivil haberleşme dinleniyor. Echelon’un dünya üzerinde 8 ayrı noktada dinleme istasyonları var. ABD, İngiltere ve Avustralya’da 2’şer, Kanada ve Yeni Zelanda’da ise l’er tane bulunuyor. Bu sekiz noktanın kapsama alanı tüm dünya. Sistem uydudan yapılan tüm görüşmeleri dinleyebiliyor. Hatta deniz altındaki fiber optik görüşmeleri bile takip edebiliyor. Şüpheli kişilerin ses özelliklerini kaydetme yeteneğine sahip olan sistem, Abdullah Öcalan’ın yerini de telefonla yaptığı görüşme sonucunda bulmuştu. Amerikan ekonomi dergisi Business-Week’te yer alan habere göre, sistem 1948 yılında kurulmuş ve tüm NATO ülkelerinin altında imzası var.</span></p>
				<p class="duzyazison-1"><span class="char-style-override-9">ABD sistemin beyni; Taraf olan ülkelerin bilgi taleplerini yerine getiriyor. NSA ayrıca dünyayı daha küçük çapta 5 ayrı uyduyla da dinliyor. Dergide yer alan habere göre, Echelon’dan kaçış yok ve bu sistem zaman zaman kötüye kullanılıyor. Reagan döneminde Demokrat Parti üyelerinden Michael Barnes’ın Nikaragualı yetkililerle yaptığı görüşme basına sızıyor.</span></p>
				<p class="duzyazison-1"><span class="char-style-override-9">Bir diğer skandal da Kanada’da patlak veriyor. Kanadalı yetkililer, ABD ile Çin arasında yapılan buğday ticareti anlaşmasını dinliyorlar ve daha düşük fiyat vererek işi aldıkları ortaya çıkıyor.</span></p>
				<p class="arabaslik" id="toc_marker-4-130">BOND ALETLERİ YA DA TELGRAFIN TELİNDEKİ KUŞLAR</p>
				<p class="duzyazison-1"><span class="char-style-override-9">Şemsiye Mikrofonu: Çok güçlü mikrofonla donatılan bu şemsiye dinlenilmek istenen yöne yöneltildiği zaman o bölgedeki tüm konuşmaları dinliyor. Kulaklık bile takılabiliyor.</span></p>
				<p class="duzyazison-1"><span class="char-style-override-9">UEM-88 Süper Yönlendirici Mikrofon: Tabanca gibi hedefe doğrultulur. 500 feet uzaklığındaki konuşmaları kaydedebilir.</span></p>
				<p class="duzyazison-1"><span class="char-style-override-9">LE-1: Normal telefonlardan ayırt edilemeyen bu telefon oda içerisindeki tüm sesleri kaydetmeye yarıyor. Telefon özel bir kodla dışarıdan arandığı zaman çalmıyor ve alıcı statüsüne geçiyor. Pilsiz çalışıyor, özellikle otellerde dinleme aleti olarak kullanılıyor.</span></p>
				<p class="duzyazison-1"><span class="char-style-override-9">UX-TMS: Telefonların prizlerine yerleştiriliyor. Dinlemenin yanında arayanın da yerini tespit ediyor.</span></p>
				<p class="duzyazison-1"><span class="char-style-override-9">UXB Verici: Pille çalışıyor. 6,5 santim boyunda, 2,9 santim eninde. Küçük bir kutu büyüklüğünde. Dinlenecek yerlere konuluyor.</span></p>
				<p class="duzyazison-1"><span class="char-style-override-9">UXB Kalem Verici: Normal bir kaleme yerleştiriliyor. Sesleri algılama gücü yüksek.</span></p>
				<p class="duzyazison-1"><span class="char-style-override-9">UX-Card: Kredi kartı büyüklüğünde. Süper ince dinleme kartı. Kapı altına, kitap arasına ya da cebe konularak dinleme yapılıyor.</span></p>
				<p class="duzyazison-1"><span class="char-style-override-9">UXC 1 ve UXC 2 Hesap Makinesi: İş yerleri, ofislerde pilli veya elektrikli olarak dikkati çekmeden çalıştırılabiliyor.</span></p>
				<p class="duzyazison-1"><span class="char-style-override-9">UXT Telefon Ahizesi: Kaldırıldığı andan itibaren, görüşmeyi otomatik olarak karşı taraftaki teybe kaydediyor. Telefona, prize veya kablolara yerleştirilen bu dinleme araçları kilometrelerce öteden sesleri alabiliyor.</span></p>
				<p class="duzyazison-1"><span class="char-style-override-9">UXR-5 Bond Çantası: İşadamı çantası şeklinde. Hedeflenen yerdeki bütün sesleri kaydediyor. İnsan seslerini diğer seslerden ayırt edebiliyor.</span></p>
				<p class="duzyazison-1"><span class="char-style-override-9">Peki, bu telekulaklara karşı nasıl önlem alınabilir? İstihbarat uzmanları 7 başlık altında önlemleri sıralıyorlar:</span></p>
				<p class="duzyazison-1"><span class="char-style-override-9">Telefonunuzun dinlenmesini önleme şansınız çok az. Özellikle cep telefonlarının dinlenmesini önleyecek sistem üretim aşamasında yapılabiliyor. Normal telefonları dinlemekse teknoloji gerektirmediği için ancak dinlendiğinizi ‘fark edebilirsiniz’. Telefonunuza ekleyeceğiniz ABC 7 olarak adlandırılan bir alet telefona birisi katıldığı zaman uyarı sinyali veriyor. Dinlendiğinizi fark ediyorsunuz.</span></p>
				<p class="duzyazison-1"><span class="char-style-override-9">Otel odalarındaki aynalar kamera yerleştirmek için idealdir. Bunu anlamak için aynaya çakmak yakın. Eğer alev çift görünüyorsa güvenli değildir.</span></p>
				<p class="duzyazison-1"><span class="char-style-override-9">Gerek telefon görüşmelerinizi, gerekse konuşmalarınızı gürültülü ve su sesi olan yerlerde yapmanız dinlenmenizi önler.</span></p>
				<p class="duzyazison-1"><span class="char-style-override-9">İstihbarat örgütlerinin uzaktan lazerle odayı dinlemelerine karşı geliştirilen bir teknik de cama tutulan yeşil cam. Lazer yöntemi ile odanızın dinlendiğinden şüpheleniyorsanız cama yeşil bir şişeyi tutun. Yeşil cam görünmeyen lazer ışınlarını görünür hale getirir.</span></p>
				<p class="duzyazison-1"><span class="char-style-override-9">Telefonların dinlenmesini önlemek için geliştirilmiş çok sayıda cihaz var ancak bunlar hem çok pahalı hem de bulunması zor. CAP-12 adı verilen bir başka cihaz tam profesyonel bir karıştırıcı ve sizi dinleme cihazlarına karşı uyarıyor. ARG-2000 ise konuşmanın üzerine elektronik bir perde indiriyor ve her türlü verici sadece cızırtı duyabiliyor. ASP-2000 isimli küçük bir cihaz 6 voltluk pillerle çalışıyor ve etrafta verici sinyali aldığı anda sizi uyarıyor.</span></p>
				<p class="duzyazison-1"><span class="char-style-override-9">Beyaz Ses: Bu cihaz, odanın içinde dinlemeyi önlemek için etrafa beyaz ses yayıyor. Oda içerisine yerleştirilmiş alıcıların çalışmasını önlüyor.</span></p>
				<p class="duzyazison-1"><span class="char-style-override-9">Cep telefonları kapalı iken bile alıcı sınıfına girebiliyor. Telefonunuzun alıcı durumuna geçmesini önlemek için pillerinden ayrılması gerekiyor.</span></p>
				<p class="duzyazison-1"/>
				<p class="arabaslik" id="toc_marker-4-131">PARÇALANAN IRAK VE İSTİHBARAT</p>
				<p class="duzyazison-1"><span class="char-style-override-9">BÇG’nin ülkede estirdiği sindirme ve yıldırma politikaları tüm şiddeti ile sürerken, Türkiye’nin güneyindeki Irak’ta oynanan oyunda Amerika ve İngiltere finale geliyordu. İran’ı hedef tahtasına oturtan bu iki ülkenin Suriye’ye de yöneldiği görülüyordu. Oysa dünya kamuoyuna gösterilen resim tam tersi idi. 2003 Mart’ının ilk haftasında Londra’da İran, İsrail, Amerika ve İngiliz yetkililer gizli bir toplantı yapıyor. İngiliz ve İsraillilerin arabuluculuğu ile Amerika ve İran el sıkışıyor. Uzun süren toplantılar sonucunda varılan anlaşmaya göre “müttefikler, İran’ın toprak bütünlüğünü bozmayacağını taahhüt” ettiler.</span></p>
				<p class="duzyazison-1"><span class="char-style-override-9">Bu gizli toplantıdan bir süre sonra gazetelerde “İranlı Manuçer Gorbanifar’ın Roma ve Paris’te Pentagon yetkilileri ile bir dizi görüşme yaptığı” yer aldı. Kimdi bu Gorbanifar? Sıradan bir bürokrat mıydı yoksa “İran çekirdek devletinin üyelerinden biri” miydi?</span></p>
				<p class="duzyazison-1"><span class="char-style-override-9">Şöyle hafızalarımızı biraz zorlayıp 1980’li yıllara gittiğimizde Gorbanifar’ı yeniden karşımızda görürüz. Hem de bütün dünya medyasını aylarca meşgul eden bir skandaldan hatırlayacağız: İran Kontra Skandalı! Bu skandal, “Amerika’nın müttefiki Irak ile savaş halinde olan İran’a, 508 adet TOW tanksavar füzesi ve birçok savunma mühimmatının” İsrail tarafından satılması idi. Bu skandalda İran tarafının baş aktörü yine Gorbanifar’dı.</span></p>
				<p class="duzyazison-1"><span class="char-style-override-9">Gorbanifar ile görüşme yapan Pentagon heyetinde “Amerikan çekirdek devleti”nin iki temsilcisi de vardır. Bunlardan biri Ortadoğu uzmanı Harold Rohde, diğeri de Pentagon’un analistlerinden Larry Franklin’dir. Görüşmede alman kararların uygulamaya geçmesi için derhal düğmeye basılır. Ve Amerika, bu anlaşmaya sadık olduğunu göstermek için, İran rejim muhalifi Halkın Mücahitleri Örgütü’nün tüm bürolarını kapatarak malvarlığına el koyar, banka hesaplarını dondurur. İran’ın Amerika’ya karşı jesti daha büyüktür. Kendisine sığman El Kaide militanlarını gruplar halinde ABD’ye teslim eder.</span></p>
				<p class="duzyazison-1"><span class="char-style-override-9">İsrail, ABD’yi çektiği Ortadoğu’da bunalım, anarşi ve kaos oluşturma politikalarını pratiğe döküyor. Bugün Irak’taki Amerikan karşıtı birçok silahlı eylemin altında MOSSAD ve diğer İsrail istihbarat servislerinin imzası vardır. Zira İsrail, şehir çatışması ve gerillacılığı tecrübelerini bir yandan da ABD kuvvetleri ile paylaşacaklardır.</span></p>
				<p class="duzyazison-1"><span class="char-style-override-9">Diğer taraftan ABD, Türkiye’nin en güvendiği müttefiki Gürcistan’da “sivil darbe” yaptırarak Eduard Şevardnadze’yi devirecekti. Türk istihbarat servisinin en güçlü olduğu ülkelerden biri olan Gürcistan’da aynı zamanda bir tümene yakın askeri de bulunuyordu. Gürcistan’da böylesine güçlü kurumlara sahip olmasına rağmen gelecek darbenin görülmemesi, istihbarat servislerimizin zafiyeti ile açıklanamaz. “Gürcistan kalesinin düşmesi” demek, Türkiye’nin Kafkaslara uzanan bir hayat damarının kesilmesi demektir. Bu “zafiyeti” gösteren kadroların derhal ve acımasızca tasfiye edilmeleri gerekiyordu. Ancak Recep Tayip Erdoğan Hükümeti bu “mayınlı” konuda da kılını kıpırdatacak cesareti gösteremeyecekti.</span></p>
				<p class="arabaslik" id="toc_marker-4-132">TRİONUN SAVAŞI VE TÜRKİYE</p>
				<p class="duzyazison-1"><span class="char-style-override-9">Bülent Ecevit tarafından ABD ile yapılan anlaşmalar sonucunda AKP hükümetlerinin kendini içinde buldukları Irak sorunu, Türkiye’deki istihbarat servislerinin büyük bir koordinasyonsuzluk içerisinde olduğunu gösterdi. Dışişleri İstihbarat, Askeri İstihbarat ve Milli İstihbarat’ın Irak’ta faaliyet göstermesine rağmen yaşanan Süleymaniye Krizi ile ilgili “ön bilgi sahibi olmamaları” düşündürücüdür. Kuzey Irak’a askeri yığınak yapıldıktan sonra bölgede ajanlarımızın faaliyet göstermemesi imkânsızdır. 32 kişilik PKK merkez komitesine, 10’a yakın yakın ajan yerleştirilmesine rağmen, Talabani ve Barzani gruplarına sızma yapılmaması düşündürücüdür. Bu ihtimale inanmak için çok safdil olmak gerek. Yıllarca Barzani ve Talabani’nin yanında üsteğmen rütbesinde askeri personel bulundurmamıza rağmen hala Kuzey Irak’ta istihbarat boşluğundan ve ya zafiyetinden söz etmek imkânsızdır.</span></p>
				<p class="duzyazison-1"><span class="char-style-override-9">Feodal ilişkilerin hâkim olduğu, aşiretler arası kavgalar ile sürtüşmeleri istihbarat servislerimizin kullanmadığını düşünmek aklın kurallarına aykırıdır. Talabani’nin oğlunun kendi cipinde “Süleymaniye Operasyonu”nu saniyesi saniyesine videoya kaydettiği olayı, bize bu operasyonun Kürt örgütlerle (en azından Talabani örgütü ile) koordineli yapıldığını göstermektedir. Bunca yıl Talabani ve o bölgedeki diğer çetelerin içine sızılmamış ve bütün mahremiyeti çözülmemiş ise Türkiye’de bütün istihbarat faaliyetlerini tasfiye etmek gerekir. Ancak böyle bir durum söz konusu değildir. Teşkilât-ı Mahsusa ruhunun dip diri olduğu MİT ile Askeri İstihbarat’ın NATO bünyesinden sonraki tecrübelerini göz önünde bulundurduğumuzda bu operasyondan Türk istihbarat servislerinin habersiz olması düşünülemez. Kuzey Irak’ta Türk Silahlı Kuvvetleri’nin bütün faaliyetleri zaten tamamen ABD’nin kontrolü dâhilindedir. Silah seri numaralarına kadar bütün bilgiler; “müttefik” olarak karşı tarafa (ABD) verilmiştir. Hal böyle iken ABD’nin; bu tarz bir operasyona ihtiyaç duyması, TSK’ye değil de Türkiye’deki başka unsurlara yönelik bir mesaj olabilir mi?</span></p>
				<p class="duzyazison-1"><span class="char-style-override-9">Irak’ta Türkiye ile senkronize çalışmaya çabalayan ABD-İsrail-İngiltere triosu acaba kendi içinde uyumlu mu? Yüzyılın korkusu olarak gösterilen biyolojik silah savaşı cephesine baktığımızda bu üç müttefikin de birbirinin gözünü oyduğunu görmekteyiz.</span></p>
				<p class="duzyazison-1"><span class="char-style-override-9">Benito Que, Don C. Wiley, Vladimir Pasechnick, Robert M. Schwartz, Set Van Nguyen, Victor Korshunov, Ian Langford, Tanya Holzmayer, Steven Mostow, David Wynn-Williams.</span></p>
				<p class="duzyazison-1"><span class="char-style-override-9">Yukarıda isimlerini sıraladığımız ve farklı ülke vatandaşları olan isimlerin hepsi “kaza (bir tanesi kalp krizi) soncu” ölen insanlardı. Ve onların ölüm haberleri dünya medyasında sadece rutin kaza haberleri arasında yer aldı. Bu isimlerle, evinin yakınlarında ölü bulunan İngiltere Savunma Bakanlığı biyolojik silahlar uzmanı Doktor. David Kelly’nin arasında oldukça yalan bir ilişki vardı. Peki, kimdi bu isimler? Onlarla Kelly arasında ne gibi bir ilişki vardı?</span></p>
				<p class="duzyazison-1"><span class="char-style-override-9">Bunların hepsi biyologdu. Bu 10 biyolog, 11 Eylül’den sonra ABD’de meydana gelen “ilk Anthrax (Şarbon) saldırısından” sonraki beş ay içerisinde öld(ürüld)ü. Bu isimlerin en büyük ortak özelliği biyolojinin mikrobiyoloji bölümünün, virüsler ve DNA üzerinde çalışmalar yapmalarıydı. Pasechnick gibi isimler; Sovyetlerin gizli biyolojik savaş laboratuarlarından ABD’ye iltica ederek; ABD’ye hizmet etmeye başlayan isimlerdi. Pasechnick, Sovyetlerden iltica ettiğinde onu ABD’de ağırlayan ekip arasında İngiliz istihbaratından Doktor. Christopher Davis de vardı Olayın ilginç yanı, Pasechnick iltica etmesinden sonraki 10 yıl boyunca İngiltere Sağlık Bakanlığı bünyesindeki Uygulamalı Mikrobiyoloji Araştırma Merkezi’nde çalışmış ve daha sonra Regma Biyoteknoloji şirketini kurmuştu. Anthrax vakaları ortaya çıktığında İngiliz Hükümeti’ne her türlü yardımı yapmaya hazır olduğunu söyleyen bu Sovyet bilim adamının ölümü; nedense düzenli olarak basın açıklamaları yapan kendi şirketi tarafından bile medyaya duyurulmadı. Onun ölümünü Doktor Christopher Davis medyaya duyuracaktı.</span></p>
				<p class="duzyazison-1"><span class="char-style-override-9">Dr. David Kelly’nin ölümü; herkese Irak’ı ve İngiltere’nin Irak’a saldırmak için elindeki kanıtları şişirdiği ve çarpıttığı yorumlarını hatırlatırken; bize ABD’deki Anthrax vakalarını hatırlattı. Çünkü David Kelly nihayetinde Irak’ta biyolojik silah olduğunu bilen ve UNSCOM’la çalıştığı sırada bizzat bu silahlardan bir kaçını bulan kişi idi. BBC’ye kaynaklık ettiği iddia edilen haberde ise Irak’ın biyolojik silahlarını 45 dakikada hazırlamasının mümkün olmadığı ortaya konmuştu. Kelly hiç bir zaman; “Irak’ta silah yok!” demedi ve dolayısıyla İngiliz Hükümeti’nin savaş gerekçesini temelde çürüten hiç bir iddianın kaynağı olamazdı.</span></p>
				<p class="duzyazison-1"><span class="char-style-override-9">Wall Street Journal’da 15 Ekim 2001’de çıkan ve Sovyetlerin Biyolojik Savaş programının kaygı uyandırmaya devam ettiği belirtilen haberde görüşlerine başvurulan Kelly; İngiliz Savunma Bakanlığı’nın danışmanı olarak aynen şöyle demişti: </span></p>
				<p class="duzyazison-1"><span class="char-style-override-9">“Rusya askeri programını açıklamayı tercih edene kadar; biz bu programın boyutları hakkında endişe etmeye devam edeceğiz. Bu program gerekli deneyim, yetenek ve silahlara sahip ve istenildiği takdirde yarın yeniden başlatılabilir.”</span></p>
				<p class="duzyazison-1"><span class="char-style-override-9">Kelly haberlerinin verilişinde, onun uzmanlık alanının “biyolojik savaş” yerine “kitle imha silahı uzmanı” olarak adlandırılması ve haberin İngiltere’de Blair ve kabinesine yönelik başlatılan iç politika tartışması boyutu ile vurgulanması bir yana, bu skandalın Blair’in ABD’ye yaptığı gezinin hemen sonrasında patlak vermesi oldukça dikkat çekiciydi.</span></p>
				<p class="duzyazison-1"><span class="char-style-override-9">ABD’de beş ay içinde 10 tane mikrobiyologun ölümüne sebep gelişmelere baktığımızda; bir senatörün ofisine yollanan mektupla başlayan Anthrax (Şarbon) korkusunun Bin Laden kaynaklı olmadığı çok kısa bir zamanda ortaya çıkmıştı. O sıralarda rüzgâr esse Bin Laden’den bilmeye fazlası ile meyilli ABD kamuoyuna; Bin Laden’in elindeki biyolojik terör kapasitesinin Anthrax sporlarını silah haline getirecek düzeyde olmadığının özellikle vurgulanması dikkat çekiciydi. Bu bilginin ardından esas çarpıcı bilgi geldi: Elde edilen Anthrax sporlarını geliştirme teknolojisi sadece ABD ordusunda vardı. Bu bilgileri açıklayan kurum ise FBI ve yarım ağız da olsa CIA idi. ABD, kendi ordusunun laboratuarlarından kaynaklanan Anthrax sporlarının tehdidi altına girmişti.</span></p>
				<p class="duzyazison-1"><span class="char-style-override-9">11 Eylül olaylarından hemen sonra ve ilk Anthrax vakasından (19 Ekim) hemen önce 11 Ekim’de, İsrail’den Sibirya’ya gitmekte olan bir yolcu uçağı o sırada Karadeniz’de tatbikat yaptığı söylenen Ukrayna Deniz Kuvvetleri’nin hedefini şaşıran bir füzesi tarafından vurularak düştü. Füze normal güzergâhından 100 kilometre sapmıştı. Bu sapma, füzeler tarihinde yaşanmamış ve imkânsız bir sapmadır. 2.5 milyon nüfusuna rağmen 50 araştırma tesisi ve 13 üniversitesi ile Ukrayna, İsrail ile birlikte dünyanın mikrobiyoloji araştırma merkezlerinden birine sahiptir. Bu merkeze (Novosibirsk’e) giden uçakta ölen 5 yolcu da mikrobiyologdu.</span></p>
				<p class="duzyazison-1"><span class="char-style-override-9">24 Kasım’da Berlin’den Zürih’e uçmakta olan bir uçak ise iniş sırasında piste çakıldı ve uçakta bulunan 33 kişiden 24’ü hayatını kaybetti. Bu uçakta bulunan üç İsrailli de hayatını kaybetti. Ancak bu üç kişinin ölümü İsrail’e büyük bir darbe indirmişti. Çünkü bunlardan biri, İsrail Ichilov Hastanesi’nin Hematoloji Departmanı Başkanı, diğeri Tel Aviv Kamu Sağlığı Departmanı Başkanı, üçüncüsü ise Hebrew Üniversitesi Tıp Fakültesi Dekanıydı.</span></p>
				<p class="duzyazison-1"><span class="char-style-override-9">İlk başta komplo gibi yaklaşılabilecek bu tez, aklıselimle incelendiğinde aslında planlı ve programlı yürütülen bir savaşın cephede verilen kayıpların bilançosunu çıkarmadır. Beş ay içinde hepsi de mikrobiyolojide virüsler ve DNA sıralaması (biyolojik savaşın iki temel direği) üzerinde çalışan 10’un üzerinde mikrobiyologun şüpheli ölümlere kurban gitmesinin ardından, bu sefer de benzer bir İngiliz uzmanın; “çarpıtılan Irak delilleri” vakasından sonra bir suikasta kurban gitmesi hayli dikkat çekicidir.</span></p>
				<p class="duzyazison-1"><span class="char-style-override-9">İstanbul’daki bombalama olayları öncesinde ABD’nin Ankara Büyükelçiliği’nde görünüşte masum çok iki önemli hareketlilik gözlerden kaçıyordu. Amerika’nın yeni Büyükelçisi Erick Edelman’ın düzenlediği bir gazetecilerle sohbet toplantıları zinciri. Büyük medya gruplarından belirli isimler tespit edilerek elçiliğe davet ediliyor ve bilgilendiriliyordı. Sunum zincirlerinin konusu ise olası terör saldırılarında alınacak tavırlardı.</span></p>
				<p class="duzyazison-1"><span class="char-style-override-9">Edelman’ın düzenlediği bu iki seansın ilki, “Yeni Osmanlıcılık” üzerineydi. Bu brifingler zinciri yaklaşık bir hafta sürdü. ABD Büyükelçiliği’ndeki bu brifing zincirinin başlaması ile Hürriyet Genel Yayın Yönetmeni Ertuğrul Özkök’ün “zatürree” olması aynı döneme denk geliyordu. Ve ilginçtir, Özkök, brifingle eş zamanlı biten zatürreesi boyunca “mecburiyetten ve hastalığının tehlikelerini göz ardı ederek” bir tek yazı yazmıştır. O da Birinci Ordu Komutanı Doğan Paşa’nın Irak’a asker gönderilmesine karşı çıkan beyanatı üzerinedir.</span></p>
				<p class="duzyazison-1"><span class="char-style-override-9">ABD Elçiliği’nin verdiği brifingler zincirinin ikinci ayağı İstanbul’daki saldırılardan bir hafta öncesine denk geliyordu. Büyükelçilikteki çalışma seansına davet edilen 28 gazeteci ile önümüzdeki dönemde gerçekleşmesi olası terör dalgasının nasıl karşılanması gerektiği yolunda görüş alışverişinde bulunuluyordu.</span></p>
				<p class="duzyazison-1"><span class="char-style-override-9">Ve o meşum hafta... On gün içerisinde İstanbul’un dört farklı yerinde 2 ton civarında bomba patlatıldı. Hedefler, İngiliz ve Yahudi tesisleriydi. El Kaide’nin eylemleri yaptığı ortaya çıktı ama oluşturulan beyin kirliliğinden dolayı tetiği çektiren “esas el”e dair hiçbir soru sorulmadı bu bilgilendirilmiş gazeteciler ve büyük medya tarafından. Sahi, El Kaide’nin açıkladığı bildiriye göre “Haçlı Ordusu’na dâhil olan Türkiye miydi?”</span></p>
				<p class="duzyazison-1"><span class="char-style-override-9">Şimdi İstanbul’daki bombalı saldırılardan kalkıp Afganistan’a; El Kaide’nin ülkesine gitmekte fayda var. Türkiye, “Haçlı Ordularının işgal ettiği Afganistan’da yaklaşık altı ay süre ile görev yapmıştı. Görev yaptığı coğrafya; El Kaide’nin İstanbul gibi sızmak zorunda olduğu değil, bizzat kendi toprakları idi. Kendi topraklarında “Haçlı Ordusu”na dâhil olan Türk askerine en ufak bir saldırı gerçekleştirmeyen bu taşeron katiller örgütü neden İstanbul’a gelme zahmetine ve riskine katlansın? Hatta Afganistan’daki direnişçi El Kaideciler, Türk askerlerini hedef haline getirmeme konusunda hassas davranmış, Türk askerlerinin mevzisi üzerinden İtalyan ve Almanya’nın mevzilerini bombalıyorlardı. Edelman’ın brifinginden geçen büyük medyanın 40 civarındaki mensubu nedense bunları hatırlamıyorlardı.</span></p>
				<p class="arabaslik" id="toc_marker-4-133">KAFA KARIŞTIRAN SORULAR</p>
				<p class="duzyazison-1"><span class="char-style-override-9">Türkiye Irak’a yönelik gerçekleştirilen emperyalist işgalde ABD ile paralel çizgide hareket etmiş ve işgalin gerçekleşmesinde asker göndermese dahi ciddi bir katkıda bulunmuştu. İşgalin gerçekleşmesinden sonra ise asker göndermeyerek bu işgale ortak olmayacağı mesajını net bir biçimde veriyordu. Saldırı sürecinde hiçbir terör örgütünün hedefi haline gelmeyen Türkiye’nin Irak’a asker göndermeyi reddettiği bir noktada CIA ve MOSSAD’ın iddia ettiği gibi neden Türkiye bu taşeron örgütün hedefi seçilsin?</span></p>
				<p class="duzyazison-1"><span class="char-style-override-9">Terör saldırılarına maruz olan hedeflerin hepsi uluslar arası özelliği olan hedeflerdir. Eğer Türkiye “İslamcı terör” tarafından model ve dolayısı ile tehdit olduğu için hedef haline getirildi ise neden daha farklı hedefler seçilmemiştir? Eğer hedef Türkiye ise çok daha farklı bir hedef portföyü neden gündeme gelmemiştir?</span></p>
				<p class="duzyazison-1"><span class="char-style-override-9">El-Kaide kaynaklı olduğu iddia edilen açıklamada, Türkiye Haçlı Ordusu’na dâhil olduğu için suçlanmaktadır. Bu metinde sözü edilen ve Türkiye’nin dâhil olduğu “Haçlı Ordu’larından biri NATO’dur. Sinagog saldırısının gerçekleştiği gün, Levent’teki Harp Akademileri (HSBC binasının 500 metre ilerisinde) bünyesinde toplam 2.000 NATO mensubunun katıldığı ve NATO’nun “İslami Terör” konseptine uygun olarak yeniden yapılandırdığı Mukabele Gücü’nün test edildiği devasa bir tatbikat gerçekleştiriliyordu. Bu tür saldırıları gerçekleştirebilecek istihbarata sahip odakların, saldırıyı planladıkları sürede İstanbul’da bu çapta bir toplantı gerçekleştiğinden haberdar olmamaları söz konusu değildir. Bu durumda neden El Kaide 2.000 NATO mensubunun bulunduğu binaya saldırmamıştır?</span></p>
				<p class="duzyazison-1"><span class="char-style-override-9">İşte böyle bir durumda eğer verilmek istenen mesaj “Batı’ya, Haçlı Ordularına ve bunların ajanı Türkiye’ye” ise, mesaj çok daha net verilebilirdi ve sadece Türkiye’ye değil, Afganistan’da El-Kaide’nin harekât alanına ciddi darbe vuran ve “İslami terörü” tehdit olarak belirleyen NATO doğrudan hedef alınmış olurdu. Buna rağmen neden Türkiye’nin güvenliğini tehdit eden eylem yapıldı?</span></p>
				<p class="duzyazison-1"><span class="char-style-override-9">HSBC Bank Genel Müdürü Piraye Antika’ya, Kasım ayının başında ve saldırılardan iki gün önce bankanın arşivlerini erişilemeyecek statüye getirmeye hazır olması emri verildi mi? HSBC</span></p>
				<p class="duzyazison-1"><span class="char-style-override-9">Bank’ın arşivlerine yönelik kaygıların, Engin Akçakoca’nın evinde ele geçirilen kolilerdeki belgelerle bir bağlantısı var mı?</span></p>
				<p class="duzyazison-1"><span class="char-style-override-9">Türkiye’deki kur spekülasyonları ve dalgalanmaları konusunda dikkat çekici şekilde önbilgiye sahip olduğu görülen HSBC Genel Müdürü Piraye Antika, CIA ve MI6’in Türkiye’deki istasyon şefleri ile neden çok sıkı bir ilişki içinde?</span></p>
				<p class="duzyazison-1"><span class="char-style-override-9">Saldırıların hemen akabinde, ABD Büyükelçiliği’nin Siyasi Müsteşarı, İstanbul’da bir ziyaretler turuna çıkacaktı. Bu turda “bazı işadamları ile cemaat önderleri” ile görüş alışverişinde bulunur. Siyasi Müsteşar ile Piraye Antika’nın ne gibi bir yakın ilişkileri olduğuna dair hala kamuoyuna tek bir bilgi kırıntısı dahi verilmemektedir.</span></p>
				<p class="duzyazison-1"><span class="char-style-override-9">Dışişleri Bakanlığına 15 Temmuz tarihinde, üzerinde “The terror of the red will be as red as the red flag” (Kırmızının terörü, kırmızı bayrağın kırmızısı kadar kanlı olacak) cümlesi ve yanında “21 / 11 / 2003” tarihi (Bu tarih Kadir gecesine ve İstanbul saldırılarından bir gün sonra Cuma’ya denk geliyor) yazılı “THEM” imzalı bir faks geldiği doğru mu?</span></p>
				<p class="duzyazison-1"><span class="char-style-override-9">Bomba yüklü arabalardaki teröristler, olay esnasında öldüler. Oysa patlamalar sırasında İstanbul’daki 112 ambulans ve Hızır acil servisini kimler arayarak “patlamaların Bostancı ve Erenköy civarında gerçekleştiğini” belirterek ambulansları o istikamete yönlendirdi?</span></p>
				<p class="duzyazison-1"><span class="char-style-override-9">Bu sorular hala cevap bekliyor ve sanırım hiçbir zaman da cevaplanamayacak.</span></p>
				<p class="arabaslik" id="toc_marker-4-134">TARİHTEN BİR MOSSAD OPERASYONU</p>
				<p class="duzyazison-1"><span class="char-style-override-9">Tarih: Şubat 17-18, 1984. Batı Berlin’de La Belle diskoteğine gerçekleştirilen terörist saldırılar sonrasında bütün gözler Libya’ya çevrilir. Bu saldırıları bahane olarak kullanmak isteyen ABD, o zamanlar uluslar arası meşruiyete daha bir önem verdiğinden bu saldırının arkasında Libya’nın olduğuna dair deliller arıyordu.</span></p>
				<p class="duzyazison-1"><span class="char-style-override-9">İşte bu noktada İsrail MOSSAD aracılığı ile özel bir operasyon gerçekleştirir.</span></p>
				<p class="duzyazison-1"><span class="char-style-override-9">Deniz kuvvetlerinin desteğinde Trablus açıklarına kadar gelen, özel küçük denizaltılarla donanmış MOSSAD timleri gecenin karanlığından istifade ederek kıyıda kendilerini bekleyen Libya’daki adamlarının bulunduğu bölgeye gizlice çıkarlar. Timden bir grup kıyıda beklerken, diğer grup kendilerini bekleyen minibüse binerek şehir merkezine doğru ilerler.</span></p>
				<p class="duzyazison-1"><span class="char-style-override-9">Libya’daki MOSSAD operatörü operasyon için daha önceden altı aylığına kirasını peşin ödeyerek Kaddafi’nin karargâhının ve ikametgâhının bulunduğu semtte bir apartmanın üst katındaki daireyi tutmuştur. Ekip bu daireye, özel bir sistem kurar ve bu sistem kurulduktan sonra olay yerini ve Libya’yı geldikleri yoldan terk ederler.</span></p>
				<p class="duzyazison-1"><span class="char-style-override-9">Kurulan sistem; MOSSAD tarafından daha önce özel olarak hazırlanan kayıtlı mesajları, sanki o an iletiliyormuş gibi yollamaya ayarlanmış özel bir sistemdir. ABD’liler çok geçmeden Libya’dan Kaddafi’nin karargâhının bulunduğu alandan, Libya’nın dünya çapındaki çeşitli büyükelçiliklerine özel mesajlar gittiğini fark ederler. Bu mesajlarda Libya yeni terör eylemleri için talimatlar vermekte ve ......... saldırısı ile ilgili bilgiler yer almaktadır. Yakaladığı mesajların ve iletişimi ABD, Libya’nın en son saldırılarda parmağı olduğuna dair kanıt olarak kullanır ve Kaddafi’nin kızının da ölümü ile sonuçlanan ABD’nin Libya’ya yönelik cezalandırıcı hava saldırısı gerçekleşir.</span></p>
				<p class="duzyazison-1"><span class="char-style-override-9">ABD’nin Libya’yı bombalaması için uçaklarının hava sahasından geçmesine iki ülke izin vermez: İspanya ve Fransa. Çünkü bu iki ülke Libya’nın böyle bir eyleme girişeceğine dair bir hareketlilik içerisinde olmadığını tespit etmiştir.</span></p>
				<p class="duzyazison-1"><span class="char-style-override-9">1984’teki bu olay ile İstanbul’daki patlamalar arasında ne gibi bağlar kurabiliyorsunuz?</span></p>
				<p class="duzyazison-1"><span class="char-style-override-9">Bu tablo, dünya imparatorluğuna soyunan trionun (ABD-İsrail-İngiltere) arasındaki gayri resmi savaşı göstermektedir. David Kelly’i ölüme götüren gerekçeler ustaca bir “Irak yalanı” ile perdelenmiş ve kamuoyu buna ikna edilmiştir.</span></p>
				<p class="duzyazison-1"><span class="char-style-override-9">Böylesine amansız bir savaşın yaşanmasına sebep olan bölgenin kesiştiği ülke olan Türkiye’de ise koltuk ve rant kollama kaygısından ötürü incir çekirdeğini doldurmayacak kavgalar yapılmaktadır. İrtica, devlet gelirlerini sülük gibi emen asalak sınıfın can simidi hâline gelmiştir. Tıpkı 1960-1970’lerdeki “komünizm tehlikesi” gibi. Ve ne yazık ki okuryazar oranının artmasına rağmen Türkiye’de sağduyu giderek kaybolmaktadır. Halk, oluşturulan bu hayaletle korkutulurken bölgedeki harita değişiklikleri Türkiye’yi çok derinden etkileyecektir. Ancak kendimize geldiğimizde “atı alan Üsküdar’ı çoktan geçecektir.”</span></p>
				<p class="duzyazison-1"><span class="char-style-override-9">Türkiye’nin en büyük şanssızlığı, böylesi kritik bir dönemde, devletin tepesinde 1940’lardan kalma bir memur kafanın idare etmesidir. Cumhurbaşkanlığı makamı, Süleyman Demirel dönemi kadar yıpratılmıştır maalesef. Koltuğu işgal eden zat, Cumhurbaşkanlığı kimliğine bir türlü ısınamadığı gibi, YSK, Anayasa Mahkemesi Başkanlığı, Yargıtay Başkanlığı gibi bütün yargı organlarının yönetim kimliğini de kendinde görmektedir.</span></p>
				<p class="duzyazison-1"><span class="char-style-override-9">Bölgede yaşanılan çalkantılara rağmen bir türlü varlığını göstermeyen Cumhurbaşkanı’nın hemen kozasından çıkıp bir sol örgütün fraksiyon lideri kimliğinden sıyrılarak; toplumsal dinamikleri arkasına alması zorunludur. İyice bozulmaya yüz tutan devlet koordinasyonunu sağlamasının Türkiye’nin önümüzdeki süreçten yeni ve kapsamlı bir çalkantı yaşamaması için makamının getirdiği yükümlülüktür. Mevcut hükümetin basiretsizlik ve kifayetsizliğinden dolayı, özellikle istihbarat servisleri arasındaki koordinasyonsuzluğa kendisinin müdahale etmesi gerekmektedir. </span></p>
			</div>
			<div class="Basic-Text-Frame-3">
				<p class="Basic-Paragraph-1" xml:lang="en-GB"/>
			</div>
			<div class="Basic-Text-Frame-3">
				<p class="Basic-Paragraph-1" xml:lang="en-GB"/>
			</div>
			<div class="Basic-Text-Frame-3">
				<p class="Basic-Paragraph-1" xml:lang="en-GB"/>
			</div>
			<div class="Basic-Text-Frame-3">
				<p class="Basic-Paragraph-1" xml:lang="en-GB"/>
			</div>
			<div class="Basic-Text-Frame-3">
				<p class="Basic-Paragraph-1" xml:lang="en-GB"/>
			</div>
			<div class="Basic-Text-Frame-3">
				<p class="Basic-Paragraph-1" xml:lang="en-GB"/>
			</div>
			<div class="Basic-Text-Frame-3">
				<p class="Basic-Paragraph-1" xml:lang="en-GB"/>
			</div>
			<div class="Basic-Text-Frame-3">
				<p class="Basic-Paragraph-1" xml:lang="en-GB"/>
			</div>
			<div class="Basic-Text-Frame-3">
				<p class="Basic-Paragraph-1" xml:lang="en-GB"/>
			</div>
			<div class="Basic-Text-Frame-3"/>
		</div>
	</body>
</html>