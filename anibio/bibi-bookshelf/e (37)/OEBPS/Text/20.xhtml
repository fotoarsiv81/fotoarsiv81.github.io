<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css"/>
</head>

<body>
  <div class="baslik10">
    <p>Güzel Zümrüt ile Şöhret’in Oğlu<br/>Alişar’ın Öyküsü</p>
  </div>

  <p>Anlatırlar ki, eski zamanlarda ve geçmiş zamanlardaki yaşanmış günlerde, Horasan kentinde adı Şöhret<a href="../Text/dipnot.xhtml#Footnote0195" id="Feedback0195"><sup>[195]</sup></a> olan, ay kadar güzel Alişar adlı bir oğlu bulunan, çok zengin bir tacir yaşarmış.</p>

  <p>Günün birinde, yaşı epeyce ilerlemiş olan zengin tacir Şöhret ölümcül bir hastalığa kapıldığını duyumsamış ve oğlunu yanına çağırarak ona “Oğlum bahtımın çizdiği yolun bitmesine pek bir şey kalmadı; dolayısıyla sana bir tavsiyede bulunmak istiyorum!” demiş. Üzüntü içinde olan Alişar “Nedir bu nasihatin babacığım?” diye sormuş. Tacir Şöhret “Sana asla kimseyle ilişki kurmamanı ve herkesle düşüp kalkmamanı öneririm; çünkü bu dünya demirci dükkânına benzer; şayet ocağın ateşiyle bir yerini yakmış ya da sıçrayan kıvılcımla bir ya da iki gözünü yitirmemişsen seni kuşkusuz dumanıyla boğar! Zaten şair demiştir ki:</p>

  <div class="gir1">
    <p>Boş hayal! Siyah çizilmiş yolunda, bahtın sana ihanet edince, bir dost yüreği bulacağını sanma!</p>

    <p>Ey yalnızlık! Kutsanmış değerli yalnızlık! Seni yüreğinde üretenlere hiç sapmayan gücü sağlar ve sadece kendine güvenme sanatını öğretirsin!</p>
  </div>

  <p>Bir başkası da şöyle demiştir:</p>

  <div class="gir1">
    <p>İki yakası da kötü! Dikkatle incelersen dünyanın böyle olduğunu görürsün!</p>

    <p>Bir yakası riyakârlıktır, öbür yakası ihanet!</p>
  </div>

  <p>Ve bir başkası da şöyle demiştir:</p>

  <div class="gir1">
    <p>Kofluk, budalalık ve tuhaf öneriler... İşte dünyanın zengin verileri bunlardır! Ama baht yoluna ayrıksı bir varlık çıkarırsa, onunla bir zaman düşüp kalk! Sadece kendini düzeltmek için!</p>
  </div>

  <p>Genç Alişar ölmekte olan babasından bu sözleri işitince “Baba, ben senin itaatli dinleyicinim! Daha başka ne nasihatin var!” diye sormuş. Tacir Şöhret de ona “Kimi vakit yapabileceğin bir şey olursa, onu iyi yap! Karşılığında minnetin getireceği bir armağan ya da benzeri bir iyilik bekleme, oğlum! Ne yazık ki, her gün iyilik yapma fırsatı çıkmaz!” demiş. Alişar da “İşittim ve itaat ettim! Ama tüm nasihatların bu kadar mı?” diye yanıt vermiş. Tacir Şöhret de “Sana bıraktığım serveti saçıp savurma! Elinin altında para bulunduğu müddetçe sayılırsın! Ve şair demiştir ki:</p>

  <div class="gir1">
    <p>Fakirlik zamanımda hiçbir dost tanımamıştım; şimdiyse kapımda kum gibi kaynıyorlar ve iştahımı kesiyorlar!</p>

    <p>Oh! Ne çok yırtıcı düşman kazanmıştım servetimi yaparken... Bugün servetim azalırken, daha da çok düşman kazanacağım!”</p>
  </div>

  <p>Sonra yaşlı adam sözünü sürdürmüş: “Tecrübeli kişilerin nasihatlarını almayı ihmal etme! Ve sana nasihat edebileceklerden bunu istemenin, nafile olduğuna asla inanma!</p>

  <p>“Ve şair demiştir ki:</p>

  <div class="gir1">
    <p>“Kendi fikrini, nasihatçının fikrine ekle, daha iyi sonuç sağlamak için! Yüzünü görmek istiyorsan bir tek ayna yeter! Ama iki aynanın katkısı olmadan onu gereğince aydınlatamazsın!<a href="../Text/dipnot.xhtml#Footnote0196" id="Feedback0196"><sup>[196]</sup></a></p>
  </div>

  <p>“Oğlum, sana son bir nasihat daha vereyim:</p>

  <p>“Kendini şaraptan sakın! Şarap tüm kötülüklerin nedenidir. Aklını başından alma tehlikesini taşır ve seni gülünç ve hor görülen bir nesneye dönüştürür.</p>

  <p>“Ölümün eşiğinde sana vereceğim son nasihatlar bunlar, çocuğum! Sözlerimi unutma! Üstün nitelikli bir oğul ol! Ve kutsamam, sana tüm ömrünce arkadaşlık etsin!”</p>

  <p>Ve yaşlı tacir Şöhret, böyle konuşarak ve bir an için gözlerini kapayarak kendini toparlamış; sonra işaret parmağını gözleri hizasına kaldırarak iman tazelemiş ve Yüce Tanrı’nın rahmetine kavuşmuş.</p>

  <p>Ailesi ve oğlu onun uğrunda gözyaşı dökmüş; ona, en büyüklerin de, en küçüklerin de, en fakirlerin de, en zenginlerin de katıldığı bir cenaze merasimi düzenlenmiş; ve toprağa verildikten sonra mezar taşına şu dizeler yazılmış:</p>

  <div class="gir1">
    <p>Topraktan doğdum ben, toprağa dönüyorum, toprak olarak! Sanki hiç yaşamamış gibi!</p>
  </div>

  <p>İşte tacir Şöhret’in durumu böyleymiş. Şöhret’in oğlu Alişar’a gelince; onun durumu da şöyle:</p>

  <p>Babasının ölümünden sonra, Alişar çarşının bellibaşlı büyük dükkânlarından biri olan dükkânlarında, ticaret yapmayı sürdürmüş; ve babasının nasihatlarını, özellikle başkalarıyla ilişki kurmakla ilgili olanını bilinçli olarak izlemiş. Ama, saati saatine bir yıl bir gün sonra, bir bölük hain genç, orospuçocuğu ve utanmaz piç tarafından baştan çıkarılmış; ve bunlarla düşüp kalkmaya başlamış; ve bunların yoldan çıkmış, köpek gibi çiftleşen analarını ve kız kardeşlerini tanımış; ve doğru yolun tam karşısında olan bir yolda gırtlağına kadar sefahate batmış, şaraba ve masrafa gömülmüş; ve artık sağlıklı düşünemediğinden “Babam bana bütün bu serveti bıraktığına göre, benden sonra başkasının eline geçmesi için onu kullanmalı, yitip giden zamandan ve geçip giden zevkten yararlanmalıyım! Çünkü iki kez yaşayacak değilim!” şeklindeki hüzünlü mantıksızlığı benimsemiş.</p>

  <p>Ve bu tarz düşünüş ona öylesine hoş gelmiş ki, Alişar, her abartıyı hoşgörüyle karşılayarak ve gün ile geceyi düzenli şekilde birleştirerek uç uca yaşamış; kısa bir zaman sonra, dükkânını, evini, eşyalarını ve tüm giysilerini satacak kadar servetini tüketmiş; ve kendisine ancak üzerinde bulunan giysileri kalmış.</p>

  <p>Ve ancak bu duruma gelince tüm ayrıntılarıyla hatalarını açıkça görebilmiş ve babası Şöhret’in nasihatlarının yüceliğini anlayabilmiş; cömertlikle para yedirdiği dostları, kendilerine sıra gelip Alişar kapılarına uğrayınca, onu baştan savmak için her biri bir başka bahane bulmuşlar. Böylece artık fakirliğin son sınırına dayandığından, günün birinde, bir gün önceden beri ağzına lokma girmediğinden, barınmakta olduğu sefil han odasından çıkıp kapıdan kapıya dilenerek sokaklarda dolaşmak zorunda kalmış.</p>

  <p>Böylece dolaşıp dururken, pazar yerine gelmiş; orada daire halinde toplanmış bir kalabalığa rastlamış. Ne olup bittiğini anlamak için aralarına yaklaşmaya çalışmış; ve tacirlerin, simsarların ve müşterilerin oluşturduğu kalabalığın ortasında...</p>

  <br/>

  <p><i>Anlatısının burasında Şehrazad, günün belirdiğini görerek yavaşça susmuş.</i></p>

  <p><i>Ama üç yüz on yedinci gece olunca, demiş ki:</i></p>

  <br/>

  <p>... Tacirlerin, simsarların ve müşterilerin oluşturduğu kalabalığın ortasında zarif ve tatlı bir görünüşü olan genç beyaz bir esire görmüş; boyu beş ayak, yanakları güller gibi, göğüsleri yerinde, hele art yuvarlarının güzelliği şahane imiş. Hiç yanılma ihtimali olmaksızın ona şairin şu sözleri pekâlâ uygulanabilirmiş:</p>

  <div class="gir1">
    <p>Güzellik âleminden kusursuzca fırlamış! Oranları hayranlık verici: Ne çok büyük, ne çok küçük! Ne çok yağlı, ne çok zayıf! Ve her yanı kıvrımlarla örülmüş!</p>

    <p>Güzelliğin kendisi bile, aynı zamanda hem alçakgönüllü hem de mağrur olan hatlarını belirten yeğni tülün ortaya çıkardığı görüntüsünün tutkunudur.</p>

    <p>Ay yüzüdür; dalgalanan eğrilir bükülür dal boyudur; miskin ince kokusu nefesidir.</p>

    <p>Sanki erimiş inciden oluşmuş gibidir göğüsleri; öylesine parlaktır ki, yüzünde ayı yansıtırlar; onlar da, kendilerince, aydan oluşmuş gibi görünürler.</p>

    <p>Ama, bu aydınlanma mucizesini anlatacak dil nerede? Parlayan art yanı için neler bulup söylesem?</p>
  </div>

  <p>Alişar güzel genç kıza göz attığı zaman, son kerte hayranlık duymuş; ve hayranlıktan kıpırdayamaz olmuş; güzelliğini seyrederek bir an için sefaletini unutmak istemiş; ve toplanarak pey sürmeye başlamış olan halkın arasına katılmış; orada bulunan tacirler ve simsarlar onun henüz iflas ettiğini bilmediklerinden, oraya esireyi satın almak üzere gelmiş olamayacağını düşünmemişler bile; çünkü kendisine babası çarşı kâhyasından büyük bir miras kaldığını biliyorlarmış.</p>

  <p>Ama birdenbire esirenin yanıbaşında tellalbaşı belirmiş ve sabırsız başlar üzerinden “Ey tacirler, ey zengin kişiler, yurttaşlar ya da çölün özgür göçebeleri herkes açık arttırmaya katılabilir! Haydi, yüreklenin! İşte karşınızda tüm ayların sultanı, incilerin incisi, utançla dolu bakire, soylu Zümrüt, tüm arzuların kamçılayıcısı ve tüm çiçeklerin bahçesi olarak duruyor! Haydi, açık arttırmaya başlayın, ey ahali! Hiç kimse arttırmayı açtığı için kınanamaz! İşte önünüzde tüm ayların sultanı, utanç dolu bakire Zümrüt, tüm çiçeklerin bahçesi!” diye haykırmış.</p>

  <p>Ve hemen tacirler arasından biri “Beş yüz dinarla arttırmayı açıyorum” diye haykırmış; bir diğeri “On daha!” demiş. O sırada çirkin ve nefret uyandırıcı, mavi şaşı gözlü Reşideddin diye anılan bir yaşlı kişi “Yüz daha!” diye haykırmış. Ama aynı anda başka bir ses de “On daha!” demiş. O anda mavi gözlü o çirkin adam “Bin daha!” diye haykırarak birdenbire yüksek bir artırma yapmış.</p>

  <p>Bunun üzerine tüm öteki müşteriler dillerini tutup seslerini kesmişler ve tellal da genç esirenin efendisine dönmüş ve yaşlı adamın önerdiği bedeli yerinde buluyorsa pazarlığı kapatacağını söylemiş. Esirenin efendisi de “Tamam. Ama daha önce esiremin de bunu kabul etmesi gerek. Çünkü kendisine satın alan kişiden hoşlanmadıkça onu satmayacağıma söz verdim. Bu durumda ey simsar, ona bunu sormam gerek!” diye yanıt vermiş. Simsar da güzel Zümrüt’ün yanına yaklaşmış ve ona “Ey ayların sultanı, bu saygın yaşlı kişi, Şeyh Reşideddin’e satılmak ister misin?” diye sormuş.</p>

  <p>Güzel Zümrüt, bu sözleri duyunca, simsarın kendisine işaret ettiği kişiye bir göz atmış ve onu tanımladığımız gibi bulmuş. O zaman dönüp yüzünde bir tiksinti belirtisiyle “Bu yaşlı kişi kadar nefret uyandırıcı da olmayan yaşlı bir şairin ne dediğini, ey simsarbaşı, bilmiyor musun?” diye haykırmış:</p>

  <div class="gir1">
    <p>Ondan bir öpücük istedim. Bana şöyle bir baktı. Bakışı ne kindar ne de küçümseyici, fakat ilgisizdi! Beni zengin ve saygın biliyordu ama, yine de geçip gitti! Ağzından bir kıvrılışla şu sözler döküldü: ‘Beyaz saçları benim hiç hoşuma gitmez; dudaklarımın arasında ıslak pamuklu bez bulmayı da hiç sevmem!’<a href="../Text/dipnot.xhtml#Footnote0197" id="Feedback0197"><sup>[197]</sup></a></p>
  </div>

  <p>Bu dizeleri duyan simsar Zümrüt’e “Demek ki reddediyorsun ve de haklısın! Zaten bin dinar da önemli bir para değil! Benim ölçülerime göre on bin dinar edersin!” demiş. Sonra müşteri kalabalığına doğru dönerek önerilen bu fiyata başka alıcı bulunup bulunmadığını sormuş. O zaman bir tacir yaklaşıp “Ben varım!” demiş. Güzel Zümrüt ona da bakmış ve onun yaşlı Reşideddin gibi tiksindirici olmadığını görmüş; gözleri de mavi ve şaşı değilmiş. Ama olduğundan genç görünmek için sakalını kızıla boyamış olduğunu anlamış. O zaman “Utan! Yaşlı bir yüze böyle boya sürmek yakışır mı?” diye haykırmış. Ve hemen orada, şu dizeleri doğaçlamadan okumuş:</p>

  <div class="gir1">
    <p>Ey sen ki, benim endamıma ve boyuma tutulmuşsun; ödünç aldığın renkler altında istediğin kadar kılığını değiştirebilirsin; ama benim saygımı kazanamazsın!</p>

    <p>Saçlarının beyazını utanmadan boyarsın, başka kusurlarını gizleyemeden!</p>

    <p>Yüz değiştirir gibi sakal değiştirirsin, öylesine korkunç hale gelirsin ki, sana bakan kadın doğurganlığını yitirir!</p>
  </div>

  <p>Simsar başı bu dizeleri işitince Zümrüt’e “Vallahi! Gerçek senden yana!” demiş. Ama henüz bu ikinci öneri kabul görmemişken, bir üçüncü kişi simsara yaklaşmış ve ona “Bedeli ben ödüyorum!” demiş. Ve simsar söz konusu adama bakmakta olan güzel genç kıza fikrini sormuş. Kız onun sokur<a href="../Text/dipnot.xhtml#Footnote0198" id="Feedback0198"><sup>[198]</sup></a> olduğunu görmüş ve kahkahalar kopararak “Ama sen şairin sokurlar için söylediklerini bilmez misin ey simsar?” demiş.</p>

  <div class="gir1">
    <p>Dostum, inan bana, bir sokuru asla arkadaş edinme! Ve onun yalanlarından kendini koru ve de ikiyüzlülüklerinden! Onunla düşüp kalkmanın sağlayacağı pek az kazanç vardır. Zaten Tanrı, onun bir gözünü alarak ondan sakınılmasının işaretini koymuştur!</p>
  </div>

  <p>Bunun üzerine simsar ona bir dördüncü müşteriyi göstermiş ve “Bunu ister misin?” diye sormuş. Kız bu sonuncuyu da incelemiş ve onun göbeğine kadar inen sakalıyla bir cüce olduğunu görmüş; ve hemen “Bu cüce sakallıya gelince şair onu da şöyle tanımlamıştır” demiş:</p>

  <div class="gir1">
    <p>Harika bir sakalı var, nafile ve sıkıcı bir bitki gibi. Ama kendisi uzun bir kış gecesinin soğuk ve karanlık havası kadar hüzünlü.</p>
  </div>

  <p>Simsar, kendiliklerinden pey sürenlerin hiçbirinin kabul edilmediklerini görünce, Zümrüt’e “Ey hanımım, tüm bu tacirlere ve de şu soylu müşterilere bak! Senin hoşuna gitme şansına kimin sahip olduğunu bana göster ki, ben de, satış için seni ona önereyim!” demiş.</p>

  <p>Bunun üzerine güzel genç kız, orada bulunanları birer birer ve büyük bir dikkatle incelemiş; ve bakışları Şöhret’in oğlu Alişar’ın üzerinde takılı kalmış. Genç adamın görünüşü, ansızın onun içinde şiddetli bir aşkın tutuşmasına neden olmuş; çünkü, Şöhret’in oğlunun gerçekten olağandışı bir güzelliği varmış; ve hiç kimse ona içinde ateşli bir yaklaşma arzusu uyanmadan bakamazmış. Genç Zümrüt de onu simsara göstermekte gecikmemiş; ve “Ey simsar, işte şuradaki genci istiyorum; şu kibar yüzlü endamı dalgalı olanı! Çünkü onu çok hoş ve cana yakın buluyorum; ve o, tıpkı şairin tanımladığı gibidir:</p>

  <div class="gir1">
    <p>Ey delikanlı, seni bunca güzelliğinle görenler seni nasıl unutabilirler?</p>

    <p>Yüreklerine doldurduğu acılardan yakınanlar, sana bakmaktan kendilerini alıkoysunlar bakalım!</p>

    <p>Senin belalı gizemlerini saklamak isteyenler büyüleyici yüzünü bir tülle örtmezler mi?</p>
  </div>

  <p>Ve yine başka bir şair onun hakkında şöyle söylemiştir:</p>

  <div class="gir1">
    <p>Ey efendim, anlasana! Nasıl olur da sevilmezsin sen? Narin boyunla, gürbüz görünüşünle?..</p>

    <p>Ey delikanlı, ey efendim benim; seni seyrediyorum ve gücüm tükeniyor!</p>

    <p>Anla efendim! Bu niteliklere duyulan aşk bilgelerin, zevk sahiplerinin ve ince ruhluların kârı değil midir?</p>

    <p>Şayet dizlerime oturursan, kabahatlerin ağır basar; ama bırakır giderken, onların yokluğu bana ağır gelir!</p>

    <p>Ah! Bakışınla beni öldürme! Hiçbir din öldürmeyi hoş görmez. Ah! Yüreğin ince olsun ve boynun gibi bükülgen! Gözlerin benim için tatlılıklar saçsın, yanağının parlaklık saçtığı gibi!</p>
  </div>

  <p>Ve bir üçüncü şair de şöyle demiştir:</p>

  <div class="gir1">
    <p>Yanakları dolgun ve parlaktır; tükürüğü içilecek tatlı bir süttür, hastalara şifa veren! Bakışı şairlere ve nasirlere<a href="../Text/dipnot.xhtml#Footnote0199" id="Feedback0199"><sup>[199]</sup></a> düşler gördürür; ve bedeninin oranları mimarları şaşırtır!</p>
  </div>

  <p>Bir diğeri de şöyle demiştir:</p>

  <div class="gir1">
    <p>Dudakları baş döndüren bir şaraptır: nefesi amber kokar, dişleri kâfur topaklarıdır.</p>

    <p>Cennetin kapıcısı Rıdvan da, seni başından savmak ister; bir huriyi baştan çıkarırsın korkusuyla!</p>

    <p>Kaba ruhlu kaba kişiler, onun davranışlarından, hareketlerinden şikâyet ederler: sanki ay, tüm yörelerde güzel değilmiş, sanki göğün tüm bölümlerinde dolaşırken aynı uyumla salınmazmış gibi!</p>
  </div>

  <p>Başka bir şair de şöyle söylemiş:</p>

  <div class="gir1">
    <p>Bu genç tavuskuşu kıvırcık saçları, güllerin donattığı yanakları, büyüleyici bakışıyla bir buluşmaya razı oldu. Ben de, duyarlı yüreğim ve tedirgin gözlerimle işte dipdiri ayaktayım.</p>

    <p>Bana bunu, bu buluşmayı, gözlerini kapayarak ‘Evet’ deyip vaat etti! Ama gözleri örtülüyken verdiği söze nasıl güvenebilirim?</p>
  </div>

  <p>Bir başkası da onun hakkında demiştir ki:</p>

  <div class="gir1">
    <p>Bana, ‘Daha şimdiden yanağı oldukça belirgin ayva tüyleriyle gölgelenmiş bir genç adamı nasıl böyle tutkuyla sevebilirsin?’ diye soran pek incelik bilmeyen dostlarım var.</p>

    <p>Onlara, ‘Sizin bilmezliğiniz ne kadar büyük! Cennet bahçesinin meyveleri onun güzel yanaklarından toplanır! Nasıl olur da bu denli güzel meyveler sağlarken, bu yanakların belirgin tüyleri olmaz?’ derim.”</p>
  </div>

  <p>Simsar, bu kadar genç bir esirede bunca yetenek görmekten son derece hayranlık duymuş ve sahibine bu şaşkınlığını belirtince; o da kendisine “Anlıyorum ki, bunca güzellik ve bunca ruh inceliğine hayranlık duyuyorsun. Ama bil ki, yıldızları ve güneşi utandıran bu mucizevi genç kız, sadece en ince ve en güç anlaşılır şairlerin dizelerini bilmekle ve kendisi de güzel dizeler söylemekle yetinmeyip başkaca, yedi kamışla yedi ayrı tarz kullanarak yazı yazmasını bilir ve elleri bir hazine kadar değerlidir. Gerçekten, bu kız, nakış yapmayı, ipek dokumayı bilir. Kendi eliyle ördüğü örtü ve perdeler çarşıda elli dinardan satılmaktadır. Ve de bil ki, en güzel örtüyü örmesi ve en görkemli perdeyi tamamlaması için ona sadece yedi gün yeter! Onu satın alacak kişinin, bu bakımdan, parasını birkaç ay içinde geri alması olanca kesinliğiyle ortadadır!” demiş.</p>

  <p>Bu sözleri işitince, simsar, kollarını hayranlıkla havaya kaldırmış ve “Bu inciyi alıp evine götürecek ve gizli bir hazine gibi saklayacak olana ne mutlu!” diye haykırmış. Ve kızın kendisine gösterdiği Şöhret’in oğlu Alişar’a yaklaşarak onun önünde yere kadar eğilmiş, elini tutup öpmüş ve sonra da ona demiş ki...</p>

  <br/>

  <p><i>Anlatısının burasında Şehrazad, sabahın belirdiğini görerek yavaşça susmuş.</i></p>

  <p><i>Ama üç yüz on dokuzuncu gece olunca, demiş ki:</i></p>

  <br/>

  <p>Onun önünde yere kadar eğilmiş, elini tutup öpmüş ve sonra da ona “Gerçekte, ey efendim, bu hazineyi değerinin ancak beşte biri kadarıyla satın alabilmek büyük bir talih eseri! Tanrı sana karşı cömertliğini esirgemesin! Ve bu genç kız kendisiyle birlikte sana da mutluluk getirsin!” demiş.</p>

  <p>Bu sözleri duyunca, Alişar başını önüne eğmiş ve bahtın bu alaycılığından ötürü için için gülmekten kendini alamamış ve kendi kendisine “Vallahi! Benim bir parça ekmek alabilecek kadar zengin sanıyorlar. Her durumda, tüm tacirlerin önünde utanca düşmemek için ne evet ne de hayır diyeceğim!” demiş. Ve gözlerini önüne indirerek bir tek sözcük bile söylememiş.</p>

  <p>Onda hiçbir kıpırtı görmeyince, Zümrüt, satın alınması için yüreklendirmek üzere ona bakmış; ama Alişar, gözleri önüne eğik olduğu için onu görmüyormuş; kız, bunun üzerine simsara “Elimi tut, beni onun yanına götür; onunla kendim konuşacak ve beni satın almasına azmettireceğim; çünkü ondan başkasının olmamakta kararlıyım, başkasının olamam!” demiş. Simsar da onu elinden tutmuş ve Şöhret’in oğlu Alişar’ın yanına götürmüş.</p>

  <p>Genç kız, güzelliğinin olanca canlılığı içinde genç adamın önüne dikilmiş ve ona “Sevgili efendim, ey içimi yakan delikanlı, beni satın almak için öneride bulunmayacak mısın? Hatta kendince uygun gördüğün bir bedeli bile önermeyecek misin? Önerdiğin bedel ne olursa olsun, senin esiren olmak istiyorum!” demiş. Alişar başını kaldırmış ve hüzünle sallayarak kıza “Satışı yapmak ve satın almak zorunlu değil!” demiş. Zümrüt “Görüyorum ki, sevgili efendim, bin dinarlık öneriyi pek yüksek buluyorsun! Peki, dokuz yüz dinarlık bir öneride bulun, senin olayım!” diye haykırmış. Alişar başını sallamış ve tek bir söz söylememiş. Kız, yeniden söz alarak “Sekiz yüze beni satın al!” demiş. Oğlan başını sallamış. Kız “Yedi yüze!” demiş. Oğlan hâlâ başını sallıyormuş. Kız, önerisini azalta azalta, sonunda “Sadece yüz dinar olsun!” demiş. Bunun üzerine Alişar ona “Peki ama, bu yüz dinar tümüyle yanımda bulunmuyor!” demiş. Kız gülmeye başlayarak ona “Bu yüz dinarı tamamlamak için ne kadar eksiğin var? Çünkü, şimdi ödeyecek durumda değilsen, geri kalanı bir başka gün ödersin!” demiş. Oğlan da “Ey hanımım, bil ki, bende ne yüz ne de tek bir dinar var! Vallahi! Bende, ne beyaz ne de kırmızı bir madeni para, yani ne bir altın dinar ne de bir gümüş dirhem var. Dolayısıyla benimle zamanını yitirme ve bir başka alıcı ara!” diye yanıt vermiş.</p>

  <p>Zümrüt, genç adamın hiçbir kaynağı olmadığını anlayınca, ona “Öyle de olsa beni satın al! Elimin içine vur, beni pelerininle sar ve kolunu belime dola! Bütün bunlar, senin de bildiğin gibi, kabul ettiğinin işaretidir!” demiş. Bunun üzerine, Alişar, artık reddetmek için nedeni olmadığından, Zümrüt’ün kendisine söylediklerini çabucak yerine getirmiş; kız da aynı anda, cebinden bir kese çıkararak, bunu Alişar’a vermiş ve ona “Bunun içinde bin dinar var; bunun dokuz yüzünü efendime önermen ve geri kalan yüz dinarı, en çok ihtiyaç duyduğumuz şeyleri satın almak için saklaman gerek!” demiş. Ve Alişar hemen tacire dokuz yüz altın dinarı saymış ve esireyi çabucak elinden tutup evine götürmüş.</p>

  <p>Eve geldiklerinde, Zümrüt, konutun birçok yeri yırtık eski bir hasırdan başka bir eşyası bulunmayan tek bir sefil odadan başka bir şey olmadığını görünce pek şaşırmış. Ve hemen ikinci bir kese içinde bin dinar daha çıkararak Alişar’ın eline vermiş ve ona “Çabucak çarşıya koş da, gerekli olan eşya ve halılar ile yenecek içecek satın al! Ve de çarşıdaki en güzel şeyleri seç! Ve bana büyük bir Şam kumaşı getir, en iyisinden ve nar kırmızısı olsun! Sonra altın iplik makaraları ve gümüş iplik bobinleri al ve de yedi renkten ipek masuralar getir! Uzun iğneler ve orta parmağıma denk gelecek bir de altın yüksük al!” demiş. Alişar da hemen bu buyruklara uyarak Zümrüt’e tüm istediklerini alıp getirmiş. Bunun üzerine kız, yerlere halılar sermiş, şilte ve divanları sıralamış, her şeyi düzene sokmuş ve meşaleleri tutuşturduktan sonra sofrayı kurmuş.</p>

  <p>O zaman ikisi birlikte oturmuşlar, yiyip içerek mutlulanmışlar. Bunu izleyerek, yeni yatağın üzerine uzanmışlar ve karşılıklı birbirini doyurmuşlar. Ve bütün geceyi, en temiz zevkler ve en neşeli oynaşmalarla sabaha kadar birbirlerine sıkı sıkıya sarılarak geçirmişler. Ve sevgileri kuşku götürmez kanıtlarla pekişmiş ve yüreklerine değişmez bir biçimde yerleşmiş.</p>

  <p>Hiç zaman yitirmeksizin, gayretli Zümrüt, hemen işe koyulmuş. Ve nar kırmızısı Şam kumaşını alarak birkaç gün içinde, bundan bir perde yapmış ve üzerini ince bir sanatla kuş ve hayvan suretleriyle donatmış; ve dünyada iri ya da küçük ne kadar hayvan varsa, hiçbirini savsaklamadan bu perdeye işlemiş. Yaptığı nakışlar öylesine aslına benzer ve öylesine canlı olmuş ki, dört ayaklı hayvanlar deviniyorlarmış, kuşlar ötüyorlarmış gibi geliyormuş insana... Perdenin ortasına işlediği meyve dolu bir ağacın gölgesi o denli güzelmiş ki, büyük bir serinlik hissi veriyor ve gözleri dinlendiriyormuş. Ve bütün bunlar, ne fazla ne eksik, sekiz günde tamamlanmış! Yarattıklarının parmaklarına bunca marifet bağışlayan Tanrı’ya şükürler olsun!</p>

  <p>Perde bitmiş. Zümrüt onu parlatmış, perdahlamış, dürmüş ve “Bunu çarşıya götür ve elli dinardan aşağı olmamak üzere çarşıdaki esnafa sat. Ama sakın, çarşıda dükkânı bulunmayan gelip geçici kimselere satma! Yoksa aramıza zalim bir ayrılığın girmesine neden olursun. Aslında bizi gözetleyip duran düşmanlarımız var; gelip geçici olandan sakın!” diyerek Alişar’a vermiş. Alişar da “İşittim ve itaat ettim!” diyerek yanıt vermiş. Ve çarşıya gidip dükkân sahibi bir tacire sözü geçen harika perdeyi elli dinara satmış.</p>

  <br/>

  <p><i>Anlatısının burasında Şehrazad, sabahın belirdiğini görmüş ve yavaşça susmuş.</i></p>

  <p><i>Ama üç yüz yirminci gece olunca, demiş ki:</i></p>

  <br/>

  <p>... Sözü geçen harika perdeyi elli dinara dükkânı olan bir tacire satmış. Sonra yeniden yeni bir perde hazırlamak için yeterli miktarda ipekli kumaş, altın ve gümüş teller ve birkaç güzel kanaviçe satın almış; bunları Zümrüt’e getirmiş; o da hemen işe koyulup sekiz günde ilkinden de güzel bir örgü örmüş. Alişar, bunu da götürüp, elli dinara satmış. Ve böylece yiyip içerek ve hiçbir şeyden yoksun olmayarak yaşamışlar; bir yıl geçtiği halde günden güne daha da ateşlenen sevgilerini karşılıklı olarak doyurmayı da ihmal etmemişler.</p>

  <p>Bir gün Alişar evden çıkıp âdeti gereğince Zümrüt’ün ördüğü bir duvar örtüsünü sarılı olarak taşıyıp her zamanki gibi tellallar aracılığıyla malı tacirlere önermek için çarşının yolunu tutmuş. Çarşıya gelince, onu tellala verip dükkânların önünde dolaştırırken, o sırada yoldan bir Hıristiyan geçiyormuş; çarşıya gelip elindeki malı rahatsız edercesine satan ya da iyi bir mal görürse satın almak için her türlü çabayı göstermekten kaçınmayan kişilerden biri imiş bu. Hıristiyan Alişar’a yaklaşmış; bu işlemeli örtü için ilan edilmekte olan elli dinar yerine altmış dinar önermiş. Ama, bu tür kişilerden nefret eden ve sakınan Alişar, Zümrüt’ün tavsiyelerini hatırlayarak malı ona bırakmak istememiş. Bunun üzerine Hıristiyan teklifini yükselterek en sonunda yüz dinar önermiş; tellal da Alişar’ın kulağına “Aman, bu harika fırsatı kaçırma!” demiş. Çünkü tellal daha önce on dinar aldığından Hıristiyana bağlanmış bulunuyormuş. Ve Alişar’ın üzerinde öylesine bir etki bırakmış ki, sonunda Alişar önerilen bedel karşılığı işlemeli örtüyü Hıristiyana bırakmaya karar vermiş; içindeki büyük tedirginlik bir türlü geçmediği halde satışı bitirmiş ve parayı alarak evinin yolunu tutmuş.</p>

  <p>Böylece yürümekte iken, bir ara, bir yol dönemecinde Hıristiyanın kendisini izlediğini fark etmiş. Durup ona “Senin inancında olan birinin girmediği bu mahallede ne yapıyorsun sen, ey Hıristiyan?” diye sormuş. O da “Beni bağışla efendim, ama bu sokakta görmem gereken bir iş var. Tanrı seni korusun!” demiş. Alişar yolunu sürdürüp evinin kapısına ulaşmış; orada bakmış ki, Hıristiyan yolunu değiştirdikten sonra, dönüp sokağın öteki başından kendisiyle aynı anda kapısının önüne gelmiş. Hiddete kapılarak, ona “Kötü Hıristiyan, beni niye her yerde izleyip peşimden geliyorsun?” diye haykırmış. O da “Efendim, bana inan ki, rastlantı kabilinden burada bulunuyorum, ama senden bana bir bardak su vermeni rica ediyorum. Allah senden razı olsun; çünkü susuzluktan içim yanıyor!” diye yanıt vermiş. Alişar da içinden “Vallahi! Bir Müslümanın susuz bir köpeğe su vermeyi reddetmesi görülmemiştir. Ona su versem iyi olur!” diye geçirmiş. Ve evine girmiş, bir su testisi alarak Hıristiyana vermek üzere dışarı çıkmış; tam o sırada Zümrüt uzayan yokluğuyla tedirgin, kapı sesini duyarak onu karşılamak üzere koşmuş; ve ona “Bugün neden bu kadar geciktin? Örtüyü sattın mı? Kime sattın? Çarşıdaki babacan bir tacire mi, yoksa gelip geçici birine mi?” diye sorunca; o da, belirli bir tedirginlikle “Biraz geciktim, evet... Çünkü çarşı çok kalabalıktı. Onu bir tacire sattım!” diye yanıt vermiş. Kadınsa, sesindeki titremeyle “Vallahi! Yüreğim hiç de rahat değil. Bu testiyi de nereye götürüyorsun?” demiş. O da “Benimle buraya kadar gelen çarşıdaki tellallardan birine su içsin diye vereceğim!” demiş. Ama bu yanıt kadını doyurmadığından, Alişar dışarı çıkarken, çok meraklanarak şu dizeleri okumuş:</p>

  <div class="gir1">
    <p>Ey sevgiliye bağlanan yüreğim, öpüşün sonsuzluğuna inanan zavallı yüreğim! Görmüyor musun ki, başucunda, kollarını uzatmış ayrılık getiren kötülük seni gözetmekte ve gölgeye sığınmış ihanet seni izleyip duruyor?</p>
  </div>

  <p>Alişar dışarı çıkmak için ilerlerken, açık bıraktığı kapıdan Hıristiyanın içeri girdiğini görmüş. Bunu görünce, gözlerinin önünde dünya kararmış ve “Sen burada ne yapıyorsun köpoğlu köpek? Ve nasıl cesaret ediyor da rızam olmadan evime giriyorsun?” diye haykırmış. O da “Lütfen, efendim, beni bağışlayın! Bütün gün yürümekten bitkin olduğum için ayakta durmaya halim kalmadı. Kapının dışında durmakla içinde durmak arasında ayrım gözetmediğimden eşiği geçiverdim. Zaten sadece biraz soluklanıncaya kadar kalacak ve hemen çekip gideceğim! Beni dışarı atma! Allah da seni dışlamasın!” diye yanıt vermiş. Ve çok şaşırmış olan Alişar’ın elinden testiyi alarak gerektiği kadar içtikten sonra geri vermiş. Alişar da orada ayakta durup ona bakarak çekip gitmesini beklemiş. Ama böylece bir saat geçtiği halde, Hıristiyan yerinden kıpırdamamış. O zaman Alişar, boğulurcasına, ona “Buradan hemen çıkıp yoluna gider misin?” diye haykırmış. Ama Hıristiyan ona “Efendim, hiç kuşkusuz sen, birine iyilik yapıp onu tüm yaşamı boyunca başına kakanlardan ve şairin belirlediği şu kişilerden değilsin:</p>

  <div class="gir1">
    <p>Yok olmuş artık, elini uzatmadan fakirin avcuna saymaksızın para dolduran o cömert kişiler!</p>

    <p>Şimdi, yoldaki fakirin içtiği suyun karşılığını hesaplayan kötü tefeciler gündemde!</p>
  </div>

  <p>Bana gelince, ey efendim, evinden getirdiğin suyla susuzluğumu giderdim; ama açlık şu anda benim için öylesine bir işkence haline geldi ki, yediğin yemeğin artığıyla; bundan daha fazlasını aramadan, bir parça kuru ekmek, bir baş soğan da olsa yetineceğim!” demiş. Gittikçe daha fazla hiddetlenen Alişar, ona “Haydi bakalım! Defol buradan! Bu ağızları yaptığın yeter! Evde sana verecek hiçbir şey yok!” diye haykırmış. Hıristiyan yerinden kıpırdamadan “Efendim, beni bağışla! Ama evde hiçbir şey yoksa, işlemeli örtüden kazandığın yüz dinar var sende. Senden rica ediyorum; Allah için en yakın çarşıya gidip bana biraz peksimet al ki, senin evini aramızda sanki hiçbir ekmek ve tuz ilişkisi yokmuşçasına terk ettiğimi söylemesinler!” diyerek yanıt vermiş.</p>

  <p>Alişar bu sözleri işittiği zaman, kendi kendine “Hiç kuşku yok ki, bu kötü Hıristiyan delinin ve dengesizin biri! Onu sokağa atıp ardından da köpekleri salayım!” diye düşünmüş. Ve onu sokağa itmeye hazırlanırken, yerinden kıpırdamayan Hıristiyan kendisine “Efendim, istediğim sadece bir parça ekmek ve bir tek soğan; bunlarla açlığımı gideririm! Benim için fazla masrafa girmene gerek yok, öylesi biraz fazla olur! Çünkü bilge azla yetinir; ve şair de şunu söylemiştir:</p>

  <div class="gir1">
    <p>Bilgeye işkence veren açlığı kovmak için bir kuru ekmek yeter. Oysa dünya âlem, oburun sahte açlığını nasıl yatıştıracağını bir türlü bilemez!”</p>
  </div>

  <p>Alişar, onun bu dileğini yerine getirmekten başka türlü davranamayacağını anlayınca, Hıristiyana “Sana yiyecek bir şeyler almak için çarşıya gidiyorum. Sen burada kıpırdamadan kal, beni bekle!” demiş.</p>

  <p>Ve kapıyı kapatıp kilitten çıkardığı anahtarı cebine koyduktan sonra evden çıkmış. Çabucak çarşıya gitmiş; oradan balda kızartılmış peynir, hıyar, muz, fırından yeni çıkmış taze ekmek satın almış; bunların hepsini Hıristiyana getirerek, ona “Ye bakalım!” demiş. Ama Hıristiyan “Efendim, bu seninki ne büyük cömertlik! Senin bana getirdiklerinle on kişi doyar! Bu, gerçekten fazla! Hiç değilse bana birlikte yeme onurunu bağışla!” diyerek yemekten kaçınmış. Alişar “Ben tokum, tek başına ye!” diye yanıt vermiş. Hıristiyan “Efendim, ulusların bilgeliği bize öğretmiştir ki, konuğuyla yemek yemeyi reddeden kişi hiç kuşkusuz zina ürünü bir soysuzdur...</p>

  <br/>

  <p><i>Anlatısının burasında Şehrazad, sabahın belirdiğini görmüş ve yavaşça susmuş.</i></p>

  <p><i>Ama üç yüz yirmi birinci gece olunca, demiş ki:</i></p>

  <br/>

  <p>“Konuğuyla yemek yemeyi reddeden kişi, hiç kuşkusuz, zina ürünü bir soysuzdur!” Yanıt vermeye olanak bırakmayan bu sözleri duyan Alişar, reddetmeyi göze alamamış ve Hıristiyanın yanına oturarak dalgın dalgın onunla birlikte yemeye başlamış. Hıristiyan, ev sahibinin dalgınlığından yararlanarak bir muz soymaya başlamış onu bölmüş ve içine bir fili yere devirmeye yetecek ve bir yıl uyutacak miktarda afyon ruhuna bulandırılmış beng koymuş. Bu muzu, içinde harika bir şekilde kızartılmış peynir yüzmekte olan bala batırmış ve kendisine “Efendim, senin için soyduğum şu lezzetli muzu elimden kabul et!” diyerek Alişar’a sunmuş. Bu işin artık bittiğini sanan Alişar, muzu almış ve yutmuş.</p>

  <p>Muz midesine ulaşır ulaşmaz, Alişar sırtüstü yere düşmüş. Bunu gören Hıristiyan, tüyü dökülmüş bir kurt gibi sıçramış ve dışarı fırlayarak karşı sokakta pusuda olan ve başlarında Zümrüt’ün satılmak istemediği, ama ne olursa olsun ona güç kullanarak sahip olmaya yemin etmiş bulunan yeşil gözlü sefil yaşlı kişi Reşideddin’in durduğu adamlarla bir katırı olduğu yere ulaşmış. Bu Reşideddin, tacirler nezdinde ayrıcalık kazanmak için kendisini Müslüman olarak tanıtmış alçak bir Hıristiyanmış; ve adı Barsum olan ve Alişar’a ihanet etmiş bulunan Hıristiyanın da öz kardeşi imiş.</p>

  <p>Bu Barsum, koşup sefil kardeşine hilesinin başarısını duyurmuş ve ikisi birlikte, adamları peşlerinde olduğu halde, Alişar’ın evine girmişler; Alişar’ın Zümrüt için harem dairesi olarak ayırmış bulunduğu yandaki odaya dalarak güzel genç kadının üzerine atılmışlar; ağzını tıkaçlayıp göz açıp kapayana kadar katırın sırtına atmışlar ve birkaç dakikada onu yaşlı Reşideddin’in evine taşımışlar.</p>

  <p>Gözleri yeşil ve şaşı olan sefil, Zümrüt’ü, evin en gerilerindeki bir odaya taşıtmış ve ağzından tıkacı çıkardıktan sonra, yanıbaşında oturmuş ve ona “İşte sonunda benim iradem altındasın güzel Zümrüt ve şu rezil Alişar gelip seni benim ellerimden kurtaramayacak. Kollarımda yatıp sana sevişmedeki gücümü kanıtlamadan önce, kâfir inancından vazgeç ve benim gibi bir Hıristiyan olmaya razı olmak üzere hazırlan! Mesih ve Bakire Meryem adına! Ve de hemen benim bu ikili isteğime boyun eğmezsen, sana dayanılmaz işkenceler yaptırırım ve köpekten beter ederim!” demiş.</p>

  <p>Sefil Hıristiyanın bu sözlerini duyunca, genç kadının gözleri yanaklarından akıttığı yaşlarla dolmuş ve dudakları titremiş: “Ey ak sakallı kötü kişi, vallahi beni parça parça edebilirsin, ama imanımdan edemezsin; hatta bedenime kızgın tekenin keçi yavrusuna saldırdığı gibi, zor kullanarak sahip olabilirsin, ama ruhumu paylaşılmış bir ahlaksızlığa boyun eğdiremezsin! Ve Tanrı, er geç sana alçaklığının hesabını soracaktır!” diye haykırmış.</p>

  <p>Yaşlı adam onu sözle ikna edemeyeceğini anlayınca, kölelerini çağırmış ve onlara “Devirin şunu ve karın üstü yatırın!” demiş. Onu yıkıp karın üstü yatırmışlar. Bunun üzerine bu sefil yaşlı kişi eline bir kamçı alarak zalimce Zümrüt’ün güzelim yuvarlak yanlarını kamçılamaya başlamış; öylesine ki her vuruşu kaba etinin beyazlığı üzerinde kızıl bir iz bırakmış. Ve Zümrüt aldığı her darbeyle, imanında zayıflık duymaktan uzak “Tanrı’dan başka Tanrı yoktur ve Muhammed onun elçisidir!” diye haykırıyormuş. Yaşlı kötü kişi de kolunu kıpırdatamayacak hale gelinceye kadar onu kamçılamayı sürdürmüş. O zaman kölelerine kızı mutfağa, hizmetçilerin yanına atmalarını ve ona yiyecek içecek hiçbir şey vermemelerini emretmiş. Onlar da bu emri hemen yerine getirmişler. İşte onların durumu böyleymiş.</p>

  <p>Alişar’a gelince, ertesi güne kadar, evinin giriş bölümünde, duygudan yoksun, uzanıp kalmış. Ancak o zaman bengin esrikliği geçip afyon dumanları başından dağılınca kendine gelebilmiş ve gözlerini açmış; kalkıp kıçüstü oturmuş; ve sesinin tüm gücüyle “Ya Zümrüt!” diye seslenmiş. Ama ona kimse yanıt vermemiş. Tedirgin ayağa kalkmış; boş ve sessiz olan harem bölümüne girmiş; orada, Zümrüt’ün çarşafının ve peçesinin yerde süründüğünü görmüş. O zaman Hıristiyan aklına gelmiş; o da ortadan kaybolmuş bulunduğundan, sevgilisi Zümrüt’ün kaçırılmış olduğundan; kuşkusu kalmamış. O zaman başını döverek ve hıçkırarak kendini yere atmış, yerden iki taş almış; her birini avuçlarına koymuş ve şaşkın, bu taşları bağrına vurarak ve “Ya Zümrüt! Zümrüt!” diye haykırarak tüm sokakları dolaşmış. Onu tanıyıp bu halde gören kimseler ona acıyarak bakıyor ve “Bu Şöhret’in oğlu değil mi? Zavallı Alişar!” diyerek onun aklını yitirmesine ağlıyorlarmış.</p>

  <p>Böylece, bağrını döven iki taş yankılar yaparak dolaşmayı sürdürürken, iyilik yapmayı seven kadınlar içinden bir yaşlı kadına rastlamış; kadın ona “Evladım, güvenlik ve akıl sağlığı senden yana olsun! Ne zamandan beri sen böyle aklını yitirdin?” diye sormuş. Alişar da ona şu dizelerle yanıt vermiş:</p>

  <div class="gir1">
    <p>Birinin yokluğu bana aklımı yitirtti! Ey benim çıldırdığıma inananlar, buna neden olanı bana geri getirin! Ruhuma bir merhemin ferahlığını getirmiş olursunuz!</p>
  </div>

  <p>Bu dizeleri işitip Alişar’a dikkatlice bakan iyi yürekli yaşlı kadın, ıstırap çeken bir âşıkla karşı karşıya bulunduğunu düşünmüş; ve ona “Yavrum, bana acılarını ve bahtsızlığını açıklamaktan korkma! Belki de Allah beni senin yoluna sana yardım edeyim diye çıkardı!” demiş. Bunun üzerine Alişar, Hıristiyan Barsum ile geçirdiği serüveni ona anlatmış.</p>

  <p>Anlatılanı duyan iyi yürekli yaşlı kadın, bir saatlik bir süre düşünmüş; sonra başını kaldırarak Alişar’a “Ayağa kalk, çocuğum ve hemen git bana bir ayak satıcısı sepeti bul; bunun içine çarşıdan alacağın renkli camdan bilezikler, gümüş kaplama bakır yüzükler, küpeler, incik boncuk ve yaşlı satıcı kadınların evden eve dolaşarak kadın müşterilere sattığı öteki şeylerden koyarsın. Ve ben bu sepeti başıma koyacak ve kentin tüm evlerini dolaşacağım. Böylece bizi doğru yola götürebilecek olan soruşturmalar yapacağım ve Allah isterse, senin sevdiceğin Sitti Zümrüt’ü bulacağız...</p>

  <br/>

  <p><i>Anlatısının burasında Şehrazad, sabahın belirdiğini görerek yavaşça susmuş.</i></p>

  <p><i>Ama üç yüz yirmi ikinci gece olunca, demiş ki:</i></p>

  <br/>

  <p>“Sevdiceğin Sitti Zümrüt’ü bulacağız!” demiş. Ve Alişar, iyi yürekli yaşlı kadının elini öptükten sonra sevinçten ağlamaya başlamış ve onun istediği şeyleri hemen pazara giderek alıp getirmiş.</p>

  <p>Bunun üzerine yaşlı kadın giyinmek için kendi evine gitmiş. Yüzünü koyu bal rengi bir peçeyle örtmüş ve başını kaşmir bir atkıyla örtmüş ve geniş siyah ipekli bir çarşafa bürünmüş; sonra başına sözü edilen sepeti koyarak, eline saygın yaşlılığına dayanak sağlayacak bir baston alarak, çeşitli mahallelerdeki tacirlerin ve ileri gelen kişilerin haremlerine uğramak üzere ağır ağır dolaşmaya başlamış; ve sonunda kendisini Müslüman olarak gösteren ve Tanrı’nın cehenneminde sonsuza dek yakıp kavurası lanetli sefil Hıristiyan yaşlı Reşideddin’in evine ulaşmakta gecikmemiş.</p>

  <p>Oraya tam da bahtsız genç kadının, mutfaktaki köleler ve hizmetçiler ortamına atıldığı anda ve yediği kamçılarla ıstırap içinde kötü bir hasırın üzerinde yarı ölü uzanmış olduğu sırada ulaşmış. Kapıyı çalmış, esirelerden birisi gelip kapıyı açmış ve onu dostça selamlamış; yaşlı kadın da ona “Kızım, yanımda satılmak üzere güzel şeyler getirdim. Sizde satın almak isteyen kimseler bulunur mu?” demiş. Hizmetçi “Sanırım bulunur!” demiş. Ve onu mutfağa sokmuş; yaşlı kadın, ağırbaşlılıkla bir yere oturmuş ve hemen yöresini esireler sarmış. Yaşlı kadın, satış dolayısıyla uysal davranmış ve onlara en ucuz bedellerle bilezikler, yüzükler ve küpeler satmaya başlamış; böylece onların güvenini kazanmış; yumuşak dili ve davranışlarının tatlılığı dolayısıyla onu sevmişler.</p>

  <p>Ama, başını çevirerek uzanıp yatmış olan Zümrüt’ü görmüş; esirelerden onun hakkında bilgi edinmek istemiş; onlar da bildiklerini kadına anlatmışlar. O da hemen aradığı kişinin yanında olduğunu anlamış. Genç kadına yaklaşmış ve ona “Kızım, bütün dertler senden ırak olsun! Tanrı beni sana yardım edeyim diye gönderdi! Sen Şöhret’in oğlu Alişar’ın sevgili cariyesi Zümrüt’sün, değil mi?” demiş. Ve oraya satıcı kadın kılığında niçin gelmiş bulunduğunu anlatmış; ve ona “Yarın akşam buradan alınmak için hazır ol; mutfağın sokağa bakan penceresine otur; ve karanlıkta ıslık çalan birini görünce, bu bir işaret olduğundan sen de ona ıslıkla yanıt ver; ve hiç korkmadan sokağa atla. Alişar’ın kendisi orada olacak ve seni kurtaracaktır!” demiş. Zümrüt de yaşlı kadının elini öpmüş; o da hemen oradan çıkarak gidip Alişar’ı bularak gördüklerini anlatmış ve “Yarın akşam gidip o lanetli herifin mutfağının penceresi altında yer alacaksın; ve şöyle şöyle yapacaksın!” diye eklemiş.</p>

  <p>Bunu duyan Alişar, yaşlı kadına yaptığı iyilik için teşekkür etmiş ve ona bir şey armağan etmek istemişse de yaşlı kadın bunu reddederek ona mutluluk ve başarı dileyerek, delikanlıyı, ayrılığın acıları üzerine dizeler okurken bırakarak oradan ayrılmış.</p>

  <p>Ertesi akşam Alişar, iyi yürekli yaşlı kadının tanımladığı eve giden yolu tutmuş ve sonunda orayı bulmuş. Gelip duvarın dibine oturmuş; ve orada ıslık çalacağı zamanı beklemiş! Ama orada bir süre oturduktan sonra, iki gecedir uykusuz kalmış bulunduğundan; birdenbire yorgunluğa yenilerek uyuyakalmış. Asla uyumayan Tek Varlığa hamdolsun!</p>

  <p>Alişar öylece mutfak dibinde çömelmişken, o gece, talih, iyi bir fırsat yakalamak üzere hırsızlar arasında gözü pek bir hırsızı o yakalara doğru itmiş, bu hırsız evi, neresinden girebilirim diye incelerken, Alişar’ın uyumakta olduğu yere gelmiş. Giysilerinin zenginliğine kapılarak onun üzerine eğilmiş ve yavaşça güzel kavuğunu ve harmaniyesini çalmış ve göz açıp kapayasıya kadar bir zamanda kendi sırtına geçirivermiş. Ve aynı anda pencerenin açıldığını birinin ıslık çaldığını işitmiş. Bakmış ve kadına benzer bir şekil görmüş. Bir kadın ona ıslık çalıyor ve onu çağırıyormuş. Bu kadın onu Alişar sanan Zümrüt’müş.</p>

  <p>Bunu görünce, hırsız, bundan pek bir şey anlamadan, kendi kendine “Acaba ona yanıt versem mi?” demiş. Ve o da ıslık çalmış. Bunun üzerine Zümrüt pencereye çıkmış ve bir ipin yardımıyla sokağa atlamış. Zaten oldukça güçlü bir kabadayı olan hırsız, onu sırtından kavrayarak, şimşek hızıyla oradan uzaklaşmış.</p>

  <p>Zümrüt, kendisini taşıyanda böylesi bir gücün farkına varınca, çok şaşırmış ve ona “Alişar, sevgilim, yaşlı kadın bana, senin ıstırap ve endişelerden zayıf düştüğünü, kendini zor taşıdığını söylemişti. Ama görüyorum ki, bir beygirden daha güçlüsün!” demiş. Ama hırsız yanıt vermeyip daha çabuk yol almaya başlamış. Zümrüt, elini onun yüzünde gezdirmiş ve sakalının bir hamam süpürgesinden daha sert ve diken gibi olduğunu anlamış; sanki domuzun biri tavuk yutmuş da tüyleri ağzında kalmış gibi... Bunu anlayınca, müthiş bir korku duymuş ve “Sen kimsin? Kimsin sen?” diye haykırarak yüzüne yumruklar indirmeye başlamış. O sırada, evlerin bulunduğu yerlerden uzak, gece ve tenhalığın sardığı kırsal bir yörede bulunduklarından, hırsız bir an için durmuş, genç kadını yere indirmiş ve ona “Ben, Ahmedü’d-Denef çetesinin en berbat yoldaşlarından biri olan Kürt Civan’ım! Biz, çoktandır körpe et yüzü görmemiş kırk kabadayıyız! Bu gece bizim en mutlu gecemiz olacak! Çünkü, hepimiz sırayla senin üzerine bineceğiz; göbeğinde keyif çatacak, kalçalarının arasında keyfimizce debeleneceğiz ve sabaha kadar bızırınla oynayıp duracağız!” diye haykırmış.</p>

  <p>Zümrüt kendini kaçıranın bu sözlerini işitince, durumunun dehşet verici olduğunu anlamış. Ve onu bu şiddet kullanan haydudun ve de daha sonra kırk yoldaşının eline düşüren hatasından dolayı yakınarak elleriyle yüzünü dövmeye başlamış. Sonra kötü talihin yaşamına çökmüş olduğunu ve ona karşı savaşmanın bir yararı olmadığını anlayarak, kendisini kaçırana karşı durmayarak, kendini bırakmış ve “Tanrı’dan başka Tanrı yoktur! Kötülüklerden ona sığınırım! Herkes boynuna asılı olan bahtını taşır ve ne yaparsa yapsın, ondan kurtulamaz.</p>

  <br/>

  <p><i>Anlatısının burasında Şehrazad, sabahın belirdiğini görerek yavaşça susmuş.</i></p>

  <p><i>Ama üç yüz yirmi üçüncü gece olunca, demiş ki:</i></p>

  <br/>

  <p>“Herkes boynuna asılı olan bahtını taşır ve ne olursa olsun, ondan kurtulamaz!” diyerek içini çekmekle yetinmiş.</p>

  <p>Korkunç Kürt Civan, yeniden genç kadını omzuna almış ve kırk haydut ile reislerinin oturma yeri olarak seçtikleri kayalar arasında gizli bir mağaraya ulaşıncaya kadar koşmasını sürdürmüş. Orada Zümrüt’ü kaçıran kişinin anası olan bir yaşlı kadın hırsızlara bakıyor ve onlara yiyecek hazırlıyormuş. Uygun işareti alınca, mağaranın giriş bölümüne gelip oğlunu ve kaçırdığı kızı karşılayan da o olmuş. Civan Zümrüt’ü anasına teslim etmiş ve ona “Bu ceylanı benim arkadaşlarla dönüşüme kadar göz önünde tut; çünkü gelip benimle birlikte bu kız üzerinde nefislerini körletmeleri için onları aramaya gidiyorum. Ama, yarın yapılacak bir iş çıkar da öğle üzerine kadar gelemeyecek olursak, bizim saldırılarımıza ve dolduruşlarımıza dayanabilmesi için onu iyi besle!” demiş ve çekip gitmiş.</p>

  <p>Bunun üzerine yaşlı kadın Zümrüt’e yaklaşmış ve ona içmesi için su vermiş ve ona “Kızım, sana ne mutlu ki, içlerinde en kabadayısı olan reisleri hariç kırk genç yiğidin senin orta yerine nüfuz ettiklerini duymakla doyum sağlayacaksın! Vallahi! Genç ve arzulanır bir kişi olmakla sevinmelisin!” demiş. Zümrüt buna yanıt vermemiş ve başını peçesiyle örterek yere uzanmış ve sabaha kadar orada öylece kalmış.</p>

  <p>Böylece, gece, ona düşünmek için zaman kazandırmış; yüreklenmiş ve kendi kendine “Böylesine bir zamanda, kendime karşı yakışıksız bir ilgisizlik duymanın bir anlamı yok! Yani şimdi kıpırdamadan oturup bu kırk delicinin gelerek içime işleyip beni, batan bir geminin suyun dibine ininceye kadar suyla dolması gibi doldurmalarını mı bekleyeyim! Yo, vallahi! Ruhumu kurtaracağım, bedenimi de onlara teslim etmeyeceğim!” demiş. Ve de sabah olmuş bulunduğundan ayağa kalkmış, yaşlı kadına yaklaşarak, ona “Bu gece iyice dinlendim, iyi yürekli anacığım! Kendimi yüreklenmiş ve ev sahiplerimi her bakımdan doyuracak güçte hissediyorum! Şimdi onlar gelinceye kadar ne yapmamız gerekiyor acaba? Örneğin benimle gelip, güneşe oturup ve başında bit ayıklayayım ve saçını tarayayım ister misin?” diye sormuş. Yaşlı kadın da “Vallahi! Bu fikrini beğendim, kızım! Çünkü uzun zamandır bu mağaradayım ve başımı yıkamadım; şimdi başım insanın saçlarına ve hayvan tüyünün arasına yerleşen her türden böceklerin yuvası oldu; gece geldi mi başımdan çıkıp sürü halinde bedenimin her yanını dolaşıyorlar; siyahı var, beyazı var; irisi var, yavşağı var; hatta, kızım, tersine dolaşan ve uzun kuyruğu olanı da var. Yaşlı kadınların sessiz osuruğundan da, en pis kokan yelden de kötü kokanları var! Beni bu kötü yaratıklardan kurtarabilirsen, burada benimle birlikte geçireceğin yaşamda mutlu olursun!” diye yanıt vermiş. Ve Zümrüt ile birlikte mağaradan çıkmış ve başının üzerindeki örtüyü kaldırarak güneşe oturmuş; o zaman Zümrüt, gerçekten orada tanınmış her tür bit çeşitlerinin tümünün ve de diğer böceklerin bulunduğunu görebilmiş. Cesaretini yitirmeden, ilkin onları avuç dolusu toplayarak; sonra kaba dikenlerle kökünden tarayarak toplamaya koyulmuş; ve sonunda ancak bu bitlerden doğal sayılabilecek küçük bir miktar kaldığını anlayınca, marifetli parmaklarıyla onları arayarak, âdet olduğu üzere, tırnaklarıyla ezmeye koyulmuş. Bu iş bitince, kadının saçlarını ağır ağır tarazlamış; öylesine ki, yaşlı kadın teninin bitten arıtılmasının ferahlığını duymuş ve sonunda derin bir uykuya dalmış.</p>

  <p>Zümrüt zaman yitirmeden ayağa kalkmış ve mağaranın içine girerek orada bulduğu erkek giysilerini almış ve bunları giyinmiş; başına da kırk haydudun yaptığı hırsızlıklardan birinden kalmış güzel bir sarık sarmış; ve aceleyle oradan çıkarak yine çalıntı atlardan iki ayağı bağlı olan birini gözüne kestirmiş; onu eyerleyip dizginlerini takmış ve üzerine binip ve süratle, Esirgeyici Tanrı’nın adını anarak doğruca yola koyulmuş.</p>

  <p>Böylece, durup dinlenmeden, gece bastırıncaya kadar yol almış; ve ertesi sabah, şafak söker sökmez, ancak arada bir soluk almak, kök yemek ve atını otlatmak için biraz durarak yolunu sürdürmüş. Böylece on gün, on gece yol almış. On birinci gün, sabaha doğru, sonunda geçmiş bulunduğu çölden çıkmış ve güzel suların aktığı ve büyük ağaçların gölgelerini gören gözlerin, bahar ikliminin binlercesini fışkırttığı güllerin ve öteki çiçeklerin varlığıyla şenlendiği yemyeşil bir çayıra ulaşmış; orada Tanrı’nın yarattığı kuşlar oynaşıyor; gazeller ve en güzel hayvanlar sürü halinde dolaşıyormuş.</p>

  <p>Zümrüt bu çok hoş yerde bir saat kadar dinlenmiş, sonra yeniden atına atlayarak ve yöresini koyu çimenlerin sardığı güzel bir yolu izleyerek, uzaktan güneş altında minareleri parıldayan bir kente gelmiş.</p>

  <p>Kentin duvarlarını izleyerek kapısına yaklaşmış; orada kendisini görünce sevinç ve utkuyla çılgın kahkahalar koparan büyük bir kalabalığa rastlamış; ve hemen at üzerindeki emirler ve kentin ileri gelenleri ile askerlerin komutanları kapıdan çıkarak onu karşılamaya gelmişler; önünde eğilerek ona saygı göstermişler ve ancak kullarının şahlarına gösterdikleri saygınlıkla önünde yeri öpmüşler; ve her yandan âdeta çıldırmış gibi halk “Tanrı sultanımızı muzaffer kılsın! Gelişin Müslüman halka uğur getirsin! Allah saltanatını daim kılsın! Ey evrenin şahı!” diye haykırmışlar. Ve aynı zamanda, binlerce atlı savaşçı, iki yanlı sıra oluşturarak heyecanın doruğunda olan halkın taşkınlığını engellerken, bir tellal da zengin koşumlu bir devenin üzerinde tüneyerek, sesinin tüm gücüyle, halka yeni şahlarının mutlu gelişini bildiriyormuş.</p>

  <p>Ama Zümrüt, erkek kılığında, bütün bunların ne anlama geldiğini anlayamıyormuş, sonunda, her yandan atının dizginlerine yapışmış olan büyük saygınlığı belirgin kişilere “Ey saygın kişiler, kentinizde neler olup bitiyor?” diye sormuş. O zaman, bunların içinden bir büyük mabeyinci yerlere kadar eğildikten sonra ilerleyerek “Efendimiz, Tanrı nimetlerini verirken cömert davranır! Tüm övgüler onun olsun! Senin de elinden tutup getirircesine, bu ülkenin tahtına şahımız olarak gelmeni sağladı. Bunca genç ve bunca yakışıklı ve de Türk ırkının soylu çocuklarından yüzü parıldayan birini bize şah olarak gönderdiği için Tanrı’ya şükürler olsun! Zafer onun olsun! Çünkü bize bir dilenciyi ya da daha önemsiz birini de gönderebilirdi! Onu da şahımız olarak baştacı etmek ve saygı sunmak zorunda kalırdık. Bil ki, gerçekte...</p>

  <br/>

  <p><i>Anlatısının burasında Şehrazad, sabahın belirdiğini görmüş ve yavaşça susmuş.</i></p>

  <p><i>Ama üç yüz yirmi dördüncü gece olunca, demiş ki:</i></p>

  <br/>

  <p>“Bil ki, gerçekte, bu kentte oturanlar olarak, bizim âdetimiz, erkek bir evlat bırakmaksızın şahımız ölürse, bu yola çıkmak ve bahtın bize göndereceği ilk yolcunun gelişini, onu şah yapmak ve bu sıfatla selamlamak için beklemektir! Ve biz, bugün, ey yeryüzünün tüm hükümdarlarının en yakışıklısı, çağının ve tüm çağların biricik kişisi, sana rastlamak mutluluğuna kavuştuk!” demiş.</p>

  <p>Zümrüt, kafası yerinde ve yüksek fikirlere sahip bir kadın olarak, bu olağandışı haberi alınca soğukkanlılığını yitirmemiş ve baş mabeyinciye ve öteki ileri gelenlere “Sizler, bundan sonra benim sadık uyruklarım olacak kişiler, benim kökeni bilinmeyen sıradan bir Türk olduğumu ya da sıradan herhangi bir kişinin sulbünden geldiğimi sanmayın! Aksine! Karşınızda soylu bir aileden gelen; ama, ana babasıyla arası bozulduktan sonra ülkesini ve evini terk eden bir Türk görüyorsunuz! Bu olaydan sonra serüven arayarak dünyayı dolaşmaya karar verdim. Yeni bir yaşamı denemek için talih bana bu güzel fırsatı verdiğine göre, şahınız olmayı kabul ediyorum!” demiş.</p>

  <p>Ve hemen mevkibin başına geçmiş ve tüm halkın sevinç çığlıkları ve alkışları arasında kente muzaffer girişini yapmış.</p>

  <p>Sarayın büyük kapısının önüne gelince, emirler ve mabeyinciler atlarından inmişler, gelip onu kollarından yakalayarak attan inmesine yardım etmişler ve onu kollarının üstünde büyük kabul salonuna götürmüşler, şahlık alametlerine bürüyerek, eski şahlarının altın tahtına oturtmuşlar. Hepsi sadakat yemini vererek yerlere kadar eğilip önündeki toprağı öpmüşler.</p>

  <p>Bunun üzerine Zümrüt, yüzyıllardan beri birikmiş saray hazinelerini açtırarak saltanat sürmeye başlamış; ve hazineden önemli miktarda para çektirerek askerlere, fakirlere ve yoksullara dağıtmış. Halk da onu sevmiş ve saltanatının sürmesi dileklerini sunmuşlar. Ve öte yandan, büyük bir miktarda onur giysilerini saray ileri gelenlerine vermeyi ve emirlere, mabeyincilerine ve de bunların eşleriyle haremdeki tüm kadınlara da lütuflarda bulunmayı ihmal etmemiş. Dahası, vergi ve rüsum borçlarını bağışlamış, cezaları kaldırıp hükümlüleri bağışlamış. Böylece, onu bir erkek sanan ve hareme girip kadınlarıyla hiç yatmamasına onun kişilik bütünlüğüne ve namus anlayışına bağlayan büyük küçük herkesin sevgisini kazanmış. Gerçekten, geceleyin hiçbir özel ilişki kurmayıp kapısının önünde yatan iki küçük ve narin haremağasından başkasıyla düşüp kalkmamış.</p>

  <p>Bütün bu koşullardan mutlu olması gerekirken Zümrüt, gizlice yaptırttığı tüm araştırmalara karşın, bir türlü bulamadığı sevgilisi Alişar’ı düşünmekten kendini alamıyormuş. Ve kendi başına kalınca ağlayıp duruyor. Tanrı’nın kutsamasını Alişar’ın üzerine çekmek, bunca yokluktan sonra, onu sağ olarak yeniden bulabilmek için ibadet ediyor, oruç tutuyormuş. Böylece bir yıl geçmiş; ve sarayın tüm kadınları umutsuzluktan kollarını kaldırıp “Şahın bunca sofu ve nefsine egemen olması bizim için ne kadar kötü!” diye haykırıyorlarmış.</p>

  <p>Yılın sonunda, Zümrüt bir fikre kapılmış ve bunu hemen uygulamaya koymak istemiş. Vezirleri, mabeyincileri çağırtmış ve onlara, mimar ve mühendislere bir fersah eninde ve yine bir fersah boyunda bir meydan planı çizdirmelerini ve ortasına da şahane kubbeli bir köşk kondurmalarını; içini de zengin eşyayla süsletmelerini ve saraydaki âdetlerine göre soylu kişiler için oturacak yerler ve şah için de bir taht koydurmalarını buyurmuş.</p>

  <p>Zümrüt’ün buyruğu, en kısa zamanda yerine getirilmiş. Ve meydan düzenlenip yükseltilmiş; taht ve oturulacak yerler ilgililerin ünvan ve rütbe sıralarına göre tertiplenmiş. Zümrüt de oraya tüm saraydaki ve kentteki ileri gelenleri çağırmış ve öylesine bir şölen vermiş ki, yaşlılar böylesine hiçbir zaman rastlamadıklarını söylemişler. Ve bu şölenin sonunda, Zümrüt, çağrılılara dönerek, onlara “Bundan böyle, tüm saltanatım boyunca, her ayın başında bu köşke çağrılacak ve yerlerinize oturacaksınız. Aynı şekilde tüm halkımı da, şenlikte yer almaları, yiyip içmeleri ve Tanrı’ya verdiği nimetlerden ötürü şükretmeleri için çağıracağım!” demiş. Hepsi de işitip itaat ettiklerini bildirmişler. Şah da “Tellallar halkımı şölene çağırsınlar ve de kim gelmeyecek olursa asılacağını bildirsinler!” diye eklemiş.</p>

  <p>Ve böylece ayın başlangıcında, tellallar kentin sokaklarında dolaşarak “Ey ahali! Tacir ve müşteriler, zenginler ve fakirler, açlar ve toklar, efendimiz şahın emriyle, Meydan Köşkü’ne koşunuz. Orada yiyip içecek ve Tanrı’ya şükredeceksiniz. Kimse gelmezlik etmesin! Dükkânlarınızı kapatın, alış verişi kesin! Kim bunu yerine getirmezse asılacaktır!” diye haykırmış.</p>

  <p>Bu çağrıyı duyanlar, köşke koşmuşlar ve hükümdar tahtına kurulmuş ve ileri gelenler unvan ve mevkilerine göre kendilerine uygun görülen yerlerde oturmuşlarken, sıkışık dalgalar halinde köşkte toplanmışlar. Ve herkes kızarmış koyun eti, tereyağlı pilav ve özellikle keşkek denilen buğday ezmesi ve tereyağdan yapılan nefis yemeklerden ve her türden diğer harika yemeklerden yemeye başlamışlar. Ve onlar yiyip dururlarken, şah birinden diğerine göz atarak onları dikkatle süzüp duruyormuş; bu öylesine uzun sürmüş ki, herkes yanındakine “Vallahi! Bilmiyorum şah hangi nedenle bana ısrarla bakıp duruyor!” diyormuş. İleri gelenler ile soylular da, halka “Sıkılmadan yiyin, karnınızı doyurun! Şaha, iştahınızı göstermekle vereceğiniz hazdan daha büyük haz veremezsiniz!” diyorlarmış. Onlar da kendi kendilerine “Vallahi! Ömrümüzde halkını bu denli seven onun bu denli iyiliğini isteyen hükümdar görmemiştir!” diyorlarmış.</p>

  <p>Koca bir tabağı boğazına tıkarak yemek yiyen en ateşli oburlar arasında, Alişar’ı uyutup kardeşi Reşideddin’in yardımıyla Zümrüt’ü kaçıran sefil Hıristiyan Barsum da varmış. Bu Barsum et ve tereyağlı ya da iç yağlı yiyecekleri bitirince, elinin erişeceği yerden epeyce uzağa konmuş, üstüne toz şeker ve tarçın serpilmiş sütlaç tabağını gözüne kestirmiş; yöresindeki herkesi itip kakarak tabağa erişip kendine çekmiş; elinin altına almış; büyük bir lokma alarak ağzına doldurmuş. Bunu gören ve böylesi bir rezilliği ayıplayan yanındakilerden biri, ona...</p>

  <br/>

  <p><i>Anlatısının burasında Şehrazad, sabahın belirdiğini görmüş ve yavaşça susmuş.</i></p>

  <p><i>Ama üç yüz yirmi beşinci gece olunca, demiş ki:</i></p>

  <br/>

  <p>Böylesi bir rezilliği ayıplayan yanındakilerden biri, ona “Ulaşamayacağın bir yerde bulunan yiyeceklere el atmaktan utanmıyor musun? Nezaketin bize, herkesin önündekini yemesini öğrettiğini bilmiyor musun?” demiş. Bir başkası da “İnşallah yediğin bu tatlı sana dokunur da mideni altüst eder!” diye eklemiş. Ve ünlü bir haşhaş yutucu olan çok şakacı birisi de “Hey, evlat! Onu paylaşalım! Bana getir de bir, iki ya da üç lokma alayım!” diye takılmış. Ama Barsum ona nefret dolu bir bakışla bakarak “Ah lanetli haşhaş yutucu! Bu soylu yiyecek senin ağzın için yapılmamıştır; emirlerin ve kibar kişilerin saraylarında yenilsin diye yapılmıştır!” diye şiddetle haykırmış. Ve çabucak parmaklarını bu lezzetli tatlıya daldırmaya hazırlanmış. İşte tam o sırada, onu bir süreden beri gözetlemekte olan Zümrüt, kendisini tanımış ve “Çabuk koşup sütlacı yiyen şu herifi yakalayıp bana getirin!” diyerek dört muhafız göndermiş. Dördü birden Barsum’un üzerine atılmışlar ve parmaklarından yemeye hazırlandığı lokmayı alıp yüzüstü yere yıkmışlar ve bacaklarından sürükleyerek, yemek yemeyi bırakıp birbirleriyle “İşte başkalarının gıdasına göz diken pisboğazları böyle yaparlar!” diye fısıldaşan seyircilerin ortasından geçirerek şahın önüne getirmişler. Haşhaş yutucu da yöresinde bulunanlara “Vallahi! İyi ki onunla bu tarçınlı sütlacı paylaşmamışım! Şimdi kim bilir ona ne ceza verecekler?” demiş. Ve herkes ne olup biteceğini merakla izlemeye koyulmuş.</p>

  <p>Gözleri içten içe ışıltılı, Zümrüt, adama “Sen, söyle bana bakalım, ey kötü bakışlı, mavi gözlü adam, adın ne senin? Ve bizim ülkemize geliş nedenin nedir?” diye sormuş. Sadece Müslümanlara has olan beyaz sarık sarınmış bulunan sefil Hıristiyan “Ey efendimiz, sultanımız, benim adım Ali’dir. Mesleğim de şeritçiliktir. Bu ülkeye mesleğimi yerine getirmek üzere ve el emeğimle yaşamımı sağlamaya geldim!” demiş.</p>

  <p>Bunun üzerine Zümrüt, haremağalarından birine “Git benim kum falına baktığım tablayı ve kumda çizgi çekmeme yarayan bakır kalemimi getir!” demiş. Buyruğu hemen yerine getirilmiş. Zümrüt, özenle kumu tablaya yaymış ve üzerine bir işaretle birkaç anlaşılmaz harf yazmış. Bunu izleyerek, bir süre düşünmüş, sonra ansızın başını kaldırarak tüm kalabalığın duyacağı müthiş bir sesle, sefil herife “Ey köpek, sen nasıl olur da hükümdarlara yalan söylersin? Sen Hıristiyan değil misin ve de adın Barsum değil midir? Ve bu ülkeye, evvelce kaçırmış bulunduğun bir esireyi aramaya gelmedin mi? Ah köpek! Ah alçak! Şimdi bana hemen, benim kum falımda açıkça ortaya çıkan gerçekleri itiraf edeceksin!” diye haykırmış.</p>

  <p>Bu sözleri duyunca dehşete düşen Hıristiyan, elleri birbirine kenetlenmiş olarak yere çökmüş ve “Bağışla! Ey zamanın hükümdarı! Yanılmıyorsun, evet! Ben gerçekten, Tanrı seni tüm kötülüklerden korusun, rezil bir Hıristiyanım ve buraya kaçırdığım, sonra da evimden kaçan bir Müslüman kızı bulmak amacıyla geldim!” demiş.</p>

  <p>Bunun üzerine Zümrüt, hayranlık içinde şaşıp kalan ve “Vallahi! Bizim şahımız gibi yeryüzünde kum falına bakan kimse yoktur!” diyerek mırıldanan halkın önünde, celladı ve yardımcılarını çağırtmış ve onlara “Bu sefil köpeği kent dışına çıkarın ve canlı canlı derisini yüzün, içini en kötü cinsten samanla doldurun, sonra geri dönüp bu deriyi meydanın kapısına çivileyin; ölüsünü kurutulmuş tezekte yakın; geri kalanları da çöp çukuruna atın!” demiş. Onlarda işitip itaat ettikleri yanıtını vermişler ve Hıristiyanı alıp götürmüşler ve halkın adalet ve bilgelikle dolu olduğunu kabul ettiği hükmü yerine getirmişler.</p>

  <p>Sefil herifi sütlaç yerken gören çağrılılara gelince, birbirlerine izlenimlerini anlatmaktan kendilerini alamamışlar. Biri “Vallahi! Çok sevdiğim halde, ben bu tatlının ayartısına kendimi bir daha hiç kaptırmayacağım. İnsana uğursuzluk getiriyor!” demiş. Haşhaş yutucu da, korkudan ağrılar girmiş olan karnını tutup “He, vallahi! Güzel talihim beni bu tarçınlı sütlaca el sürmekten alıkoydu!” diye haykırmış. Ve hepsi de bir daha tarçınlı sütlacın sözünü etmemek için yemin etmişler.</p>

  <p>Gerçekten, ertesi ay geldiğinde ve halk yeniden şahın önünde şölene katılmaya çağrılınca; sütlaç çanağının bulunduğu tepsinin yöresinde büyük bir boşluk görülmüş; ve hatta kimse o tarafa bakmamış bile! Sonra herkes, her çağrılıyı büyük bir dikkatle izleyen şahın hoşuna gitsin diye, yemeye, içmeye ve eğlenmeye koyulmuş; ama hepsi de önlerine konan yemekten başka bir şeye el sürmemişler.</p>

  <p>Durum böylece sürüp giderken, korkunç görünüşlü bir adam içeri girmiş ve herkesi itip kakarak ilerlemiş ve sütlacın bulunduğu yerden başka her yerin tutulduğunu görerek bu tatlının konulduğu masaya, herkesin şaşkın bakışları arasında, yaklaşmış ve yemek için elini uzatmış.</p>

  <p>Zümrüt, bu kişinin, hemen, kendisini kaçıran Ahmedü’d-Denef’in kırk kişilik çetesinden korkunç Kürt Civan olduğunu anlamış. Onu bu kente getiren neden, tam kendisiyle arkadaşlarının bedeninden yararlanacağı sırada kaçtığı için müthiş bir öfkeye kapılmasına neden olan genç kızı aramak imiş. Ve ellerini umutsuzluktan ısırarak, Kaf Dağı’nın ardına kaçmış ya da fıstık kabuğunun içine gizlenmiş bile olsa, bu kızı yeniden bulmaya yemin etmiş imiş. Bu nedenle onu aramaya çıkmış ve sonunda yolu bu kente düşmüş ve asılmamak için ötekilerle birlikte köşke gelmiş bulunuyormuş...</p>

  <br/>

  <p><i>Anlatısının burasında Şehrazad, sabahın belirdiğini görerek yavaşça susmuş.</i></p>

  <p><i>Ama üç yüz yirmi altıncı gece olunca, demiş ki:</i></p>

  <br/>

  <p>... Ve asılmamak için köşke gelmiş bulunuyormuş.</p>

  <p>Ve de sözü edilen sütlaç tepsisinin karşısına oturmuş ve elini olduğu gibi tatlının tam ortasına daldırmış. Bunu görenler her yandan, ona “Hey! Sen ne yapıyorsun! Dikkat et! Canlı canlı derini yüzdüreceksin! Sakın bu felaket getiren tatlıya dokunma!” diye haykırmışlar. Ama adam korkunç gözlerini döndürerek, onlara “Sizler, susun bakayım!” Ben bu tatlıdan yemek ve karnımı sevdiğim bu sütlaçla doyurmak istiyorum!” diye haykırmış. Ama, ona, hâlâ “Derin yüzülerek asılacaksın!” diye bağırıyorlarmış. Ama o yanıt verecek yerde, tepsiyi, içine daldırdığı eliyle daha çok kendine doğru çekmiş ve üzerine eğilmiş. Bunu gören ve ona çok yakın olan haşhaş yutucu, korkarak ve haşhaş dumanıyla sarhoş bir durumda onun başına gelecekle ilgisi olmaması için oradan uzaklaşmış ve gidip uzak bir yere oturmuş.</p>

  <p>Kürt Civan, kara elini bir karga gibi tabağa daldırdıktan sonra, onu iri ve ağır bir deve ayağı gibi tabaktan çıkarmış. Ve eline aldığı parçayı avucunun içinde yuvarlamış, bir limon büyüklüğünde iri bir lokma haline getirmiş ve onu boğazının derinliğine atmış ve sanki bir mağarada yankılanan bir şelale sesi çıkarırcasına köşkte yankılanan bir ses yayarak yutmuş; bu ses âdeta tekrarlanarak duyulmuş. Ve bu durum oradaki kalabalıkta, aldığı lokmayla sanki koca tabağın dibi görünmüş gibi bir duygu yaratmış!</p>

  <p>Bunu görünce, haşhaş yutucu kollarını havaya kaldırarak “Tanrı bizi korusun! Tabağı tek bir yutuşla boşalttı. Tanrı’ya şükürler olsun ki, beni, ellerinde yoğurup sütlaç, tarçın ya da benzeri bir şey olarak yaratmamış!” diye haykırmış. Ve de “Bırakın onu keyfince yesin, çünkü daha şimdiden alnında gelecekteki derisi yüzülmüşün ve asılmışın suretini görüyorum” diyerek eklemiş. Ve Kürdün elinin ulaşamayacağı daha da uzak bir yerlere çekilmiş ve ona “Öğütürken tıkan ve boğul, ey uçurum mideli herif!” diye haykırmış. Ama Kürt, yöresinde konuşulanlara aldırmadan, ikinci kez bir cop iriliğindeki parmaklarını, yeğni bir hışırtıyla açılan yumuşak kitleye sokmuş ve oradan bir kabak kadar iri bir topak çıkarmış; ve elinde biraz daha yuvarlayıp yutmak isterken Zümrüt, muhafızlara “Çabuk şu adamı, sütlacı yutmadan önce bana getirin!” demiş. Bedeninin yarısıyla tepsi üzerine eğilmiş olduğundan göremediği muhafızlar Kürdün üzerine atılmışlar. Ve çevik bir davranışla onu yere yıkmışlar ve şahın önüne getirmişler. O sırada orada bulunanlar, birbirlerine “Kendi felaketini kendisi istedi. Biz ona bu kötülük saçan sütlaçtan uzak durmasını çok söyledik” diyorlarmış.</p>

  <p>Zümrüt, huzuruna getirilen hayduda “Senin adın ne? Mesleğin nedir? Ve seni hangi neden kentimize getirdi?” diye sormuş. O da “Bana Osman derler, mesleğim bahçıvanlıktır. Buraya gelişimin nedenine gelince, boğazımı kurtarmak için çalışacak bir bahçe aramaktır!” diye yanıt vermiş. Zümrüt “Bana kum tablası ve bakır kalemim getirilsin!” diye haykırmış. İstediği gereçler elinin altında olunca, düzgün kum üzerine kalemle işaretler yapmış; bir saat kadar hesap yapıp düşündükten sonra da, başını kaldırıp “Allah belanı versin, sefil yalancı! Kum tablası üzerinde yaptığım hesaplar bana senin gerçek adının Kürt Civan, mesleğinin de hırsızlık ve katillik olduğunu gösteriyor! Ah, Domuz! Bir köpekle bin orospunun oğlu! Hemen gerçeği itiraf et! Yoksa sopalar aklını başına getirir!” demiş.</p>

  <p>Şahın bu sözlerini işitince, kendisinin kaçırmış olduğu genç kadınla karşılaşmış bulunduğunu hiç tahmin etmeyen haydut, sapsarı olmuş; çeneleri birbirine vurmuş ve bir kurdun ya da herhangi bir vahşi hayvanın kazma dişlerine benzer dişleri arasına dudaklarını sıkıştırmış. Sonra gerçeği söyleyerek başını kurtarmak düşüncesiyle “Doğru söyledin, şahım! Ama şu andan başlayarak, önünde, pişmanlık duydum; gelecekte doğru yolda olacağıma söz veririm!” demiş. Ama Zümrüt ona “Kötülük saçan bir hayvanın Müslümanlar arasında yaşamasına izin verilemez!” demiş. Sonra da “Alın bunu götürün, diri diri derisini yüzün, içini saman doldurup meydana açılan kapıya asın! Ölüsünü de Hıristiyana yaptığınız gibi yapın!” buyruğunu vermiş.</p>

  <p>Haşhaş yutucu, sözü edilen kişiyi muhafızların alıp götürdüklerini görünce ayağa kalkmış, sırtını sütlaca çevirerek “Ey sütlaç, ey üzerine toz şeker ve tarçın serpilmiş tatlı! Seni bakışıma layık görmüyor, ancak geri yanımla selamlıyorum...</p>

  <br/>

  <p><i>Anlatısının burasında Şehrazad, sabahın belirdiğini görerek yavaşça susmuş.</i></p>

  <p><i>Ama üç yüz yirmi yedinci gece olunca, demiş ki:</i></p>

  <br/>

  <p>“... Çünkü, ey felaket saçan tatlı, seni bakışlarıma layık görmüyor, ancak geri yanımla selamlıyorum! Senin üzerine tükürüyor ve senden iğreniyorum!” demiş. Ve onun durumu işte böyleymiş.</p>

  <p>Üçüncü şölene gelince, o da şöyle sonuçlanmış: Daha önceki iki şölende olduğu gibi tellalar aynı haberi yaymışlar ve aynı hazırlıklar yapılmış; sonra halk köşkteki kubbeli salonda toplanmış; büyükler ünvanlarına göre yer almış ve şah da tahtına oturmuş. Ve herkes yiyip içmeye ve eğlenmeye koyulmuş; halk salonun her yerinde oturmuş da, salonun ortasında dokunulmadan durmakta olan sütlacın bulunduğu yerlere yaklaşmamış; ve herkes ona sırtını çevirmiş. O sırada beyaz sakallı bir adam içeri girerek, sütlaç tepsisinin yöresini boş gördüğünden, o yana yönelmiş; asılmak korkusunu dağıtmak üzere yemek yemek için oraya oturmuş. Zümrüt de ona bakarak kendisini kardeşi Barsum aracılığıyla kaçırtan sefil Hıristiyan yaşlı Reşideddin olduğunu anlamış.</p>

  <p>Gerçekten, bir ay geçtiği halde, Reşideddin, kaçan kızın ardına saldığı kardeşinin geri dönmediğini görünce, gidip kendisi onu bulmaya karar vermiş ve talih, onu bu kente ve bu köşke ve de sütlaç kâsesinin önüne sürüklemiş.</p>

  <p>Zümrüt, alçak Hıristiyanı tanıyarak, içinden “Vallahi! Şu sütlaç tatlısı, kutsanmış bir yiyecek! Çünkü bütün kötü kişileri tuzağa düşürüyor! Bir gün gelecek, kentin tüm oturanlarına bunu yenmesi zorunlu bir gıda olarak ilan ettireceğim. Onu sevmeyenleri de idam ettireceğim! Hele şimdilik, şu kötü ihtiyarın defterini dürelim!” diye düşünmüş. Ve muhafızlarına “Şu sütlacın başındaki adamı bana getirin!” diyerek haykırmış. Muhafızlar da, artık o yeri iyi bellediklerinden, adamı hemen saptamışlar ve üzerine atılıp sakalından sürüyerek şahın önüne getirmişler; o da, kendisine “Adın ne senin? Mesleğin nedir? Aramıza karışmanın nedeni nedir?” diye sormuş. O da “Ey bahtıgüzel şahım, benim adım Rüstem’dir, hiçbir mesleğim yoktur; kendi halinde fakir bir dervişim!” diye yanıt vermiş. Zümrüt, “Çabuk kum tablasıyla kalemi getirin!” diye haykırmış. Bunları kendisine getirmişler. O da, kumları yaydıktan sonra, üzerine rakamlar, şekiller çiziktirmiş; bir saat kadar düşünmüş; sonra başını kaldırıp “Sen bir şahın huzurunda yalan söylüyorsun, alçak köpek! Senin adın Reşideddin; mesleğin haince Müslüman kadınları kaçırtıp onları evine kapatmaktır; dış görünüşünle İslam inancını tanımış gibi görünsen de, içten içe kötülükle kokuşmuş bir Hıristiyansın! Çabuk gerçeği itiraf et, yoksa başın hemen ayaklarının ucuna yuvarlanacak!” demiş. Ve sefil kişi, dehşete düşüp başını kurtaracağı umuduyla suçlarını ve kabahatlarını itiraf etmiş. Bunun üzerine Zümrüt, muhafızlara “Alın bunu götürün, her bir ayak tabanına bin sopa vurun!” demiş. Ve bu buyruk hemen yerine getirilmiş. Bunun üzerine Zümrüt “Şimdi bunu alın, derisini yüzerek saman doldurun ve ötekiler gibi, meydanın kapısına asın! Ve ölüsünü de öteki iki köpeğe yaptığınızı yapın!” demiş. Ve dedikleri hemen oracıkta yerine getirilmiş.</p>

  <p>Bu iş bitince herkes şahın bilgeliğine hayran olarak ve adaletini ve insafını överek yeniden yemeye koyulmuş.</p>

  <p>Şölen bitince, halk çekilip gitmiş ve Sultan Zümrüt sarayında kalmış. Ama içten içe hiç de sevinçli değilmiş ve kendi kendine “Bana kötülük edenlerden öcümü alarak yüreğimi sakinleştirmeme yardım eden Tanrı’ya şükürler olsun! Ama bütün bunlar bana sevgilim Alişar’ı geri getirmiyor! Ama Yüceler Yücesi olan Tanrı aynı zamanda Kesin Güç sahibidir ve ona tapınan ve onu tek Tanrı bilenler hakkında kendisine hoş geleni yapar!” demiş. Sevgilisinin anısıyla duygulanarak bütün gece bol bol ağlamış; sonra derdiyle tek başına bir yere kapanmış ve ertesi ayın başına kadar orada kalmış.</p>

  <p>Bu süre sona erince, halk alışılmış şölende hazır bulunmak üzere yeniden düzenli şekilde toplanmış; ve şah ile ileri gelenler, önceleri olduğu gibi, salondaki kubbenin altında yerlerini almışlar. Şölen sürüp giderken, Zümrüt de sevgilisini asla bulamayacağına inanarak, içinden “Yusuf’u yaşlı babası Yakub’a geri getiren, aziz Eyüb’ün iyileşmez yaralarına şifa veren Tanrım, beni de iyiliklerine uğratarak sevdiğim Alişar’a kavuştur. Sen her şeyi yapacak kadar güçlüsün, ey evrenin sahibi! Sen ki, yolunu şaşıranları doğru yola sokarsın, sen ki her sesi duyarsın, tüm dilekleri yerine getirirsin, sen ki gecenin ardından gündüzü getirirsin, Alişar’ı da kölene kavuştur!” diyerek dua etmiş.</p>

  <p>Bu duayı Zümrüt içten içe söyler söylemez, meydana açılan kapıdan, bedeni rüzgârda sallanan bir söğüt dalı gibi bükülgen genç bir adam köşke girmiş. Işık kadar güzel ışıldıyor; ama narin, bir parça da solgun ve yorgun görünüyormuş. Her yanda oturacak bir yer aramış, ama söz konusu sütlacın bulunduğu tepsinin yöresinden başka boş yer bulamamış. Gelip oraya oturmuş; ve tüm çağrılılar onu şimdiden yaşamını yitirmiş, derisi yüzülmüş ve asılmış gibi görerek korkulu gözlerle izlemişler.</p>

  <p>Zümrüt, daha ilk bakışta Alişar’ı tanımış; yüreği göğsünde hızlı hızlı çarpmaya başlamış ve nerdeyse bir sevinç çığlığı atacakmış. Ama bu düşüncesizce davranışı engellemeyi başarmış. Ama yine de büyük bir heyecana kapılmış ve içi burkulmaya, halkının önünde sırrını ele vermemek, kendine ihanet etmemek için yüreği gittikçe daha fazla çarpmaya başlamış. Ve Alişar’ı huzuruna getirtmeden önce tamamıyla sakinleşmiş.</p>

  <p>Alişar’a gelince, onun durumu da şöyleymiş: Uyandığı zaman...</p>

  <br/>

  <p><i>Anlatısının burasında Şehrazad, sabahın belirdiğini görerek yavaşça susmuş.</i></p>

  <p><i>Ama üç yüz yirmi sekizinci gece olunca, demiş ki:</i></p>

  <br/>

  <p>Uyandığı zaman, güneş yükselmiş ve tacirler artık dükkânlarını açmaya başlamış bulunuyorlarmış. Alişar, kendini sokakta uzanmış yatar görünce şaşırmış, elini alnına götürmüş ve sarığının ve pelerininin yok olduğunu anlamış. O zaman gerçeği kavramaya başlamış ve heyecan içinde koşup iyi yürekli yaşlı kadına başına gelenleri anlatmış; ve kendisinden eve gidip haber getirmesini rica etmiş. Kadın buna olanca iyi yüreğiyle rıza göstermiş ve bir saat sonra, yüzü ve saçları darmadağın, Zümrüt’ün kaybolduğunu ona anlatmış ve kendisine “Sanıyorum ki çocuğum, bundan böyle senin sevdiğini bulma ümidini tümüyle terk etmen gerekiyor. Yüceler Yücesi Tanrı’nın takdir ettiği felaketlerden kurtuluş yoktur! Başına gelenler de hep senin kusurundan dolayıdır!” demiş.</p>

  <p>Bu sözleri duyunca, Alişar, gözünün önünde ışığın karanlığa dönüştüğünü görmüş ve yaşamdan umudunu kesmiş; ölmek arzuları duymuş ve yaşlı kadının kollarında öylesine ağlayıp hıçkırmış ki sonunda bayılmış. Sonra, yaşlı kadının özenli bakımından yararlanarak aklını başına toplamış; ama yine de uyku zevkini yitirerek hasta olmuş ve yatağa düşmüş; yaşlı kadının bakımı, sevgisi ve yüreklendirmesi olmasa belki de ölüp gidecekmiş. Böylece bir yıl boyunca ağır hasta olarak yatakta kalmış; ama yaşlı kadın onu bir an bile terk etmemiş; ona şuruplar içiriyor, piliçler haşlıyor, canlandırıcı kokular koklatıyormuş. O da, son derece zayıf ve bezgin, ayrılık üzerine çok hüzünlü şiirler okuyarak kendini öylece salmış. İşte bu şiirlerin binlercesinden birkaçı:</p>

  <div class="gir1">
    <p>Kaygılar toplanıyor, sevgi dağılıyor, gözyaşları akıyor ve yürek yanıyor. Derdin yükü onu taşıyamayacak bir omuza, sevmek arzusuyla yolunu bulamamış tutkuyla ve sürekli uykusuzlukla tükenmiş bir yüreğe yükleniyor; yüce Tanrı, hâlâ bana yardım etmenin bir yolu var mı? Öyleyse, tükenmiş bir bedenden son soluk çıkmadan bana yardım et!</p>
  </div>

  <p>Alişar, böylece, Zümrüt’ü görmek umudu olmadığı için, iyileşmekten de umut keserek uzanıp yatmış. İyi yürekli yaşlı kadın da onu bu uyuşukluktan kurtarmak için ne yapacağını bilemiyormuş; sonunda bir gün “Evladım, evinden çıkıp dostunu aramaksızın böyle yatıp yaşamından şikâyet etmekle eline hiçbir şey geçmez. Bana inanırsan, kalk, gücünü topla ve çık git, onu kentlerde ve kırlarda ara! Selametin nereden geleceğini kimse bilemez!” demiş. Ve onu bu tarzda yüreklendirmekten ve umut vermekten hiç geri durmamış; sonunda Alişar kalkıp hamama girmek zorunluluğunu duymuş; kadın kendi eliyle onu yıkamış, ona şerbetler içirmiş ve bir piliç yedirmiş. Ve bir ay süresince böylece baktıktan sonra Alişar yola çıkabilecek hale gelmiş. Bunun üzerine yaşlı kadına veda etmiş ve hazırlıklarını yaptıktan sonra, Zümrüt’ü aramak üzere yola çıkmış. Ve böylece sonunda, Zümrüt’ün saltanat sürdüğü kente ulaşmış ve şölen köşküne gelerek üzerine şeker ve tarçın serpilmiş sütlaç tepsisinin önüne oturmuş.</p>

  <p>Çok acıkmış bulunduğundan, yenlerini dirseklerine kadar sıvamış, besmele çektikten sonra yemeye başlamış. Bunu gören yakınındakiler, onun nasıl bir tehlike geçireceğini anlayıp acı duyarak, eğer bu yiyeceğe dokunursa başına gelecek felaketi ona haber vermişler. Yemekte ısrar edeceğini anlayan haşhaş yutucu da ona “Derin yüzülecek ve asılacaksın, dikkat et!” demiş. O ise “Beni felaket dolu bir yaşamdan kurtaracak ölüm hoş gelir, sefa gelir! Ama daha önce bu sütlacı yemek istiyorum!” diye yanıt vermiş. Ve elini uzatarak büyük bir iştahla yemeye koyulmuş.</p>

  <p>Hepsi bu kadar! Zümrüt de heyecan içinde, onu izliyor ve kendi kendine “Bırakayım da açlığını gidersin!” diyormuş. Ve onun yemeği tamamladığını gördükten ve “Tanrı’ya şükürler olsun!” dediğini duyduktan sonra, muhafızlara “Gidip sütlaç tepsisinin yanında oturan şu genç adamın yanına yavaşça yaklaşın ve ona olanca nezaketinizle, ‘Şah size tek bir soru sormak istiyor, fazla değil’ diyerek gelip benimle konuşması için ricada bulunun!” demiş. Muhafızlar yaklaşıp Alişar’ın önünde saygıyla eğilmişler ve ona “Efendim, efendimiz şah, size, bir soru sorup bir yanıt almak ve o kadarla yetinmek üzere yanına çağırıyor!” demişler. Alişar da “İşittim ve itaat ettim!” diyerek ayağa kalkıp şahın yanına ulaşmak üzere onlarla birlikte yürümüş.</p>

  <p>Bu sırada, orada bulunan halktan kişiler, aralarında binlerce tahminde bulunuyorlarmış; kimileri “Gençliğine yazık! Kim bilir başına neler gelecek!” diyorlar; kimileri de “Eğer başına bir felaket gelecek olsaydı, şah onu doyuncaya kadar yemesi için rahat bırakmazdı! Daha ikinci lokmada durdururdu!” diye yanıt veriyorlarmış. Kimileriyse “Muhafızlar da onu ayaklarından ve giysilerinden tutarak sürüklemedi! Onu mesafeli olarak izleyip birlikte götürdüler!” diyorlarmış.</p>

  <p>Bütün bunlar, Alişar, şahın huzuruna gelinceye kadar konuşulmuş. Orada Alişar eğilip şahın önünde yeri öpmüş; şah ona titrek ve çok kutlu bir sesle “Senin adın ne, ey narin yapılı genç? Mesleğin ne senin? Ve bu uzak ülkeye gelmek için seni ülkenden ayıran neden nedir?” diye sormuş; o da “Ey bahtıgüzel şah, benim adım Şöhret oğlu Alişar’dır ve ben Horasan kentinin tacir çocuklarından biriyim. Mesleğim babamın mesleğinin aynısı idi; ama uzun süredir başıma gelen felaketler beni bu mesleği bırakmaya zorladı. Bu ülkeye gelişimin nedenine gelince...</p>

  <br/>

  <p><i>Anlatısının burasında Şehrazad, sabahın belirdiğini görerek yavaşça susmuş.</i></p>

  <p><i>Ama üç yüz yirmi dokuzuncu gece olunca, demiş ki:</i></p>

  <br/>

  <p>“Bu ülkeye gelişimin nedenine gelince, görmemden de, işitmemden de, hatta canımdan da değerli olan, çok sevip de yitirdiğim birisini aramak içindir! Onu benden çaldıklarından beri, uyur gezer gibi yaşamaktayım! Benim hüzünlü öyküm budur işte!” diye yanıt vermiş. Ve Alişar, bu sözleri söyleyip bitirince, gözyaşlarına boğulmuş ve öylesine bir hıçkırığa tutulmuş ki, düşüp bayılmış.</p>

  <p>Bunu gören Zümrüt, kederlenmenin doruğunda iki küçük haremağasına onun yüzüne gülsuyu serpmelerini buyurmuş. Ve iki küçük köle, emri hemen yerine getirmişler ve Alişar, gülsuyunun kokusuyla yeniden kendine gelmiş. Bunun üzerine Zümrüt “Şimdi bana kum tablasını ve bakır kalemi getirsinler!” demiş ve tablayı önüne alarak kum üzerine rakamlar ve harfler çiziktirmiş; sonra da bir saatlik bir süre düşünmüş; ve sonra yavaşça, ama yine de herkesin işitebileceği bir sesle “Ey Şöhret’in oğlu Alişar, sırları açıklayan kum, sözlerini tasdik ediyor. Gerçeği söyledin sen! Bende sana şimdiden, bir gün, Tanrı’nın seni sevdiğine kavuşturacağını muştuluyorum! Ruhun yatışsın, yüreğin ferahlasın!” demiş. Sonra şölenin bittiğini bildirerek ayağa kalkmış; iki küçük köleye Alişar’ı hamama götürmelerini ve yıkandıktan sonra, saraydaki dolaplardan bir hil’at alarak ona giydirmelerini ve saray ahırındaki atlardan birine bindirerek akşamla birlikte geri getirmelerini buyurmuş! Ve iki küçük haremağası işitip itaat ettikleri yanıtını vermişler ve şahlarının buyruklarını hemen yerine getirmeye koşuşmuşlar.</p>

  <p>Bütün bu sahneleri görmüş ve verilen buyrukları işitmiş olan halktan kişilere gelince, birbirlerine “Acaba hangi gizli neden şahı bu yakışıklı gence karşı bu denli saygıyla ve tatlılıkla davranmaya itmiştir?” diye sormuşlar. Kimileri, bu soruyu “Vallahi! Nedeni besbelli: delikanlı çok yakışıklı!” diye yanıtlamış; kimileri de “Şahın ona tepsideki yemeği bitirmeden dokunmadığını görerek, ne olup biteceğini size daha önce söylemiştik. Vallahi! Pirincin bu kadar işitilmedik durumlar yarattığını hiç duymamıştık!” demişler. Ve her biri görüşünü belirterek ya da hayırlı bir söz söyleyerek oradan ayrılmışlar.</p>

  <p>Zümrüt’e gelince, düşlenemez bir sabırsızlıkla yüreğinin sevdiceğiyle herkesten uzakta buluşabilmek için gecenin bastırmasını beklemiş. Ve güneş batar batmaz ve müezzin inananları akşam namazına çağırınca, Zümrüt soyunmuş, üzerinde sadece ipek gömleğini bırakarak yatağına uzanmış. Gölgede kalmak için perdeleri indirmiş. İki haremağasını kapının dışında bekleterek, Alişar gelince içeri sokmalarını buyurmuş.</p>

  <p>Sarayın mabeyincilerine ve saygın kişilerine gelince, şahın, güzel Alişar’a bu alışılmadık tarzda davranışını görerek, niyetinden hiç de kuşku duymamışlar. Ve birbirlerine “Şimdi açıkça belli oluyor ki, şah, bu genç adama tutuldu. Ve kuşkusuz, yarın, bu geceyi onunla geçirdikten sonra, onu ya mabeyinci ya da ordunun başkomutanı yapacak!” demişler. Ve işte onların durumu böyleymiş.</p>

  <p>Alişar’a gelince, onun durumu da şöyle: Şahın yanına girince, eğilip elleri arasından yeri öpmüş; ve ona saygılarını ve iyi dileklerini sunmuş; ve kendisine sorulacak soruyu beklemiş. O zaman Zümrüt, içinden “Kim olduğumu ona hemen açıklamayayım! Çünkü beni hemen tanırsa, heyecandan ölebilir!” diye düşünmüş. Ve de ona doğru dönerek, kendisine “Ey kibar genç, biraz daha yakınıma gel! Söyle bakayım, hamama gittin mi?” demiş. O da “Evet, iyi yürekli efendim!” diyerek yanıt vermiş. Kız yeniden “Her yanını yıkayıp koku sürünerek rahatladın mı?” deyince; “Evet, efendim!” diye yanıt vermiş. Kız “Herhalde hamam iştahını uyandırmıştır ey Alişar! İşte, elinin ulaşacağı yerde, şu küçük masada, piliç ve tatlılarla dolu sahanlar var; isteğin kadar ye ve karnını doyur! Hele ilkin açlığını yatıştır!” demiş. Alişar da işitip itaat ettiğini söylemiş, iyice karnını doyurarak hoşnut olmuş. Zümrüt de ona “Şimdi de susamış olacaksın! İşte ikinci masada içki tepsisi var. Susuzluğunu gider, sonra da yanıma sokul!” demiş. Alişar da her içki testisinden bir bardak içtikten sonra büyük bir utangaçlıkla şahın yatağına yaklaşmış.</p>

  <p>Bunu gören şah, onun elinden tutmuş ve ona “Ey genç adam, benim çok hoşuma gidiyorsun! Çok güzel bir yüzün var, ben de güzel yüzleri severim! Eğil de ayaklarımı ovuştur!” demiş. Alişar da eğilmiş, yenlerini kaldırarak, şahın ayaklarını ovuşturmaya başlamış.</p>

  <p>Bir zaman geçince şah ona “Şimdi bacaklarımı ve kalçalarımı ovuştur!” demiş. Şöhret’in oğlu Alişar da, onun bacaklarını ve kalçalarını ovuşturmaya koyulmuş. Ve de bir yandan onların yumuşaklığıyla şaşkınlığa düşerken, öte yandan beyazlığına hayran olmuş. Ve kendi kendine “Vallahi! Şahın kalçaları çok beyazmış! Tüyleri falan da yok!” diyormuş.</p>

  <p>O anda, Zümrüt, ona “Ey elleri ovuşturma sanatında bunca marifetli olan güzel genç, ellerini orta yerden geçirerek göbek deliğime kadar sürdür!” demiş.</p>

  <p>Ama Alişar birdenbire ovuşturmasını kesmiş ve çok utanarak “Bağışlayan beni efendim, ben kalçalardan yukarısının nasıl ovuşturulacağını bilmiyorum. Bildiğim her şeyi yaptım zaten...</p>

  <br/>

  <p><i>Anlatısının burasında Şehrazad, sabahın belirdiğini görerek yavaşça susmuş.</i></p>

  <p><i>Ama üç yüz otuzuncu gece olunca, demiş ki:</i></p>

  <br/>

  <p>“Kalçalardan yukarısının nasıl ovuşturulduğunu bilmiyorum. Bildiğim her şeyi yaptım zaten” demiş.</p>

  <p>Bu sözleri duyan Zümrüt, öfkeli bir sesle “Nasıl! Bana karşı mı çıkıyorsun? Biraz daha kararsız davranırsan, gecen, başının üzerine kötülük yağdıran bir gece olacak! İyisi mi sen eğil de, benim arzumu yerine getir! Bende, bunun karşılığı olarak, seni unvan verdiğim bir sevgili yapar, seni emirler içinde bir emir olarak tanır ve ordularımın komutanları arasına katılacak bir komutan yaparım” diye haykırmış. Alişar “Ey şah, senin gerçekten ne istediğini anlamıyorum! Sana itaat etmiş olmak için ne yapmam gerek?” diye sormuş. Genç kadın da “Donunu çıkar ve yüzüstü yat!” diye yanıt vermiş. Alişar “Bu benim ömrümde yaptığım iş değil! Eğer beni buna zorlarsan, Kıyamet gününde senden hesap sorarım. İyisi mi sen beni bırak, buradan çıkayım ve kendi ülkeme gideyim!” diye yanıt vermiş. Ama Zümrüt yeniden söze başlayarak daha da öfkeli bir sesle “Sana donunu çıkarmanı ve yüzüstü yatmanı emrediyorum, yoksa şimdi başını uçurturum! İyisi mi, gel, ey genç, benimle yat! Hiç de pişman olmayacaksın!” demiş.</p>

  <p>Bunun üzerine Alişar, umutsuz, itaat etmekten başka bir şey yapamamış. Donunu indirmiş ve yüzüstü yatmış. Zümrüt onu kollarıyla sarmış; üzerine çıkarak, boylu boyunca Alişar’ın üzerine uzanmış.</p>

  <p>Alişar, şahın böylesine azgınlıkla sırtına çıktığını görünce, kendi kendine “Çaresiz beni mahvedecek!”demiş. Ama, üzerinde, hafifçe onu okşayan sanki ipek ya da kadife gibi bir şeyin temasını duymuş; aynı zamanda yumuşak ve de yuvarlak olan, tereyağ dokunuşlu ama yine de sert bir şeymiş bu... Kendi kendine “Vallahi! Bu şahın tüm kadınlarınkine yeğlenir bir vücudu var!” demiş. Ve o korkulu anın gelmesini beklemiş. Ama, içine giren ya da korkulu bir şey duyumsamadan bir saat böylece geçince, birdenbire şahın sırtından ayrıldığını ve yanıbaşında sırtüstü yattığını görmüş. Kendi kendine “Tanrı’ya şükürler olsun ki, zebbi dikilmedi! Ya öyle olsaydı ne yapardım!” diye düşünmüş. Ve artık keyfince soluk alıp vermeye başlamış; tam o sırada şah ona “Bil ki, ey Alişar, benim zebbim ancak ovalanırsa dikilir! Dolayısıyla senin onu ovalaman ya da ölmen gerekir! Haydi! Ver bakayım elini bana!” demiş. Ve öylece sırtüstü uzanmış olan Zümrüt, Şöhret’in oğlu Alişar’ın elini tutarak, onu, organının dolgunluğuna ilerletmiş! Ve Alişar, bu dokunuşla, bir taht gibi yüksek bir yuvarlaklık ve bir piliç gibi yağlı ve bir güvercin boğazından daha sıcak ve de tutkuyla alev alev bir yürek gibi yanan bir organa dokunduğunu duyumsamış; ve bu yuvarlaklık, kaygan ve beyaz, eriğik ve müthiş imiş! Ve onun, parmakları altında, birdenbire, burun deliğine dokunulmuş bir katır ya da sırtına sivri bir şey sokulmuş bir eşek gibi baş kaldırdığını duyumsamış!</p>

  <p>Bunun farkına varan Alişar, şaşkınlığın doruğunda, içinden “Bu şahın bir yarık yeri var, hiç kuşkusuz! Bu da şaşılası şeylerin en şaşılanı!” diye düşünmüş. Ve Alişar, son kararsızlığını ortadan kaldıran bu buluşla yüreklenerek, zebbinin son sınırına kadar dikildiğini hissetmiş.</p>

  <p>Oysa, Zümrüt de, tam bu anı bekliyormuş! Gırtlağına kadar yükselen kahkahayı artık tutamamış ve öylesine gülmüş ki, zaten sırtüstü yatmasaymış, sırtüstü düşecekmiş. Sonra da Alişar’a “Ey sevgili efendim, nasıl oluyor da sen köleni tanıyamıyorsun?” demiş. Ama Alişar hâlâ bir şey anlamayarak “Hangi köle, hangi efendi, ey zamanın şahı?” diye sormuş. Genç kadın da “Ey Alişar, ben senin kölen Zümrüt’üm! Bütün bu işaretlere karşın beni tanımadın mı?” diye sormuş.</p>

  <p>Bu sözleri duyunca, Alişar, şaha dikkatle bakmış ve onda kendi sevgilisi Zümrüt’ü tanımış. Ve onu kollarına alarak büyük bir sevinçle öpmüş. Zümrüt de ona “Peki şimdi yine bana karşı çıkacak mısın?” diye sormuş. Alişar da, yanıt olarak, bir arslanın bir kuzuya saldırması gibi, ona saldırmış; ve yolu bularak çoban sopasını azık torbasına sokmuş ve keçi yolunun darlığına aldırmadan kaygısızca ileri itmiş. Yolun sonuna ulaşarak, orada uzun uzadıya dik ve katı, bu kapının kapıcısı ve bu mihrabın imamı olarak kalmış. Ve kadın da kendi bakımından, bir an bile onu bırakmamış, onunla kalkmış onunla diz dize gelmiş ve yuvarlanmış ve bu hareketleri izleyerek soluk soluğa kalmış. Ve okşayıp sevmelere okşayıp severek, çalkantıya ikinci bir çalkantıyla ve çeşitli kırıtmalar, cilveler ve işvelerle yanıt vermiş. Ve öylesine iç çekişler, haykırışlarla birbirlerine yanıt vermişler ki, gürültüyle koşup gelen iki küçük haremağası, şahın bir ihtiyacı olup olmadığını anlamak için perdeleri aralamışlar. Ve şaşkın gözleri önünde sırtüstü yatmış olan şahlarının ve onu çeşitli hareketli durumlarla örtmüş olan gencin boğuk seslerine boğuk sesle, saldırılarına mızrak darbeleriyle, kakmalarına makas darbeleriyle ve kıpırdanmalarına çalkantılarla yanıt verdiğini görmüşler.</p>

  <p>Bunun üzerine iki haremağası...</p>

  <br/>

  <p><i>Anlatısının burasında Şehrazad, sabahın belirdiğini görerek yavaşça susmuş.</i></p>

  <p><i>Ama üç yüz otuz birinci gece olunca, demiş ki:</i></p>

  <br/>

  <p>Bunu gören iki haremağası, kendi kendilerine “Şahın bu tarzdaki davranışı, bir erkeğinkine benzemiyor; bir kadınınkine benziyor” diye düşünerek yavaşça oradan uzaklaşmakta acele etmişler. Ama bu sırrı başkalarına söylemeye de çekinmişler.</p>

  <p>Sabah olunca Zümrüt, yeniden şahlık giysilerine bürünmüş ve sarayın büyük salonuna vezirlerini, mabeyincilerini, danışmanlarını, emirlerini ve kentte oturan ileri gelenleri toplamış ve onlara “Ey benim sadık uyruklarım, bugünden tezi yok yeniden bana rastladığınız kentin dışındaki yola çıkın ve benim yerime şah olarak bir başkasını seçin! Ben saltanattan feragat etmeye ve yaşam boyunca dost olarak seçtiğim bu delikanlının ülkesinde yaşamaya karar verdim; çünkü, tüm sevgimi ona verdiğim gibi, tüm zamanlarımı da ona bağışlamak istiyorum!” demiş.</p>

  <p>Bu sözleri duyan orada bulunanlar, işitip itaat ettikleri yanıtını vermişler; ve köleler, gayrette birbirleriyle yarışarak hemen yola çıkma hazırlıklarına başlamışlar; yol ihtiyaçları için birçok değerli eşya, mücevherat, giysiler, gösterişli eşya, altın ve gümüş ayırıp bunları sandıklara koyarak katırlara ve develere yüklemişler. Ve bunlar hazırlanır hazırlanmaz, Zümrüt ile Alişar bir hecin devesinin üzerine konmuş kadife ve işlemeli kumaştan bir tahtırevana binmişler ve sadece iki küçük haremağasınca izlenerek, evlerinin ve ana babalarının bulunduğu Horasan kentine geri dönmek üzere yola çıkmışlar. Ve oraya tam bir güvenlik içinde ulaşmışlar; ve Şöhret’in oğlu Alişar yoksullara, dullara ve yetimlere büyük sadakalar dağıtmakta ve dostlarına, tanıdıklarına ve komşularına hediyeler vermekte kusur etmemiş. Ve ikisi birlikte ve Tanrı’nın kendilerine bağışladığı çocuklarıyla başbaşa uzun yıllar yaşamışlar. Zevkleri bozan, sevgilileri ayıran ölüm gelip onları ziyaret edinceye kadar sevincin sınırında ve mutlu yaşamışlar! Varlığı sonsuza kadar süren ve her durumda yardımını esirgemeyen Tanrı’ya şükürler olsun!</p>

  <br/>

  <p><i>“Ama” diye şaha hitap ederek Şehrazad sözünü sürdürmüş: “Bir an için bile bu öykünün</i> Altı Ayrı Nitelikteki Genç Kadının Öyküsü<i>’nden daha hoş olduğunu sanmayın! Ve eğer içinde geçen dizeler, bu öyküde işitmiş olduklarınızdan daha az hayranlık verici ise, daha fazla ertelemeden başımı kestirin!”</i></p>

  <p><i>Ve Şehrazad demiş ki:</i></p>
</body>
</html>