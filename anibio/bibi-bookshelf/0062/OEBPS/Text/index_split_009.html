<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Sultanı Öldürmek</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block13">“Bizden yine bir şeyler saklamıyorsunuz değil mi?” “Yapmayın Nevzat Bey... Katilin kim olduğunu bilsem söylemez miyim? Nüzhet çok önemli bir insandı benim için. Onun katilini mi koruyacağım?”</p>

  <p class="block13">“Ya çok saygı duyduğunuz biriyse?”</p>

  <p class="block13">Tilkilerin köşeye sıkıştırdığı bir tavşan neler hisseder, şimdi çok iyi anlıyordum. Ama benden katbekat güçlü olan tehdit makamına karşı cesurca karşı koydum.</p>

  <p class="block13">“Kim olursa olsun, asla bir cinayeti örtbas etmem. Lütfen Nevzat Bey, o kadar da alçak bir insan değilim.”</p>

  <p class="block13">Evet, biraz sinirli çıkmıştı sesim. İyi de olmuştu, cenderesini gevşetti Nevzat.</p>

  <p class="block13">“Estağfurullah hocam, o nasıl söz öyle... Size inanıyorum.</p>

  <p class="block13">İnanmak istiyorum. Sizin gibi değerli bir profesöre inanmaz sak kime inanacağız.” Güven vermek isterken bile kinayeli sözlerle taşlamayı sürdürüyordu. “Yalnız sizden bir ricam var. Eğer konu hakkında kulağınıza bir şey çalınırsa... Ama ne olursa olsun, lütfen vakit geçirmeden bize bildirin. Merak etmeyin, ne sizin, ne de arkadaşlarınızın mahremiyetine halel getiririz.”</p>

  <p class="block13">Galiba sonunda kurtuluyordum. Hayır, sevinmek için hiç acele etmemeliydim sadece şimdilik yakayı sıyırıyordum. Nevzat yeni bilgilerle dönüp geldiğinde ne yapacaktım? Yine de bu apartmandan çıktığımda rahat bir nefes alacağımı düşünerek toparlanırken Zeynep’in sakin sesiyle irkildim.</p>

  <p class="block13">“Bunu tanıyor musunuz?”</p>

  <p class="block13">Elindeki saydam poşeti bana uzatmıştı. Poşetin içinde altından bir gerdanlık. Salkım salkım dökülen gerdanlığın yedi ucunda, damla biçimindeki yedi kırmızı yakut... Şaheste Hanım’dan bu yana, aile kadınlarımızın taktığı o muhteşem ziynet eşyası... Şaziye’nin beni azarlamasına neden olan mücevher...</p>

  <p class="block13">“Çeşm-i Lal.” Adeta kendiliğinden döküldü bu sözcükler. “Yıllar önce Nüzhet’e hediye ettiğim gerdanlık.”</p>

  <p class="block13">“Aynı böyle yazmış mektubunda.”</p>

  <p class="block13">Mektubunda mı? Yorgunluğum, sinmişliğim, bir an önce bu evden sıvışma isteğim, hepsi geçiverdi.</p>

  <p class="block13">“Hangi mektubunda?” Gözlerimi kısıp, bütün algılarımı açmaya çalıştım. “Nüzhet bana mektup mu yazmış?”</p>

  <p class="block13">Nevzat da, Zeynep de ibretlik bir olayla karşılaşmış gibi ilgiyle izliyorlardı bendeki değişimi. Yine o savunma ihtiyacı belirdi.</p>

  <p class="block13">“Yani yedi yıl boyunca yazdıklarıma tek satır cevap alamamış biri olarak şaşırdım da biraz...”</p>

  <p class="block13">“Şaşırmakta haklısınız,” dedi Zeynep düşüncelerini belli etmeyen bir sesle. “Evet, size mektup yazmış ama yollayamamış. Sanırım bir tür suçluluk duyuyordu. Orada bahsediyor Çeşm-i Lal’i ona verdiğinizden. Davranışınız onu çok ezmiş...”</p>

  <p class="block13">“Ezmiş mi?” Sesim o kadar cılız ki, adeta kurumuş bir çiçeğin kopup düşerken çıkardığı bir fısıltı... “Oysa çok mutlu olduğunu söylemişti.”</p>

  <p class="block13">Tatlı bir ışıkla aydınlandı Zeynep’in kestane rengi gözleri. Aşk neden güzelleştirir bütün kadınları? “Öyle söylüyor zaten... Üzülmeyin, iyi şeyler yazmış. Ama şu anda bu mektubu veremeyiz size...”</p>

  <p class="block13">Kararsız bakışları başkomiserine kaydı. “Yoksa verebilir miyiz?”</p>

  <p class="block13">“Maalesef olmaz,” diyerek kesin hükmü bildirdi başkomiser. “Dava sonuçlanınca, mektupların hepsini teslim ederiz. Sizin Nüzhet Hamm’a yazdıklarınızı da.”</p>

  <p class="block13">Güya merhametli polis, terk edilmiş adamı teselli ediyor, ama sevgilinizin size yazdığı tek mektuptan birkaç satır mırıldanıp gerisi cinayet çözülünce demek, hangi vicdana sığar? “Başka ne yazıyor?”</p>

  <p class="block13">Dağıldım, evet kesinlikle dağıldım. Maskelerim düşmeye başladı birer birer, oynadığım rol üzerime çöktü. Eski aşkının ölümünü umursamaz görünen adam, cinayet mahalli denen bu sahnede bocalamaya başladı, ne bocalaması, paramparça oldu. Merhaba aptal âşık Müştak. Ama bu halim bile yumuşatmaya yetmedi katil avcılarını. Hele şu güzel kız, her ağzını açtığında umutlarımı birerbirer kırıyordu.</p>

  <p class="block13">“Takdir edersiniz ki, neler yazdığını hatırlamam mümkün değil Müştak Bey.”</p>

  <p class="block13">Nasıl da duyarsız çıkıyor sesi, sanki resmi bir evraktaki önemli maddeleri okuyor gibi. Takdir edersiniz ki, bir cinayet soruşturmasında, sevgilinizin size yazdığı mektup ancak bir delil kıymeti taşır bizim için. Sizin duygularınız da öyle. Meraktan çatlasanız da, kederden geberseniz de umurumuzda olmaz bizim. Elbette bu kadar açık dile getirmedi düşüncelerini. Sanırım başka bir meseleden söz ediyordu. Yine bir delilin peşinde olmalı... Önce anlamadım ne söylediğini...</p>

  <p class="block13">“Gerdanlık diyorum Müştak Bey... Müştak Bey, beni dinliyor musunuz?”</p>

  <p class="block13">Yine o kuşkulu ses tonu... Yine o imalı bakışlar... “Evet, evet,” diye toparlanmaya çalıştım. “Buyrun...”</p>

  <p class="block13">“Bu gerdanlığın iki de küpesi olduğundan söz ediyor Nüzhet Hanım mektubunda. Gerdanlıktan daha çok severmiş küpeleri, öyle yazıyor...”</p>

  <p class="block13">Sevgilimin biçimli kulaklarında sallanan iki kırmızı damla... Dudaklarım kulak memesinde gezinirken ağzıma gelen kırmızı yakutun o tuhaf tadı...</p>

  <p class="block13">“Nerede o küpeler, biliyor musunuz Müştak Bey? Gerdanlık maktulün boynundaydı ama küpeleri bulamadık.” Bulamazsanız tabii, çünkü açık kumral saçların çevrelediği o zarif kulaklar artık yok. O zarif kulakların simetrik olarak yerleştiği o güzelim baş yok. O başın sahibi yok... Aradığınız kırmızı küpeler, sizin maktul dediğiniz, benim hayatımın anlamı olan kadınla birlikte yok oldu...</p>

  <p class="block13">Keşke bunları diyebilseydim, kelimeler boğum boğum düğümlenip, gırtlağımda kaldı.</p>

  <p class="block13">“Bilmiyorum,” diye söylendim, hafızama üşüşen anıları kovmak için başımı sertçe sallarken. “Bilmiyorum, bu gerdanlığı da ilk kez görüyorum yirmi bir yıl aradan sonra...” “Katiller mutlaka hata yapar” Ölmüş bir sevgiliden gelen mektup, hem de varlığından yıllar sonra haberdar olduğunuz... Üstelik tek satırım bile okumadığınız bir mektup, insanı bu kadar derinden etkileyebilir mi? Eğer hayatınızı, umutsuz bir aşkın üzerine kuracak kadar çaresiz, kendi tutkularınızın esiri olacak kadar saplantılı, sizi hiçbir zaman sevmemiş bir kadının etkisinden sıyrılamayacak kadar zayıfsanız ve de adınız Müştak Serhazin’se evet, kesinlikle etkileyebilir.</p>

  <p class="block13">Ne Nüzhet’i öldürmekle suçlanacak olmam, ne şu esrarengiz Fatih projesi, ne Tahir Hakkı’nın gizlediği sır, hepsini unutmuştum. Kimin umurundaydı Başkomiser Nevzat’ın cinayet soruşturması? O eski yara kanamaya başlamıştı bir kez daha, bitti sandığım acı depreşmiş, ışıltısını çoktan kaybetmiş olan ruhum, sevda denilen o lanetli duygunun sihirli burcuna girivermişti yeniden. Tamam saklayacak değilim, o alacakaranlığı seviyordum, tıpkı katilini seven bir kurban gibi... Dile kolay tam yirmi bir yıl o alacakaranlıkta yaşamıştım. Tamam inkâr etmiyorum, kurban olmaktan da hoşlanıyordum. Hayata bir anlam gerek değil mi? Hayal kırıklığıyla umut, nefretle sevgi, kıskançlıkla hayranlık arasındaki o acımasız çatışmada bir o yana, bir bu yana savrulmanın verdiği eziyetten daha büyük bir anlam olabilir mi? Kişi ancak o zaman fark edebiliyor bir ruhu olduğunu. Başka türlüsü... Başka türlüsü kocaman bir hiçlik... Derin bir boşluk... Nasıl da inanabildim o eşsiz çatışmadan kurtulduğuma? Nüzhet’in donuk mavi gözleri nasıl ikna edebildi beni bu işin sona erdiğine? Hayır, hiçbir şeyin bittiği yoktu. Kendimi kapattığım o hücrede bir anlığına uyumuş, işte o anda bu muhteşem azaptan kurtulduğumu sanmıştım. Ama şükür ki, kurtulmamışım. İşte yeniden başlıyordu o lezzetli işkence... Üstelik işkencecim ölmüş olmasına rağmen... Belki en fenası da buydu. Beni bu cehennemde yaşamaya alıştıran kadından nefret bile edemeyecek olmam. İçimdeki o meşum mağarada gizlenen şu manyağın dediği gibi, “Nefret bazen işe yarar. İnsanı zinde tutar, ayaklarının üzerinde durmasını sağlar, hayata karşı dayanıklı hale getirir.” İyi de sadece nefretle yaşanır mı? Sevgi olmadan nefretin ne anlamı var? Yine aynı döngü, yine aynı açmaz, yine aynı çaresizlik... Evet, yazarın söylediği gibi, merhaba hüzün.... Merhaba sonsuz karmaşa... Merhaba sonsuz matem... Sonsuz değil, gözlerimi kapayınca bitecek olan... Evet, merhaba ben ölünceye kadar sürecek olan matem... Velhasıl yeniden hoşgeldin aşk...</p>

  <p class="block13">Sahtiyan Apartmam’ndan çıktığımda tek bir kar zerreceği bile kalmamıştı gökyüzünde. Kudretini yitirmiş bir güneş, inatla hükmünü sürdürmeye çalışıyordu ama ne çatılardan sarkan buz parçalarına, ne de kıyıda köşede kalmış beyaz birikintilere geçirebiliyordu sözünü. “Kar topluyor,” demişti Nüzhet. Hayır, bu sokakta değildik, bu şehirde bile değildik. Edirne’de II. Mehmed’in Kostantiniyye’yi fethetme tasarılarını yaptığı sarayın yıkıntıları arasındaydık. Cihannüma Kasrı’nın yıkık binasının tepesinde karlarla kaplı ovaya bakıyorduk. Yapraksız kavaklar, boynu bükük salkım söğütler, adını sanını bilmediğim mahzun ağaçlar... Gökyüzünde kara lekeler gibi uçuşan karga sürüleri... Koyu griliğin derinliklerinde yumurta sarısı bir parlaklık. “Kar topluyor... Bu akşam kar yağacak.” O bitmek bilmez neşesi içinde, durduğu yerde duramıyordu Nüzhet. Hızını alamayıp enerjisini nereye dökeceğini bilmeyen bir oğlan çocuğu gibi omuzuma yalandan birkaç yumruk bile atmıştı.</p>

  <p class="block13">“Gece yürüyüşe çıkalım Müştakçım... Sessizce kar yağarken.</p>

  <p class="block13">Ama şehrin dışına... Kırlara doğru...”</p>

  <p class="block13">Ve mızıkçı Müştak, yine tadını kaçırmıştı hayallerin.</p>

  <p class="block13">“Sence güvenli mi? Ya kurtlarla karşılaşırsak... Öyle tuhaf tuhaf bakma yüzüme... Aç kalınca şehre iniyorlarmış.”</p>

  <p class="block13">“ İyi olur,” demişti somurtuk bir suratla. “Seni yerler ben de kurtulurum.” Şakaya vurarak kurtulmaya çalışmıştım.</p>

  <p class="block13"><span class="text7">“Zay ı f</span> olan sensin, önce seni yerler... Onlar seni yerken asıl ben kaçar kurtulurum.”</p>

  <p class="block13">Tam da söylediğim gibi olmuştu. Karlı bir akşamda, üstelik kırlarda değil, İstanbul’un göbeğinde, insan görünümünde kurtlar acımasızca öldürmüşlerdi onu. Ben ise sağ salim, kaldığım yerden devam ediyordum hayata... Canım isterse Nüzhet’in pek sevdiği kar aydınlığında yapılan yürüyüşü bile gerçekleştirebilirdim bu gece. Hatta Edirne’ye gidebilir, orada yapabilirdim bu işi... Hem de başka bir kadınla... Başka bir ' kadın? Öyle biri yok ki... Hiçbir zaman da olmayacak. Benim kadınlarla olan maceram Nüzhet’le başladı, onunla sonlanacak... Kadınlarla olan maceram! Macera... Bütün bir hayat del sek şuna. Yaşadığım günlerin üçte ikisi desek, bundan sonra kaç günüm kaldıysa hepsi desek... Kendimi hiç kandırmamalıydım, Nüzhet’siz nasıl yaşanır bilmiyordum. Ondan öncesini unutmuştum, ondan sonrası ise... Eski sevgilimin bedensel varlığından söz etmiyorum, o zaten yıllardır yoktu. Ona duyduğum bağımlılıktan, eskilerin deyimiyle müptelalıktan, her anımı dolduran anılarından, habire kulaklarımda çınlayan . sesinden, günlerime anlam katan görünmeyen varlığından söz ediyorum. Benim kafamdaki Nüzhet’in gerçek Nüzhet’ten çok daha güzel, çok daha etkileyici, çok daha büyüleyici olduğunu söylemeliyim. Yıllar sonra onu gördüğümde yaşadığım hayal kırıklığının nedeni de bu olsa gerek. Çünkü benim hayallerimin Nüzhet’iyle o yaşlanmaya yüz tutmuş Kadın asla aynı kişi olamazdı. Hakikatmiş, gerçek kişiymiş hiçbiri umurumda bile değil. Nüzhet’in kendisi bile, zihnimdeki o olağanüstü yansımasını bozamaz. Ne o, ne de bir başkası...</p>

  <p class="block13">Sahtiyan Apartmanı’ndan adım adım uzaklaşıyordum. j Nüzhet’in sokağını geride bırakıyordum ama tuhaftır her adımda sanki biraz daha yakınlaşıyordum onun beni hiçbir zaman terk etmeyecek olan varlığına. Sanki köşeyi dönsem burun buruna gelecektim yıllardır içimde kutsal bir emai netmiş gibi sakladığım kadının o hiç bozulmamış hayaliyle. Ama omuzuma dokunan bir el, engelledi bu karşılaşmayı.</p>

  <p class="block13">“Müştak Bey! Müştak Bey!”</p>

  <p class="block13">Döndüm, avurtları çökmüş bir yüz, iri, kırmızı bir burnun ardında karanlık gözler. Zayıf, tüy gibi bir adam. Bir yerlerden tanıdık geliyor ama çıkaramıyordum. “Evet, buyurun?”</p>

  <p class="block13">Soğuktan çatlamış dudakları aralandı, sigaradan sararmış dişleri göründü.</p>

  <p class="block13">“Müştak Abi?”</p>

  <p class="block13">Bey bir saniyede abiye dönüşmüştü. Sevmem bu kadar hızlı senli benli olmaları, öyle yol ortasında omuzuma dokunmaları da sevmem...</p>

  <p class="block13">“Beni tanımadınız mı Müştak Abi?”</p>

  <p class="block13">Sezgin’in lafları değil miydi bunlar? Anlaşılan yine geçmişten gelen bir tanıdık... Gözlerimi kısarak hatırlamaya çalıştım; yok, bordoya yakın kahverengi ceketinin içinde güvensizce kıpırdanan bu çelimsiz adamı hatırlamıyordum.</p>

  <p class="block13">“Adem...” diye mırıldandı. “Nail Dilli’nin oğlu...” Neden bahsediyordu, Nail Dilli de kimdi?</p>

  <p class="block13">Karşıdaki dar cepheli dükkânı gösterdi. Vitrininde envai çeşit peynir, salam, sosis... Dükkânın alnında hâlâ yıllar öncesinin tabelası... Dilli Şarküteri... Nüzhet’in bayıldığı dilli kaşarlı sandviçleri yapan dükkân... “Gelirken Dilli’ye uğra da bir dilli kaşarlı sandviç al... Yanında da tekel birası...” Tanıdığımda çocuk denecek yaştayken, şimdi kocaman adam olmuş bir başkası... Kaçamıyorsun işte, sadece anılar değil, hayat da seni bir yerlerden yakalıyor.</p>

  <p class="block13">“Adem ha... Merhaba... Sizi son gördüğümde küçük bir çocuktunuz.”</p>

  <p class="block13">Adem’in kirpiksiz koyu renk gözlerinde manidar bir ifade. İnanmadığı her halinden belli. Yanlış mı hatırlıyordum? Yoo, on yaşında bir çocuk vardı o zamanlar şarküteride... Hatta birkaç kez, Nüzhetler’in daireye sandviç siparişlerimizi getirmişti. Bu kırmızı yüzlü adam, o çocuktan başkası olamazdı.</p>

  <p class="block13">“Öyle değil mi? On yaşından daha büyük değildiniz herhalde... Yıllar oldu sizi görmeyeli.”</p>

  <p class="block13">Adem sanki beni dinlemiyor gibiydi; etrafa kaçamak bakışlar attıktan sonra cebinden bir kart çıkartıp uzattı. Nedense geriledim.</p>

  <p class="block13">“Bu sizin.”</p>

  <p class="block13">O zaman fark ettim elindekinin bir kredi kartı olduğunu. “Benim mi?”</p>

  <p class="block13">Saçmalıyordu herhalde ya da beni bir başka Müştak’la karıştırıyordu.</p>

  <p class="block13">“Sizin.” Ne kadar da kendinden emin konuşuyordu bu adam böyle? Adam değil, Adem. Nail Dilli’nin oğlu Adem... Her neyse işte, kredi kartımı niye ona bırakayım ki? Ama yine de aldım kartı ayıp olmasın diye, yoksa eli boşlukta öylece kalacak. Benim kullandığım türden bir kart. Zaten bu kartların hepsi birbirine benzemiyor mu? Üzerindeki ismi okumam için gerekli mesafeyi ayarlamam lazım. Evet, işte kartın sol alt köşesindeki kabartma harfler...</p>

  <p class="block13">“M Ü Ş T A K SERH AZ İ N .. .” Yüksek sesle tekrarladım. “Müştak Serhazin...” Öfkeyle adama döndüm. “Benim kartımın sizde ne işi var?”</p>

  <p class="block13">“Siz verdiniz...”</p>

  <p class="block13">Ben mi verdim? Aman Allahım, yoksa... “Ne zaman verdim?”</p>

  <p class="block13">“iki akşam önce...” O da benim kadar telaşlanmıştı; bakışları endişeyle az önce çıktığım Sahtiyan Apartmanı’nın kapısını taradı.</p>

  <p class="block13">“Gelin, dükkâna geçelim... Olmuyor böyle sokak ortasında.” Sinirlerim bozulmuştu.</p>

  <p class="block13">“Hayır,” diyerek ayak diredim. “Burada konuşacağız.” “Müştak Abi, ben yabancı değilim, gelin şu dükkâna girelim...”</p>

  <p class="block13">“Yok,” diye diklenmeyi sürdürdüm. “Emin misiniz benim verdiğimden?”</p>

  <p class="block13">“Tabii eminim. Alışveriş yaptınız.”</p>

  <p class="block13">“Hayır!” diye başımı salladım. “Yalan söylüyorsunuz. Ben sizden alışveriş filan yapmadım.”</p>

  <p class="block13">Kaşları çatıldı, kırmızı burnu adeta sivrileşti.</p>

  <p class="block13">“Abi ayıp oluyor ama... Kartınızı çalacak halim yok herhalde.”</p>

  <p class="block13">Biraz daha üstelersem, şu tüysiklet haline bakmadan yumruğu yapıştırabilirdi suratımın ortasına. Korkmak iyi geldi, daha makul düşünmeye başladım. Yıllardır karşılaşmadığım bu adam nasıl çalabilirdi ki kartımı?</p>

  <p class="block13">“Yok, yani yanlış anlamayın Adem... Sizi suçlamak için demiyorum...”</p>

  <p class="block13">Birden Adem’in, dükkâna girelim derken ne kadar haklı olduğunu anladım, içerideki polislerden birinin apartmandan çıkıp bizi tartışırken yakalaması işten bile değildi. Şarküteri dükkânına döndüm. “En iyisi içeri girelim de orada konuşalım...”</p>

  <p class="block13">Size söylemiştim diyen bakışlar. Sessizce karşı kaldırıma yöneldik. Demek o akşam bırakmıştım kredi kartımı. O akşam bu sokak kar altındayken...</p>

  <p class="block13">Şarküterinin kapısında, pastırma, sucuk, peynir, turşu karışımı ılık bir hava çarptı suratıma. Aldırmadan daldım içeri. Adem saygıyla yana çekilip tezgâhın arkasını gösterdi.</p>

  <p class="block13">“Buyurun Müştak Abi, şöyle geçin... Sokaktan görünmezsiniz.”</p>

  <p class="block13">Raflarda sıralanan salça ve turşu kavanozlarına sürtünmemek için hafifçe öne eğilerek tezgâhın arkasına geçtim. Kısılmış göz kapaklarının arasından dışarıya şöyle bir baktıktan sonra, kasanın altındaki buzdolabından bir poşet çıkardı. “Bu sizin...”</p>

  <p class="block13">“Benim mi?”</p>

  <p class="block13">“Sizin, iki dilli kaşarlı sandviç, dört de bira... Tıpkı eskiden olduğu gibi...” Anlamak istercesine baktı yüzüme. “Gerçekten hatırlamıyor musunuz?”</p>

  <p class="block13">Başımı sallamakla yetindim. “Hiç mi?”</p>

  <p class="block13">“Hiç! Bir hastalığım var benim. Yaptıklarımı unutuyorum.</p>

  <p class="block13">Her zaman değil, ama birkaç yılda bir oluyor...”</p>

  <p class="block13">Elbette inanmadı sözlerime, cinayeti işlerken kendimde değildim türünden bir bahane uydurmaya çalıştığımı sandı.</p>

  <p class="block13">“İlginç. Oysa geçen akşam buraya geldiniz Müştak Abi. Kendimi tanıttım, siz de şaşırdınız hatta az önce söylediğiniz sözlerin neredeyse birebir aynılarını sarf ettiniz. Sonra iki tane dilli kaşarlı sandviç, dört tane de Tekel birası istediniz. Tekel birası artık yok, başka marka verdim. Hepsini poşete koydum, ödemek için kartınızı uzattınız, şifrenizi yazdınız. Bir anlığına arkamı döndüm, baktım kaybolmuşsunuz.”</p>

  <p class="block13">En küçük bir anı bile canlanmıyordu hafızamda. Ne bir görüntü ne bir ses, ne insanın burnunun direğini kıracak kadar keskin olan bu koku. Belki zihnimde bir şeyler uyanır diye merakla sordum:</p>

  <p class="block13">“Nasıl kayboldum?”</p>

  <p class="block13">“Öylece kayboldunuz işte. Sokakta birini gördüğünüzü sandım... Nüzhet Hanım’ı...” Eski sevgilimden bahsederken kırmızı yüzüne kirli bir sarılık yayılmıştı. “Onunla konuşmak için dışarı çıktığınızı, hemen döneceğinizi düşündüm ama dönmediniz...” Adem’in gözlerindeki utangaç suç ortaklığı, davranışlarındaki tutukluk, olanı biteni bütün gerçekliğiyle anlatıyordu aslında. “Ne kadar çabalarsan çabala kaderden kaçamazsın.” Babamla kavga ettiği zamanlarda aslında kendisini teselli etmek için böyle söylerdi annem. “En iyisi kabul etmek Müştakçım... En iyisi razı olmak, boyun eğmek...”</p>

  <p class="block13">Hayatta beni gerçekten seven tek insan olan anneciğimin dediğini yapmaya hazırlanıyordum ki, babamın otoriter sesi girdi araya. “Sakın ha! Bize boyun eğmek yaraşmaz, her zaman önde, her zaman ileri. Her zaman bir çıkış yolu vardır. Demir dağı delen atalarımız nasıl Ergenekon’dan çıktıysa sen de...”</p>

  <p class="block13">Sendelediğimi hissettim, şantajcım tutmasa düşecektim. “Müştak Abi! İyi misiniz Müştak Abi?”</p>

  <p class="block13">İyi filan değildim, tki gündür yabancı insanların yanında düşecek gibi oluyordum. Adem’in söylemesine fırsat vermeden, duvardaki mareşal üniformalı Atatürk fotoğrafının altındaki küçük iskemleye çöktüm.</p>

  <p class="block13">“Tam olarak ne zaman geldim buraya?” Emin olmaya çalıştı.</p>

  <p class="block13">“Yedi filan olması lazım... Bilmiyorum, belki daha önce... Ama kesin saatini öğrenebiliriz...”</p>

  <p class="block13">Başkaları da mı vardı beni gören? “Nasıl öğrenebiliriz?”</p>

  <p class="block13">Sesimin endişeli çıkması, onu da telaşlandırmıştı.</p>

  <p class="block13">“Slip var ya, hani almadığınız dilli kaşarlılarla biraların kredi kartı slibi... İşte burada...” Kasanın çekmecesini açtı, içinden bir kâğıt parçası aldı. “ İşte saati de yazıyor: 19:38...”</p>

  <p class="block13">Böylece katilliğimiz tescillenmiş oldu. Sadece Adem değil, aynı zamanda devletin kasasının kestiği slip de vardı; hem şahit, hem delil... “Mükemmel cinayet yoktur Müştak. Katiller mutlaka hata yapar. Dedektifler de bu hataları takip ederek...” Beynimde vızırdayan babamın sesini kıstım.</p>

  <p class="block13">“Bir daha gördünüz mü beni?”</p>

  <p class="block13">Kirpiksiz göz kapakları açıldı kapandı; Adem’in yüzünde henüz ahlaksızlığı tümüyle benimsememiş ama bu kirli yolda ilerlemeye niyet etmiş bir adamın azmi vardı.</p>

  <p class="block13">“Görmedim. Yıllar önce olduğu gibi yine Nüzhet Hanım’a gittiğinizi düşündüm. Ne büyük aşktı sizinki...” Gülümsedi. “Dükkân böyle sokağın ağzında olunca istemese de olana bitene şahit oluyor insan...”</p>

  <p class="block13">Lakırdıya bak, şahit oluyormuş. Yani gerekirse mahkemeye de gider anlatırız gördüklerimizi mi demek istiyordu bu rezil?</p>

  <p class="block13">“Elli yıllık esnafız abi bu sokakta. Kim ne zaman doğdu, kim ne zaman öldü, kim kiminle evlendi, hepsini görmüşüz. Ben değil tabii babam. ‘Pırlanta gibi delikanlı bu Müştak,’ derdi sizin için. Çok zengin olduğunuzu da söylerdi. Köklü bir aileye mensupmuşsunuz. Saraya dayanıyormuş sülaleniz... ‘Yazık, nereden takılmış bu ahlaksız ailenin kızma,’ diye hayıflanırdı. Evet, hiç sevmezdi babam Nüzhet Abla’mn ailesini. Haksız da değildi. O kadar varlıklıydılar ama hep borç takarlardı bize... Ama siz başka... Nasıl da yakışıyordunuz Nüzhet Abla’yla birbirinize... Yazları gelirdiniz, annesiyle abisi Büyükada’ya taşınınca... Akşamları onda kalırdınız. Sabah birlikte okula giderdiniz...” Üzülmüş gibi kederlenmişti koyu renk gözleri. “Yine öyle yapacağınızı zannettim. Yeniden birleştiğinizi, sabah apartmandan birlikte çıkacağınızı, kredi kartınızı da o zaman alacağınızı düşündüm. Ama gelmediniz. Sizin yerinize polis geldi.”</p>

  <p class="block13">Bakışlarımı kaçırdım. Omuzumda belli belirsiz bir ağırlık hissettim. Korkak, çekingen bir temas. Hainin ürkek dokunuşu... Adem, sözde teselli ediyordu beni.</p>

  <p class="block13">“Dert etmeyin Müştak Abi... Kaderin önüne geçilmez... Ben sizi çok iyi anlıyorum. Hak da veriyorum.” Nasıl da iğrenç bir anlam vardı güya üzüntüyle bakan gözlerinde. “Hem bilinen mesele, ölenle ölünmez... Allah rahmet eylesin, Nüzhet Abla için yapacak bir şey yok artık.” Gülümsemeye çalıştı, beceremedi. “Ama bizim için hayat devam ediyor.” Duraksadı. “Mesela ben, iki çocuk okutuyorum. Ellerinden öperler ikisi de ilköğretimde... Daha bunun lisesi var, üniversitesi var... Eskiden işler iyiydi. Şimdi her yanımız süpermarket... Bizden daha kalitelisini, daha ucuzunu satıyorlar. Geçim derdi zor, çok zor... Ben sizi her zaman sevmişimdir Müştak Abi. Nüzhet Abla, bizim mahallenin kızıydı ama yukarıda Allah var, sizin yeriniz bende ayrı... Her zaman iyi davranırdınız bana... Her zaman cömerttiniz.”</p>

  <p class="block13">Tabii bundan sonra daha da cömert olacaktım. Aksatmadan, düzenli olarak para ödeyecek, ev kirasına, çocukların okul taksidine, hanımın alışverişine yardımcı olacaktım. Adem de o akşam Müştak Abisi’ni bu sokakta gördüğünü kimseye söylemeyecek, kredi kartımın slibini kimseye göstermeyecekti. Anlamazlıktan gelsem. Hayır, deve kuşu stratejisi bu türden çakallara karşı işe yaramaz. Yakasından tutup bana bak ulan, ben kuru gürültüye pabuç bırakmam desem. Ben mi? Yani Müştak Serhazin, birinin yakasından tutup... Olacak iş değil ya, diyelim ki yaptım, bu alçak herif suratımın ortasına kafayı koydu mu, anında yere sererdi beni. Belki de yakamdan tutup, emniyete kadar kendi elleriyle götürürdü.</p>

  <p class="block13">“Daha görür görmez bir terslik olduğunu anlamıştım başkomiserim... Müştak Abi çıldırmış gibiydi... Mektup açacağını kaptığı gibi saplamış eski sevgilisinin boynuna...”</p>

  <p class="block13">Nevzat inanır mıydı ona? Niye inanmasın? Sokaktaki şarküterici durduk yere niye iftira atsın bana? Hem inanmasa kredi kartı slibi var. Durumum tartışmaya yer vermeyecek kadar berbattı. Burada oturduğum her dakika daha da kötüleşecekti. Aceleyle doğruldum.</p>

  <p class="block13">“Ben artık gitsem iyi olacak...” Anlayışla karşıladı telaşımı.</p>

  <p class="block13">“Haklısınız Müştak Abi, sizi burada görmesinler.”</p>

  <p class="block13">Sanki Nevzat’la genç yardımcısı dükkânın kapısından başlarını uzatmış bizi izliyorlarmış gibi ürperdim.</p>

  <p class="block13">“Yok abi, paniğe gerek yok. Polislerin işi uzun...” dedi tedirgin olduğumu anlayan Adem. “Az önce Sezgin buradaydı. Sigara almaya gelmiş. İçeride canına okumuşlar. Zavallı, halbuki hiçbir suçu günahı yok... O söyledi, polisler tiftik gibi atıyorlarmış Nüzhet Hanım’m dairesini... Akşama zor çıkarlarmış evden... Ama belli olmaz tabii. Durduk yere başımıza iş almayalım.” Cebinden ucuz bir kâğıda basılmış, ucuz bir kartvizit çıkardı. “Sizde bulunsun lazım olur.” Beklentiyle baktı yüzüme. “Ben de sizin numaranızı alayım...”</p>

  <p class="block13">Tek tek söyledim telefon numaramın rakamlarını, başka ne yapabilirdim ki, can damarımdan yakalamıştı beni. Özenle not etti duyduğu rakamları.</p>

  <p class="block13">“Yakında ararım sizi. Şişli’ye kadar zahmet etmeniz de gerekmez, dilediğiniz yere gelirim.” Suratım kararmış olmalı. “Canınızı sıkmayın Müştak Abi... Bak üzülürüm valla... Merak etmeyin halledeceğiz bu işi...” <span id="id_bookmark6">“II. Murad’m mezarım açacaklardı”</span> <i class="calibre4">m</i> “Her cinayet kendiyle kaimdir.” Göze göz, dişe diş hukukunun esası olan bu cümle aradan binlerce yıl geçse de hâlâ geçerliliğini koruyordu. Elbette birinin canını alan kişiyi, aynı şekilde öldürmezsek adalet sağlanmaz gibi saçma bir lakırdıyı savunacak değilim ama artık şundan eminim, cinayet işleyen biri sonsuza kadar lanetlenmiştir. Katil ne kadar uğraşırsa uğraşsın elindeki kanı temizleyemez, Azrail’le giriştiği bu rezil ortaklığın omuzlarına yüklediği sorumluluktan kendini hiçbir zaman tümüyle kurtaramaz. Polisleri, savcıları, hatta kendini kandırmak için senaryolar üretmek, başkalarını suçlamak, olmadık ihtimallerin peşinde koşturmak, dışarıdan izleyenler için ilginç olabilir ama hepsi boşuna. İşlediğimiz cinayetin kefareti, alnımızın ortasına görünmez bir demirle dağlanmıştır. Tıpkı ölümümüz gibi mutlaktır. O adil leke şimdi fark edilmiyor olsa bile er geç kendini gösterecektir. Bütün o kurtulma çabaları, uydurulan yalanlar, masumları suçlama girişimleri, bu kara lekenin alnımızda belirmesini sadece biraz geciktirebilir tümüyle silmesi uzak bir ihtimal değil, kesinlikle imkânsızdır.</p>

  <p class="block13">Nail Dilli’nin aşağılık oğlu Adem’in yoluma çıkması, bu mutlak gerçeği bir kez daha hatırlattı bana. Mademki Nüzhet’i öldürmüştüm, bedelini de ödemek zorundaydım. Dilli Şarküteri’den ayrılıp ana caddeye çıkarken hızla geçiyordu bu düşünceler aklımdan. Üstelik bu bedel, Adem Dilli’nin benden isteyeceği paradan çok daha ağır bir cezaydı. Evet, ertelemek mümkündü o namussuza her ay belli bir miktarı düzenli olarak ödeyerek... Şu halime bak... Hayatı boyunca kavgadan, dövüşten uzak durmuş, suçtan, beladan kaçmış saygın bilim adamı, İstanbul beyefendisi Müştak Serhazin, para için her türlü pisliği yapmaktan çekinmeyecek bir şantajcının oyuncağı haline gelmişti.</p>

  <p class="block13">“Bunu cinayeti işlemeden önce düşünecektin!” Karanlık mağarasında, keskin bir bıçak gibi parlayan dişlerini göstererek pis pis sırıtıyordu içimdeki psikopat. “Sen kim, insan öldürmek kim? Bak, eline yüzüne bulaştırdın işte her şeyi.” Cinayeti benim işlediğim bile belli değil diye itiraz edecek oldum.</p>

  <p class="block13">“Hâlâ yalan söylüyorsun! Hem de kendine...”</p>

  <p class="block13">Haklıydı ama çürük bir ipe tutunur gibi inatla sarıldım masum olma ihtimalime.</p>

  <p class="block13">Niye yalan söyleyecekmişim, o Adem denen at hırsızının beni sokakta görmesi katil olduğumu kanıtlamaz ki... O anda birçok insan bulunabilir aynı sokakta.</p>

  <p class="block13">“Sokakta değil, dükkânında...”</p>

  <p class="block13">Ne olmuş? Şarküteriye girmek suç mu?</p>

  <p class="block13">“Bana kalsa değil, hatta o karıyı boğazlamak da suç değil ama takdir edersin ki bu kadar rastlantı biraz fazla. Ayrıca orada bulunduğun vakit de manidar.”</p>

  <p class="block13">Ne varmış vakitte?</p>

  <p class="block13">“Hatırlarsan, şu başkomiser cinayetin, saat 19:00 ile 20:00 arasında işlenmiş olabileceğini <span class="text7">söylemişti.</span> Adem denen o şerefsizin dükkânındaki fiş ise 19:38’te kesilmiş... Sahtiyan Apartmanı’nda kendine geldiğinde ise saat 19;42’ydi. Arada tam beş dakika var. Yani aldığın iki dilli kaşarlı sandviçi ve dört birayı ve de seni hapse yollayacak kredi kartını şantajcıya bırakıp o sersem kafayla Sahtiyan Apartmanı’na kadar yürümene yetecek kadar bir zaman...”</p>

  <p class="block13">İyi ya, bu da benim masum olduğumu kanıtlamaz mı? Beş dakikada Nüzhet’in dairesine girip, onu öldürüp aşağı inmiş olmam imkânsız.</p>

  <p class="block13">“Tabii, Dilli Şarküteri’ye gitmeden önce kadını halletmediysen...”</p>

  <p class="block13">Halletmediysem... İhtimal üzerine ihtimal... Hepsi çok çok muallak. Hayır efendim, Adem Dilli’nin dün akşam beni şar küteri dükkânında görmesi, hiç de katil olduğum anlamına gelmez.</p>

  <p class="block13">Neşeli bir kahkaha koyverdi.</p>

  <p class="block13">“Şu senin başkomiserin de öyle der zaten. ‘Haklısınız Müştak Hocam, bunlar muallak şeyler. Siz eve geldiğinizde saat 19:40’mış. Yani cinayeti siz işlemiş olamazsınız. Ayrıca eve geldiğinizi bizden gizlemenizin de, parmak izlerinizi itinayla temizlemiş olmanızın da, cinayet aletini maktulün boynundan çıkarıp, denize atmanızın da hiçbir kıymetiharbiyesi yok. Eğer siz masum olduğunuzu söylüyorsanız tamam o zaman,’ diyerek dosyayı kapatır. Yahu salak mısın sen? Bu delillerle, bu bilgilerle en katil sever hâkim bile, hiç düşünmeden hapse yollar seni. Gerçek gün gibi ortada.”</p>

  <p class="block13">Peki Akın’a kim saldırdı o zaman? Tamam, Nüzhet’i ben boğazladım, ya eski asistanım? Onu da ben mi yaraladım? Tamam eski sevgilimi öldürmek için iyi nedenlerim vardı, peki Akm’a niye saldırayım?</p>

  <p class="block13">“O kadarını bilemem ama bu dili uzun Adem’i susturmazsan...”</p>

  <p class="block13">Susturmazsam... Nasıl olacak o iş?</p>

  <p class="block13">“Çok basit, gösteriş meraklısı babanın, hiçbir zaman anlamına uygun bir şekilde kullanmadığı tabancasının tüyden hafif tetiğine bir kez, yok işi garantiye almak lazım, en az üç kez dokunarak... Evet, hadi geçmiş olsun, Adem gitti kavga bitti.”</p>

  <p class="block13">Saçmalama... Ben kimseyi öldüremem... Yani en azından aklım başımdayken yapamam. Hem Adem de uzlaşma yanlısı. Belki de tek şansım bu. Bir süreliğine de olsa parayla onu susturabilir, bu arada davanın küllenmesini sağlayabilirim. Çandarlı da denememiş miydi bu yolu? II. Mehmed’e altın tepside, çil çil tekfurun altınlarını sunmamış mıydı?</p>

  <p class="block13">“Sundu da ne oldu? Konstantinopolis’i fethettiği günün ertesi tutuklattı onu bizim Fatih... Kırk gün sonra da doğru cellada... işte kesin çözüm. Ama sen ne yapıyorsun? Çandarlı Halil gibi işi rüşvetle çözmeye çalışıyorsun. Bir de Fatih Sultan Mehmed’i çok iyi bildiğini anlatırsın orada burada. Hiçbir bok bildiğin yok. Eğer bilseydin, bu meseleyi nasıl çözeceğini de bilirdin. Gordion Düğümü’nü nasıl çözmüş adam? Büyük İskender’den bahsediyorum. Bizim Fatih’in idolü olmuş adamdan. Şak, bir kılıç darbesiyle. Fatih Baba nasıl çözüyor, aynı metodla, jet hızıyla operasyon... Adam Konstantinopolis’i aldıktan sonra da inmiyor atından, çıkarmıyor zırhını, kılıcını kınına sokmuyor. Onca yıl boyunca seferden sefere koşuyor. Tam iki yüz şehir almış diyorlar... Adamın ömrü destan... Hayatı zafer... Niye, çünkü çözmüş dünyayı. Sen onları dize getirmezsen onlar seni dize getirir, İnsan denen iki ayaklı ancak zordan anlar. Güce saygı gösterir. Sopayla yola gelir. Gel, biz de doğruluğu denenmiş bu kadim yoldan gidelim, en hızlı şekilde halledelim şu Dilli’yi, olsun bitsin...”</p>

  <p class="block13">Yazık değil mi yahu, çoluğu çocuğu var adamın...</p>

  <p class="block13">“Yazık mı? Yuh, bir de otur ağla bari... İnanamıyorum ya, herif hayatını karartacak, sen de kalkmış ona üzülüyorsun... Adamın bakışlarını görmedin mi? Fıldır fıldır dönen o çipil gözler... Para için çocuklarını satar o namussuz be... Kim bilir, kime borcu var? Kumarhaneye mi, tefeciye mi, uyuşturucu satıcısına mı? Anlaşana yahu, onu hiçbir zaman doyuramazsm... O iki daireyi satsan bile başa çıkamazsın... Serhazin ailesinin malını mülkünü son kuruşuna kadar yer bitirir de seni yolmaktan vazgeçmez. Aklını başına topla, yarın çağıralım şu herifi kuytu bir yere... Alnının ortasına üç kurşun, hadi sen sağ, ben selamet...”</p>

  <p class="block13">Adem Dilli kanlar içinde yere yığılırken bir kornayla irkildim, peşinden acı bir fren sesi... Şişli’nin en işlek caddesinin ortasında öylece kalakalmıştım. Burnumun dibinde kocaman, beyaz bir cip. Sürücü koltuğunun yanındaki camdan uzanan kapkara bir kafa, açılan kocaman bir ağız.</p>

  <p class="block13">“Dikkat etsene lan. Az kalsın geberecektin... insan geçtiği yere bir bakar!”</p>

  <p class="block13">Kaldırımdakiler neredeyse şehvetli bir merakla, yolun ortasında hâlâ şaşkınlıkla dikilen bu insan müsveddesinin rezil oluşunu izliyorlardı. “Bir de bakıyor ya... Hem suçlu, hem güçlü... Bak iner şimdi sıçarım ağzına. Tövbe tövbe, cinayet işletecek şimdi bu dingil bana! Bakmasana lan öyle öküz gibi...”</p>

  <p class="block13">Haklıydı; Nüzhet’i katlettiğim yetmezmiş gibi, bir de elin adamını katil edecektim.</p>

  <p class="block13">“Özür dilerim,” diye kekeledim... “Kusura bakmayın, dalmışım..." Artık yatışır diye umuyordum ama o adam görünümündeki ayı iyice çıktı zıvanadan.</p>

  <p class="block13">“Dalmışmış, şimdi bir de ben dalacağım sana... Bak hâlâ dikiliyor yolun ortasında. Yahu yaşlı başlı adamsın, siktir git, belanı başkasından bul...”</p>

  <p class="block13">Dileğinin er ya da geç mutlaka gerçekleşeceğini bildiğimden, bütün o hakaretleri yutup, hatta belli belirsiz bir baş hareketiyle adamı selamlayıp hızlı adımlarla geçtim karşıya.</p>

  <p class="block13">“Hızlı... Hızlı... Daha hızlı...” Trafik ışığının altında duran, saçı sakalı birbirine karışmış gençten bir meczup bana sesleniyordu. “Kaç, beybaba kaç... Bu şehir bir canavar... Bu şehir bir gün hepimizi yutacak... Kaç, beybaba kaç, canavar seni yutmadan kaç...”</p>

  <p class="block13">Merhametle bakıyordu yüzüme, son günlerde hiç kimsenin gözlerinde görmediğim bir sevgiyle.</p>

  <p class="block13">“Kaç, beybaba kaç...”</p>

  <p class="block13">Çağrısına uydum, kaçmasam da iyice hızlandım. Beton, cam, plastik ve insan denen mahlukun karışımıyla hakiki bir canavara dönüşen bu şehirden, bu utanç verici sahneden derhal uzaklaşmak istedim. Ama ruhumdaki karanlığın geveze prensi derhal müdahale etti.</p>

  <p class="block13">“Kaç Müştak, kaç... Hep kaçtın zaten, zoru gördün mü hep kuyruğu kıstırıp meydanı terk ettin... Şu arabadaki dallamayı şöyle yakasından tutup ağzını burnunu kırmak varken kaç... Bakalım nereye kadar kaçacaksın...”</p>

  <p class="block13">Daha fazla konuşmasına meydan vermedim içimdeki manyağın; kafamı karıştırmaktan başka bir işe yaramıyordu. Hızla kovdum onu karanlık deliğine...</p>

  <p class="block13">İyi de nereye gidiyordum ben böyle? Nereye olacak hastaneye. Sen hayal İ fener bir adamsın Müştak, aklını fikrini boş ver, ayaklarına güven yeter. Bak işte, şuradan sola döndüm mü, karşında Etfal... Zavallı Teoman beni bekliyordur hâlâ. Güya öğleden sonra gelirim demiştim, nerdeyse hava kararacak. Ya çantam? İçinde babamın tabancası... Hangi akla hizmet aldımsa yanıma... Hâlâ Şaziye’nin muayenehanesinde. Ya biri çantayı açıp bakarsa? Kim açacak? O mıymıy sekreter mi? Şaziye ise asla böyle bir terbiyesizlik yapmaz. Çanta orada kalsın, hastaneden çıkınca alırım. Zaten polisten geçilmiyordur şimdi Akın’ın yattığı oda. Akm’m yattığı odanın önünde tek bir polis bile yoktu. Bizim Nevzat’ı kimse kaale almıyor diye düşünüyordum ki kapı açıldı, delişmen Komiser Ali’nin gergin yüzü göründü. Kaşlar çatılmış, gözler sabit, alt dudağı ağzında. Yoksa geç mi kalmıştı, yoksa Akm’ı da... Bakışları benimkilerle karşılaşınca patladı.</p>

  <p class="block13">“Görüyorsunuz <span class="text7">değil</span> mi hocam, gelmemişler. Ya adama bir <span class="text7">şey</span> olsa, kim verecek bunun hesabını? Ama kabahat bizde... Kaç kere söyledim başkomiserime, bunlara acımayın diye. Rapor edeceksin, bak nasıl saniyesine buradalar. Biliyorlar Nevzat iyi adam, hemen suistimal...” Eliyle odayı gösterdi. “Adam tek başına... içeri gir, gırtlağım kes çık...” “Teoman’da mı yok?”</p>

  <p class="block13">“Yok hocam, hiç kimse...” Duraksadı. “Ama kapının arkasında şu not vardı.” Cebinden ikiye katlanmış bir kâğıt çıkardı. “Hocam, bekledim gelmediniz. Benim eve gitmem gerek. Bir saate kalmaz dönerim, Teo.” Okumayı bırakıp bana baktı. “Hocam, siz oluyorsunuz herhalde...”</p>

  <p class="block13">“Evet, Teoman da ev arkadaşı...”</p>

  <p class="block13">“iyi arkadaşmış valla, yaralı adamı öylece bırak git.” “Onun suçu yok. Gideceğini söylemişti, güya ben erken gelecektim ama...”</p>

  <p class="block13">Çakmak çakmak yanan gözleri birden dikkat kesildi.</p>

  <p class="block13">“işte bizim yıldırım ekip de geliyor. Bak, bak, nasıl da sallanıyorlar hâlâ... Sanki Beyoğlu’na zamparalığa çıkmış arkadaşlar... Gelin, gelin de canınıza okuyayım sizin.”</p>

  <p class="block13">Sabahtan beri olan bitenden sonra bir de Ali’nin meslektaşlarını fırçalamasını izleyecek halim yoktu, odaya attım kendimi.</p>

  <p class="block13">Akın hâlâ baygındı. Belki de uyuyordu, ağrı kesicilerden olmalı. Dilindeki yara çok canını yakarmış. Yanına yaklaştım, huzurlu bir ifade vardı yüzünde. Acı çekmiyordu demek, iyi, yakında düzelir demişti doktor. Kırık parmakların iyileşmesi biraz zaman alırmış. Ama yakında konuşmaya başlarmış. Ah, bir an önce anlatsa olan biteni... Belki de bütün muamma çözülür. “Evet başkomiserim, Çetinle Erol evime geldiler. Niyetlerinden habersiz, içeri aldım onları... içeri girer girmez, üzerime atladılar.” Böyle mi diyecekti gerçekten? Bunları mı anlatacaktı? Yoksa? Yoksa ne? Hayır, ben Akın’a saldırmadım. Saçları alnını tümüyle kapatmış olan eski asistanıma baktım. Hafifçe soluk alıp veriyordu. Hayır, ona neden saldırayım? Hatırlamıyorum öyle bir şey? Ama Nüzhet’i öldürdüğümü de hatırlamıyordum. O telefondan sonrası silinmiş hafızamdan. Koyu karanlık. Ne bir ses, ne bir görüntü, ne bir koku... Ya Akın’ı yaralayan bensem? Hadi canım, aynı anda iki kişiyi birden ortadan kaldırmaya çalışamam ya! Aynı anda olduğunu kim söyledi? Akın’ın hangi saatte saldırıya uğradığını bilmiyoruz ki. Saat beş gibi eve geldi diyordu yaşlı komşusu. Bilmem ne dizisi başlıyormuş televizyonda... Yani... Yanisi yaşananları hatırlamadığıma göre... Eski sevgilimi katletmeden önce, eski asistanımın Akaretler’deki evine uğrayıp... Yok canım, daha da neler! Akın’m Nüzhet’in asistanı olduğunu bile bilmiyordum. Daha dün Sibel’den duydum... Durduk yere, niye saldırayım çocuğa? Daha önceden bir yerlerde duyduysam, sonra da unuttuysam? Ne de olsa unutma hastasıyız... Psikojenik füg... Saçma, her unutuşu bu hastalığıma yükleyemem ya. Zaten Akın’m asistanlık yaptığını duymuş olsaydım, Nüzhet’in İstanbul’a geldiğini de öğrenmiş olurdum. Bu bilgiyi unutmama imkân ve ihtimal olmadığına göre... Hayır, bu kadar zorlamanın anlamı yok. Hem neden illa ben suçlu çıkacakmışım ki? Yok, Akın konuşursa olay kesinlikle aydınlanır. Ben de bu korkunç işten yakamı sıyırırım. Ya Adem Dilli? Gerçek katil ya da katiller yakalanırsa o mesele de çözümlenir. Nevzat’a hastalığımı anlatır, cinayeti işleyip işlemediğimi bilmediğimden size itiraf edemedim derim olur biter. Belki yine tatlı sert biraz nasihat eder, ama dosyayı kapatır. Yardımcısı bile ağzından kaçırdı, Nevzat iyi bir adam... Hatta fazlasıyla iyiymiş... Umutla dokundum Akm’ın yatak örtüsünün kenarından dışarı kaymış sol eline... Parmakları kıpırdadı, eyvah uyandırdık çocuğu diye kaygılanıyordum ki, gözlerini açmadan usulca çekti elini. Yine düzenli olarak nefes alıp vermeye başlamıştı. Tam rahatlıyordum ki, derinlerden bir zil sesi duydum. Benim telefonum mu? Hayır, benimki böyle çalmaz. Üstelik ses o kadar cılız ki. Galiba arkadaki dolaptan geliyor. Dolabın kapağını açınca ses arttı. Akın’ı ambulansa bindirmeden önce üzerine örttüğümüz, deri pardösünün iç cebinden geliyordu. Uzanıp aldım telefonu... Mansur yazıyordu siyah ekranda. Arkadaşı olmalıydı? Israrla çaldırıyordu. Belki de olayı duymuş, meraktan kıvranıyordu. “Alo?”</p>

  <p class="block13">“Alo? Akın nerdesin oğlum ya?” Ses samimiydi.</p>

  <p class="block13">“Şeyy, ben Akm’m hocasıyım...”</p>

  <p class="block13">Mansur şaşırmış olmalıydı, sessiz kaldı. Güven vermek için en az onunki kadar sıcak bir sesle açıkladım.</p>

  <p class="block13">“Efendim, yabancı değilim, adım Müştak, tarih Profesörü Müştak Serhazin...”</p>

  <p class="block13">“Ah hocam, sonunda tanışabildik. Ben de Mansur...” Neşeyle adeta cıvıldar gibi konuşuyordu. “Akın sır gibi saklıyordu sizi... İsminizi bile söylemedi. Sadece bir tarih profesörü... Sahi nerede o hayırsız? Güya bugün arayacaktı bizi...”</p>

  <p class="block13">Akın’m beni sır gibi saklamasına bir mana veremesem de şu Mansur denen adamın saldırıdan haberi olmadığını anlamıştım. Ne yani şimdi olanı biteni bütün tafsilatıyla anlatmak zorunda mı kalacaktım? Yok, en iyisi gizlemekti.</p>

  <p class="block13">“Akın biraz rahatsız, dinleniyor...”</p>

  <p class="block13">“Hay Allah, geçmiş olsun... Neyse hocam, zaten bize lazım olan Akm değil sizsiniz. Mademki artık tanıştık, şu türbe meselesini sizinle konuşmak daha doğru olur.”</p>

  <p class="block13">Türbe mi? Neden bahsediyordu bu adam? Yoksa, yoksa beni Nüzhet’le mi karıştırıyordu?</p>

  <p class="block13">“Nasıl olsa işin sahibi sizsiniz.”</p>

  <p class="block13">İşin sahibi... Tabii ya beni Nüzhet zannediyorlardı. İyi de neden Nüzhet’in kimliğini gizlesin Akın? Sakıncalı bir iş yapıyorlardı da ondan. Türbe? Evet, Muradiye Külliyesi’ndeki II. Murad’m türbesi. II. Murad’m mezarını açacaklardı. Toksikoloji incelemesi için. Demek yasal başvuruları sonuçsuz kalmıştı. Kalır tabii, sen ceddimizi rencide edecek bir rezilliğe kalkış. Rezillik mi yoksa hakikati bulmak mı? Aman her neyse işte... Sonuçta beni de bulaştırdılar ya bu netameli projeye... Şu telefondaki fırsatçı da patronun ben olduğumu sanıyor. Hemen anlatmalıydım durumu başım daha fazla belaya girmeden... Dur, dur ne belası, belki de bu bir şanstır. Talih, bütün muammayı çözecek fırsatı ayağıma getirmiştir. Bu fırsatı tepmek delilik olur.</p>

  <p class="block13">“Öyle değil mi hocam?” diye hevesle beni iknaya çalışıyordu Mansur. “Şu Bursa’daki vakıflar müdürüyle uğraşarak o kadar zaman kaybettiniz. Akın’m dayısı değil, öz abisi olsa fark etmezdi. Ona söylemiştim, araya kimi koyarsanız koyun izin alamazsınız diye... Oysa baştan bize gelseydiniz şıp diye çözmüştük işi... Akın’a anlatamadık ki! Neyse artık sizinle tanıştığımıza göre mesele kalmadı.”</p>

  <p class="block13">“Evet, evet de bunu telefonda konuşsak...”</p>

  <p class="block13">“Olmaz!” Sesi dinleyen herkesi tedirgin edecek kadar gizemli çıkmıştı. “Takdir edersiniz ki, bu işler telefonda anlatılmaz Müştak Bey.”</p>

  <p class="block13">Şantajcı Adem Dilli’den sonra, mezar hırsızı Mansur... Aferin Müştak, iyi yolda ilerliyorsun. Mezar hırsızı Mansur... Bunlar boş lakırdı, değil mezar hırsızı, ölü sevici bile olsa fark etmezdi. Belki de beni temize çıkartacak olan adam telefonun öteki uçundaydı.</p>

  <p class="block13">“Haklısınız,” dedim heyecanımı gizlemeye çalışarak. “Yüz yüze görüşelim. Ne zaman?”</p>

  <p class="block13">“Hemen...” “Hemen mi?”</p>

  <p class="block13">Yok, bu kadar hıza gelemezdim ben ama Mansur’un acelesi vardı.</p>

  <p class="block13">“İşi uzatmanın âlemi yok hocam. Bugün Akm’la buluşacaktık. Madem o rahatsızlanmış, siz gelin. Haşan Usta da yanımda... Biliyorsunuz, daha önce de restorasyon çalışmalarına katılmış. Sadece türbe değil, camisinden medresesine, bütün külliyeyi avucunun içi gibi biliyor. Türbeye nasıl gireceğini de açıklar. Alacağı ücreti de söyler, hem benim komisyonu da konuşuruz. Hadi, Zeyrek’teki dükkânda sizi bekliyoruz...” “Zeyrek’teki dükkân?”</p>

  <p class="block13">“Akın anlatmadı mı? Helal olsun, ketum çocukmuş. Haşan Usta’nın nalburiye dükkânmdayız. Sağlam Nalburiye... İbadethane Sokağı, Molla Zeyrek Camii’nin paralelinde... Neyse, hadi fazla bekletmeyin bizi...”</p>

  <p class="block13">“Tamam.” Hastane odasının ilaç kokulu havasını ciğerlerime doldurduktan sonra biraz da kendimi ikna etmek için kararlılıkla tekrarladım. “Tamam, hemen geliyorum.” “Aşk, akıl tutulması yaratır insanda” Hastaneden çıktığımda kar yeniden başlamıştı; usulca çöken karanlığın içinde sessizce uçuşan beyaz zerrecikler. Sokaklar hızla tenhalaşıyordu. Nüzhet’in bahsettiği o yürüyüşün yapılabileceği enfes bir kış gecesi başlamak üzere. Ama benim hiç de yürüyüş yapacak halim yok. Kafamın içinde üç ses birbiriyle kıyasıya mücadele etmekte.</p>

  <p class="block13">“Gitmemelisin oğlum, atla şuradan bir taksiye... Ya da bin dolmuşa doğru evimize... Karışma Nüzhet’in işine. Sana ne padişahların nasıl öldüğünden? Biz kendi yağında kavrulan insanlarız.” Annem bu. Burnumu sokmazsam, işlerin yoluna gireceğine inanıyor zavallı. Keşke söylediklerini yapabilsem, şu anda hayatta en çok istediğim şey olanları unutup, evimin huzurlu duvarlarının ardına sığınmak. Ama artık çok geç, boğazıma kadar çamura batmış durumdayım.</p>

  <p class="block13">“Evet, sakın o kadını dinleme oğlum. Ben yıllarca dinledim de ne oldu? Yapman gereken eve değil, Nevzat’a gitmek. Bir bir anlatacaksın olanları... Evet, ta en başından... Tamam, dedektif romanlarında polisler çoğunlukla aptal olarak gösterilir ama kanundan kaçılmaz oğlum. Onlar senden daha iyi bilir. Ne de olsa devlet görevlileri...”</p>

  <p class="block13">Aslında babamın dediklerini yapacaktım, Nevzat olmasa bile Ali’yle konuşacaktım. Fakat Teoman geldikten sonra, eski asistanımı ona emanet edip, koridora çıktığımda deli fişek komiseri göremedim. Odanın kapısında İstanbul’da gö</p>

  <p class="block13">rev yapmanın sıkıntıları hakkında derin bir muhabbete koyulmuş iki polise sordum, onlar da bilmiyorlardı. Eğer Ali’yi bulabilseydim...</p>

  <p class="block13">“Ali’yi bulsaydın da söylememeliydin,” diye itiraz etti ruhumun karanlık dehlizlerinde gizlenen saldırgan... “Aklım devletiyle bozmuş babana inanma. Polisle molisle olmaz bu iş. Yapmamız gereken çok basit... Önce Şaziye’ye uğrayıp şu emanetimizi alalım. Sonra Zeyrek’teki nalbura gidelim. Anlayalım bakalım, neyin nesiymiş şu herifler. Nüzhet ne yaptıracakmış onlara? Oradaki işimiz bitince de Şişli’ye dönelim... Hastaneye değil, Hanımefendi Sokağa... Dilli Şarküteri’ye. Kış gecesi... Vakit de ilerlemiş... Kimsecikler olmaz sokakta. Adem Dilli tezgâhın arkasında hafiften başlamıştır içmeye. Karşı bile koyamaz. İçeri girer girmez silahı çıkarıp kafasına üç kurşun. Kredi kartımızın slibini kasadaki paralarla birlikte attık mıydı cebimize, mesele hallolmuş demektir. Artık isteyen istediği gibi konuşsun...”</p>

  <p class="block13">Bu manyağın düşüncelerine pek itibar etmesem de Şaziye’ye uğrama konusundaki önerisi aklıma yatmıştı. Hem içindeki tabancayla çantamı orada bırakmaz, hem de kim oldukları hakkında en küçük bir fikrim bile bulunmayan adamların yanına elim boş gitmemiş olurdum. O niyetle, daha şimdiden karın beyazlaştırdığı arka sokaklardan Osmanbey’e yöneldim.</p>

  <p class="block13">Yine sekreter kız açtı kapıyı. Her zamanki gibi mahmur bir hali vardı, her zamanki gibi uykulu... Kelimeleri sündürerek nerdeyse fısıltı halinde söyledi.</p>

  <p class="block13">“Buyurun Müştak Bey... Hoş geldiniz...”</p>

  <p class="block13">Aslında onu gördüğüme sevinmiştim. Teyze kızım gelmemiş olmalıydı, çantamı alır, çabucak sıvışırdım buradan. Ama hevesim kursağımda kalacaktı.</p>

  <p class="block13">“Şaziye Hanım da içeride, sizi bekliyor.” Bakışlarım boşluğu taradı.</p>

  <p class="block13">“Çantam...”</p>

  <p class="block13">Aynı ruhsuz, cansız sesle mırıldandı. “Doktor Hanım aldı, onun odasında.”</p>

  <p class="block13">Belki de telaşlanacak bir durum yoktu. Belki de çantada ne olduğunun farkında değildi Şaziye. Öylesine almıştı yanına. Ama kapıyı açıp, içeri girince yanıldığımı anladım. Babamın tehlikeli oyuncağı teyze kızımın masasının üzerinde masumca duruyordu. Masumca diyorum, çünkü Şaziye’nin lacivert, kemik çerçeveli gözlüklerinin arkasından karanlık iki namlu gibi yüzüme dikilmiş gözleri, çok daha tehditkârdı. Teyzemin korkunç suratı geldi aklıma. “ İşte foyan meydana çıktı Müştak. Ne kadar çabalarsan çabala gerçekleri örtbas edemezsin.” Sarı, neredeyse bal rengi ışık bile yumuşatamıyordu, Şaziye’nin giderek annesine benzeyen yüzündeki sert ifadeyi.</p>

  <p class="block13">“Nereden geliyorsun Müştak?”</p>

  <p class="block13">Kapıyı kapatmamı bekledikten sonra sormuştu sorusunu. Sekreter kızın konuştuklarımızı duymasına hiç gerek yoktu. Ne olursa olsun kontrolü kaybetmezdi Şaziye. Ama ne yazık ki sesi annesininki kadar iticiydi. Dün akşamki kavganın ardından yumuşayan teyze kızı gitmiş, biraz da kendi muayenehanesinde, hastalarına hükmettiği masanın başında oturmanın verdiği üstünlükle o her zamanki demir leydi havasına girivermişti. Ben de daha kapının önünde yapıştırdım cevabımı.</p>

  <p class="block13">“Nüzhet’in evinden... Polis birkaç belge gösterdi. OsmanlIca yazılar filan... Çözememişler. Cinayetin esrarlı bir proje yüzünden işlenmiş olabileceği üzerinde duruyorlar. Fatih’in babasını öldürme ihtimali...”</p>

  <p class="block13">Alaycı bir tavırla mırıldandı.</p>

  <p class="block13">“Baba katilliği ha... Freud aklını bozmuştu bu konuyla...”</p>

  <p class="block13">Bu meseleye fazla dalma, yoksa sen de fırlatırsın, demek istiyordu. Aldırmadım. Benden yorum gelmeyince, gözlükleri gibi lacivert rengi ojeyle boyanmış işaret parmağının tırnağıyla önündeki tabancanın kabzasına vurdu.</p>

  <p class="block13">“Peki, bu nedir Müştak?” Şaziye’nin afrasmı tafrasını çekecek halim yoktu.</p>

  <p class="block13">“Tabanca,” dedim omuz silkerek. “Babamın tabancası... Hatırlarsan, o ölünce ruhsatını üzerime almıştım. Hem de annenin ısrarlarıyla... Koca köşkü neyle koruyacakmışız?” Sakin adımlarla masaya yaklaştım. “Daha önce de görmüştün. Hani geçenlerde evinin kapısını açık görünce telaşla bana gelmiştin de elimde bu tabancayla evinde hırsız aramıştık ya...”</p>

  <p class="block13">Makyaj kalemiyle kalınlaştırılmış kaşları çatıldı. “Ne olduğunu görüyorum Müştak. Bu silahın burada ne işi var?”</p>

  <p class="block13">“Polislerin yanına giderken yanımda götürmeyeyim dedim.” Manalı bakışlarla süzdü.</p>

  <p class="block13">“Polislerin yanına giderken... Ama ben onu da sormuyorum.</p>

  <p class="block13">Bu tabancanın çantanda ne işi var?”</p>

  <p class="block13">Masanın üzerindeki silaha uzanırken giderdim merakını. “Kendimi koruyorum.”</p>

  <p class="block13">Kara gözleri tedirginlikle kıpırdadı. “Kimden?”</p>

  <p class="block13">Tabancayı masanın üzerinden aldım. “Katillerden.”</p>

  <p class="block13">En küçük bir hareketimi bile kaçırmadan beni izliyordu. “Hangi katillerden?”</p>

  <p class="block13">Söze başlamadan önce tabancayı, yine masanın üzerinde duran çantama yerleştirdim.</p>

  <p class="block13">“Nüzhet’in katillerinden.” Kinayeli bir bakış fırlattım. “Nerede oldukları belli değil çünkü, her an her yerde karşıma çıkabilirler.”</p>

  <p class="block13">Ne bakışım, ne manidar sözlerim etkili oldu. “Kimlikleri belli oldu mu? Kim öldürmüş Nüzhet’i?”</p>

  <p class="block13">Zerrece üzerine alınmamıştı. O halde açık oynamak zorundaydım.</p>

  <p class="block13">“Bilmiyorum.... Belki sen biliyorsundur.”</p>

  <p class="block13">Değme padişahlara taş çıkartacak o kendinden emin duruşu bozulur gibi oldu.</p>

  <p class="block13">“Ne diyorsun Müştak? Ben nereden bilecekmişim katilleri?”</p>

  <p class="block13">Bakışlarımı üzerinden ayırmadan, hastaları kabul ettiği koltuğa oturdum.</p>

  <p class="block13">“Belki Nüzhet anlatmıştır. O kadar gidip gelmişsin evine...”</p>

  <p class="block13">İtiraz edecek sandım, aksine koltuğuna yaslanarak kollarını boğazlı, siyah kazağının göğsünde kavuşturdu. “Demek öğrendin görüştüğümüzü.”</p>

  <p class="block13">“Öğrendim.” Sesimin dalgalanmamasına özen gösteriyordum. “Anlamadığım şu, madem Nüzhet’le görüşüyordun, dün akşam o gerdanlık için neden başımın etini yedin?” Kibirle kısıldı gözleri.</p>

  <p class="block13">“Çünkü Çeşm-i Lal’i Nüzhet’in boynunda hiç görmemiştim.</p>

  <p class="block13">Belki utanmıştır karşımda takmaya...”</p>

  <p class="block13">Sözleri mantıklıydı, Nüzhet hep tedirgin olmuştu Çeşm-i Lal meselesinden. Ama Şaziye gerdanlığı bir rastlantı sonucu da görmüş olabilirdi. Ve nasıl ki dün akşam bana patladıysa, Çeşm-i Lal’i eski sevgilimin ince uzun boynunda görünce yine bir öfke krizi sonucu, sehpanın üzerinde duran mektup açacağını kaptığı gibi...</p>

  <p class="block13">“Seni sevdiğimi bilirsin Şaziye... Senin kötülüğünü istemem. İstemem çünkü hayatta senden başka yakınım yok... Yine aynı sebeple kimsenin sana zarar vermesine de izin vermem. Ama bir şey soracağım, lütfen doğruyu söyle.”</p>

  <p class="block13">Başını hafifçe kaldırdı, dimdik baktı gözlerime. “Tamam, sor...”</p>

  <p class="block13">Rolleri değişmiş gibiydik, sanki ben doktor olmuştum, o hasta.</p>

  <p class="block13">“iki gün önce, akşam saat altı ile sekiz arası neredeydin?” “Ne?” diye bağırdı. “Ne? İnanmıyorum, beni cinayet işlemekle mi suçluyorsun?” Hiddetten ayağa fırlamıştı. “Müştak sen manyak mısın? Nasıl böyle bir şey düşünebilirsin?”</p>

  <p class="block13">Manyak olabilirdim ama böyle düşünmem için yeterince nedenim vardı. Hiç istifimi bozmadan, aşağıdan yukarı süzdüm onu.</p>

  <p class="block13">“Seni hiçbir şeyle suçladığım yok. Sadece altı ile sekiz arası nerede olduğunu sordum.”</p>

  <p class="block13">“Müştak, sen sahiden çıldırmışsın...” Derin bir hayal kırıklığı vardı sesinde. Hayır, az önceki öfkesinden sıyrılmıştı, acımaya benzer bir ifade süslüyordu gergin yüzünü. “Senin tedaviye ihtiyacın var.”</p>

  <p class="block13">Umurumda bile değildi sözleri. “Sorumun cevabını alamadım.” Çaresizce çöktü koltuğuna.</p>

  <p class="block13">“Peki dinle o zaman... Saat altıda ben nerede miydim? Parkinsonlu bir hastam var Acıbadem’de, Sezai Bey... Saat 18:15 gibi ona uğradım. Hastalığı ilerlediği için Sezai Bey beni doğrulayamaz ama karısı Meral, oğlu Şükrü, gelini Emel, Moldovyalı bakıcısı Yelena tanığımdır. İstersen telefonlarını vereyim, sor...” Utanmam gerekirdi, en azından mahcup olmalıydım, hayır hiç de öyle bir his yoktu içimde. Madem ki, Nüzhet’le görüştüğünü benden gizlemişti, elbette her türlü yalanı da söyleyebilirdi. Bakışlarımdaki suçlayıcı ifade kaybolmadığı için olsa gerek Şaziye cinayet saatinde neler yaptığını anlatmayı sürdürüyordu.</p>

  <p class="block13">“Yedi gibi çıktım Sezai Bey’in evinden. Kar yağıyordu, her taraf bembeyazdı, İstanbul’da sıkça karşılaşmadığımız bir kış gecesi... Sokaklar erkenden ıssızlaşmış. Karın tadını çıkararak eve kadar yürüdüm.” Derinden bir iç geçirdi. Yeniden konuşmaya başladığında sesindeki sıkıntı yerini itham eden bir tona bırakmıştı. “Eve gelince de önce senin dairene çıktım. Hatırlarsan o öğleden sonra beni aramıştın. Ben de ancak eve gelirken fark etmiştim aradığını. O yüzden önce sana uğradım ama yoktun. Dikkatini çekerim saat sekize geliyordu. Bir saat sonra yeniden indim. Yine yoktun. Üçüncü kez kapını çaldığımda ise saat ona geliyordu, sen karşımdaydm...” Bakışları ayakkabılarıma kaydı. “Hatırlıyorsun değil mi? Ayakların çıplaktı. Tuhaf bir halin vardı. Tedirgindin, heyecanlanmıştın, tatsız bir telaş içindeydin. Az önce geldiğini söyledin. Güya karda yürümüşsün. İnsan iki buçuk saat boyunca karda yürür mü?”</p>

  <p class="block13">İşte, bizim Şaziye. Tepeden tırnağa mantık, tepeden tırnağa irade... Eğer duygusal bir anında değilse onu kimse alt edemez. Bütün suçlamalarımı çürüttüğü yetmezmiş gibi bir anda katil zanlısı da yapıvermişti beni. Üstelik kuşkularında yerden göğe kadar haklıydı. Ama ne kadar haklı olursa olsun, benim teslim olmak gibi lüksüm yoktu.</p>

  <p class="block13">“Anlamsız suçlamalarla yaptığın hatayı örtemezsin,” diye gürledim. “Karda yürüdüğümü söyledim, ama önce Çiya’ya uğrayıp karnımı doyurdum... Şu senin yemeklerine bayıldığın restorana... Yani iki saat boyunca sokaklarda aylak aylak dolanmadım. Hatalı olan sensin, Nüzhet’le görüştüğünü bana söylemeliydin.”</p>

  <p class="block13">Çıkışım işe yaramıştı, o itham eden tavır silindi gözlerinden. “Senin iyiliğin için söylemedim. Seni yeniden kırmasından korkuyordum. Aynı travmayı yeniden yaşatmasından...” Sözleri içime dokunmuştu ama o kadar kolay teslim alamayacaktı beni. “Madem öyle, niye Nüzhet’le görüşüyordun o zaman?” “Anlamaya çalışıyordum. Çünkü onu hep senden dinlemiştim, anlattığın kadarıyla tanıyordum. Gerçek Nüzhet’i tanırsam, sana daha fazla yardım edebilirim diye düşündüm.” “Yani benim anlattıklarıma güvenmiyordun?”</p>

  <p class="block13">Aptal soruma, zekice bir karşılık verdi.</p>

  <p class="block13">“Güvenmiyordum, çünkü Nüzhet’e deli gibi âşıktın. Aşk, akıl tutulması yaratır insanda, görüşümüzü çarpıtır. Âşık olan kişi, âşık olduğu kişiyi objektif olarak değerlendiremez. Sen de öyle yapıyordun; kadıncağızı ya göklere çıkarıyordun ya da yerin dibine sokuyordun. Gerçek ortalarda bir yerlerde olmalıydı.”</p>

  <p class="block13">“O yüzden gidip Nüzhet’i buldun?”</p>

  <p class="block13">“Bulmadım, tesadüfen karşılaştık. İki ay kadar önce... Şu ilerde, metronun köşesinde. Muayenehaneden yeni çıkmıştım, o tanıdı beni... ‘Hiç değişmemişsin,’ dedi bana. Ama Nüzhet değişmişti; o güzel kadın, sanki hızla çökmüştü.” Sustu, bakışları yüzüme kilitlendi. “Bak, nasıl da asıldı suratın. Ondan bahsederken şimdi bile etkileniyorsun.”</p>

  <p class="block13">“Yok, sana öyle geliyor,” diye yalanlara sığındım ama ne yaparsam yapayım boşuna, haklı olduğunu ikimiz de çok iyi biliyorduk. “Hayat da aşk kadar merhametsiz Müştak... Özellikle de kadınlara karşı... O tatlı kız, o senin aklını başından alan Nüzhet nasıl da orta yaşlı bir kadına dönüşüvermişti.” Sahiden üzülmüş gibi içini çekti. “Ama gülümsemesi hep aynı kalmış, bir de gözlerindeki o ışık... Senden bahsetti. Özlemiş gibiydi. Yıllardır arayamadığım söyledi. Nedenini sordum, söylemedi. ‘Bize gelsene, birlikte çay içeriz,’ dedi. Telefonunu aldım, bir hafta sonra arayıp gittim.”</p>

  <p class="block13">Aptalca sorgulamalardan vazgeçmiştim artık, yıllardır görmediğim neler yaptığından emin olamadığım sevgilim hakkında ilk elden bilgiler almanın heyecanı üstün gelmişti.</p>

  <p class="block13">“Topu topu üç kere gittim zaten, bir kere de o buraya geldi.</p>

  <p class="block13">Geceleri uyuyamıyormuş, sakinleştirici bir ilaç istedi.” Daha fazla sabredemedim.</p>

  <p class="block13">“Peki niye aramamış beni?”</p>

  <p class="block13">“O konuya girmek istemedi. Aslında Nüzhet’i süngüsü düşmüş gördüm biraz. Özel hayatında neler olup bittiğini bilmiyorum ama anladığım kadarıyla işler pek yolunda git memiş. Böyle durumlarda insan, yaralarını saracak birini arar. Onu koşulsuz seven, koşulsuz şefkat gösteren birini. Hiç öyle gözlerini iri iri açma Müştak. İnsan bencil bir hayvandır. Hepimiz öyleyiz, önce kendimizi düşünürüz. Nüzhet de öyleydi. Kendisini pohpohlayacak, kırılmış kalbini tamir edecek birine ihtiyacı vardı. Elbette o kişi şendin. Sanırım benimle görüşmek istemesinin nedeni de buydu; senin hakkında bilgi almak. Onun hakkında neler düşündüğünü öğrenmek.”</p>

  <p class="block13">“Sen ne söyledin?” Çekingen bir sesle açıkladı.</p>

  <p class="block13">“Artık onu sevmediğini... Seninle görüşürse kalbinin kırılacağını... Senin de çok mutsuz olacağını...”</p>

  <p class="block13">Aslında kızmalı, hatta bağırıp çağırmalıydım. Eğer Nüzhet’i böyle yönlendirmese çok daha önceden arayacaktı beni. Ama arasa ne olacaktı? Manzara ortadaydı, eski sevgilim beni sevmiyordu belki de hiç sevmemişti. Şaziye’nin söylediği gibi yaralanmış gururunu, benim şefkatli sözlerimle tedavi etmek istiyordu. Belki daha da beteri, bana acıyordu. Bir insana zarar vermiş olmanın vicdanında uyandırdığı rahatsızlığı gidermek istiyordu. Şaziye’yle görüşmesinin nedeni de buydu. Peki sonra niye fikir değiştirmişti, neden aramıştı beni? Niçin olacak, projesine yardım etmem için. Kariyeri söz konusu olunca, Müştak’m üzülmesi, yeniden kahrolması kimin umurunda.</p>

  <p class="block13">“Aramadı seni değil mi?”</p>

  <p class="block13">O kadar masum bir tavırla sormuştu ki, boş bulundum, “Nüzhet mi?” diye mırıldandım.</p>

  <p class="block13">“Başka kim olacak?” Gözlerini kısarak bakıyordu yüzüme. Canlı bir yalan makinesi gibi davranışlarımı, mimiklerimi tek tek test ediyordu. “Yoksa aradı mı?” Korkunç bir gerçekle karşılaşmış gibi sarsıldı. “Müştak, o eve gitmedin değil mi? Cinayet gecesi orada değildin?”</p>

  <p class="block13">Değildim tabii, neler saçmalıyorsun diye azarlamam gerekirdi ama yorulmuştum. Evet yalan söylemek yormuştu beni, bu akıl oyunlarından, bu küçük entrikalardan bıkmıştım. Kararsızlığımın uzaması Şaziye’yi kelimenin tam anlamıyla allak bullak etti. Adeta yalvarırcasına sordu:</p>

  <p class="block13">“Müştak onu sen öldürmedin değil mi?” Çözülmek üzereydim, bilmiyorum diye başlayıp olanı biteni kendi hakkımdaki bütün kuşkularımı anlatmak üzereydim ki, birden başıma gelecekleri olanca çıplaklığıyla gördüm. Şaziye’nin panik içinde beni azarlaması, ardından durumu nasıl kurtarırız diye planlar yapması, belki de polise gitmemi önermesi. Velhasıl durumun iyice berbat bir hale gelmesi...</p>

  <p class="block13">“Ne diyorsun sen Şaziye,” diye bu kez çıkıştım. “Ben niye öldüreyim Nüzhet’i?”</p>

  <p class="block13">İkna olmasa da kibar davranmaya çalıştı.</p>

  <p class="block13">“Ya kusura bakma, akim başındayken elbette yapmazsın ama şu krizlerden birini geçirdiysen, o anlarda...”</p>

  <p class="block13">Kendi sözleriyle vurmayı denedim.</p>

  <p class="block13">“Yapma Şaziye, daha dün gece bizzat sen söyledin psikojenik füg hastalarının, kriz anında birini öldürmesi mantıklı değil, diye... Beyin, gerçekle başa çıkamadığı için hafızanın kontağını kapatırmış. Krize neden olan sorunla yüzleşmemek için...”</p>

  <p class="block13">“Biliyorum, biliyorum,” diyerek sıkıntıyla başını salladı. “Ama insan beyni korkunç bir makine. Biz hâlâ bu makinenin sırlarına vakıf değiliz. Genellemeler yaparak çalışma yöntemini anlamaya uğraşıyoruz. Hastalıkları, sapmaları, davranış bozukluklarını böyle ortaya çıkarıyoruz. Ama adı üstünde genelleme, arada birçok istisna olay bulunabilir.” Bu defa inanmak istercesine baktı yüzüme. “Lütfen bana gerçeği söyle Müştak, yeni bir kriz geçirmedin değil mi?”</p>

  <p class="block13">“Geçirmedim,” diye söylendim. “Niye inanmıyorsun? Dün de anlattım kriz filan geçirmedim. Annemin ölümünden sonra yaşadığım o hafıza kaybından bu yana hiç öyle bir unutma nöbetine tutulmadım.” Kara gözlerinde hâlâ gri kuşku bulutlan geziniyordu. “Yalan söylemiyorum Şaziye, öyle bir olay yaşasam, önce sana anlatırım.”</p>

  <p class="block13">“Anlatırsın değil mi?’</p>

  <p class="block13">Galiba rahatlamaya başlamıştı.</p>

  <p class="block13">“Kesinlikle... Elimden başka türlüsü gelmez ki... istesem de yapamam...” Kucağımdaki çantayı işaret ettim. “Silah da bunun kanıtı değil mi? Eğer Nüzhet’i ben öldürsem, kendimi korumak için neden tabanca taşımak zorunda kalayım? Hiç hoşlanmam bu tür aletlerden...”</p>

  <p class="block13">Evet, inadı kırılmıştı, sanırım bana inanmaya başlamıştı. “Yine de taşıma o silahı... Katillerin sana bulaşması için bir neden yok ki...” Gülümsedi. “Hem o kadar beceriksizsin ki, kendini vurursun sonra...”</p>

  <p class="block13">Kendi acizliğime sığınmak çok adiceydi, ama zeki teyze kızımı kandırmanın başka yolu da yoktu. Üstelik zaman hızla akıyordu, bir an önce Zeyrek’teki nalburiye dükkânında olmak zorundaydım.</p>

  <p class="block13">“Haklısın,” diye mırıldandım toparlanırken. “Ben de bin pişman oldum tabancayı yanıma aldığıma... Ama ne yapayım! Çok korkmuştum...” “Şahane bir duyguymuş insanların senden korktuklarını görmek” Taksiden indiğimde kar hafiflemiş belki de durmuştu; ama bu kadarı bile sokağın yumuşak bir beyazlıkla kaplanması için yetmişti. O sebepten yolun ağzında indirdi şoför beni... “Zincirim yok beyefendi, bu yokuşu çıkamayız.” Tek bir lamba bile yanmıyordu engebeli sokakta ama ne gam, karlardan yayılan yumuşak ışık, karanlığı aydınlığa çeviriyor, görünmezi görünür kılıyordu. Temkinli adımlarla yokuşu tırmanırken Sağlam Nalburiye’yi görmek için gözlerimi kısarak etrafa bakındım. Bırakın nalburiyeyi, bir bakkal dükkânı bile yoktu. Daha ileride olmalıydı. Hadi bakalım tabana kuvvet.</p>

  <p class="block13">Sokağın köşesine yaklaşırken ortalık birden aydınlanıverdi. Kocaman bir tur otobüsünün farları. Molla Zeyrek Camii’nden geliyor olmalıydı. Konstantinopolis’in en görkemli ibadethanelerinden biri olan eski Pantokrator Kilisesi’nden... Konstantinopolis kuşatması sırasında Ortodoksların, Katoliklerle birleşmesine inatla karşı çıkan Gennadius’un kendini kapattığı ibadethane. Fatih Sultan Mehmed, şehri aldıktan sonra ısrarla Gennadius’u aratmış, ancak onu kilisede bulamamıştı, çünkü yeniçeriler tarafından esir edilerek Edirneli zengin bir Türk’e köle olarak satılmıştı. Genç padişah, Edirneli zengine misliyle altın sayıp Gennadius’u özgürlüğüne kavuşturdu ve onu Ortodoks Hristiyanların patriği yaptı. Tur otobüsünün lastikleri karın üzerinde derin izler bırakarak geçerken Fatih Sultan Mehmed’in karmaşık kişiliğini düşündüm. Bir yanda tahtta kaldığı zaman içinde seferden sefere koşarak dünyayı ele geçirmeye çalışan bir savaşçı, öte yanda enfes aşk şiirleri yazan ince ruhlu bir şair, bir yanda egemenliği altındaki halkların kendi inançlarını yaşayabilmelerini kanunlarla güvence altına alan hoşgörülü bir insan, öte yanda kardeş katli fermanını yayımlayan katı bir devlet adamı, bir yanda amacına ulaşmak için ne gerekiyorsa yapmaktan çekinmeyen bir padişah, öte yanda Doğu’nun ve Batı’nın bilim adamlarını sarayında toplamaya çalışan aydın bir hükümdar. Bunların hangisiydi Fatih? Belki hiçbiri, belki hepsi. Yaptıklarının hangilerini mecbur olduğu için yapmıştı, hangilerini zevk için? Çözümlenmesi zor, karmaşık bir kişilik. Sanırım Nüzhet’i de cezbeden buydu. Karmaşık kişilik. Elbette sadece bu değil, projede kullanacağı metodu daha çok önemsiyor olmalıydı. Psikiyatrinin yöntemleriyle tarihin yöntemlerini kullanarak bir hükümdarın profilini çıkarmak. Bu mümkün müydü? Mümkün olsa bile, bu metodla insan hakikate ne kadar yaklaşabilirdi ki? Tarih, geçmişteki hakikati ne kadar açıklayabiliyorsa o kadar...</p>

  <p class="block13">Ama bunun bir önemi yoktu artık. Düşüncesi ya da seçtiği yöntem ne olursa olsun, bir bilim insanı, geliştirmek istediği bir proje yüzünden canından olmuştu. Asıl vahim olan buydu. İyi de emin miyiz bundan? Nüzhet, Fatih projesi yüzünden mi öldürüldü? Sezgin katil olmadığına göre, zaten hiçbir zaman tam anlamıyla kuşkulanmadığım Şaziye de cinayet saatinde nerede olduğunu kanıtladığını göre, Tahir Hakkı’nın o at hırsızı suratlı asistanı kalıyor geriye... Akın’a tokat bile atmış. Bıraksalar belki de daha orada parçalayacaktı çocuğu... Sabah trafikteki halini düşünsene, bildiğin psikopat... Peki ya Adem Dilli’nin söyledikleri? Cinayet saatinde Hanımefendi Sokak’ta görmüş beni... Yeni bir bilgi değil ki bu. Orada olduğumu biliyorum zaten. Bilmediğim Nüzhet’in boynuna o mektup açacağını benim saplayıp saplamadığım. Adem Dilli’nin de bundan haberi yok ama var sanıyor. Nüzhet Ablası’nı, Müştak Abisi’nin öldürdüğünden emin. Saçma! Niye öldüreyim ki? Niye mi? Hayatımı mahvettiği için. Beni yerin dibine soktuğu, acı çektirdiği, delicesine kıskandırdığı için, beni acımasız, öfkeli, yapayalnız bir ucube haline getirdiği için... Hayır, hayır... Onu ben öldürmedim. Sadece bir kriz geçirdim. Şaziye de söyledi, psikojenik füg anında hastanın birini öldürmesi pek mümkün değilmiş. ‘Pek mümkün değil,’ dedi ama imkânsız demedi. İnsan beyni korkunç bir makineymiş, hâlâ sırlarına vakıf değillermiş... Yani? Yanisi Adem’in tahmin ettiği gibi Nüzhet’i ben de öldürmüş olabilirim... Saçmalıyorum... Serhazinlerin yine o kadim suçluluk duygusu... Her türlü kötü olaydan kendini sorumlu tutma hastalığı... “Memleketi bu menfi durumdan kurtarmak için üzerimize düşen görevleri harfiyen ve eksiksiz olarak yerine getirmek elzemdir. Bu mesuliyeti kanında ve canında hissetmeyen bireyler...” Babamın sözleriyle, tam anlamıyla kanıma, canıma işleyen, şu çantamdaki tabanca kadar etkileyici bir miras... Tabanca deyince birden ürperdim. Ensemde birinin bakışlarını hisseder gibi oldum. Dönüp arkama baktım. Elbette kimse yoktu, bir kış gecesi evhamı... Yeniden yürümeye başlarken gördüm Sağlam Nalburiye’nin ışıklı tabelasını... Yirmi metre kadar ilerde köşedeki en biçimsiz, en yüksek apartmanın girişindeydi.</p>

  <p class="block13">Floresan lambasının buz rengi çiğ ışığıyla aydınlanan bir dükkân... Dükkân demek haksızlık olur. Devasa bir mağaza... Yüksek raflardan oluşan koridorlar... Boya, çimento, alet edevat, takım taklavat, inşaata dair ne ararsanız... Boya raflarının arasından, kumral, sakalsız, bıyıksız, yakışıklı bir adam beliriverdi karşıma.</p>

  <p class="block13">“Merhaba...” Giyim kuşamımdan mı, hal ve tavrımdan mı nedir, anlamıştı kim olduğumu. “Hoş geldiniz Müştak Hocam.”</p>

  <p class="block13">Buluşacağım adamlardan biri olmalı... “Hoş bulduk...”</p>

  <p class="block13">Benden bir baş daha kısaydı ama sağlam yapılıydı. Yakışıklı biri olmasına rağmen itici, insanı rahatsız eden bir yan vardı davranışlarında... Nerdeyse kırmızıya çalan kahverengi gözleri sürekli hareket ediyordu. Anneannemin tabiriyle insanın gözünden sürmeyi çalacak şu fırıldak heriflerden biri... Anlamaya çalışır gibi baktığımı fark edince, “Mansur...” diyerek elini uzattı. “Telefonda konuşmuştuk.”</p>

  <p class="block13">Ilık, yumuşak eli, avucumda kaybolurken tatlı tatlı şikâyet etti. “Geciktiniz, nerdeyse vazgeçtiğinizi düşünecektik.” “Yollar bir felaket Mansur Bey...”</p>

  <p class="block13">Kendi sesimin ürkekliğini duyduğum anda hata yaptığımı anladım. Daha cesur olmalıydım. Madem ki bir oyuna başladım, rolümün hakkını vermeliydim.</p>

  <p class="block13">“Zor bela geldim valla... Nerdeyse vazgeçecektim gelmekten...</p>

  <p class="block13">Karda kayan arabalar, adım adım ilerleyen trafik...”</p>

  <p class="block13">Gülümsedi, ince, hırslı dudaklarının çevrelediği kocaman ağzı iyice yayvanlaştı. Önce sararmış dişlerini gördüm, ardından sigara kokan nefesi çarptı yüzüme.</p>

  <p class="block13">“Teşekkür ederiz geldiğiniz için... Sizi de yorduk bu kışta kıyamette... Ama bir aydır konuşuyoruz, artık bitirelim şu işi.” Tabii bitirelim de komisyonunu cebine at diye aklımdan geçirirken rafların arasından güvenli adımlarla bize yaklaşan, beyaz saçlı, ince bıyıklı bir adam fark ettim. Soba borusu renginde bir takım elbise, yana kaykılmış kırmızı bir kravat, cüretkârca bakan, yeşil mi, ela mı olduklarına karar veremediğim şehla gözler. Ustalıktan işadamlığına geçiş aşamasında bir girişimci.</p>

  <p class="block13">“Bu da Haşan Usta...” diyerek adamı takdim etti Mansur. “Telefonda bahsettiğim arkadaş.”</p>

  <p class="block13">Dudaklarında yılışık bir gülümseme, sahte bir saygıyla önünü ilikleyerek elini uzattı.</p>

  <p class="block13">“Merhaba hocam. Hoş geldiniz.”</p>

  <p class="block13">Onun da elini sıktık; nasırlı, pütür pütür bir ten. “Merhaba Haşan Bey.”</p>

  <p class="block13">Keşke usta deseydim, bu bey lafı fazla kibar kaçtı galiba...</p>

  <p class="block13">Ama adamların hiç de yadırgamış gibi bir hali yoktu.</p>

  <p class="block13">“Buyurun şöyle geçelim.” Haşan Usta’nın fırıncı küreğini andıran eli, rengârenk paketlerin sergilendiği, birbirine paralel uzanan rafların sonunu gösteriyordu. Karanlık sokaklarla çevrili, tenha bir mağazanın derinlikleri... Beni şurada kıtır kıtır kesseler kimsenin ruhu duymaz. Ürperdiğimi hissettim. Hayır, ödlekliğin lüzumu yoktu, madem ki buraya kadar gelmiştim sonuna kadar da gitmeliydim. Hem silahım da yanımdaydı. Çantamı sıkı sıkıya kavrayarak adamın gösterdiği tarafa yöneldim.</p>

  <p class="block13">Köşede gösterişli bir masa... Masada gümüş sırtlı bir bilgisayar, kırmızı ahizeli bir telefon, üst üste duran iki kirli defter, dörde katlanmış haritaya benzer bir evrak... Üzeri si</p>

  <p class="block13">gara yanıklarıyla dolu küçük bir sehpayı çevreleyen kadife kumaşlı üç koltuk.</p>

  <p class="block13">“Siz şöyle geçin hocam...”</p>

  <p class="block13">Masayı gösteriyordu Haşan Usta. Tarih profesörüne saygı mı, birlikte suç işleyeceği müşterisini kafaya alma çabası mı?</p>

  <p class="block13">“Olmaz Haşan Bey, orası sizin yeriniz,” diyerek sağdaki koltuğa çökecekken kolumdan yakaladı beni.</p>

  <p class="block13">“Lütfen hocam... Bakın orada türbenin planları var. Masanın üzerinde daha iyi görürsünüz.”</p>

  <p class="block13">Türbenin planları deyince akan sular durdu. Masanın üzerindeki dörde katlanmış evraka bakarak gösterilen koltuğa çöktüm.</p>

  <p class="block13">“Bu mu türbenin planı?”</p>

  <p class="block13">“Evet,” dedi Haşan Usta; masanın karşı ucunda, Mansur’la birlikte ayakta dikiliyordu. “İki yıl restorasyonunda çalıştım külliyenin... O zamanlardan kalma...” Akima bir şey gelmiş gibi duraksadı. “Ama önce bir şeyler içseydik... Üşümüşsünüzdür. Taze demlenmiş çayımız var.”</p>

  <ul class="list">
    <li class="block17">Evet, üşümüştüm, şöyle şekerli bir çay hiç de fena olmazdı, hatta yanında atıştıracak bir şeyler... Fetih gezisi sırasında otobüste ikram ettikleri sandviçle duruyordum hâlâ ama belki de üç gündür içinde debelendiğim o derin muammayı çözecek sihirli bir el yazması gibi masanın üzerinde bekleyen şu evrakı bir an önce görme isteği açlığımdan daha ağır bastı.</li>
  </ul>

  <p class="block13">“Teşekkür ederim, belki daha sonra,” diyerek Muradiye Külliyesi’nin planına uzandım. Haşan Usta izin vermedi, benden önce aldı, dörde katlanmış kâğıdı.</p>

  <p class="block13">“Ben anlatırsam daha iyi olur.”</p>

  <p class="block13">İri parmaklarından beklenmeyen bir beceriyle kâğıdı açarak masanın üzerine yaymak istedi. Ama bilgisayar engel oluyordu. Lüzumsuz bir aleti uzaklaştırır gibi eliyle itti bilgisayarı.</p>

  <p class="block13">“Yağız kullanıyor bunu...” Açıklama gereği hissetti. “Yağız bizim oğlan... İş için değil ha, bütün gün oyun oynayıp duruyor kerata... Kaldırıp atacağım bir gün sokağa...”</p>

  <p class="block13">Nihayet külliyenin planı önüme serilmişti.</p>

  <p class="block13">“Şimdi Müştak Hocam, esasında külliyenin içinde kazı yapmamıza imkân yok. Mansur kardeşe de anlattım. Eğer alt bahçedeki şu kuyuyu ıslah etme projesi olmasaydı, bu işi imkânı yok, yapamazdık. Eskiden külliyenin su ihtiyacı için bir sürü kuyu açmışlar sonra bunlar kapanmış. Onlardan birini bulduk. Islah ediyoruz. İşte o kuyudan açacağımız bir tünelle mezara ulaşabiliriz.”</p>

  <p class="block13">Haşan Usta anlatırken, kâğıdın üzerindeki daire, kare ve dikdörtgenleri anlamaya çabalıyordum. Aklımda kaldığı kadarıyla Bursa’daki Muradiye Külliyesi böyle bir yapılanma içerisinde değildi. Öncelikle cami ile türbenin birbirine bu kadar yakın olduğunu hiç sanmıyordum. Üstelik külliyenin bahçesinde pıtrak gibi yan yana, karşılıklı olarak dizilmiş on iki türbe olması lazımdı. Sadece II. Murad ve çok sevdiği oğlu Alaeddin Ali’nin birlikte yattığı türbe değil, Hüma Hatun, Şehzade Mustafa, Cem Sultan, Şehzade Ahmed’in ve OsmanlI hanedanına mensup kişilerin son istirahatgâhlarmın bulunduğu türbeler... Oysa önümdeki planda aralıklarla ancak beş bina görülüyordu. Başka bir kesiti mi anlatıyordu bu çizim, diye düşünürken usta yapacağı işin güçlüklerini sayıp döküyordu.</p>

  <p class="block13">“Tamam, vakıftakiler de camidekiler de bana güveniyor ama İstanbul’un göbeği... Herkesin gözü üzerimizde olacak.” İstanbul’un göbeği mi? Neden bahsediyordu bu adam? Bir terslik vardı bu işte. Bakışlarım önümdeki planın tepesindeki başlığa kaydı. İncecik yazılar, güçlükle seçilebiliyordu. Endişeyle yakın gözlüğümü çıkardım.</p>

  <p class="block13">“Ama meraklanmayın Müştak Hocam, biz kuyuda olduğumuz için, aşağıda ne yaptığımızı kimse fark edemez. Böylece Allah’ın izniyle tünelimizi rahatça kazıp mezara ulaşabiliriz... Elimiz çabuktur bizim... Hem külliyenin her yerini, her köşesini biliyorum.”</p>

  <p class="block13">Gözlüğümü takınca harfleri seçmeye başladım ve beni hayretler içinde bırakacak o iki kelimeyi okudum: Fatih Külliyesi... Tepeme yıldırım düşmüş gibi sarsıldım.</p>

  <p class="block13">“Ne!”</p>

  <p class="block13">“Evet Müştak Hocam, Fatih’in mezarına ancak böyle ulaşabiliriz.” Neye şaşırdığımı anlamamıştı adam, koparacağı paranın hayaliyle hâlâ yapacağı işi satmaya çalışıyordu. “Rahmetlinin mezarı türbenin altında değil zaten, caminin mihrabının altında... Fatih orada yatıyor.”</p>

  <p class="block13">Fatih Külliyesi... Tabii ya... II. Murad’m değil, Fatih’in naaşınm peşindeydi Nüzhet... II. Mehmed’in babasını zehirle</p>

  <p class="block13">mesi ihtimalini araştırmıyordu, Fatih’in kendi öz oğlu II. Bayezid tarafından zehirlenmesini araştırıyordu. Sandığımın aksine Fatih’i katil olarak değil, kurban olarak görüyordu. Baba katili sandığı padişah Fatih değil, oğlu II. Bayezid’ti... Nasıl da atlamıştım ben bunu? Aslında atlamamıştım, bilinçaltımda bir yerlerde bu ihtimali düşünüyor olmalıydım ki, rüyamdaki Fatih’e, “Nikris hastalığından ölen bir insan gördün mü hiç sen?” diye sordurtmuştum. Ama metcezir gibi gidip gelen aklım, doğru fikir yürütmemi engellemişti... Fakültedeki odamı altüst etmeleri, bilgisayarımda II. Bayezid hakkında yazılmış bir makale var mı diye yaptıkları arama... Evet, şimdi taşlar yerine oturuyordu. 1481 yılının Mayıs ayında Sultan Çayır’ı denilen yerde yaşama gözlerini yuman Fatih’in bu ani ölümünün peşindeydi eski sevgilim. O yüzden bu adamlarla ilişkiye geçmişti. Yanlış, Nüzhet değil, Akın bulmuştu Adem Dilli’nin Zeyrek versiyonu olan bu tekinsiz herifleri... Ama hırslı hocasının isteğiyle tabii. Ah Nüzhet, kimlere bulaşmışsın sen?</p>

  <p class="block13">“Biz bu işin erbabıyız,” diyerek Mansur adındaki parlak herif almıştı sözü. “Akın bana bu işten bahsedince, hemen aklıma Haşan Usta geldi. Bu işi ondan başkası halledemez dedim. Ustayla konuşunca Akın da hemen ikna oldu. Size de öyle anlattı değil mi?”</p>

  <p class="block13">“Evet,” demeye hazırlanıyordum ki rafların arasından bir gölgenin yaklaştığını fark ettim. Saçları jöleyle dikleştirilmiş, kirli sakallı gençten bir adam. Sanki dışarıda kar yağmıyormuş gibi sırtında ince bir deri ceket, bacaklarında rengi atmış bir kot pantolon...</p>

  <p class="block13">“Herkese merhaba...”</p>

  <p class="block13">Dünyayı takmayan, asi bir tavırla konuşuyordu.</p>

  <p class="block13">“Merhaba Yağız,” dedi Mansur alaycı bir tavırla. “Şükür kavuşturana... Nerdesin ya kaç saattir?”</p>

  <p class="block13">“Buradayız Mansur Abi, takıldık biraz...” Ters ters baktı babası.</p>

  <p class="block13">“Lafa bak, takılmış...” Yanlarında benim olduğumu unutmuş gibiydi. “Dün ortalıkta yoktun, sesimizi çıkarmadık. Sabah evden çıktığımda uyuyordun... Annene, ‘Kalkar kalkmaz, dükkâna yolla,’ dedim, gelmedin. Kaç defa aradım cevap vermedin. Nerdeyse dükkânı kapatacağız şimdi geliyorsun, bir de utanmadan takıldık mı diyorsun...” A l A “Yaa tamam baba ya, geldik işte...”</p>

  <p class="block13">Adam artık yatışacak diye düşünüyordum ama birden irkildi. “Gözüne ne oldu senin?”</p>

  <p class="block13">Gerçekten de Yağız’m sağ gözü mosmordu, alt dudağında da iyileşmeye yüz tutmuş küçük bir yara vardı.</p>

  <p class="block13">“Yine mi kavga ettin lan yoksa?”</p>

  <p class="block13">Yağız’m yardımına Mansur Abisi yetişti. Ee ne de olsa ikisi de bıçkın, ikisi de delikanlı...</p>

  <p class="block13">“Tamam abi ya, çok üstüne gitme çocuğun. Gençlikte olur böyle şeyler... Hem bak misafirimiz var.”</p>

  <p class="block13">Haşan derhal toparlandı, mahcup bir ifadeyle baktı yüzüme. “Kusura bakmayın hocam, böyle sizin önünüzde... Esasında</p>

  <p class="block13">öyle kolay kolay sinirlenmem... Ama görüyorsunuz işte...” Oğluna döndü yeniden. “Bak koca profesör, bu karda kışta, ta nerelerden kalkıp buraya kadar geliyor, sen kıçını kaldırıp iki adımlık yerden gelemiyorsun.”</p>

  <p class="block13">Yadırgayan bir ifade belirmişti Yağız’m babası gibi şehla gözlerinde...</p>

  <p class="block13">“Profesör mü?”</p>

  <p class="block13">Sanki yakından görürse tanıyacakmış gibi babasıyla Mansur’un yanına, tam karşıma gelmişti. Gülümseyerek, masanın üzerinden elimi uzattım.</p>

  <p class="block13">“Merhaba Yağız Bey, ben Müştak...”</p>

  <p class="block13">Hastalık yayacak bir nesneymiş gibi süzdü elimi. Niye, ne olmuştu da hoşlanmamıştı bu genç adam benden?</p>

  <p class="block13">Delikanlının tavrından rahatsız olan Haşan Usta, “Akm Bey’in bahsettiği profesör, oğlum...” diye tanıttı beni. “Hani şu Fatih türbesini açma işi var ya...”</p>

  <p class="block13">Hayır, Yağız yine uzanmadı elime... “Siz Akın’ın hocası mısınız?”</p>

  <p class="block13">Sesi kuşku doluydu. “Evet,” dedim boşlukta kalan elimi geri çekerken. “Babanızın bahsettiği projeyi yapacak kişi.”</p>

  <p class="block13">“Yalan!” Sesi nalburiye dükkânının derinliklerinde yankılandı. “Yalan söylüyor baba... Bu adam, o profesör değil. O profesör bir kadın.”</p>

  <p class="block13">İşte şimdi mahvolmuştum. Çektiğim elimi kimseye sezdirmeden çantamın ağzına doğru götürdüm. “Ne sayıklıyorsun Yağız?” diye gürledi Mansur. “Akm bana bile anlatmadı hocasının kim olduğunu. Sen nereden biliyorsun?” Haksızlığa uğramış gibi ellerini yana açarak haykırdı, “Valla doğru söylüyorum Mansur Abi... Akın, kadının resmini bile gösterdi bana...”</p>

  <p class="block13">“Neler saçmalıyorsun?” diye çıkıştı babası. “Ne zaman gösterdi Akın o resmi sana?”</p>

  <p class="block13">Yüzü kıpkırmızı olmuştu, nedense cevap veremiyordu. Belki de ölümüme neden olacak bu genç serseri, babasının karşısında kıvranırken çantamın kapağını açmaya muvaffak olmuştum.</p>

  <p class="block13">“Söylesene oğlum!” Sabrının sonuna gelen Haşan yeniden sordu: “Ne zaman gösterdi Akın o resmi sana?”</p>

  <p class="block13">“iki gün önce...” Yutkundu. “ İki gün önce gösterdi. Hani buradan birlikte gittiğimiz akşam...”</p>

  <p class="block13">İki gün önce... Nüzhet’in öldürüldüğü akşam... Yani Akm’m saldırıya uğradığı akşam... Yani bu it mi varmış Akm’m yanında? İki mezar soyguncusuyla birlikte ben de şaşkınlıkla Yağız’a bakıyordum.</p>

  <p class="block13">“Birlikte mi gittiniz Akın’la?”</p>

  <p class="block13">Soran Mansur’du. Sesinde, gözlerinde bu hatayı nasıl yaparsın diyen bir ifade.</p>

  <p class="block13">“Beyoğlu’na çıkalım dedi, sana bira ısmarlayayım dedi. Ben de takıldım peşine...”</p>

  <p class="block13">Neler olup bittiğinin farkında olmayan Haşan safça sordu: “Sarhoşken mi baktın fotoğrafa? Belki o kafayla yanlış görmüşsündür?”</p>

  <p class="block13">Daha fazla dayanamadı Yağız, itham eder gibi işaret parmağını yüzüme doğrultarak haykırdı.</p>

  <p class="block13">“Yok baba ya, anlamıyorsun bu adam sahtekâr...” Öteki ikisi telaşla bana döndüler.</p>

  <p class="block13">“Yağız büyük bir hata yapıyor,” dedim başımı sallayarak ama sağ elim, kucağımdaki çantanın içindeki tabancanın ahşap sapma sımsıkı sarılmıştı. “Ben, sahtekâr değilim. Ben Akm’m hocasıyım. Tarih profesörüyüm... İsterseniz kimliğimi göstereyim size...”</p>

  <p class="block13">O kadar makul ve mantıklıydı ki sözlerim, Haşan yeniden oğluna döndü.</p>

  <p class="block13">“Lan oğlum sapıttın mı sen? Niye sahtekâr diyorsun Müştak Bey’e? Ne içtin lan sen?”</p>

  <p class="block13">Anlaşılmamanm verdiği hırçınlıkla olduğu yerde zıpladı oğlan... “Bir şey içmedim baba ya... Ben bir şey içmedim de, o Akın ibneymiş.”</p>

  <p class="block13">Oğlunun söylediklerinden bir anlam çıkaramayan adam kafasını salladı.</p>

  <p class="block13">“Ne ibnesi lan? Kulağın duyuyor mu söylediklerini? Ne kötülüğünü gördük Akm’ın?”</p>

  <p class="block13">“ibne! O Akın bildiğin ibne... Niye anlamıyorsun baba, adam evine götürdü beni yav...”</p>

  <p class="block13">Haşan duraksadı.</p>

  <p class="block13">“ibne mi? Nasıl yani? Bildiğimiz ibne mi?”</p>

  <p class="block13">Suratının ortasına sert bir yumruk yemiş gibi sarsıldı. “O ibne seni evine mi götürdü?”</p>

  <p class="block13">Sırrı açığa çıkan Yağız, utanç içinde ağlamaya başladı. “Farkında değildim baba, bilsem gider miydim? Bana, ‘Gidelim, içkiye evde devam ederiz,’ dedi. Ne bileyim ben, iş yapacağız adamla samimi olmakta fayda var dedim.”</p>

  <p class="block13">“Ne diyorsun lan sen?” Gözleri dehşetle faltaşı gibi açılmıştı.</p>

  <p class="block13">Öfkeyle oğlunun yakasına sarıldı. “Samimi olmak ne demek lan?” Tir tir titriyordu çocuk.</p>

  <p class="block13">“Yok baba, düşündüğün gibi değil... Bir şey olmadı.” “Nasıl bir şey olmadı? Gitmişsin ya herifin evine?”</p>

  <p class="block13">“Gittim ama namusumu korudum. Elini önüme atınca, anladım niyetini. Yer misin yemez misin, ağzına sıçtım orospu çocuğunun... Öldü diye bıraktım.”</p>

  <p class="block13">Oğlunun birini öldürmüş olması hiç önemli değilmiş gibi, “Doğru söyle,” diye sarsaladı Yağız’ı. “O ibne ilişmedi değil mi sana?”</p>

  <p class="block13">Başını dikip adeta gururla söylendi, erkek adamın erkek evladı.</p>

  <p class="block13">“Parmağını bile süremedi. Öldü diye bıraktım diyorum sana.” Eliyle morarmış gözünü, yaralı dudağını gösterdi. “O da bana vurmaya kalktı. Beceremedi tabii. Kırdım kemiklerini lubunyanın... Öylece, kanlar içinde bırakıp çıktım nonoşu evinde...”</p>

  <p class="block13">Galiba sonunda kani olmuştu Haşan, oğlunun yakasından çekti ellerini ama ateş saçan gözlerini Mansur’a dikti.</p>

  <p class="block13">“Ya sana ne diyeceğiz?” diye çıkıştı. “Niye bulaştırıyorsun bizi böyle ibnelere... Duydun mu, neler yapmış çocuğa?” “Valla bilmiyordum Hasan Abi, bilsem bulaşır mıyım öyle adamlara... Biraz para kazanırız dedik.”</p>

  <p class="block13">“Yerin dibine girsin parası, durduk yere namusumuzdan olacağız.” Birden hatırlamış gibi bana baktı. “Siz de koca profesörsünüz, niye böyle sapıklarla çalışıyorsunuz?”</p>

  <p class="block13">Kendimi savunmama fırsat kalmadı.</p>

  <p class="block13">“Ya baba ne profesörü, yalan söylüyor bu adam,” diye gürledi Yağız. “O profesör, bir kadın diyorum sana ya. Akın denen ibneyle birlikte fotoğraflarını gördüm evde. Adını da söyledi, Nezahat mı, Nüzhet mi ne?”</p>

  <p class="block13">Hasan’m yüzüme dikilmiş şehla bakışları kuşkuyla ağırlaştı, tehdide dönüştü.</p>

  <p class="block13">“Kimsin lan sen?” diye patladı. “Ne istiyorsun bizden?” “Bir şey istemiyorum,” diye kekelememi bile beklemeden masanın üzerinden uzanıp, beni yakalamaya çalıştı. Duracak sıra değildi kendimi geri atıp çantadan tabancayı çıkardım. “Kıpırdamayın, yoksa ateş ederim!”</p>

  <p class="block13">Ama sesim o kadar cılız, o kadar inandırıcılıktan uzaktı ki, Mansur dahil hiçbiri ikna olmadı tetiğe basabileceğime.</p>

  <p class="block13">“Silah mı çekiyorsun lan bize!” diye gürledi Haşan. Gözlerini korkusuzca namluya dikmişti. “O tabancayı alır kıçına sokarım şimdi.”</p>

  <p class="block13">Rezillik, rezillik, rezillik... Ah salak Müştak, ah, senin ne işin var böyle adamlarla? Sen kim, netameli işlere bulaşmak kim? Silahı tutan elim titremeye başlamıştı, öteki elimle destek vermeye çalıştım, nafile, daha beter titriyordu.</p>

  <p class="block13">“Daha tutmasını bile bilmiyorsun, bırak lan o tabancayı.” Haşan sözleriyle beni tahkir ederken Mansur ile Yağız masanın iki yanından bana yaklaşmaya başlamışlardı. Tabancayı umutsuzca bir ona, bir ötekine çeviriyordum.</p>

  <p class="block13">“Gelmeyin, bak ateş ederim. Gelmeyin, bak valla basacağım tetiğe...”</p>

  <p class="block13">Mansur’a bakarak tamamlamıştım sözlerimi. Ne büyük bir hata. Dönmeye fırsat bulamadan, Yağız’m yumruk darbesiyle sarsıldım. Aynı anda Mansur iki eliyle birlikte tabancaya sarılmıştı bile. Ama pes etmedim bütün gücümle yapıştım babamın silahına, o anda Yağız denen it de yandan yandan indiriyordu kafama yumrukları. Allahtan tüy sikletti de pek etkili olmuyordu darbeleri... “Bırakmayın, sakın bırakmayın,” diye Haşan da oğluna destek vermek için masanın bu tarafına hamle eyledi. Durum vahimdi, son bir gayretle silahı kurtarmak için çekiştirirken elim tetiğe dokundu ve babamın 38’lik Cold’u gürültüyle patladı. Bir anda tüy gibi hafifledim; üçü de anında kendini yere atmıştı. Ruhumun karanlık mağarasında yaşayan psikopatın sesi neşeyle çınladı kulaklarımda. “Gördün mü? Hepsi nasıl da tırstılar. Şimdi birer tane de kafalarına...”</p>

  <p class="block13">O kadar da değil, ama nedense bir kez daha bastım tetiğe... Fatih’in topu gibi gümbürdüyordu mübarek... Tavandan parçalar döküldü yere.</p>

  <p class="block13">“Gelmeyin üstüme demiştim...”</p>

  <p class="block13">Yerdekiler panik içinde titrediler. Sürüngenler gibi ellerinin üzerinde geri geri çekilmeye çalıştılar. Ne kadar şahane bir duyguymuş insanların senden korktuklarını görmek... “Niye dinlemediniz sanki... Sadece konuşmak istiyordum.” Beti benzi atmış, gözleri korkuyla açılmış Hasan’a baktım. “Oğlun yanlış düşünüyor, ben sahtekâr değilim, anladınız mı? Sizi hapse filan</p>

  <p class="block13">attıracak da değilim.” “Ama ben attıracağım.” Bu tanıdık ses, alçıların bulunduğu rafların önünde dikilen Ali’den geliyordu. Ellerini göğsünde kavuşturmuş dudaklarında takdir eden bir gülümsemeyle beni süzüyordu. “Bravo hocam, çok etkilendim, performansınız</p>

  <p class="block13">müthişti.” “Babalarını öldüremeyen çocuklar hiçbir zaman büyüyemezler” Bazen aklınız tutulur, heyecan benliğinizi ele geçirir, kendi mahvınıza sebep olacak bir adım atmış olmanıza rağmen coşku burnunuzun ucundaki hakikati görmenizi engeller ya, sanırım öyle olmuştu. Nalburiye dükkânında öğrendiklerim, katil olma ihtimalimi güçlendirmesine rağmen, ben, babamın tabancasını ateşlemiş olmanın verdiği gururla kendimden geçmiştim. Oysa küçükken o silahı görmekten bile korkardım. Belki de büyümemiz için babamızın ölmesi gerekiyordu. Yoksa Freud, “Dostoyevski ve Baba Katilliği” incelemesinde bunu mu anlatmak istiyordu? Babalarını öldürmeyen çocuklar hiçbir zaman büyüyemezler. Elbette mecazi anlamda. Baba, geçmiş kültürü temsil ediyordu, eskinin ağırlığından kurtulmak için, ebeveynlerin ağırlığından kurtulmak mı gerekir demek istiyordu ünlü psikanalist? Bu toprakların kültürüne ne kadar uzak bir önerme... Biz, hakiki anlamda babamızı öldürsek bile mecazi anlamda öldürenleyiz. Hep bir baba figürüne ihtiyacımız var.</p>

  <p class="block13">Her neyse işte, Başkomiser Nevzat’ın basık tavanlı odasındaki floresan lambanın beyaz ışığı en az nalburiye dükkânındaki kadar çiğ olmasına rağmen, nedense kendimi çok daha rahat hissediyordum burada. Oysa meskun mahalde silah kullanmak gibi bir suç işlemiştim. Her ne kadar Ali taraf tutarak, “Müştak Hocam kendini korudu,” diye açıkça beni savunsa da üzerimde silah taşıyor olmam bile başlı başına şüphe uyandıracak bir davranıştı. Ayrıca, davanın başından beri defalarca yaptığım gibi polislerden bilgi saklamış, mezar kazıcılarla buluşmaya gideceğimi onlara bildirmemiştim. Elbette bunu itiraf etmedim. Mansur’dan telefon gelir gelmez, hemen odadan çıkıp hastane koridorlarında Ali Komiser’i aradığımı, bulamayınca görevli polislere sorduğumu ama fazla vaktim olmadığından buluşmaya tek başıma gitmek zorunda kaldığımı anlattım. Ama beni adım adım izleyen Ali bunları zaten biliyordu. En küçük bir detayı bile kaçırmamak için gözlerini dikmiş yüzümdeki her bir mimiğimi, her bir davranışımı pürdikkat izleyen Başkomiser Nevzat ise “Bir telefon açacak kadar bile vaktiniz yok muydu?” diye serzenişte bulunmasına rağmen fazlaca üstüme gelmedi. Belki zamanını bekliyordu. Onun da aklı, Fatih’in mezarının açılması meselesine takılmış olmalıydı.</p>

  <p class="block13">“Demek yanılmışız,” diye söylendi hayal kırıklığı içinde. “Demek Nüzhet Hanım, II. Murad’m değil, Fatih Sultan Mehmed’in türbesini açtırmaya çalışıyormuş. Peki, böyle bir ihtimal var mı gerçekten? Yani Fatih zehirlenmiş olabilir mi?” Faili meçhul bir cinayeti çözmeye çalışan bir başkomiserden çok, tarihi bir şahsiyetin ölümünü araştıran hevesli bir bilim adamına benziyordu</p>

  <p class="block13">“Kadim bir tartışmadan söz ediyoruz,” dedim Nevzat’ın ikram ettiği simitten bir parça daha ısırmadan önce... “Fatih Sultan Mehmed, Sultan Çayırı denilen yerde öldükten sonra başlayan bir tartışma...”</p>

  <p class="block13">Başını hafifçe geriye attı. Sanki böylece beni daha iyi görecek, sözlerimin anlamına daha iyi kavrayacaktı.</p>

  <p class="block13">“Ben de duymuştum bu iddiayı...” Ağzımdaki simit parçasını hızla çiğnedim.</p>

  <p class="block13">“Tabii, o sebepten ayaklanmıştı yeniçeriler... Şehirde isyan çıktı. Yahudi Mahallesi basıldı, Sadrazam Karamani Mehmed Paşa parçalanarak öldürüld”</p>

  <p class="block13">Boğazıma takılıp kalan hamur ve susam kalıntılarını mideme yollamak için aceleyle çay bardağına uzandım.</p>

  <p class="block13">“O kadarını bilmiyordum,” dedi Nevzat yazıklanarak. “Doğru dürüst bilgiye sahip değiliz tarihimiz hakkında.” Sıcak sıvı ağzımda buruk bir tad bırakarak mideme yollanırken, “Ne yazık ki öyle,” diye destekledim onu. “Ama şunu da unutmamak lazım. Bütün bu olaylara rağmen zehirlenme meselesi hâlâ bir iddia. Fatih’in öldürüldüğü kanıtlanamadı.” Gözlerinde zekice bir ışık belirdi.</p>

  <p class="block13">“Çünkü ne bir tanık var, ne de kanıt değil mi?”</p>

  <p class="block13">“Aynen öyle... Sadece bir şiir... Dönemin tarih yazıcılarından Âşıkpaşazâde’nin eserinde yer alan bir şiir...” Hatırlamaya çalıştım. “Yanılmıyorsam şöyleydi: <span class="text7">Tabibler şerbeti kim verdi hana</span></p>

  <p class="block13">/ <span class="text7">O han içti şarabı kana kana</span> / <span class="text7">Ciğerin doğradı şerbet o hanın</span> / <span class="text7">hemin-dem zârı etti yana yana</span> / <span class="text7">Dedi niçün bana kıydı tabipler</span> / <span class="text7">Boyadılar ciğeri canı kana.</span> Birkaç dize daha olması lazım ama çıkaramadım şimdi.”</p>

  <p class="block13"><span class="text7">“Niçün bana kıydı tabibler,”</span> diye tekrarladı Nevzat. Gözleri kısılmış, yüzü gerilmişti. “Gerçekten de şüphe uyandırıcı sözler. Peki, daha sonra, mesela günümüzde, Nüzhet Hanım’dan önce diyorum, kimse gündeme getirmedi mi bu konuyu? Yani Fatih’in zehirlenmiş olabileceği meselesini?..”</p>

  <p class="block13">“Nüzhet’in evinde kitabını gördüğünüz Alman tarihçi yazdı...” Anında hatırladı uyanık polis.</p>

  <p class="block13">“Franz Babinger...”</p>

  <p class="block13">“Ta kendisi... <span class="text7">‘Fatih Sultan Mehmed ve Zamanı’</span>nın yazarı... Kitap fethin beş yüzüncü yılında yayımlanmıştı, yani 1953’te. Babinger eserinde Fatih Sultan Mehmed’in zehirlenmiş olabileceğinden söz eder. Hafızam beni yanıltmıyorsa ‘Fatih’in çok sayıda düşmanının oluşu ve ölümünün detayları muhtemelen zehirlendiğini gösteriyor,’ diye kayıt düşer. Daha sonra 1964’te ressam ve müzeci Elif Naci, Fatih’in mezarının açılması ve toksikoloji testi yapılmasını önerir. Dönemin gazetelerinin bu konuya yakından ilgi gösterdiğini biliyoruz. Hatta Abdi Ipekçi’nin konuyla ilgili bir açık oturum yaptığı bile söylenir. O dönem yazılanları okumuştum, müze müdürlerinden dönemin müftüsüne, önde gelen gazetecilerinden sanatçılara kadar birçok kişi mezarın açılmasında bir sakınca olmadığını belirtiyorlardı. Ama sonra ne olmuşsa olmuş konunun üzeri kapatılmış. Arada küçük tartışmalar olsa da konuya dair kimi metinler yazılıp, hatta kitaplar yayımlansa da mesele sarsıcı bir şekilde kamuoyunun gündemine gelmemiş. Fakat anlaşılıyor ki, bütün tehlikesine rağmen bizim Nüzhet bu meseleyi yeniden açmak istiyordu.” Masanın üzerine uzattığı ellerinin parmaklarını birbirine geçirdi.</p>

  <p class="block13">“Tehlikesine rağmen mi? Fatih’in zehirlenmiş olduğunu söylemenin ne tehlikesi var?”</p>

  <p class="block13">Ne yani, bilmiyor muydu bunu? Hayır, ağzımdan laf almak istiyordu. Madem başkomiserimiz beni sınamaya kalkmıştı, o halde hayal kırıklığına uğratmamak lazımdı.</p>

  <p class="block13">“Şanlı tarihimize leke süren biri olarak anılma tehlikesi,” diye açıkladım. “Milletine, ülkesine ihanet eden biri olarak damgalanma endişesi...”</p>

  <p class="block13">Neden söz ettiğimi elbette çok iyi biliyordu ama kurcalamayı sürdürdü.</p>

  <p class="block13">“Niye öyle anılasınız ki? Gerçek buysa gizlemenin ne anlamı var?”</p>

  <p class="block13">Tahir Hakkı’nın ikaz eden sözleri yankılandı kulaklarımda: “Başarıya aç, suçluluk duygusuyla kıvranan bu ezik milletin elinden, bunu da almaya kalkışmayın.”</p>

  <p class="block13">Müstehzi bir gülümseme belirmiş olmalı dudaklarımda. “Öyle değil mi?” diye üsteledi Nevzat. “Tarihten söz ediyoruz burada... Yani bilimden... Bilimde gizli, saklı olur mu?” “Çok haklısınız ama o kadar basit değil... Bilimle uğraşmak bazen çok tehlikeli olabilir. Mesela Fatih’in zehirlendiğini kabul ederseniz ardından gelecek soruya da cevap aramanız gerekir: Onu kim zehirledi?”</p>

  <p class="block13">Yorgun gözlerinde bir ışık yandı söndü. “Kim zehirlemiş?”</p>

  <p class="block13">“Polis olan sizsiniz. Böyle bir cinayet işlendiyse katili sizin bulmanız gerekmez mi?”</p>

  <p class="block13">Küçük bir kahkaha koyverdi.</p>

  <p class="block13">“Beş yüz küsur yıl önceki bir vakayı mı? Üstelik cinayet olup olmadığı bile belli olmayan bir ölümü. İnsaf Müştak Hocam... Tamam polis olan biziz, ama tarihçi olan da sizsiniz. Gereken bilgileri vermezseniz olayı nasıl çözelim?”</p>

  <p class="block13">Bu adamın karşısında çok dikkatli olmalıydım, nalburiye dükkânındaki o çapulculardan çok daha tehlikeli biriydi Nevzat. Kırk yıllık dostmuşuz gibi sıcacık gülümsemesi, teklifsizce simit ısmarlaması, çay söylemesi, bunların hepsi sahteydi. Nazik, anlayışlı, hoşgörülü bir adam değildi başkomiser, benim dostum hiç değildi. Güvenimi kazanıp Nüzhet’in öldürülmesine dair sakladığım bilgileri öğrenmenin peşindeydi. Öyle babamın emektar tabancasını ateşleyerek de kurtulamazdım, bu şeytana pabucunu ters giydirecek adamdan... Hep tetikte durmalı, gardımı asla düşürmemeliydim.</p>

  <p class="block13">“Size gereken bilgiler nedir Nevzat Bey?”</p>

  <p class="block13">“Aslında tam bir fikrim yok.” Son derece mütevazı bir tavırla konuşuyordu. “Sahiden yok...” Oturduğu koltukta toparlandı, bana yakınlaşmak istercesine masada öne eğildi. “Elimizde gizemli bir vaka var. Ama bu cinayeti çözmek için Fatih Sultan Mehmed’in nasıl öldüğünü bilmemiz gerekiyor.” Sanki söylediklerini anlamıyormuşum gibi sormak gereğini hissetti. “Yanlış mı düşünüyorum?”</p>

  <p class="block13">Yüksek sesle onayladım.</p>

  <p class="block13">“Yoo, doğru düşünüyorsunuz.”</p>

  <p class="block13">“O zaman bu konuda beni aydınlatmanıza ihtiyacım var. Fatih’in yaşamı... Düşmanları kimdi? Ölümünden kimler yararlandı?” Sevimli bir tavırla gözlerini iri iri açtı. “Eğer elimizde tanık ya da kanıt yoksa, o cinayetten kim çıkar sağlamış, kim mutlu olmuş, ona bakmamız gerekir.”</p>

  <p class="block13">Samimi görünüyordu, üstelik ihtiyacı olan bilgileri vereceğimden emin olarak dinleme pozisyonuna geçmişti bile. Kendini sözlerime teslim etmiş gibi... Ama hayır, hepsi görüntüde... Görünene aldanmamalıydım, bu babacan tavırlı adamın her sözü bir sorgu tuzağıydı, her davranışı beni oyuna getirmeyi amaçlayan sinsi bir hamle. Öte yandan, artık onun istediğini yerine getirmemek de olmazdı, üstelik Fatih’in yaşamını anlatmakta ne sakınca olabilirdi ki?</p>

  <p class="block13">“Tamam anlatayım ama kırk dokuz yıllık bir ömürden söz ediyoruz,” dedim önümde duran çay bardağını yana çekerek. “Oldukça uzun sürebilir bu.”</p>

  <p class="block13">Sabırla gözlerini kırptı.</p>

  <p class="block13">“Önemli değil hocam, vaktimiz var. Ali içeride türbe hırsızlarını sorguluyor. Zeynep şu sizin maktule hediye ettiğiniz Çeşm-i Lal üzerinde çalışıyor. Biz de tarih üzerine sohbet ederiz biraz...” Bakışları, boşalmış çay bardağıma kaydı. “Birer de çay söyleriz.”</p>

  <p class="block13">“Teşekkür ederim çay istemem ama bir bardak su varsa...” Eğilip masanın dolabını açtı, büyükçe bir su şişesiyle cam bir bardak çıkardı. Bardağı kendi eliyle doldurup uzattı. “Buyurun, afiyet olsun...”</p>

  <p class="block13">Ben boğazımda kalan son simit kalıntılarını suyla temizlerken, “Zaten en başından anlatmanıza gerek yok...” diye ye niden konuya döndü. “Fatih’in ne zaman doğduğunu, tahta kaç kez çıktığını, Konstantinopolis’i nasıl aldığını filan biliyoruz. Biz ölüm anını konuşalım... Tekfur Çayırı mı demiştiniz? Fatih’in son nefesini verdiği yerden söz ediyorum.”</p>

  <p class="block13">Bence sonrasını da çok iyi biliyordu, kendini yeryüzünde Allah’ın gölgesi olarak gören Fatih’in Bakara Suresi’nde buyrulan, “Doğu da Allah’ındır Batı da” hükmü uyarınca, Konstantinopolis’i fethettikten sonra Osmanlı devletinin sınırlarını hem doğuya hem de batıya doğru genişleterek, otuz yıl içinde dünya hâkimiyetine aday bir imparatorluk oluşturduğunun farkındaydı. Sırbistan, Mora Yarımadası, Eflak, Midilli, Arnavutluk, Eğriboz, İşkodra, Otranto, Doğu Anadolu, Amasra, Trabzon, Kırım, Karaman onlarca devlet, onlarca beylik, yüzlerce şehir, yıllarca süren savaşlar... Yılmak bilmeyen bir hükümdar, yorulmak bilmeyen bir adam, ne pahasına olursa olsun hayalini gerçekleştirmeye çalışan bir idealist... Büyük İskender, Sezar, Moğol İmparatorluğu ve Islami fetihlerin yarattığı büyük heyecan... Onun bu dinmek bilmez heyecanının peşinde sınırlardan sınırlara koşturan, savaştan savaşa seğirten çeşitli milletlerden kurulu bir ordu... Bu devasa savaş makinesini besleyen farklı dinlerden, farklı dillerden, farklı ırklardan bir halk... Osmanlı İmparatorluğu...</p>

  <p class="block13">Elbette Nevzat bunları biliyordu. Belki detaylara benim kadar sahip değildi ama onları da konunun uzmanı bir tarihçiden rahatlıkla öğrenebilirdi. Hayır, ilgisini çeken sadece bu büyük hükümdar değildi, bu sıra dışı padişahın hayat hikâyesini benden dinlemek istiyordu. Fatih’in hayatı kadar merak ettiği konu Nüzhet’i boğazlamış olup olmadığımdı.</p>

  <p class="block13">“Evet, Tekfur ya da Sultan Çayırı...” diye tekrarladı, odaya girdiğimden beri cızırdayıp duran telsizin sesini kısarken. “Fatih niye gitmişti oraya?”</p>

  <p class="block13">“Elbette yeni bir sefer için.” İçindeki suyu yarısına kadar içtiğim bardağımı masanın üzerine bıraktım. “Ama bu yeni seferin nereye yapılacağı bilinmiyordu.”</p>

  <p class="block13">Güya hayrete kapılmış gibi kaşları çatıldı.</p>

  <p class="block13">“Nasıl bilinmiyordu? Koca ordu, on binlerce insan payitahttan kalkacak, günlerce süren bir yolculuk yapacak. Üstelik sonunda zorlu bir savaşın yapılacağı bir yolculuk... Gidilecek yer bilinmeden neye göre, nasıl hazırlık yapılacaktı?” Esrarengiz bir bakış fırlattım. “Bence de tuhaf. Gerçi Fatih son derece ketum bir hükümdardı. Kendisinden başka kimseye güvenmezdi ama savaş denen o büyük organizasyonu gerçekleştirmek için, elbette komutanların nereye gidileceğini bilmesi gerekirdi. Çünkü bu sefer için üç yüz bin kişilik bir ordu kurulduğundan söz ediliyor.”</p>

  <p class="block13">“Üç yüz bin kişilik bir ordu ha...” diye hayranlıkla tekrarladı. “Dişli bir rakibin üzerine gidiyor olsa gerek... Tahmini düşman kim?”</p>

  <p class="block13">Bizim yeni yetme tarihçiler bile belki bu kadar isabetli bir soru soramazdı.</p>

  <p class="block13">“Üç ihtimal vardı. En azından Osmanlı tarihçilerinin dile getirdiği üç ihtimalden söz edebiliriz. İlki, Memlüklerle yapılacak bir savaştı. Hac yolundaki su kuyularının tamiri yüzünden çıkan husumet, iki devlet arasındaki hâkimiyet savaşının alevlenmesine neden olmuştu. Buna dayanarak, Fatih’in yönünün Mısır olduğu söylenebilir.</p>

  <p class="block13">“İkinci ihtimal olarak, Rodos’a yapılacak bir çıkarmadan söz edilebilir. Son Rodos seferinin başarıya ulaşmamış olması Fatih’in aklından çıkmıyor, Akdeniz’de çıbanbaşı gibi duran bu adadaki düşman hâkimiyetini kırmayı çok istiyordu.</p>

  <p class="block13">“Üçüncü ihtimal ise İtalya’nın fethiydi. 1480 yılında Gedik Ahmed Paşa komutasında İtalya’ya gönderdiği ordu, Otranto’yu almış, yani Osmanlılar çizmeyi ele geçirmeye hazır hale gelmişlerdi. Ancak ordunun yönünün Anadolu olması sebebiyle Rodos ya da İtalya ihtimali zayıf kalıyordu. Muhtemelen hedef Mısır’dı.”</p>

  <p class="block13">Eksik bir parça kalmış gibi beklentiyle bakıyordu Nevzat. “Başka bir ihtimal...”</p>

  <p class="block13">Fatih’in yaşamını kesinlikle çok iyi biliyordu bu polis.</p>

  <p class="block13">“Bir ihtimal daha vardı,” dedim muzip bir gülümsemeyle. “Ama onu şimdi söylemeyeceğim. Belki de olanı biteni öğrendikten sonra siz bulursunuz dördüncü ihtimali.”</p>

  <p class="block13">Mütevazı bir tavırla boynunu büktü.</p>

  <p class="block13">“Hiç sanmıyorum, ama siz öyle uygun görüyorsanız...”</p>

  <p class="block13">“O ihtimali sizin bulacağınızdan eminim... Neyse... Fatih Sultan Mehmed, 1481 yılının baharında son seferine çıktı. Elbette bunun son seferi olduğunu bilmiyordu. Her zamanki gibi büyük bir coşkuyla hazırlanılmıştı yeni savaşa... Cihan imparatoruna yakışır görkemli bir törenle saraydan ayrılarak, Üsküdar’a ayak basan padişahın keyfi yerindeydi, hasta olduğuna dair hiçbir belirti görülmüyordu. Gerçi son zamanlarda epeyce kilo almıştı, babası gibi o da nikris yani gut hastalığından muzdaripti, romatizmasının olduğundan söz ediliyordu. Üstelik hastalık nüksedince çok acı veriyordu. Hatta birkaç yıl önce gut sancıları başlayınca seferlere kendisi çıkmamış vezirlerini göndermişti. Yani kendini kötü hissediyor olsa bu seferi erteleyebilir ya da paşalarını yollayabilirdi. Ama ordusunun başında bizzat kendisi düşmüştü yollara.</p>

  <p class="block13">“Fatih, Üsküdar’a geçerken, Rumeli ordusu da Çanakkale Boğazı’nı aşıyordu, Anadolu ordusuna da mayıs ortalarına kadar Konya’da toplanması buyrulmuştu. Bunlar rutin işlerdi. Cenkten cenge koşmaya alışmış tecrübeli bir ordu için sıradan olaylar. Ta ki, payitahttan ayrılan ordu Tekfur ya da Sultan Çayırı’na gelinceye kadar.”</p>

  <p class="block13">Sustum, boğazım kurumuştu; yeniden su bardağına uzanırken vurguladım.</p>

  <p class="block13">“Bu arada tarihe meraklı olduğunuz için size ilginç gelebilecek bir bilgi: Tekfur Çayırı denilen yer, Romalıların tuzağına düşen Kartacalı Komutan Hannibal’in kendini öldürdüğü yere çok yakındı. Ve başka bir önemli not; İstanbul’u Roma Imparatorluğu’nun başkenti yapan Büyük Konstantin de yine bu yörede vefat etmişti. Fatih bu bilgilere sahip miydi, bilmiyoruz. Sahip olsa bile öyle genç denecek yaşta ölürken bu bilgi, onu teselli eder miydi ondan da emin değiliz tabii...”</p>

  <p class="block13">Bardakta kalan suyu son damlasına kadar kafama diktim. Masallardaki gak deyince et, guk deyince su yetiştiren kahraman gibi boşalan bardağımı şişede kalan suyla yarı yarıya doldurdu Nevzat. Yeter ki anlatmayı sürdüreyim.</p>

  <p class="block13">“Teşekkür ederim,” dedikten sonra kaldığım yerden devam ettim, belki de Osmanlı tarihinin en muammalı olayı olan bu beklenmedik ölüm hikâyesine. “Payitahttan ayrılan ordunun büyük yürüyüşü Sultan Çayırı’nda durdu. Ansızın, birdenbire ortada hiçbir neden yokken. Bir telaş, bir koşturmaca, alelacele otağ-ı hümayun kuruldu. Belki bilirsiniz, otağ-ı hümayun Osmanlı sarayının çadır halinde yapılanmasıdır. Saraydaki birçok bina ve kurum otağ-ı hümayunda varlığını sürdürür. Bir tür seyyar saray da diyebilirsiniz... “Henüz menzile varılmadan otağ-ı hümayun kurulunca paşalardan, yeniçerilere kadar bütün orduyu bir endişe aldı. Ne oluyordu? Niçin yürüyüşe ara verilmişti? Fatih’in son sadrazamı, -ki kendisi Mevlana Celaleddin’in soyundan geliyorduKaramani Mehmed Paşa, Rumeli ordusu ve Anadolu ordusuyla zamanında buluşmak için mola verdiklerini, padişahımız efendimizin de bu arada dinleneceği yalanıyla huzursuz askerleri yatıştırmayı denese de pek başarılı olamamıştı. Zira hakikat çok daha vahimdi. Fatih Sultan Mehmed birkaç gündür ağır hastaydı. Şiddetli karın ağrısıyla başlayan rahatsızlık giderek artıyordu. Ona ilk müdahaleyi Acem hekim, Hamideddin el-Lari yaptı. Fakat ne kadar uğraşırsa uğraşsın, hangi ilacı denerse denesin tababet ilminin ustası olan bu doktorun çabaları hiçbir sonuç vermedi. Acılar içinde kıvranan padişahı kurtarmak için derhal Maestro Iacopo çağrıldı Namıdiğer Yakup Paşa... Hem başhekim, hem de Fatih’in yakın dostu olan Yahudi doktor, sultanı görünce büyük bir ümitsizliğe kapıldı. Acem hekim Lari’nin yanlış ilaç verdiğini, padişahın aldığı terkibin bağırsaklarını tıkadığını, artık hiçbir şey yapılamayacağını söyledi. Ne yazık ki söyledikleri de çıktı. 3 Mayıs Perşembe günü Fatih Sultan Mehmed acılar içinde kıvranarak hayata gözlerini yumdu.”</p>

  <p class="block13">Avının kokusunu alan bir avcı gibi gözlerini kısmış, dikkat kesilmişti Nevzat. Sanki beş yüz küsur yıl öncesine gitmiş, Tekfur Çayırı’nın üzerine pıtrak gibi yayılmış rengârenk OsmanlI çadırlarının arasında gezinerek kudretli hünkârın katilini aramaya başlamıştı. Belki de otağ-ı hümayundan içeri nasıl girerim de olaya bulaşanları nasıl sorgularım diye geçiriyordu kafasından.</p>

  <p class="block13">“ İki hekim var yani...” diye mırıldandı. “Zanlı olarak görebileceğimiz kişiler onlar.”</p>

  <p class="block13">“Evet, iki hekim... Belki içlerinden biri Fatih’i tasarlayarak öldürmüş olan iki hekim. Belki her ikisi de suçsuz olan, sadece padişahı kurtarmaya çalışan iki hekim...”</p>

  <p class="block13">Kısılmış göz kapaklarının arasında zekice kıpırdanan gözleri birden durdu.</p>

  <p class="block13">“Belki de her ikisi birden komplonun içinde olan iki hekim. Neden olmasın? Fatih’i öldürenler işi sağlama almak için iki hekimi birden satın almış olamazlar mı?” Bir cinayet masası başkomiserinin ilginç bakışı... Yanlış diyebilir miyiz, hayır. Çünkü rivayet muhtelifti, her isteyen her istediğini söyleyebilirdi, dileyen dilediği yorumu yapabilirdi ama hakikat tekti, biricikti; o da Fatih Sultan Mehmed’in tıpkı babası II. Murad gibi beklenmedik bir anda ölmesi.</p>

  <p class="block13">“Elbette her iki hekim de komploya karışmış olabilir,” dedim ama çekincemi eklemeden de duramadım. “Tabii ortada bir zehirlenme varsa...”</p>

  <p class="block13">Suratı asılır gibi oldu, cinayet olmama ihtimali canını mı sıkmıştı ne?</p>

  <p class="block13">“Ama kırk dokuz yaşında bir adam, üstelik zorlu bir sefere çıkacak kadar kendini sağlıklı hissediyorken, birdenbire niye ölsün?”</p>

  <p class="block13">“Gut hastalığından...”</p>

  <p class="block13">Rüyamda bizzat Fatih’in dile getirdiği çelişkiye dikkat çekti. “Gut hastalığı insanı öldürmez ki!”</p>

  <p class="block13">Usulca başımı salladım.</p>

  <p class="block13">“Kesinlikle haklısınız fakat sorun şu ki, bundan beş yüz küsur yıl önce, sizin Zeynep Komiseriniz gibi kılı kırk yaran suç bilimcileri yoktu.”</p>

  <p class="block13">“O yüzden de kimse cinayetten şüphelenmedi,” diyerek tamamladı sözlerimi.</p>

  <p class="block13">Büyük bir memnuniyetle yanıldığını açıkladım.</p>

  <p class="block13">“Aksine, nerdeyse herkes Fatih’in zehirlenerek öldürüldüğünü düşünüyordu. Ama herkesin katil adayı farklıydı. Yeniçeriler, padişahın ölümünden sadrazamı sorumlu tuttular... Ayaklandıklarını söylemiştim ya... Ama durun durun sırayı bozmayalım. Padişah yaşama gözlerini yumunca, dirayetli Sadrazam Karamani Mehmed Paşa, ölümü ordudan ve halktan gizlemek istedi. Ama önce iktidar krizini önleyecek, devletin bekasını güvenceye alacak bir adım attı. Fatih’in iki oğluna iki ulak yolladı.”</p>

  <p class="block13">“II. Bayezid ile Cem Sultan’a...”</p>

  <p class="block13">“Evet, Amasya’daki II. Bayezid ile Karaman’daki Cem Sultan’a... Padişah öldüğüne göre, kardeş katlini makul gösterecek kanlı taht savaşı başlamış bulunuyordu. Hızlı olan, zeki olan, güçlü olan tahta oturacaktı. Bir tür iktidar rallisi de diyebilirsiniz. Sadrazam Karamani Mehmed Paşa’nın gönlü Cem’den yanaydı, ki Fatih Sultan Mehmed’in tercihinin de küçük şehzade olduğu, II. Bayezid’den hoşlanmadığı söylenir. Fatih’e sadık bir başvezir olan Karamani Mehmed Paşa, belki de bu sebeple, Cem’e gidecek üç atlıyı daha önceden yolladığı rivayet edilir. Ancak, Karaman’daki küçük şehzadeye haber iletecek üç atlı da, Yeniçeri ağası Sinan Paşa’mn kurduğu pusuya düşerek katledildiler. Oysa II. Bayezid’e yollanan Keklik Mustafa adındaki ulak, günlerce süren yolculuğun ardından Amasya şehrine vardı, padişahın ölüm haberini büyük şehzadeye iletti.</p>

  <p class="block13">“Gönderdiği ulakların akıbetinden habersiz olan Sadrazam Karamani Mehmed Paşa, büyük hakanın naaşım bizzat kendi nezaretinde, gizlice bir arabaya yerleştirerek payitahta götürdü. Sultan Çayırı’ndaki askerlere de ordugâhtan ayrılmamaları yönünde kati emir verdi. Ayrıca bir buyruk yayınlayarak Üsküdar’dan karşı yakaya, karşı yakadan da bu yana geçişi yasakladı. Şehirdeki acemi oğlanlarını da bir köprünün tamiri bahanesiyle şehirden çıkarıp kale kapılarını kapattırdı. Ama sadrazam, padişahın naaşıyla Sultan Çayırı’ndan ayrıldıktan sonra, nasıl oldu bilinmez, askerler bu acı olayı öğreniverdi.” işin içinde bir çapanoğlu olabileceğini vurgulamak için sağ gözümü kırptım. “Yine komplo teorisi yazacak olursak, belki de birileri askerlerin öğrenmesini sağladı.”</p>

  <p class="block13">“Fatih’in katilleri mi?” Konu üzerine yoğunlaşmıştı artık sessiz kalamıyordu. “Siz detayları anlattıkça karmaşık bir saray entrikasının içine düşmüşüm gibi geliyor.”</p>

  <p class="block13">Hayır, fikrimi açıklamayacaktım. Hangi kanaate varacaksa kendi başına varmalıydı.</p>

  <p class="block13">“Bilemiyorum artık, ona siz karar vereceksiniz. Evet, padişahın yaşamını kaybettiği öğrenilir öğrenilmez ordugâhta kıyamet koptu. Askerlerin ilk aklına gelen, sultanın öldürülmüş olmasıydı. Ya da birileri onların kulağına bu ihtimali fısıldamıştı. Üzüntü, hayal kırıklığı, aldatılmışlık... Bu duygular her insanda kızgınlık yaratabilir ama mesleği ölmek ve öldürmek olan silahlı adamlarda yarattığı etki çok daha korkunç olmuştu. Öfkeden çılgına dönen askerler, irili ufaklı gruplar halinde, Pendik ve Kartal iskelelerine aktılar. Oradan kayıklara dolarak tez elden payitahta ulaştılar. Hiç anlamadan, dinlemeden evvela Karamani Mehmed Paşa’mn sarayını bastılar. Fatih’in en güvendiği adamı, aynı zamanda devrin önemli entelektüellerinden biri olan sadrazamı öl dürdükleri yetmiyormuş gibi bedenini orada tiftik tiftik ettiler. Kimi tarihçilere göre, Hekimbaşı Yakup Paşa da o sırada katledildi. Belki de öldürülmedi, o sebepten hekimbaşını ele geçiremedikleri için askerler, Yahudi mahallesine yöneldiler. Evleri, dükkânları yağmaladılar, halkı kılıçtan geçirdiler. İş çığırından çıkmıştı, başıbozuk takımı zenginlerin evlerine saldırmaya başlamıştı ki, Fatih tarafından payitahtın muhafız komutanı olarak bırakılan İshak Paşa, birdenbire tarih sahnesine çıktı ve isyana son verdirdi.”</p>

  <p class="block13">“Niye o kadar beklemiş ki?” diye kesti sözümü Nevzat. “Keşke daha önce müdahale etseymiş.”</p>

  <p class="block13">Cinayet soruşturmasında uzman bir polis şefinin değil, her mantıklı insanın sorması gereken soruydu ama ben tarafsız kalmayı seçtim.</p>

  <p class="block13">“Gaflet diyebiliriz, belki de İshak Paşa hazırlıksız yakalanmıştır. Yeniçerilerin olayı bu raddeye vardıracağını düşünmemiş de olabilir... Ya da İshak Paşa bilinçli olarak müdahale etmemiştir. Sadrazam Karamani Mehmed Paşa’mn öldürülmesine kadar özellikle beklemiştir. Hangisi doğru? Kestirmek zor. Bakış açısına göre değişir.”</p>

  <p class="block13">Polis şefinin gözlerindeki kuşku bulutları gitgide artıyordu. “Siz ne düşünüyorsunuz? Gerçekten de İshak Paşa bu</p>

  <p class="block13">komplonun içinde miydi?”</p>

  <p class="block13">“Hiçbir şey düşünmüyorum,” dedim kesin bir ifadeyle. “Anlat dediniz, ben de ihtimalleri sıralıyorum. Unuttunuz mu, bu ölümün bir cinayet mi, yoksa hastalık sonucu mu gerçekleştiğine siz karar verecektiniz?”</p>

  <p class="block13">Mahcup bir gülümseme bürüdü düşünceli yüzünü. Kuralları çiğnediği için azarlanan sportmen bir oyuncu nezaketiyle dirseklerini masanın üzerine dayayarak ellerini usulca yukarı kaldırdı.</p>
</body>
</html>
