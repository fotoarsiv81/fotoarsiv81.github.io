<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>goethe</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <div class="chapter">
    <p class="normal1">Selâhattin Batu, “Goethe’yi Goethe Yapan Nedir?” ve “Âlim Olarak Goethe” başlıklı iki yazısıyla katıldığı bu Goethe özel sayısında Goethe’nin düşünce ve yaratıcılığıyla “coğrafi kıtaları şahsında birleştirmek, beşeriyeti mekân bakımından varlığında hülasa etmekle kalmadığı”nı, onun zaman bakımından da insanlığı kendinde birleştirdiğini ve onun, hayatının mimarı olduğunu vurguluyor. Ruhundaki zıt unsurları dengelemenin ancak çetin mücadeleler sonucunda mümkün olduğunu, bunun bir başarı sayılması gerektiğini, Goethe’nin hayatının “ahenk için mücadele” sözleriyle özetlenebileceğini belirtiyor. Onun bilme ve öğrenme merakını çocukluk ve öğrencilik hayatında nasıl doyurduğuna değinirken “Âlim Olarak Goethe” başlıklı yazısını onun araştırıcılığının özel niteliğine ayırıyor:</p>

    <p class="indentmetin"><span class="ideitalik">[...] Koca bir kültürü sembolleştiren bu büyük şair, yalnız bir sanatkâr, bir alim , hatta bir müteferrik değil, bütün bunların yanında bir insanlığın mümessili, başlı başına bir kozmos sayılmaya değer. Onun bir düşünce ve tefekkür tarafı, tabiat hadiselerini araştırmaktan yorulmayan bir bilgin tarafı, sıcak ve coşkun kalbiyle kainatı kavramaya çalışan engin ve şair tarafı, uslübu, duygusu ve dünya görüşü ile de gerçek bir insan tarafı, insanlığı vardı.” (s. 200)</span></p>

    <p class="normal1">Onun tabiat tarihi, anatomi, osteoloji ve tıpla uğraşmanın ve çalışmalarında sezgiyle gözlemi birleştirmenin yanı sıra şüpheyi de elden bırakmadığını, diyalektik düşünce tekniğini renkler teorisinde ortaya koyduğunu belirtiyor. Onun “plastik düşünmüş, irrationel’i rationalize etmiş, gerçeği daima bütün olarak kavramaya çalışmış ve bize her eserini tek mısraına kadar bir bütün halinde sunmuş”, “ilmin ve sanatın birlikte ve elele yücelttikleri haklı ve büyük bir şöhret” olduğu yargısına varıyor.</p>

    <p class="normal1">Lütfi Ay, “Goethe ve Tiyatro” başlıklı yazısında onun Weimar tiyatrosunun müdürlüğünü yapmakla yaratıcılık ve uygulama gibi iki alanı birleştirdiğini belirtiyor:</p>

    <p class="normal1">“Yazımızı büyük şairin ‘iptidada fiil vardı’ düsturuna dönerek bitirmek için diyebiliriz ki Goethe, Alman tiyatrosuna tiyatro eseri olarak yazdığı eserlerden, tiyatro sanatı hakkında söylediği sözlerden çok tiyatro için yaptığı işlerle büyük hizmetler etmiştir.” (s. 205)</p>

    <p class="normal1">Doğumunun 200. yılında Goethe, Türk medyasında da anılır. Yeni Adam Dergisi’nin 615. sayısında (15 Eylül 1949) Cumhuriyet gazetesinde konuyla ilgili yazılardan yapılan alıntılar, yukarıda sözünü ettiğim Tercüme Dergisi’nde yer alanlardan. Bunların dışında Ulus gazetesinden Peyami Safa’nın yazısı anılmaya değer. “Goethe’nin Türkçe’leri” başlıklı bu yazı, iyi bir Goethe değerlendirmesi:</p>

    <p class="indentmetin">“Goethe’nin Türkçeleri</p>

    <p class="indentmetin">Dehasına inandığımız şairlerin ve romancıların hepsi, münasebetlerin idrakinden mahiyetlerin sezilişine yükselen metafizik bir anlayışın edebiyattaki temsilcileridirler. Hiçbiri yoktur ki, felsefeye, mahrum olduğu konkre muhtevalarını doldurarak onu canlandırmasın ve onu günlük hayat olgularına bağlıyarak yaşanmış bir tefekkür nizamı halinde yaratmasın. Hayatın ve düşüncenin vahdeti ne sadece varlığın ve eşyanın vasıfları önünde hayran vecid hallerini ifadelendiren şairlerin ve romancıların, ne de sadece tabiata ve insana ait problemleri külli mefhumlar halinde düşünen filozofların eserlerinde görünüyor. Varlığın künhüne varabilmek şansı, ancak onu canlı oluş vetiresi içinde yaşayarak arayan filozof bir şair veya romancının sahip olduğu imkânıdır. Çünkü ne hayat, ne de düşünce, tek başına, varlığın bütününü ihtiva etmez. Goethe’nin birçokları tarafından ikinci derecede bir şair telakki edildiği halde, yeryüzünün kültür tarihinde bizi hâlâ içine alan bir devrin yaratıcısı olması, hayatla düşünce arasındaki ikiliği aşan ve ikisini tek cevherin vahdetine kavuşturan sayılı edebiyatçı mütefekkirlerden biri olmasındandır.”</p>

    <p class="normal1">200. Doğum yıldönümünün Türk yayın hayatındaki izleri, özellikle akademik çevrelerde kendini göstermiştir. Tercüme Dergisi’nden başka mesela Ankara Üniversitesi Dil ve Tarih Coğrafya Fakültesi Dergisi (cilt 7, sayı 3) öğretim üyelerinin Goethe araştırmalarına yer vermiştir. Alman dili ve edebiyatı alanından Prof. Dr. Melahat Özgü’nün, Prof. Yaşar Önen’in yanı sıra aynı fakültede İlim Tarihi Kürsüsünden Doç. Dr. Aydın Sayılı’nın araştırması özellikle anılmaya değer. Çünkü o, “Goethe’nin İlim Cephesi” başlıklı bu yazısında Goethe’nin bilim alanındaki etkinliklerini nesnel bir bakış acısıyla değerlendirir. Onun Weimar yayın külliyatında on üç büyük cilt tutan bilimsel yazılarının tarihçesinden başlar ve üniversite öğrenciliği sırasında ilişkisi olan uzaktan akrabası Frau von Kettenberg’in özel laboratuarında amatörce uğraştığını, bu uğraşların ona laboratuar tekniğini öğretmenin yanında “ilmi uzmanlık yoluna götürecek mahiyette olmadığını” belirtir. Goethe, çağdaşı Fransız entelektüel hayatının, Fransız materyalizminin etkisini hissetmişse de bu görüşü yetersiz bulmuş, Paracelsus, von Helmont ve Swedenborg’un mistisizme kayan düşüncelerine yakınlık duymuştur. Aydın Sayılı, Goethe’nin Alman tabiat felsefecileri arasında önemli bir yeri olduğunu kabul eder.</p>

    <p class="normal1">Kant ve Herder’in, Jena Üniversitesi profesörlerinin onun bu yanını geliştirmesinde katkıları vardır. Goethe’nin bilim alanında etkinliğinin sürekli olduğunu belirten Sayılı, onun bitkiler, hayvanlar, mineraller, kayalar, ışık ve renkler gibi çeşitli konularda gözlem ve deneyler yaptığına değindikten sonra şöyle der:</p>

    <p class="indentmetin">“Işık ve renkler üzerindeki çalışmalarına bir dereceye kadar resim için yardımcı bilgi toplamak üzere başladığı görülüyor. Bu alandaki başarıları da, ilmi değer ve önem bakımından nispeten geri planda kalır. Hayvanlar ve bitkiler üzerindeki çalışmaları ise, doğrudan doğruya onun tabiata karşı duyduğu derin ilginin bir tezahürüdür. Bu sahada orijinal ve değerli buluşları daha çoktur” (a.g. d. s. 57)</p>

    <p class="normal1">Goethe’nin genel olarak optik ve özel olarak renkler konusundaki çalışmaları kendisinin sonuçsuz tartışmalara girmesine neden olmuştur. Renkler konusunda, optikteki yanlış sonuçlardan farklı olarak değerli gözlemler yaptığını, bu gözlemleri aynı zamanda psikolojik bilgilerle beslediğini öğreniyoruz.</p>

    <p class="normal1">Ressamların bu yazılardan yararlandığını belirten Aydın Sayılı, “Goethe’nin tabii ilimlerdeki başarısı optikteki başarısından daha önemli olmuştur” der. Goethe’nin bilim alanındaki büyüklüğü, olguları gözlemlemede ve kaydetmede, bilimsel materyal toplamada, ama en önemlisi “bunları birbirleriyle kıyaslamaya ve aralarında münasebetler kurmaya da bu sayede muvaffak olmuştur.” (a.g. dergi, s. 62)</p>

    <p class="normal1">Karşılaştırmalı anatominin Goethe çağında henüz çok yeni olduğu bu alanın, önemli temsilcileri olan Buffon, Daubenton ve Camper’den farklı olarak Goethe, Herder ve Kant’ın çizgisinde; bu nedenle de biyologdan daha çok “romantik bir tabiat felsefecisidir.”</p>

    <p class="indentmetin">“Tabii ilimlerdeki çalışmalarında hüküm süren zihniyet ve temayülün de, çağındaki tabiat felsefesi gibi, tabiatı bir bütün olarak görmek, felsefi görüşle ilmi görüşü telif edip birleştirmek olduğunu görüyoruz. İlmi ilerlemenin hızlandırılması bakımından bu gibi görüşlere saplanmanın bazı bakımlardan mahzurları görülebileceği gibi, muayyen şartlar içinde bunlar ilmi bir ihtiyaca cevap teşkil ederler ve ilmi ilerlemede büyük hamleler yapılmasını sağlayabilirler.” (a.g.d., s. 62)</p>

    <p class="normal1">Goethe, tabiat bilimleri alanındaki araştırmalarını tabiat sevgisi ve hayranlığıyla birleştirerek kendini özel metodlarla sınırlandırmaktan kurtarmıştır. Aydın Sayılı, onun terminolojiye kazandırdığı “morfoloji”den söz eder ve bu terim “ilmi vokabülerde şair ve ilim adamı Goethe’nin hatırasını taşımaktadır.” der. Osteoloji alanındaki keşfi ara çene kemiği konusunda Aydın Sayılı önemli bir tespitte bulunarak şöyle diyor:</p>

    <p class="indentmetin">“İntermaksilla kemiğinin insanda aslında mevcut bulunduğu ve embriyon safhasında bariz olarak müşahede edilebildiği, Vesalius (1514-1564) zamanından beri bilinmekteydi. İtalyan biyoloğu Fallopio bu keşfi 1561’de yapmış, 1780’de de Vica d’Azyr yeni araştırmaları ile bu müşahedeyi teyit etmişti. Yalnız bazı diğer çağdaşları gibi, Goethe’nin de bundan haberi yoktu. Yani bu keşfi geç kalmış fakat müstakil olarak yapılmış bir keşifti.” (a.g.d. s. 64)</p>

    <p class="normal1">Öte yandan Goethe’nin osteoloji alanındaki bu ilk çalışmalarında metodolojiyi ilgilendiren önemli bir nokta, Aydın Sayılı’ya göre, onun biyolojik problemlerin aydınlatılmasında gelişim olgusunda geriye gitmenin, yeni yetişkin bünyesinin anlaşılması için embriyolojik gözlemlere baş vurmanın örneğini vermesidir. “Bu çalışmalarıyla embriyolojik araştırma metodunun güzel bir örneğini vermiştir.” (a.g.y.)</p>

    <p class="normal1">Goethe, daha sonraları beliren “tabiat bilimleri” akımına karşı “tabiat felsefesi”nin savunucusudur, ama tabiat felsefesinin küçümsendiği dönemde de Goethe’nin saygınlığı sürmüş, Haekel (1834-1919) gibi bazı bilginler Goethe’yi evrim teorisinin hazırlayıcıları arasında görmüştür. Ayrıca matematikteki istatistik metodunun sosyal bilimlere uygulanmasının ilk denemelerini gerçekleştiren Quetelet’nin ortalama insan” kavramını ortaya koyduğunu, sosyolojinin matematikleşmesinde ilk örnekleri verdiğini belirten Aydın Sayılı, onun “ortalama insan”ının Goethe’nin “ideal tip” ya da “prototip” fikrinden kaynaklandığını savunanların da bulunduğunu söyler:</p>

    <p class="indentmetin">“Demek ki bu suretle, uzak ve vasıtalı bir şekilde olmuş olsa bile, Goethe’nin sosyoloji üzerindeki önemli bir tesiri bahis mevzuu olmuş oluyor.” (a.g.y.)</p>

    <p class="normal1">Türkiye’de Goethe alımlanışının akademik çevrelerdeki görünümü, son yıllarda daha çok onun edebiyat sanatındaki özelliklere eğilmek şeklindedir. 250. yılında Goethe başlığıyla Kültür Bakanlığı için hazırladığım bir ortak kitapta yer alan ve Goethe’nin yazar-düşünür-araştırmacı cephelerine ışık tutacak çevirilerinin yanı sıra mesela Yıldız Ecevit’in yazısı, onun bir dünya görüşü, hayat karşısında bir tavır anlamındaki ironi anlayışına odaklanmıştır.</p>

    <p class="normal1">İroninin bir edebiyat bilimi terimi olmasının ötesinde bir kavram niteliği kazandığını Goethe’nin Faust, Wahlverwandschaften ve Wilhelm Meisters Lehrjahre eserlerinin kurgu özelliklerinde göstermeye geçmeden önce şöyle diyor Ecevit:</p>

    <p class="indentmetin">“Büyük ustanın ironi anlayışında, bir söz sanatı olan ve söylenenin tersini demek isteyen somut ironi ile paylaştığı tek ortak nokta, ‘karşıtlık’ ögesidir. Goethe’nin ironisi ‘yaşama bir üst boyuttan bakıştır; insanın yaşamı (içerdiği tüm karşıtlıklarla) tepeden izlemesidir’” (Doğumun 250. Yılında Goethe, hazırlayan Gürsel Aytaç, Ankara 1990, s. 52)</p>

    <p class="indentmetin">“[...] İroni, böylesine yansız, böylesine nesnel bir bakışın, edebiyat düzlemindeki yansısıdır; yaşam gerçeklerini oluşturan karşıtlıkların, motif ve biçim alanlarında dengeli olarak dağılımını sağlayan bir anlatım tutumudur. [Goethe’nin saptamasıyla] ‘her görüntü bir bakış sonucu oluşur, her bakış bir anlam içerir, her anlamın bir bağlamı vardır ve denebilir ki dünyaya her dikkatli bakışımızda kavramlar üretmekteyiz. Ama bunu, bilinçle, kendimizle örtüşerek, özgürce ve iddialı bir sözcüğü kullanacak olursak ironi ile yapmamız gerekir’ [...]” (a. g.e. s. 55-56)</p>

    <p class="normal1">Edebiyat biliminin kazandırdıklarıyla Goethe’ye eğilen araştırmacılarımızdan bir başkası, Onur Bilge Kula. Tarih ve Toplum dergisinde 2000 yılında (33-198) yayınlanan incelemesi “Johann-Wolfgang Goethe’nin Bazı Yapıtlarında Tarihsellik ve Yazınsallık Açısından Türk Öğeler”, imge bilim alanında uzman Kula’nın bu alandan getirdiklerini Goethe’ye uygulaması niteliğini taşıyor ve ilginç sonuçlar sergiliyor. 1770 tarihinde kaleme alınmış, 16. yüzyıla ait bir tarih konusunu işleyen tiyatro eseri Götz von Berlichingen’i ve Goethe’nin 60 yılda kotardığı, hayatının eseri Faust’u genel olarak Avrupa’nın ve özel olarak da Goethe’nin Osmanlı-Türk imgesine göndermeler taşıyan edebi eserler olarak mercek altına alıyor. Şövalye Götz von Berlichingen ve Faust figürlerinin yaşadıkları dönemde Hıristiyan Avrupa’nın Müslüman Osmanlı-Türk’e karşı hissettikleriyle perçinlenmiş Türk imajının ip uçlarını bu eserlerde de fark eden Onur Bilge Kula, Goethe’nin edebi yaratıcılığının gizemiyle bunları nasıl bir örgü içinde kurmaca katına yükselttiğini araştırmaya koyuluyor. Götz von Berlichingen, Haçlı Seferleri ruhunu, Faust, Osmanlıdan bağımsızlaşmak isteyen Yunan ruhunu barındırdığı ölçüde Türk imgesini gizliden gizliye de olsa içinde taşımaktadır. Kula, edebi metinlerin ancak kültür bilimsel, tarihsel bilgiler bağlamında tam anlaşılabileceğini bu iki örnekte göstermek istiyor. İncelemesinin alıntılayacağım şu sonuç cümleleri, Goethe’yi edebiyat biliminin en yeni yöntemiyle ele alma aşamasına ulaşan araştırmacılarımızın da bulunduğunu göstermesi açısından vurgulanacak değerde:</p>

    <p class="indentmetin">“Yazınsal metinler, Roland Barthes’ın deyimiyle ‘kapalı göstergeler bütünü’ olmaktan çok imgesel ve anlamsal bakımdan tarihsel sürekliliği olan, çok katmanlı ve devingen somutluklardır. Yazınsal yapıtlar, tarihsellik, toplumsallık ve dinsellik gibi yönlerin izlerini taşırlar ve ancak bu izler doğru sürülebildiği ve açığa çıkarılabildiği ölçüde yazın bilimsel bakımdan doğru çözümlenebilirler.</p>

    <p class="normal1">Yukarıda saydığım imgeler, dolaylı dolaysız alıntılamalar, yeniden işlevselleştirmeler, karşılaştırmalı edebiyat biliminin, üç temel kavramını; metinlerarasılığı, yazınlararasılığı ve kültürlerarasılığı gösterdiği ölçüde, bilimsellik ölçütüne yaklaşabilirler ve söz konusu yazınsal yapıtların doğru alımlanmasına katkı yapabilirler.” (a.g.d., s. 408)</p>

    <p class="normal1">1959’da yayınlanmış “Goethe Birader” başlıklı makalesinde J. Habib Gerez (Türk Mason Dergisi Cilt 19, Sayı 33, İstanbul, s. 1815-1828), Goethe’nin Masonlukla ilişkisini irdeler. Yazısının alt başlığında belirttiği gibi amacı, Goethe’nin hayatını ve masonik yönlerini ortaya koymaktır. Wieland’ın onu “en büyük insan”, Napolyon’un “işte bir insan!” sözleriyle nitelemesinden yola çıkar Gerez. Hayatını anlatırken çok yönlü oluşuna değinir. 1780 yılında “Amalia” mahfeline alındığını, daha sonra “Üstat mertebe”sine yükseldiğini belirtir. Goethe’nin önemli eserlerinden Wilhelm Meisters Wanderjahre ve Wilhelm Meisters Lehrjahre romanlarında masonik dünya görüşünün izlerini şöyle özetler:</p>

    <p class="indentmetin">“[...] esas hedef sosyal fikirleridir. Bunların hakikatleşmesi üzerinde durulur. Hareket noktası, yakınlarını sevmekle başlar. Bunun izahı, eserde sembollerle yapılmaktadır. Dereceler, masonik istilahlar, burada tam manasıyla yer alır. Telkin edilmek istenen, müsamahakârlık, başkalarına ve nefse karşı hürmettir.” (a.g.y. s. 1824)</p>

    <p class="normal1">Gerez, yazısının son satırlarında bu yorumu yumuşatan bir ifadeye yer vererek şöyle der:</p>

    <p class="indentmetin">“Eserlerinde insani düşüncelerle hoşgörürlük mühim bir yer işgal eder. Fakat bütün bu fikirlerin Loca’da öğrenildiğine dair verilecek hüküm, belki de hakikatle telif edilemez. Muhakkak olan bir husus varsa, o da, Goethe’nin insani fikir ve düşüncelere sahip oluşudur. Goethe, belki de ruhunda mevcut olan bu fikirleri, Loca’da öğrendikleriyle sağlamlaştırıp kuvvetlendirmiştir.” (a.g.y. s. 1827)</p>

    <p class="normal1">Goethe’nin, kamusal görevleriyle ilgili notlarında Masonluk konusundaki şu eleştirel yargısını da eklemek bence gerekli:</p>

    <p class="indentmetin">“Masonluk iyiden iyiye ‘statum in statu’ya neden oluyor. Bir kez bir yere sokuldu mu yönetim ona egemen olmaya ve onu etkisiz hale getirmeye çalışacaktır. Masonluğu yeni bir yere sokmak ise asla tavsiye edilmez.” (Freimaurerér in Jena betreffend)</p>

    <p class="normal1">Türkiye’de Goethe alımlanması konusunda anacağımız bir başka etkinlik, onun 150. ölüm yıldönümünde hayatını işleyen bir tiyatro oyunu yazılıp sahnelenmesidir. Önder Paker’in yazdığı “Daha Çok Işık”, Goethe’nin Eckermann’la konuşmaları, mektupları ve eserlerindeki biyografik bilgilere bağlı kalmış, Ege Üniversitesi Güzel Sanatlar Fakültesi Tiyatro Bölümü’nde Prof. Dr. Özdemir Nutku tarafından sahneye konmuştur.</p>

    <p class="normal1">Goethe’nin, Türkiye’de genellikle akademik çevrenin dışında bir alımlanma konusu olduğunu pek söyleyemeyiz. Onun hayatını bir roman konusu olacak biçimde işleyen Thomas Mann’ın romanı Lotte in Weimar tarafımdan çevrildiğinde farklı yayınevlerince birkaç kez basılıp ilgiyle karşılanmıştı. Öte yandan kutupluluk ilkesini bir Goethe temel konusu sayarsak bunun 20. yüzyıldaki temsilcisi Hermann Hesse, belki de Amerika’daki 1970’ler Hesse fırtınası aracılığıyla Türkiye’ye ulaşmış ve mesela Buket Uzuner (d. 1955 ) gibi bir Hesse hayranının roman sanatını etkilemiştir.</p>

    <p class="normal1">Çağdaş romancılarımızdan Adalet Ağaoğlu (d. 1929) Goethe’yi çeviriler aracılığıyla tanıyan bir yazar. Goethe’nin insancıl tutumunu dile getiren şu dizelerine “Üç Beş Kişi” (1984) başlıklı romanında yer verir:</p>

    <p class="indentmetin">“İnsan soyunun Tanrı belasını versin!</p>

    <p class="indentmetin">Deli olmak işten değil!</p>

    <p class="indentmetin">Kaç kez niyet ettim,</p>

    <p class="indentmetin">Topunu kendilerine, Tanrıya</p>

    <p class="indentmetin">Ve şeytana bırakayım diye,</p>

    <p class="indentmetin">Ne halleri varsa görsünler!</p>

    <p class="indentmetin">Yine de rastlar rastlamaz bir insan yüzüne</p>

    <p class="indentmetin">Sevmeden edemiyorum.”</p>

    <p class="sagitalik">(Üç Beş Kişi, İstanbul , 1984, s. 36-37)</p>

    <p class="solbaslik">GOETHE’Yİ ANMA HAFTASININ ARDINDAN</p>

    <p class="normal1">1832 yılının mart ayında 83 yaşında ölen Goethe’nin ölümünün 150. yıldönümü, onun geçtiğimiz yıl ve 1983 martına kadar bütün dünyada yeniden anılmasına vesile oldu. Uzun ömrü, elverişli gelişim ve etkinlik imkânları, Goethe’ye Tanrı vergisi olan dehasını biçimlemesi ve ortaya koyması için özenilecek fırsatlar veriyordu; ama onun, benliğindeki ve hayatındaki bütün olumlulukları en iyi biçimde değerlendirmeyi bilmiş olması, yani bir “hayat ustası” kimliği övülmeye değer özelliklerinin başında gelir. Edebiyatın her alanında eser vermiş, Alman edebiyat tarihinin Rokoko, Sturm und Drang, Klasisizm ve hatta Romantizm ekollerine katkıda bulunmuş ya da baş temsilcisi olmuş olan bu şair ve yazarın araştırıcı, düşünür, devlet adamı nitelikleri de vardır. Ölümünün üstünden 150 yıl geçmişken, bütün dünyada anılması, onun kişiliğinin ve eserlerinin boyutları gereğidir, ama üzerinde durulması gereken bir şey daha var: Goethe, değer bilir bir milletin evlâdıdır. Goethe’yi anma, onu yurt içinde olduğu gibi yurtdışında da yaşatma azmi, Alman toplumunun kültür politikasından ne anladığını kanıtlamıştır. Konuyu dışardan izleyen kimseler olarak bize en ilginç gelen nokta, Goethe’nin Federal Almanya gibi Demokratik Alman Cumhuriyeti’nce de aynı önem ve yoğunlukta tanıtma, anma, değerlendirme girişimlerine konu olmasıydı. Farklı rejimlerle yönetilen iki Alman toplumu, bir milli yazarlarını farklı bakış açılarından ele almış, ama sonuçta onu anıp değerlendirmeyi en tabii görevleri saymışlardır.</p>

    <p class="normal1">Ankara’daki Alman Kültür Merkezi, Goethe’yi Anma Haftasının Türkçede Goethe başlıklı bir Goethe bibliyografyasının hazırlanmasına önayak olmak, Goethe’yi akademik açıdan ele alan bir konferans dizisiyle yeniden değerlendirmek, Kültür ve Turizm Bakanlığı’nın işbirliğiyle Türkçede yayınlanmış Goethe kitaplarının sergilenmesini gerçekleştirmek ve Goethe’den çeviriler dizisine Goethe Der ki başlıklı bir kitapla bir yenisini eklemek gibi etkinliklerle biçimlendirdi.</p>

    <p class="normal1">28 Ocak günü Milli Kütüphane’de düzenlenen açılış töreninde sayın Dr. Müjgan Cumbur, Türkçede Goethe başlıklı Goethe bibliyografyasını Kültür ve Turizm Bakanlığı Kültürel Yayımlar Dairesinin Tercüme Eserler Dizisi’nde yayınladığı Goethe Der ki başlıklı Goethe’den alıntılar çevirisini tanıttı. Sayın müsteşar Kemal Gökçe, Goethe’nin çok yönlü dehasından onun Şark kültüründen de esinlenmiş bir büyük şair ve düşünür kimliğinden söz etti. Ben de aynı gün yaptığım konuşmamda Goethe’yi tanıtıcı birkaç sözden sonra Türk kültür tarihinin dışa açık olma özelliğini vurgulayarak Tanzimattan bu yana çeşitli yoğunlukta yürütülen çeviri etkinliklerini hatırlatmak istedim ve artık bu türlü kültür alış verişlerinde yeni bir aşamaya varmak durumunda olduğumuzu belirttim. Edebiyatta Türkçeden yabancı dillere çeviriler dönemin başlatılması, çok değerli çağdaş yazarlarımızın kaliteli çevirilerle dış dünyaya tanıtılma işinin önemsenmesi gereğine değindim.</p>

    <p class="normal1">31 Ocak Pazartesi akşamından başlayarak anma akşamına kadarki beş günlük akademik konferans dizisinde sırasıyla şu program gerçekleştirildi: “Alman Şairi Goethe’nin Evrenselliği” (benim konferansımın konusuydu), “Goethe’ye Doğabilimsel Çalışmaları Aracılığıyla Bir Yaklaşım” (İstanbul Üniversitesi Alman Dili ve Edebiyatı Anabilim Dalı Öğretim Üyesi Prof. Dr. Şara Sayın), “Bir Oluşum Romanı Olarak Wilhelm Meister” (İstanbul’dan Doç. Dr. Nilüfer Kuruyazıcı), “Goethe’nin Soneler”i (Ankara Dil ve Tarih Coğrafya Fakültesi yabancı profesörlerinden Dr. Wilfried Buch), “Yeni Bir Işık Altında Goethe’nin Faust’undaki Bahis (İstanbul Edebiyat Fakültesinden Prof. Dr. Safinaz Duruman). Ortalama birer saat süren bu konferansların üçü Türkçe, ikisi Almanca olarak verildi.</p>

    <p class="normal1">Goethe’ye 1983 Türkiye’sinden Alman edebiyatı uzmanlarının yaklaşım denemeleri diyebileceğimiz bu konuşmaların değindiği, vurguladığı noktaları ana çizgileriyle şöyle özetleyebilirim: Kendi konferansımda ben Goethe’nin evrenselliğini belirtmek istedim. Goethe’nin hayat hikâyesini, gördüğü eğitimi anlatırken özellikle güzel bir rastlantılar dizisinin onun dengeli gelişimini desteklediğini vurguladım. Babasının sert, disiplinli mizacıyla annesinin yumuşak, duygulu, hayal gücü zengin yaratılışının belirlediği dengeli eğitim ortamı, onunla özel olarak ilgilenen bir ana babanın varlığı, bu rastlantıların temelidir. Hukuk öğrenimi sırasında Leipzig’de ve sonra Strassburg’da edebiyat dersleri ve resim sanatıyla ilgilenen Goethe, ilk gençlik aşklarından başlayarak yaşadığı, etkilendiği önemli olayları şiire dönüştürme, edebiyata aktarma yoluna girer. Yaşantı edebiyatı olarak nitelendirilen bu tarz Goethe’yi Schiller’dan ayıran en belirgin özelliktir. Sturm und Drang akımının önemli temsilcisi Herder’le dostluk kuran Goethe, onun aracılığıyla Shakespeare ile ilgilenir. Halk şarkılarına merak sarar. İlk dramları ve ünlü aşk ve sanatçı romanı Werther’in Acıları (Die Leiden des jungen Werther) bu dönemin verileridir. Goethe’nin hayatında bundan sonraki önemli evreler Weimar yılları ve İtalya gezisidir. Weimar’da saray çevresine girip devlet işleri, maden ocaklarının denetimi, mineraloji çalışmaları, fizik araştırmaları gibi çok yönlü bir etkinlik dönemini gerçekleştirir. Frau von Stein adında saraylı bir kadının etkisiyle ilk gençlik yıllarının coşkulu havasından sıyrılıp dengeli bir olgunluğa ulaşır. İtalya gezisi ise onu antik sanatın gizlerini çözme merakıyla giriştiği tabiat araştırmalarına götürür. Bu araştırmalarda Goethe, daha sonra edebi yaratıcılığında sembolleştireceği önemli bir keşifte bulunur: Kalbin çalışma ilkesi olan açılıp kapanma (Diastole-Systole) bütün canlılığın temel ilkesidir ve kutupluluğun ta kendisidir. Buradan yola çıkarak hayatın özünü karşıtlıklarda görmeğe başlar. Kadın-erkek, etken-edilgen, sevinç-üzüntü, gece-gündüz, siyah-beyaz ... gibi sayısı sonsuz karşıtlıklar birbirinin varlık nedenidir. İtalya dönüşü hayat anlayışı ile birlikte üslûbunu da değiştiren Goethe Alman Klasisizmini başlatır ve en güzel eserlerini verir. Fransız Klasisizminden ayrı bir özellik gösteren Alman Klasisizmi duygu-akıl dengesine verdiği önemle ilginçtir. Antik edebiyat ürünlerine yeniden yöneliş, onlara yeni bir yorum getirme, büyük konulara eğilme (tutku, erdem, insanlık, tolerans gibi) söz konusudur. Iphigenie Tauris’de (Iphigenie auf Tauris) trajedisi ile Faust’un ikinci bölümü klasik Goethe’nin şaheserleridir. Yazarın bütün hayatı boyunca yazımını sürdürdüğü, bu nedenle de onun her dönemindenden izler taşıyan Faust trajedisi, çabalayan, araştıran aktif insanı, tipik geleneksel Alman insanını dile getirmesi bakımından da ilginçtir. Goethe, hayatındaki bütüncü tutumu gereği olarak Şark dünyasıyla da uğramış, Şark şiiri ve felsefesiyle ilişkisinin ürünü olan Batı Doğu Divanı’nı (West Östlicher Divan) kaleme almıştır.</p>

    <p class="normal1">Goethe’nin evrenselliği, onun ölümünden sonra kendi ülkesi ve dış ülkelerde süren etkisiyle de kanıtlanmıştır. Onu örnek almak, büyüklüğünü kabullenmek, hayran olmak tarzındaki olumlu bir Goethe ilişkisini yaşatan yazarlar, şairler ve ekoller olduğu gibi, Goethe’ye karşı eleştirici tavır alan yazarlar, şairler ve ekoller de olmuştur. İlginç olan şudur ki onu kabullenmek tarzında da olsa, onu inkâr etmek tarzında da olsa Goethe, Alman edebiyatı tarihi içinde bugüne kadar hep varlığını sürdüren bir yazar, şair ve düşünürdür. Almanların her incelemeyi, her kitabı, her konferansı Goethe’den alıntılarla süsleme eğilimi son zamanlarda karikatürize edilen geleneksel bir tutumlarıdır. Onun evrenselliğinin bir nedeni de çeşitli yorumlara imkân veren düşünce zenginliğidir. Farklı görüşte kimseler Goethe’de kendilerine hitab eden bir şeyler keşfetmede güçlük çekmezler.</p>

    <p class="normal1">“Goethe’ye Doğabilimsel Araştırmaları Aracılığıyla Bir Yaklaşım” konulu konferansında Profesör Dr. Şara Sayın, edebiyat tarihçilerinin Goethe’nin yaratıcılığında İtalya seyahati olayına verdikleri önemi eleştirdi. Konuşmacıya göre Goethe, genellikle iddia edildiği gibi İtalya’da görmeyi öğrenmiş ve yeni bir yol bulmuş değildir; Goethe, aramayı bildiği, görmeyi bildiği için İtalya’da aramaya görmeye devam etmiş ve buluşlarına ulaşmıştır. Goethe daha ilk Weimar yıllarında da tabiat bilimleriyle ilgileniyordu ve yaratıcılığında tabiat bilimlerindeki yöntemi geçerli kılıyordu. Sayın, Goethe’nin dualizme karşı tabiatta bütüncülük ilkesini savunduğunu, onun yorumbilimsel yöntemini, sembol anlayışında ortaya koyduğunu açıkladı. Goethe’nin sembol tanımı, genelle özelin, somutla soyutun birleştirilmesidir: “Semboller görüntüyü düşünceye, düşünceyi bir imaja dönüştürür; öyle ki düşünce imaj içinde hep son derece etkin ve ulaşılmaz olarak kalır ve bütün dillerde söylense bile dile getirilmezliğini korur.” Faust’ta makrokosmostan mikrokosmosa geçiş biçiminde izlediğimiz yöneliş, Goethe’nin tabiatı gözlemlemeden, evrene ilgi duymadan sonra insana eğildiğinin kanıtı olarak açıklandı. Prof. Şara Sayın, Goethe’nin tabiata karşı ilgisinde de belli bir gelişime değindikten sonra ilkinin bir tabiat algılaması olduğunu, ikinci basamakta ise tabiat bilimleri yöntemiyle bir yaklaşımdan söz edilebileceğini vurguladı. Anatomi çalışmalarında çağının ortak görüşlerine karşı çıkarak, yalnız hayvanlarda bulunup insanda ortadan kaybolduğu savunulan araçene kemiğinin (Zwischenkieferknochen) insan evriminde yeri olduğunu kanıtlamış olması, Goethe’nin anatomi bilimine somut katkısıdır ki Almanya’da anatomiye bu kemik, “Goethe kemiği” adıyla geçmiştir.</p>

    <p class="normal1">Doç. Dr. Nilüfer Kuruyazıcı, Goethe’nin “oluşum romanı” (Bildungsroman) Wilhelm Usta’yı (Wilhelm Meister) ele alarak Alman edebiyatının bu özel roman çeşidi üzerinde durdu. Alman Edebiyat bilminde “gelişim romanı” (Entwicklungsroman) ve “oluşum romanı” (Bildungsroman) ayrımının varlığından yola çıkarak her bir roman çeşidinin tanımını ve örneklerini andı. Goethe kendi hayatındaki sürekli değişim ve gelişime, hayat anlayışının temelinde yer alan gelişim ilkesine dayanarak “oluşum” romanlarının klasik örneğini vermiştir. Bu romanlarda bireyin toplumla bütünleşmesi, toplumla iletişim kurup onunla uyum içine girmesi sürecinin işlendiğini belirten konuşmacı, Wilhelm Meister’de roman kahramanının gelişimi sırasında geçirdiği yanılmaların toplum açısından olumlu değerlendirilişine dikkati çekti. Wilhelm, sonunda eğiticilik görevini üstlenerek topluma yararlı olmak, çevreyle bütünleşmek evresine ulaştığını kanıtlar. Bireyin topluma yararlı hale gelebileceğine, toplumun onu geliştirip kendi bünyesine alabileceğine inancın egemen olduğu dönemlerde oluşum romanlarının yazıldığını, 20. yüzyılda bu roman çeşidinin yerine yalnızlaşma romanlarının geçtiğini savunan Kuruyazıcı’yı bu tezinde destekleyemeyeceğim. Çünkü bir ütopya romanı tarzında da olsa Hermann Hesse’nin dev eseri Das Glasperlenspiel (Boncuk Oyunu), “oluşum romanları” geleneğinin 20. yüzyıldaki çok önemli örneğidir.</p>

    <p class="normal1">Konferans dizisinin Almanca konuşmalarının ilki Prof. Wilfried Buch tarafından “Goethe’nin Soneleri” üzerine yapıldı. Buch, Goethe’yi değişik bir açıdan ele almayı denedi. Kendisinin birçok Alman gibi Goethe’nin Faust’unu daha küçük denecek yaşlarda okuduğunu ve hiçbir şey anlamadığı için de esere hayran olduğunu, ilk gençlik aşkını yaşarken ise sevdiği kıza “Faust”taki Gretchen gözüyle baktığını esprili bir üslupla anlattıktan sonra, Goethe’nin kendi zamanında halk tarafından çok okunan bir yazar olmadığını, Alman halkının ona, büyüklüğü karşısında putlaştırmakla yazdıklarından haberdar olmamak arasında gidip gelen iki tavır takındığını belirtti. Ona karşı kin ve hayranlık karışımı tuhaf bir duygunun yaygın olduğunun, bu durumu Thomas Mann’ın da Lotte in Weimar romanında işlediğini hatırlattı. Goethe, kendisinin uyandırdığı bu duygudan haberdardı. “Büyük adam bir milli felâkettir” sözünü Thomas Mann, o romanında çok yönlü değerlendirmeyi bilmiştir. Prof. Buch, Goethe’nin hayatında yaratıcılığının bir kriz dönemi olarak nitelendirilen yıllarından söz etti. Schiller’in ölümünü izleyen bu yıllar, Alman-Fransız savaşına, Napoleon’un işgaline rastlar. Birlikte yaşadığı Vulpius’la nikâhlanmasını “burjuva” düzenine girmesini, yüzünün balmumu maskesini çıkartmasını, onun bir bakıma ölüm düşüncesiyle haşır-neşir olduğunun belirtileri olarak yorumladı. Goethe’nin yeni aşk maceralarıyla kısa süre sonra bu krizi aştığını belirtti. 1800-1807 yılları arasında yazdığı beş soneyi ele alarak Goethe’nin genç romantik şairlere cevabını, kendisinin sone biçimine, o biçimin gerekleri olan kafiye disiplinine heveslenemeyeceğini, “çünkü içinden çağlayan duyguları, dehasının akışını öyle suni dil oyunları”nın kalıplarına sığdırmaktan hoşlanmadığını gösterdi. Goethe, “Mädchen-Dichter” başlıklı sonesinde, aşkını şiir için araç olarak kullandığı yolundaki sevgilinin suçlamalarına şairin cevabını işler: Şair ateşle oynayan biridir; birden infilak edip duygularının kurbanı olur. “Mächtiges Überraschen” (Güçlü Baskın) başlıklı sonede de Goethe, varlığında yer alan karşıtlıklardan söz eder. Kayaları yerlerinden söküp önüne katan bir sel vardır ruhunda. Bu güç, devirdiği, önüne kattığı kayaları, bir yerde yığıp kendine bir baraj yaptığı anda sakin bir göl oluşturabilmektedir. Dinamizm ve set çekme karşılıkları çeşitli yorumlamalarla, açıklamalarla bir çeşit uyum, kendiyle barış ortamına dönüşmektedir ki bu da bir çeşit “şifa bulmadır” (Selbstheilung), kültür denen şeydir.</p>

    <p class="normal1">Son konferans, Prof. Safinaz Duruman tarafından yine Almanca olarak ve Faust üzerine verildi. Bilindiği gibi Faust, aslında bir halk efsanesi konusudur ve Goethe’den önce başka yazarlar tarafından da işlenmiştir. Goethe, yazımı 60 yıl süren Faust trajedisine kendinden önceki yazarlardan başka bir anlayış katmıştır. Araştıran, bilmek isteyen Ortaçağ alimi Faust’un şeytan Mefisto’yla antlaşması (Pakt) konusu, Goethe’den önceki Faust trajedilerinde ağırlık noktası olmuştur. Yalnız Lessing, bir Aydınlanmacı yazar olarak Faust’u Tanrının affına layık görür. Prof. Duruman, Goethe’nin Faust’unda bir anlaşma (Pakt) değil, bir bahse girmenin (Wette) söz konusu olduğunu ve bugüne kadarki sayısız Faust araştırmalarında bu noktanın gözden kaçmış olduğunu ileri sürerek, esere bu açıdan yeni bir yorum getirmeyi denedi. “Bahse girme”nin uyandırdığı çağrışıma uygun olarak eserde, Goethe’nin Faust’un sonu konusunda, yani onun Tanrı’nın lütfuna erip affolduğu mu yoksa şeytan Mephisto’nun oyununa mı kurban gittiği hakkında bir açıklık bulunmadığını savundu. Konuşmacı, eserde bu dünya-öbür dünya (Diesseits-Jenseits) karşıtları gibi “oluşmak” (Werden) ve “olmak” (Sein), “durmak” (Ruhe) ve “çabalamak” (Streben) kutuplarının da sürekli olarak vurgulandığını hatırlattı. Faust’u Mephisto’nun eline düşüren o ünlü sözleri, zamana:</p>

    <p class="indentmetin">“Geçme dur</p>

    <p class="indentmetin">Ne güzelsin”</p>

    <p class="normal1">deyişinde de hayatın (Sein) ve güzelliğin hem inkârı hem de benimsenmesini algılayan Prof. Duruman, Faust’un hayatın her alanında başarısızlığının söz konusu edildiğini, ama onun Tanrı lütfuna erişinin ancak arayan, araştıran kişiliğinin bir sonucu olabileceğini belirtti.</p>

    <p class="normal1">Goethe’yi anma haftası bizi her şeyin ötesinde sanatın ve düşüncenin ölümsüzlüğü, evrenselliği hakkında düşündürüp duygulandıran bir olaydı. Dileğim benzeri anma günlerini kendi yazar ve düşünürlerimiz için de yurtiçi ve yurtdışında gerçekleştirmemizdir.</p>

    <p class="sagitalik">(Gürsel Aytaç, Edebiyat Yazıları I, Ankara 1990 s.267-276)</p>

    <p class="normal1">Goethe’nin Türkiye’de algılanışı konusunda ilginç bir örnek, Bayram Yılmaz’ın araştırmaları: “Goethe ve İslamiyet”, “Goethe’nin Doğu-Batı Divanı’nda Cennet Bahsi” ve “Goethe ve Tasavvuf”. Bunlardan ilki 1991 yılında Konya’da yayınlanmış. Önsözden anlaşıldığına göre 1978-79 ders yılında Bochum’da Prof. Dr. Jürgen Link’in yanında yazdığı seminer ödevinden sonra master tezini de Goethe’nin Batı Doğu Divanı’nı Şark bakış açılı kaynaklar açısından incelemiş. Bayram Yılmaz, söz konusu yayınlarını Kuran tefsirleri, İslamiyet üzerine Türkçe ve Almanca yayınları tarayarak hazırlamış. “Goethe ve İslamiyet” başlıklı araştırması (2. Basım, İstanbul, 1997) iki baskı yapmış ve ilgi uyandırmış. Kitabın ilk bölümü “Goethe’nin damarlarında dolaşan bir damla Türk kanı”nı Niels Hansen’in aynı başlıklı makalesinin (1927-28) çevirisine ve yorumuna ayrılmış. Anne tarafından, 14. yüzyıl Haçlı Seferleri’nde esir düşmüş bir müslümanın, Sultan Ailesinden Philip’in soyundan geldiğini anlatan bu makale çevirisine Bayram Yılmaz, dip not düşerek o ailenin niçin Hıristiyan din adamları yetiştirmiş olabildiğini, o çağdaki toleranssızlığa bağlayarak şöyle diyor:</p>

    <p class="indentmetin">“Gizliden gizliye de olsa, inandıkları dini yaşayabilmeleri için, o çağın en hür, üstelik halkın hak ve hürriyetini de ellerinde tutan ruhban sınıfına dahil olmaları en tabii bir keyfiyet olarak mütalaa edilebilir.” (a.g.e. s. 33)</p>

    <p class="normal1">Goethe’nin Kuran’la tanışması, “Kuran Özeti”, Kuran’la ilgilenmesiyle Hazreti Muhammed’e hayranlığının oluşması, “Muhammed Dramı”, “Muhammed Name” çeviri ve yorumundan sonra “Baki’nin Hikmetli Sözleri” üzerine açıklamaların ardından kitabın 3. bölümü “Goethe’nin Müslümanlarla Karşılaşması”na ayrılmış. Bayram Yılmaz bu bölümde tarih bilgileri ve Eckermann’ın açıklamalarını aktardıktan sonra “Doğu-Batı Divanı”nın oluşumunda Kuran bilgisinin etkisini, Hıristiyanlığın Teslis inancına karşı İslam’ın Tevhidini savunmasını, onun kaza ve kadere inancını İslam’a inancının temelleri olarak ele alıyor. Kitap bir sonuç bölümü yerine Goethe’den şu alıntıyla bitiyor:</p>

    <p class="indentmetin">“Nefsini bilen</p>

    <p class="indentmetin">Rabbini bilir.”</p>

    <p class="normal1">Bayram Yılmaz, Goethe ve İslamiyet konulu çalışmalarının ikincisini Batı Doğu Divanı ve buradaki “Cennet” bahsi üzerine 1998 yılında yayınlamış, burada Kuran ve yorumları üzerine İslami bilgileri esas alarak Goethe’nin Cennet’i Hakeden Erkekler, Müstesna Hanımlar, Kısmetli Hayvanlar, Yüceden Yüceye, Ashab-ı Kehf, İyi Geceler’ini, ikinci bölümde İlk Lezzet, Cennete Kabul, Muvaffakat, Sevgin, Öpüşün Mestetti Beni, Tekrar Elimi Sıkarak başlıklı şiirlerini açımlamaya çalışmaktadır.</p>

    <p class="indentmetin">“Sonsöz”de vardığı sonuçları özetlemek yerine Alman dili ve edebiyatı uzmanlarının 1995 yılına kadar Goethe’nin Doğu-Batı Divanı’nı İslamiyet bağlamında neden incelemedikleri sorusunu Cumhuriyet Türkiye’sinde bu kesimin İslami bilgi ve kültürden yoksun oluşuna ve bilgilenmekten de “çekindikleri”ne bağlıyor. Oysa bizler Goethe’nin eserlerini edebiyat bilimi açısından ele alıp irdelemeyi uzmanlık alanımızın esas gereği saymaktayız. Bayram Yılmaz yine söz konusu “Sonsöz”ü “Keşke [Goethe] ‘Cennet Bahsini yazdığı gibi bir de Cehennem’i tasvir etmiş olsaydı...” (a.g.e. s. 88) cümlesiyle bitiriyor. Buna cevap bence Goethe için islami cennet tasavvurunun bir edebiyat eseri için cazip imgeler sunduğu, aynı şeyi cehennem konusunda bulamadığı olabilir.</p>

    <p class="normal1">Yılmaz’ın üçüncü kitabı Goethe ve Tasavvuf, (2002, İstanbul), “İslam Tasavvufu üzerine bilgilerle başlıyor, ardından “İranlı Mutasavvuflara dayanılarak yazılan “Divan Şiirleri”ni ve “Goethe’nin ‘Tetebbu ve Haşıyeler’ kısmındaki Açıklamaları”nı ele aldıktan sonra kitabın 2. bölümünde “Goethe-Hammer-Hafız” ilişkisini Divan’daki motifler bağlamında işliyor. 3. Bölümde “Goethe’nin Tasavvuf Anlayışı” nı konu ediyor. İlk iki kitaptan farklı olarak Bayram Yılmaz bu incelemesinde bir sonuca vararak şöyle diyor:</p>

    <p class="indentmetin">“Goethe’nin hedefi, gayesi, metodu, akidesi Allah’ın lütfunu, sevgisini, muhabbetini talep etmektir. Allah’a kavuşmak vuslat etmektir. Zühal ve Takva [kanaatkârlık ve Allah korkusu] vasıtasıyla O’na ulaşmaktır. Ancak bedenin köreltilmesi ve dünyadan vazgeçmek gibi şeyler Goethe’nin tabiatına ve düşünce sistemine uymamaktadır. Zaten İslamiyet’de de böyle şeyler yoktur. O kendisi için, bu dünyevi hayatta her şeyi birer vahiy ilâhi olarak görüyor. Bundan dolayı onun tasavvuf anlayışı, pasif ve hüzünlü değildir, bilakis aktif daha çok neşelidir. Biz bunu iki divân şiiriyle de kanıtladık. Süfilerin ahlaki, öğretici şiirleri Goethe’yi cazibesi altına almıştır.” (a.g.e. s. 62)</p>

    <p class="normal1">Dr. Bayram Yılmaz’ın Goethe ve İslamiyet konulu bu üç araştırması, bir kültür bilimsel edebiyat araştırması sayılabilir, ama kendisi inançlı bir müslüman olarak ve o açıdan yorum ve değerlendirmeler yaparken gerekli bilimsel mesafeyi çoğu zaman koruyamamaktadır. Araştırmaları yine de bilgilendiricidir ve o açıdan bakıldığında Goethe’de neler bulunabileceğini göstermektedir.</p>

    <p class="normal1">Goethe’nin din anlayışı gibi eğitim anlayışı da Türkiye’de özellikle eğitim bilimcilerce irdelenmiştir. Bu alanda ilk kitap Dr. Halil Fikret Kanad’ın Goethe ve Faust başlıklı eseridir.</p>

    <p class="normal1">Goethe’nin Bildungsroman türündeki eseri Wilhelm Meister’in Seyahat Yılları’nı Avrupa Eğitim Tarihi kitabında pedagojik açıdan değerlendiren Kemal Aytaç, romanın 2. ve 3. bölümlerinde bir eğitim ütopyasını canlandırdığını, burada Pestalozzi, Fellenberg ve Fichte’nin düşüncelerinin etkisinin bulunduğunu söyler. Söz konusu eğitim, bireyselcidir, ama aynı zamanda gencin yaşadığı toplumla uyumunu öngören bir anlayışı yansıtmaktadır:</p>

    <p class="indentmetin">“Buna göre çocuğun tabiatının gelişmesinde dıştan bir müdahalede bulunulmamalı, fakat tamamen akla dayalı bir yönetme yoluyla zihinsel hayatı, kendi kendine faal hale getirilerek onun açılıp geliştirilmesi ve asilleştirilmesi sağlanmış olmalıdır. Goethe’ye göre tabiat insana gerekli olan her şeyi vermiştir; bizim görevimiz, ancak bunu geliştirmektir. Bu ise çok kere kendiliğinden daha iyi gelişir. Bu yönde gösterilecek eğitsel çabaların esas amacının, insanın her yönüyle insan olmasını sağlayacak şekilde geliştirilmiş olması gerekir.” (Kemal Aytaç, Avrupa Eğitim Tarihi, İstanbul 1992, s. 249).</p>

    <p class="normal1">Kemal Aytaç, söz konusu eğitim ütopyasında belirli bir düzen ve disiplinin olduğunu, öğrencilerin davranışlarında keyfiliğe yer bırakılmadığını, öte yandan öğretimin işle birleştirilerek tek yanlılığın aşıldığını belirtir. Şahsiyet bütünlüğü idealiyle “o” Antik çağın tüm yönlü gelişmeyi amaç edinmiş klasik eğitim görüşüne bağlı bulunmaktadır. (a.g.e. s. 249)</p>

    <p class="normal1">Türkiye’de Goethe alımlanması konusunda andığım bu son örnekle vardığım sonuç, Goethe’nin Türkiye’de yaratıcı edebiyattaki belge eksikliğinin sosyal bilimlerde yerini daha geniş, daha çok yönlü değerlendirmelere bıraktığıdır. Edebiyat araştırmalarında moda olanın, çağdaşın ön plana alınmasının gereği tartışılmaz, ama araştırmalarda eskilere, klasiklere sık sık dönmek, onları başka açılardan, başka yöntemlerle ele almak da ihmal edilmemeli. Batı edebiyatı ile uğraşan uzmanlarımızın Türkçe olarak hazırlayacağı bu tür çalışmalarla Türk kültürüne katkı sağlayacakları kesindir.</p>

    <h2 class="h2baslik" id="calibre_toc_39">TÜRKÇEDE GOETHE BİBLİYOGRAFYASI</h2>

    <p class="solbaslik">I. a) Eser Çevirileri</p>

    <p class="normal1">Akbaş, Fatma Can: Genç Werther’in Acıları. (Die Leiden des jungen Werthers) Johann Wolfgang von Goethe. Mavi Yelken Yayıncılık, İstanbul, 2000.</p>

    <p class="normal1">Akdeniz, Tolga: Genç Werther’in Acıları. (Die Leiden des jungen Werthers) Johann Wolfgang von Goethe. İskele Yayıncılık, İstanbul, 2005.</p>

    <p class="normal1">Ataç, Nurullah: Goethe, Johann Wolfgang von, Genç Werther’in Izdırapları. (Die Leiden des jungen Werthers) MEB., İstanbul, 1930.</p>

    <p class="normal1">Bilgin, Recai: Goethe, Johann Wolfgang von: Werther (Genç Verterin ıstırapları). (Die Leiden des jungen Werthers) Muallim Ahmet Halit Kitabevi, İstanbul, 1942.</p>

    <p class="normal1">Bilgin, Recai: Goethe, Johann Wolfgang von: Werther: Genç Werther’in Istırapları. (Die Leiden des jungen Werthers) Remzi Kitabevi, İstanbul, 1967.</p>

    <p class="normal1">Bilgin, Recai: Werther. (Die Leiden des jungen Werthers) Johann Wolfgang von Goethe. Remzi Kitabevi, İstanbul, 1967.</p>

    <p class="normal1">Canbek, Mustafa: Genç Werther’in Acıları. (Die Leiden des jungen Werthers), Johann Wolfgang von Goethe. Bordo Siyah Yayınları, İstanbul, 2004.</p>

    <p class="normal1">Gelen, Arif: Genç Werther’in Acıları. (Die Leiden des jungen Werthers) Johann Wolfgang von Goethe. Sosyal Yayınları, İstanbul, 2002.</p>

    <p class="normal1">İngiz, İlker: Genç Werther’in Acıları. (Die Leiden des jungen Werthers) Johann Wolfgang von Goethe. Gendaş Kültür, İstanbul , 1991.</p>

    <p class="normal1">Öner, Celal: Genç Werther’in Acıları. (Die Leiden des jungen Werthers) Johann Wolfgang von Goethe. Oda Yayınları, İstanbul, 2001.</p>

    <p class="normal1">Özdemir, Mustafa: Genç Werther’in Acıları. (Die Leiden des jungen Werthers) Johann Wolfgang von Goethe. Babil Yayınları, Erzurum, 2002.</p>

    <p class="normal1">Pazarkaya, Yüksel: Genç Werther’in Acıları. (Die Leiden des jungen Werthers) Johann Wolfgang von Goethe. Adam Yayınları, İstanbul, 2004.</p>

    <p class="normal1">Pazarkaya, Yüksel: Goethe, Johann Wolfgang von: Genç Werther’in Acıları. (Die Leiden des jungen Werthers) Cumhuriyet, İstanbul, 1999.</p>

    <p class="normal1">Toker, Serhat; Mine Toker: Werther’in Aşk Acıları. (Die Leiden des jungen Werthers) Johann Wolfgang von Goethe. Toker Yayınları, İstanbul, 2002.</p>

    <p class="normal1">Ülner, Nihat: Johann Wolfgang von Goethe: Genç Werther’in Acıları. (Die Leiden des jungen Werthers) Öteki, Ankara 1997 (1. Baskı 1992, 5. Baskı, 1997.)</p>

    <p class="normal1">Küçük, Melih: Genç Werther’in Istırapları. (Die Leiden des jungen Werthers) Johann Wolfgang von Goethe. Timaş Yayınları, İstanbul, 2003.</p>

    <p class="normal1">Cemal, Ahmet: Urfaust (İlk Faust Metni). Johann Wolfgang von Goethe. Mitos Boyut Yayınları, İstanbul, 1999.</p>

    <p class="normal1">Önay, Mediha; Şerif Önay: Goethe, Johann Wolfgang von: Egmont. Milli Eğitim, İstanbul, 1946.</p>

    <p class="normal1">Pazarkaya, Yüksel: Goethe, Johann Wolfgang von: Faust: Bir fragman. (Faust. EinFragment) Cumhuriyet, İstanbul, 1999. (Dünya Klasikleri Dizisi)</p>

    <p class="normal1">Atala, Şükrü; Cemal Köprülü: Goethe, Johann Wolfgang von: Wilhelm Meister’in Çıraklık Yılları. (Wilhelm Meisters Lehrjahre.) Milli Eğitim, İstanbul, 1943.</p>

    <p class="normal1">Emre, Gültekin; Arif Gelen: Johann Wolfgang von Goethe, Roma Ağıtları. (Römische Elegien) Johann Wolfgang von Goethe. Gendaş Kültür, İstanbul, 2002.</p>

    <p class="normal1">Gelen, Arif; Gültekin Emre: Goethe, Johann Wolfgang von: Roma Ağıtları. (Römische Elegien). Harf, İstanbul, 1993.</p>

    <p class="normal1">Bilgin, Recai: Goethe, Johann Wolfgang von: Hermann’la Dorothea. (Hermann und Dorothea) Maarif, İstanbul, 1944.</p>

    <p class="normal1">Yılmaz, Bayram: Goethe, Johann Wolfgang von: Doğu-Batı Divanı. (West-östlicher Divan) İyiadam, İstanbul, 2000.</p>

    <p class="normal1">Fişekçi, Turgay; Ulrike Böhmer: Marienbad Ağıdı. (Elegie von Marienbad) Johann Wolfgang von Goethe. İmge Kitabevi Yayınları, Ankara, 1997,</p>

    <p class="normal1">Atala, Şükrü; Cemal Köprülü: Goethe, Johann Wolfgang von: Wilhelm Meister’in seyahat yılları (Wilhelm Meisters Wanderjahre) Milli Eğitim, İstanbul, 1946.</p>

    <p class="normal1">Yavaş, Genç Osman: Faust. Cilt 2. Johann Wolfgang von Goethe. Bordo Siyah Yayınları, İstanbul, 2004.</p>

    <p class="normal1">Yavaş, Genç Osman: Faust. Cilt 1. Johann Wolfgang von Goethe. Bordo Siyah Yayınları, İstanbul, 2004.</p>

    <p class="normal1">Bilgin, Recai: Goethe, Johann Wolfgang von: Faust. Maarif, İstanbul, 1941.</p>

    <p class="normal1">Bilgin, Recai: (Çev.): Goethe, Johann Wolfgang von: Faust. Milli Eğitim Bakanlığı, İstanbul, 1992,</p>

    <p class="normal1">Bilgin, Recai: Goethe, Johann Wolfgang von: Faust. Tragedianın ikinci bölümü. (zweiter Teil der Tragödie) Maarif, İstanbul, 1943.</p>

    <p class="normal1">Bilgin, Recai: Goethe, Johann Wolfgang von: Kendi hayatımdan şiir ve hakikat. (Dichtung und Wahrheit) Milli Eğitim Basımevi, İstanbul, 1946.</p>

    <p class="normal1">Çankırılı, Ali: Faust. Johann Wolfgang von Goethe. Timaş Yayınları, İstanbul, 1999.</p>

    <p class="normal1">Çetinoğlu, Kerim: Faust. Johann Wolfgang von Goethe. İskele Yayıncılık, İstanbul, 2005.</p>

    <p class="normal1">Eyüboğlu, İsmet Zeki: Goethe, Johann Wolfgang von: Faust. Sosyal, İstanbul, 2001.</p>

    <p class="normal1">Kocatürk, Vasfi Mahir: Faust. Johann Wolfgang von Goethe. Edebiyat Yayınevi, Ankara, 1965.</p>

    <p class="normal1">Öner, Celal: Faust. Johann Wolfgang von Goethe. Oda Yayınları, İstanbul, 2001.</p>

    <p class="normal1">Özdemir, Mustafa: Faust. Johann Wolfgang von Goethe. Akçağ Yayınları, Ankara, 2005.</p>

    <p class="normal1">Ülner, Nihat: Faust. Johann Wolfgang von Goethe. Öteki Yayınevi, Ankara 1998. (1. Baskı 1992, 5. Baskı 1998)</p>

    <p class="normal1">Ülner, Nihat: Faust. Johann Wolfgang von Goethe. Devin Kitap Yayın Dağıtım, İstanbul, 2004.</p>

    <p class="normal1">Yaşar, Yılmaz: Faust. Johann Wolfgang von Goethe. Karanfil Yayınları, İstanbul, 2005.</p>

    <p class="solbaslik">I. b) Goethe’nin Eserlerinden Derleme Çeviriler:</p>

    <p class="normal1">Arvasî (İnandı), Battal: Roma Notları. Johann Wolfgang von Goethe. Gezi Notları Seçkisi.</p>

    <p class="normal1">[Hazırlayan: Prof. Dr. Gürsel Aytaç] Gündoğan Yayınları, Ankara 1994. s. 30-34</p>

    <p class="normal1">Atala, Şükrü; Cemal Köprülü: Goethe, Johann Wolfgang von Wilhelm Meister’in Aktörlügü Rejisörlügü ve Sahne Şairligi. Maarif, İstanbul, 1942,</p>

    <p class="normal1">Aytaç, Gürsel: Goethe Der Ki Ankara 1986. (Kültür ve Turizm Bakanlığı Yayınları: 534. Tercüme Eserleri Dizisi: 27. 2. Baskı.)</p>

    <p class="normal1">Aytaç, Gürsel: Goethe Der ki... Johann Wolfgang von Goethe. Türkiye İş Bankası Kültür Yayınları, İstanbul, 2002.</p>

    <p class="normal1">Batu, Selahattin: Goethe, Johann Wolfgang von: Seçme şiirler. Milli Eğitim, Ankara, 1949.</p>

    <p class="normal1">Batu, Selahattin: Goethe, Johann Wolfgang von: Seçme şiirler. Milli Eğitim , İstanbul, 1963.</p>

    <p class="normal1">Birsel, Salâh: Goethe: (Seçmeler). Milliyet, İstanbul, 1972.</p>

    <p class="normal1">Birsel, Salah: Goethe: Işık... Biraz daha ışık: yaşamı, sanatı, yapıtlarından seçmeler. Broy, İstanbul, 1992.</p>

    <p class="normal1">Canpolat, İbrahim Serhat: Doğu-Batı Divanı Seçme Şiirler. Johann Wolfgang von Goethe.</p>

    <p class="normal1">Vipaş Yayınları, Bursa, 2001,</p>

    <p class="normal1">Doğrul, Ömer Ziya: Göte’nin (Goethe) Hayatı. Moritzan. 1939. (Cep Kitapları Serisi: 50.)</p>

    <p class="normal1">Özgü, Melâhat: Laokoon Hakkında (1798) Tercüme 49-51 Ankara, 1949, s. 111-116.</p>

    <p class="normal1">Özgü, Melâhat Tercümeler Tercüme 1, Ankara, 1940, s. 281-282</p>

    <p class="normal1">Hızır, Nusret: Shakespeare... Yine Shakespeare Tercüme 1, Ankara 1940, s. 3-17.</p>

    <p class="normal1">Togar, Melâhat: Goethe, Johann Wolfgang von: Seçme Mektuplar. Can Yayınları, İstanbul, 1992.</p>

    <p class="normal1">Göknil, Seniha Bedri: Goethe, Johann Wolfgang von: İtalya Seyahati. (Italienische Reise) Milli Eğitim Bakanlığı, İstanbul, 1990.</p>

    <p class="normal1">Güleç, Zeynep: Faust. Johann Wolfgang von Goethe. Eflatun Yayınevi, İstanbul, 2004.</p>

    <p class="normal1">Irmak, Sadi: Faust. Wolfgang. von Goethe. İstanbul, Kitabevi Yayınları, İstanbul, 1973.</p>

    <p class="normal1">Irmak, Sadi: Gönül Yakınlıkları. Wolfgang. von Goethe. İstanbul Kitabevi Yayınları, İstanbul, 1962.</p>

    <p class="normal1">Marangoz, Sermin: Masal. Johann Wolfgang von Goethe. YGS Yayınları (Yazı-Görüntü-Ses), İstanbul, 2003.</p>

    <p class="normal1">Okyar, Ute Maria: Johann Wolfgang von Goethe. [Gezi Notları] Gezi Notları Seçkisi. [Haz. Prof. Dr. Gürsel Aytaç] Gündoğan Yayınları, Ankara, 1994. s. 35-37</p>

    <p class="normal1">Önay, Mediha; Şerif Önay: Bielschowsky, Albert: Goethe: Hayatı ve eserleri. (Goethe, Sein Leben und Seine Werke). Milli Eğitim, İstanbul, 1951.</p>

    <p class="normal1">Önen, Yaşar: Goethe Uçsuz Bucaksız Shakespeare &lt;1813-1816&gt;. Batı Dil ve Edebiyatları Araştırmaları Dergisi, Ankara, 1964, s. 141-151.</p>

    <p class="normal1">Sayın, Şara: Goethe, Johann Wolfgang von. Çeviri Üzerine Üç Parça YAZKO Çeviri 1, İstanbul, 1981.</p>

    <p class="normal1">Selimoğlu, Zeyyat: Kurnaz Tilki. Johann Wolfgang von Goethe. Can Yayınları, İstanbul, 1998.</p>

    <p class="normal1">Togar, Melâhat: Goethe, Johann Wolfgang von: Seçme Mektuplar: (Gençlik yılları). Milli Eğitim, Ankara, 1972,</p>

    <p class="normal1">Togar, Melâhat: Goethe, Johann Wolfgang von: Seçme Mektuplar. Can, İstanbul, 1992.</p>

    <p class="normal1">Togar, Melâhat: Goethe, Johann Wolfgang von: Goethe’nin seçilmiş mektupları. Düşün Yayınevi., İstanbul, 1983.</p>

    <p class="normal1">Togar, Melâhat: (Seçen ve Çeviren): Johann Wolfgang von Goethe: Mektuplar. AD Yayıncılık A.Ş. (Milliyet Kitapları) Milliyet, İstanbul, 1997. (Aynı eserin 1. basımı Milli Eğitim Bakanlığı (Devlet Kitapları. Dünya Edebiyatından Tercümeler. Alman Klasikleri: 110. Milli Eğitim Basımevi) tarafından Ankara’da 1972 yılında üç ayrı kitap halinde basılmıştır. 2. Basımı Düşün Yayınevi tarafından İstanbul’da 1983 yılında “Goethe’nin Seçilmiş Mektupları” şeklinde, 3. Basımı Can Yayınları tarafından İstanbul’da 1992 yılında “Seçme Mektuplar” şeklinde yapılmıştır.)</p>

    <p class="normal1">Togar, Melâhat; Yağmur Tunalı: Goethe’den Seçme Mektuplar Kitap (Ayın Kitapları) Goethe, Johann Wolfgang von Ankara, 1981, s. 24-27.</p>

    <p class="normal1">Tüzel, Mustafa: Doğabilim Yazıları. Goethe, Johann Wolfgang von Cogito 21, İstanbul, 1999, s. 7-20.</p>

    <p class="normal1">Önen, Yaşar: Goethe Uçsuz Bucaksız Shakespeare &lt;1813-1816&gt;. Batı Dil ve Edebiyatları Araştırmaları Dergisi, Ankara, 1964, s. 141-151.</p>

    <p class="solbaslik">I. c) Goethe Hakkında Yayımlanan Çeviri Eserler</p>

    <p class="normal1">Bajraktareviç, Fehim: Çev. Müjdat Kayayerli: Goethe’nin Nasreddin Hoca’ya Karşı İlgisi. Türk Kültürü Araştırmaları, cilt: 26, Sayı: 1, Ankara, 1988, s. 197-202.</p>

    <p class="normal1">Fricke, Gerhard: Çev. Burhanettin Batıman: Goethe ve Schiller. Alman Dil ve Edebiyatı Dergisi, Sayı: 2, İstanbul, 1955, s. 51-67.</p>

    <p class="normal1">Garaudy, Roger: Çev. Abdullah Öztürk: Mevlânâ ve Goethe 7. Milli Mevlânâ Sempozyumu, (13 Aralık 1995, Konya) Konya 1996, s. 55-61.</p>

    <p class="normal1">Grimm, Herman: Çev. Vedat Günyol: Goethe. Yücel Aylık Bilgi ve Kültür Mecmuası, İstanbul, 1937, s. 107-111.</p>

    <p class="normal1">Maync, Harry: Çev. Şükrü Atala: Goethe ve Wilhelm Meister. Ülkü, cilt: 17, Sayı: 102, Ankara, 1941, s. 513-522.</p>

    <p class="normal1">Maync, Harry: Çev. Şükrü Atala: Goethe ve Wilhelm Meister. Ülkü, cilt: 17, Sayı: 101, Ankara, 1941, s. 444-448.</p>

    <p class="normal1">Mommsen, Katharina: Hakan Çil: (Çev.) Goethe’nin Şark İmajı Marmara Üniversitesi Fen-Edebiyat Fakültesi Türklük Araştırmaları Dergisi, Sayı: 6, Ankara, 1990, s. 67-84.</p>

    <p class="normal1">Mommsen, Katherina: Beyza Maksudoğlu: (Çev). Goethe ve İslam. Ankara Üniversitesi İlâhiyatFakültesi Dergisi, cilt: 15, Ankara, 1967, s. 187-212.</p>

    <p class="normal1">Niels, Hansen: (Çev.): Bayram Yılmaz: Goethe’nin Damarlarında Dolaşan Bir Damla Türk Kanı 2, Türk Dünyası Tarih Dergisi, cilt: 4, Sayı: 46, İstanbul, 1990, s. 43-48.</p>

    <p class="normal1">Önay, Mediha; Şerif Önay: (Çev.): Bielschowsky, Albert: Goethe: Hayatı ve eserleri. (Goethe, Sein Leben und Seine Werke). Milli Eğitim, İstanbul, 1951.</p>

    <p class="normal1">Niels, Hansen: Bayram Yılmaz: (Çev.): Goethe’nin Damarlarında Dolaşan Bir Damla Türk Kanı. Türk Dünyası Tarih Dergisi, cilt: 4, sayı: 45, İstanbul, 1990, s. 35-37.</p>

    <p class="normal1">Ruben, W.: Çev. Meliha Torkak: Goethe ve Th. Mann’ın İşledikleri Bir Hint Motifi. Ankara Üniversitesi D.T.C.F. Yıllık Araştırmalar Dergisi, cilt: 1, Ankara, 1940, s. 629-647.</p>

    <p class="normal1">TaşanLevves, G. H.: (Çev.): Rıza Öztükel: Goethe ve Deha, Merzifon, 1936.</p>

    <p class="normal1">Ülkü Arnaul, Michel: Çev. Şükrü Atala: Goethe ve Wilhelm Meister, Ankara 1940, s. 519-527</p>

    <p class="normal1">Ülkü Arnaul, Michel: Çev. Şükrü Atala: Goethe ve Wilhelm Meister, Ankara, 1940, s. 433-445.</p>

    <p class="normal1">Ülkü Arnaul, Michel: Çev. Şükrü Atala: Goethe ve Wilhelm Meister, Ankara, 1940, s. 307-314.</p>

    <p class="normal1">Valéry, Paul: Çev. Mehmet Toprak: Goethe Hakkında Nutuk. Türk Düşüncesi, cilt: 6, Sayı: 31, İstanbul, 1956, s. 39-47.</p>

    <p class="normal1">Valéry, Paul: Çev. Mehmet Toprak: Goethe Hakkında Nutuk. Türk Düşüncesi 5, sayı: 31, İstanbul, 1956, s. 356-371.</p>

    <p class="solbaslik">II. Goethe Hakkında Yayımlanan Özgün Yapıtlar</p>

    <p class="normal1">Ablay, Mehmet Necati: Mevlâna ve Goethe. Panteismin İki Büyük Temsilcisi. Milletlerarası Mevlâna Kongresi, (I., Konya, 3-5.5.1987) Konya, 1988, s. 147-158.</p>

    <p class="normal1">Acar, Sevim: Goethe ve Arap Dünyası (Katharina Mommsen’in Aynı Adlı Eserinin Eleştirisi) Marmara Üniversitesi Fen-Edebiyat Fakültesi Türklük Araştırmaları Dergisi, sayı: 6, Ankara, 1990, s. 203-212.</p>

    <p class="normal1">Acaroğlu, Türker: Goethe ve Dostoyevskiy. Varlık, cilt: 13, sayı: 237, Ankara, 1943, s. 425-426.</p>

    <p class="normal1">Adıvar, A. Adnan: Goethe Hayatına Dair. Devlet Tiyatrosu, sayı: 1, Ankara, 1949, s. 4-6.</p>

    <p class="normal1">Adıvar, Adnan: Goethe (Hayatına Dair) Tercüme, cilt: 9, sayı: 49-51, Ankara, 1949, s. 189-191.</p>

    <p class="normal1">Ali Baha: Goethe ve Şark Edebiyatı. İctihad, sayı: 145, İstanbul, 1922, s. 3040-3041.</p>

    <p class="normal1">Ali Baha: Goethe ve Şark Edebiyatı. İctihad, sayı: 146, İstanbul, 1922, s. 3048-3049.</p>

    <p class="normal1">Ali Baha: Goethe’ye Dair Tetebbular. İctihad, sayı: 147, İstanbul, 1922, s. 3072-3074.</p>

    <p class="normal1">Altar, Cevat Memduh: Goethe: Musiki Hayatı. Kanaat Kütüphanesi, İstanbul, 1932.</p>

    <p class="normal1">Ay, Lûtfı: Goethe ve Tiyatro. Tercüme, cilt: 9, sayı: 49-51, Ankara, 1949, s. 202-205.</p>

    <p class="normal1">Ayda, Adile: Goethe’yi Goethe Yapan Nedir? Tercüme, cilt: 9, sayı: 49-51, Ankara, 1949, s. 195-198.</p>

    <p class="normal1">Aygün, Süreyya Tahsin: Goethe Biraderin Masonik Hayatı. Türk Mason Dergisi, cilt:15, sayı: 59, İstanbul, 1965, s. 3104-3115.</p>

    <p class="normal1">Aytaç, Gürsel: Alman Şairi Goethe’nin Evrenselliği. Gürsel Aytaç: Edebiyat Yazıları I. Gündoğan Yayınları, Ankara, 1990. s. 234-260. (1982 Mayıs ayında Lefkoşe’de verilen konferans metni.)</p>

    <p class="normal1">Aytaç, Gürsel: Goethe 250 Yaşında Hürriyet Gösteri, sayı: 211, İstanbul, 1999, s. 70-75.</p>

    <p class="normal1">Aytaç, Gürsel: Goethe ve Fransız Devrimi. Frankofoni, Ortak Kitap No: 1. (Fransız İhtilali Özel Sayısı), Ankara 1989 (s. 255-258). (Frankofoni, Fransız Dili ve Edebiyatı İnceleme ve Araştırmaları Ortak Kitabı. Aynı yazı; Gürsel Aytaç: Edebiyat Yazıları I. Gündoğan Yayınları, Ankara, 1990. s. 261-266.)</p>

    <p class="normal1">Aytaç, Gürsel: Goethe’nin Klasisizmi ve “Die Wahlverwandtschaften” Batı Dil ve Edebiyatları Araştırmaları Dergisi, cilt: 2, sayı: 2, Ankara, 1971 s. 113-141.</p>

    <p class="normal1">Aytaç, Gürsel: Goethe’nin Mektupları. Gürsel Aytaç: Edebiyat Yazıları II. Gündoğan Yayınları, Ankara, 1991. s. 52-55 (1987 yılında TRT’de radyo konuşması olarak sunulmuştur.)</p>

    <p class="normal1">Aytaç, Gürsel: Goethe’yi Anma Haftasının Ardından. Gürsel Aytaç: Edebiyat Yazıları I. Gündoğan Yayınları, Ankara, 1990. s. 267-275.</p>

    <p class="normal1">Aytaç, Gürsel: Goethe’yi Anma Haftasının Ardından. Milli Kültür, sayı: 39, Ankara, 1983, s. 11-13.</p>

    <p class="normal1">Aytaç, Gürsel: Johann Wolfgang von Goethe. Gürsel Aytaç: Edebiyat Yazıları II. Gündoğan Yayınları, Ankara, 1991. s. 47-51. (Aynı yazı Cumhuriyet Kitap ekinde 14.09.1990 tarihinde yayımlanmıştır).</p>

    <p class="normal1">Aytaç, Gürsel: Wahlverwandschaften. Gürsel Aytaç: Edebiyat Yazıları II. Gündoğan Yayınları, Ankara, 1991. s. 56-62. (1988 yılında TRT’de radyo konuşması olarak sunulmuştur.)</p>

    <p class="normal1">Başaran, Mehmet: Büyük Alman Ozanı Goethe. Türk Dili Dergisi, cilt: 10, sayı:56, İstanbul, 1996,s. 24-26.</p>

    <p class="normal1">Batıman, Burhanettin: Goethe, Faust, Birinci Kısmın Tahlil ve Tefsiri. Dil ve Tarih-Coğrafya Fakültesi Dergisi, cilt: 2, sayı: 2, Ankara, 1943, s. 334-336.</p>

    <p class="normal1">Batu, Selahattin: Âlim Olarak Goethe. Tercüme, cilt: 9, sayı: 49-51, Ankara, 1949, s. 199-201.</p>

    <p class="normal1">Bedri, Seniha: Goethe. Darülbedayi, sayı: 29, İstanbul, 1932, s. 3-7, 12-14.</p>

    <p class="normal1">Bilgin, Recai: (Haz.): Goethe: Hayatı, sanatı, eserleri. Varlık Yayınevi, İstanbul, 1953.</p>

    <p class="normal1">Birkiye, Selen Korad: Goethe’den Kaos Teorisine: Bir Gölge Büyücüsünün Serüveni. Hürriyet Gösteri, Sayı: 220, İstanbul, 2000, s. 42-44.</p>

    <p class="normal1">Buch, Wilfried: Das Leichte in Goethes Lyrik. (Zum Westöstlichen Divan) Alman Dil ve Edebiyatı Dergisi, sayı: 6, 1985. s. 1-18.</p>

    <p class="normal1">Burian, Orhan: Emerson Gözüyle Goethe. Yücel Aylık Sanat ve Fikir Mecmuası, cilt: 1, sayı: 6, İstanbul, 1950, s. 23-24.</p>

    <p class="normal1">Burian, Orhan: Goethe ile Byron. Ankara Üniversitesi Dil ve Tarih Coğrafya Fakültesi Dergisi, cilt: 7, sayı: 3, Ankara, 1949, s. 25-42.</p>

    <p class="normal1">Çağıl, Orhan Münir: İnsaniyet İdesinin Işığında “Goethe”nin İnsan ve Hayat Anlayışı, “Hegel” ve “Kant”a Nispeti. İstanbul Üniversitesi Hukuk Fakültesi Mecmuası, cilt: 48-49, sayı: 1-4, İstanbul, 1982, s. 223-247.</p>

    <p class="normal1">Çağıl, Orhan Münir: İnsaniyet İdesinin Işığında: Goethe’nin İnsan ve Hayat Anlayışı. Hegel ve Kant’a Nispeti. İstanbul Üniversitesi Hukuk Fakültesi Mecmuası, cilt: 45-47, sayı: 1-4, İstanbul, 1979, s. 585-616.</p>

    <p class="normal1">Çatlı Yürektürk, Nihat: Goethe 200 Yaşında, Samsun, 1949, s. 12-14.</p>

    <p class="normal1">Çatlı Yürektürk, Nihat: Goethe ve Werther, Samsun, 1950, s. 5-6.</p>

    <p class="normal1">Çatlı Yürektürk, Nihat: Goethe’de Din ve Aile Görüşü, Samsun 1950, s. 9-10.</p>

    <p class="normal1">Çil, Hakan: Goethe’de Türk İmajı. Marmara Üniversitesi, Fen - Edebiyat Fakültesi. Türklük Araş. Dergisi. sayı: 6. İstanbul, 1991.</p>

    <p class="normal1">Demir, Yavuz: Longing for Death: Goethe’s the Sorrows of Werther and Akif Pasha’s Adem Kasidesi. On dokuzmayıs Üniversitesi Eğitim Fakültesi Dergisi, sayı: 7, Samsun, 1992, s. 25-27.</p>

    <p class="normal1">Durusoy, Gertrude: Goethes Einfluss Auf Das Heutige Theater. Ege Batı Dilleri ve Edebiyatı Dergisi, sayı: 1, İzmir, 1983, s. 20-28.</p>

    <p class="normal1">Ecevit, Yıldız: Goethe’de İroni. Gündoğan Edebiyat, cilt: 3, sayı: 9, Ankara, 1994, s. 31-35.</p>

    <p class="normal1">Emin Sait: Goethe’nin Şahsiyeti. Büyük Şark, sayı: 7, İstanbul, 1932, s. 18-27.</p>

    <p class="normal1">Ertaylan, İ. Hikmet: Goethe Hayatı ve Eserleri. Türkiye İş Bankası Kültür Yayınları. 1964.</p>

    <p class="normal1">Ertaylan, İ. Hikmet: Goethe. Düşün, sayı: 1, İstanbul, 1964, s. 5-6.</p>

    <p class="normal1">Freiesleben, H. C.: Mason Olarak Goethe. Türk Mason Dergisi, cilt: 5, sayı: 17, İstanbul, 1955, s. 905-909.</p>

    <p class="normal1">Fricke, Gerhard: Genç Goethe. Alman Dil ve Edebiyatı Dergisi, sayı: 4, İstanbul, 1958, s. 3-47.</p>

    <p class="normal1">Gatenby, E. V: Goethe and English Literature. Ankara Üniversitesi Dil ve Tarih Coğrafya Fakültesi Dergisi, cilt: 7, sayı: 3, Ankara, 1949, s. 43-48.</p>

    <p class="normal1">Gerez, J. Habib: Goethe Birader, Hayatı ve Masonik Yönleri. Türk Mason Dergisi, cilt: 9, sayı: 33, İstanbul, 1959, s. 1815-1828.</p>

    <p class="normal1">Goemans (st..), H.: Goethe. Büyük Şark, Sayı: 7, İstanbul, 1932, s. 33-37.</p>

    <p class="normal1">Iqbal, Javid: Rumî, Goethe ve Ikbal üçgeninde Şeytan. Uluslararası Mevlâna Bilgi Şöleni Bildirileri. (15-17 Aralık 2000) Kültür Bakanlığı, Ankara, 2000. s. 109-120.</p>

    <p class="normal1">İpşiroğlu, Zehra: Goethe, Die Leiden Des Jungen Werthers, Plenzdorf, Leiden Des Jungen W: Eine Vergleichende Untersuchung. Literatür, sayı: 10, İstanbul, 1991, s. 61-74.</p>

    <p class="normal1">İstanbul Üniversitesi Edebiyat Fakültesi’nin Goethe’yi anma yazıları. İstanbul Üniversitesi, İstanbul, 1950.</p>

    <p class="normal1">Kabaoğlu, S.: Goethe. Eflâtun, cilt: 16, sayı: 181, İstanbul 1984, s. 29</p>

    <p class="normal1">Kahraman, Âlim: “Goethe’nin Mohamats Gesang Şiiri: Türkçe Çevirileri Üzerine”, İlmi Araştırmalar, Sayı: 9, İstanbul, 2000.</p>

    <p class="normal1">Kavsaoğlu, Suna: Goethe’nin Bir Çocukla Mektuplaşması Gazi Üniversitesi Eğitim Fakültesi Dergisi, cilt: 5, sayı: 1 (Özel Sayı), Ankara, 1989, s. 103-114.</p>

    <p class="normal1">Kavukçuoğlu, Nuşin: Büyük Şair Goethe (1749-1832) Eflâtun, İstanbul, 1981, s. 13-15.</p>

    <p class="normal1">Kökden, Uğur: Goethe’de Kültürlerarası Yakınlaşma. Adam Sanat, sayı: 163, İstanbul, 1999, s. 22-27.</p>

    <p class="normal1">Köprülü, Cemal: İnsanlık Mürebbisi Goethe. Tercüme, cilt: 9, sayı: 49-51, Ankara, 1949, s. 192-194.</p>

    <p class="normal1">Kudat, Celal: Selbstverwirklichung – Entwicklung und Entartung des ICH’s in Der Gesellschaft in J.W. Goethe’s ‘’Die Leiden Des Jungen Werther’s’’ Und U. Plenzdorf’s ‘’Die Neuen Leiden Des Jungen W.’’ Uludağ Üniversitesi Eğitim Fakülteleri Dergisi, cilt: 5, sayı: 1, Bursa, 1990, s. 109-116.</p>

    <p class="normal1">Kula, Onur Bilge: İmgebilimsel Araştırmaların Sorunları ve Olanakları. Goethe’nin Yapıtlarında Türk İmgesi. Germanistik Sempozyumu. Atatürk Üniversitesi, Erzurum, 1992.</p>

    <p class="normal1">Kula, Onur Bilge: Johann Wolfgang Goethe’nin Bazı Yapıtlarında Tarihsellik ve Yazınsallık Açısından Türk Öğeler. Tarih ve Toplum 33 (198) 2000, s. 404-408.</p>

    <p class="normal1">Kuruyazıcı, Nilüfer: Wilhelm Meister. Goethe, Johann Wolfgang von, Çağdaş Eleştiri 2, İstanbul, 1983. s. 37-43.</p>

    <p class="normal1">Leschke, Erich: Goethe. Yeni Adam 3, İstanbul, 1936, s. 8-9.</p>

    <p class="normal1">Onural Özkaynak, Neşe: Goethe’nin Faust’a Yansıyan Kişiliği. Anadolu Üniversitesi, Açık Öğretim Fakültesi Dergisi Kurgu 7, Eskişehir, 1990.</p>

    <p class="normal1">Onural, Neşe: Goethe’nin Faust’ta Yansıyan Kişiliği. Kurgu Anadolu Üniversitesi Açıköğretim Fakültesi İletişim Bilimleri Dergisi, Sayı: 7, 1990, s. 333-345.</p>

    <p class="normal1">Ömer, Rıza: Goethe. Yeni Mecmua, cilt: 2, sayı: 34, İstanbul, 1939, s. 9, 17.</p>

    <p class="normal1">Önen, Yaşar: Goethe ve Alman Dili. Ankara Üniversitesi Dil ve Tarih Coğrafya Fakültesi Dergisi, cilt: 7, sayı: 3, Ankara, 1949, s. 1-19.</p>

    <p class="normal1">Özdemir, M. Turhan: Goethe’nin Şiirinde Hz. Muhammed. Ankara, Üniversitesi İlâhiyat Fakültesi Dergisi, cilt: 18, Ankara, 1970, s. 137-140.</p>

    <p class="normal1">Özgü, Melâhat: Goethe in der Türkei. Ankara Üniversitesi Yıllığı, Ankara, 1948, s. 11-28.</p>

    <p class="normal1">Özgü, Melâhat: Goethe ve Hâfız. Ankara Üniversitesi İlâhiyat Fakültesi Dergisi, sayı: 4, Ankara, 1952, s. 89-103.</p>

    <p class="normal1">Özgü, Melahat: Goethe’nin Cihan Edebiyatındaki Şahsiyeti. Cumhuriyet Halk Partisi, Ankara, 1938.</p>

    <p class="normal1">Özgü, Melâhat: Goethe’nin Sanat Görüşü. Ankara Üniversitesi Dil ve Tarih Coğrafya Fakültesi Dergisi, sayı: 3, Ankara, 1943, s. 19-28.</p>

    <p class="normal1">Özgü, Melâhat: Goethe’nin Tiyatroculuğu Tiyatro Araştırmaları Dergisi, Sayı: 9, Ankara, 1992, s. 91-115.</p>

    <p class="normal1">Özgü, Melâhat: Goethe’nin Yaratıcılığı Ankara Üniversitesi Dil ve Tarih Coğrafya Fakültesi Dergisi,cilt: 7, sayı: 13, Ankara, 1949, s. 11-23.</p>

    <p class="normal1">Özgü, Melâhat: Türkçe’de Goethe Bibliyografya. Ankara Üniversitesi Dil ve Tarih Coğrafya Fakültesi Dergisi 7, Ankara, 1949, s. 85-95.</p>

    <p class="normal1">Özgü, Melahat: Goethe İçin Şair Kimdir? Tercüme, cilt: 9, Sayı: 49-51, Ankara, 1949, s. 206-207.</p>

    <p class="normal1">Özkan, Senail: Goethe’nin Divanı. Türk Edebiyatı, sayı: 153, İstanbul, 1986, s. 30-33.</p>

    <p class="normal1">Özyer, Nuran: Goethe, Johann Wolfgang von. Farbenlehre. Batı Edebiyatları Araştırma Dergisi, Ankara, 1979, s. 99-104.</p>

    <p class="normal1">Pazarkaya, Yüksel: Aydınlanma Açısından Goethe’nin Yapıtlarında Bireyleşme. Adam Sanat, sayı: 169, İstanbul, 1999. s. 37-47.</p>

    <p class="normal1">Pekolcay, A. Neclâ: Mevlânâ ve Goethe’de Evrensellik. Türk Edebiyatı, cilt: 24, sayı: 278, İstanbul, 1996. s. 297.</p>

    <p class="normal1">Pınar, Nedret: 1900-1983 yılları arasında Türkçe’de Goethe ve Faust tercümeleri üzerinde bir inceleme. İstanbul Üniversitesi, İstanbul, 1984.</p>

    <p class="normal1">Pınar, Nedret: Türkiye’de Alman Kültürü ve Goethe. Erdem Atatürk Kültür Merkezi Dergisi, cilt: 6, sayı: 16, Ankara, 1990, s. 253-264.</p>

    <p class="normal1">Rensonet, G. H.: Goethes Lyrik. Büyük Şark 7, İstanbul, 1932, s. 27-32.</p>

    <p class="normal1">Sağlamtunç, Tülin: Johann Wolfgang von Goethe ve Batı’da Kütüphaneciye Bakış. Bilginin Serüveni: Dünü, Bugünü ve Yarını, Ankara, 1999, s. 202-213.</p>

    <p class="normal1">Sağlamtunç, Tülin: Johann Wolfgang Von Goethe ve Kütüphanecilik. Bilim ve Ütopya, sayı: 66, İstanbul, 1999. s. 56-57.</p>

    <p class="normal1">Salih, Şahabeddin: Goethe. İctihad, sayı: 342, İstanbul, 1932, s. 5687-5688.</p>

    <p class="normal1">Sayılı, Aydın: Goethe’nin İlim Cephesi. Ankara Üniversitesi Dil ve Tarih Coğrafya Fakültesi Dergisi, cilt: 7, sayı: 3, Ankara, 1949, s. 55-67.</p>

    <p class="normal1">Sevim, Acar: Goethe ve Arap Dünyası. Marmara Üniversitesi, Fen - Edebiyat Fakültesi, Türklük Araş. Dergisi 6. İstanbul, 1991.</p>

    <p class="normal1">Taceddin: Goethe Hayatı ve Edebi Cephesi. Bakırköy Halkevi Dergisi, sayı: 26-27, İstanbul, 1949, s. 12.</p>

    <p class="normal1">Tez, Zeki: Newton ve Goethe’nin Renk Kuramları. Bilim ve Sanat, sayı: 9, Ankara, 1981, s. 45-48.</p>

    <p class="normal1">Togan, Zeki Velidi: Goethe’nin Şarkı Duygusu. Yücel Aylık Sanat ve Fikir Mecmuası, cilt: 10, sayı: 55, İstanbul, 1939, s. 3-9.</p>

    <p class="normal1">Tunç, Ayfer: Salâh Birsel’in Hazırladığı “Goethe Işık...Biraz Daha Işık”, Yaşamı, Sanatı, Yapıtlarından Seçmeler Adlı Eser Üzerine. Milliyet Sanat Dergisi, sayı: 304, İstanbul, 1993, s. 50-51.</p>

    <p class="normal1">Uşakizâde Halid Ziya (Uşaklıgil): Goethe’ye Dair. Darülfünûn Edebiyat Fakültesi Mecmuası, sayı: 1, İstanbul, 1916, s. 63-70.</p>

    <p class="normal1">Ünlü, Selçuk: Goethe Dönemi’nin Ruhu. Selçuk Üniversitesi Sosyal Bilimler Enstitüsü Dergisi, sayı: 3, Konya, 1994, s. 117-123.</p>

    <p class="normal1">Ünlü, Selçuk: Hasan Ağa’nın Asil Karısının Feryadı (Goethe’nin Eseri Üzerine). Türk Dünyası Araştırmaları, sayı: 17, İstanbul, 1982, s. 159-166.</p>

    <p class="normal1">Varlık Evren, Süreyya: Gerçeküstücü Bir Eylem Olarak Şeytanla Konuşma: Goethe, Hilmi Ziya Ülken ve Dostoyevski, İstanbul, 1994, s. 10-13.</p>

    <p class="normal1">Yakıt, İsmail: Mevlâna ve Goethe’de Hikmet ve Felsefe. Süleyman Demirel Üniversitesi İlâhiyat Fakültesi Dergisi, sayı: 2, Isparta 1995, s. 1-14.</p>

    <p class="normal1">Yalnızoğlu, Ebet Mahir: Goethe. Taşan, Merzifon, 1937, s. 8-9.</p>

    <p class="normal1">Yılmaz, Bayram: Goethe ve İslamiyet. Esra Yayınları., Konya, 1991.</p>

    <p class="normal1">Yılmaz, Bayram: Goethe’nin Damarlarında Dolaşan Bir Damla Türk Kanı. Türk Dünyası 45, Tarih Dergisi. 46, İstanbul, 1990.</p>

    <p class="normal1">Yılmaz, Bayram: Johann Wolfgang von Goethe. Türk Dünyası Tarih Dergisi, İstanbul, 1990, s. 34-35.</p>

    <p class="normal1">Yılmaz, Bülent: Genç Werther’in Anıları. Johann Wolfgang von Goethe. Übl Yayıncılık, Ankara, 2002.</p>

    <p class="normal1">Yücel, Hasan Âli: Goethe: Bir Dehanın Romanı. Remzi Kitaphanesi, İstanbul, 1932.</p>

    <p class="normal1">Yücel, Hasan Âli: Goethe’nin 200. Doğum Yıldönümü. Tercüme, cilt: 9, sayı: 49-51, Ankara, 1949, s. 187-188.</p>

    <p class="normal1">Yürektürk, Nihat: Goethe ve Faust. 19 Mayıs, cilt: 9, Sayı: 107, Samsun, 1949, s. 2-5.</p>

    <p class="normal1">Zafer, Yüreğir; O. Remzi: Goethe. Ankara, 1955, 4, 7.</p>

    <p class="normal1">Ziya, Enver: Napoleon ve Goethe. Kültür Haftası, 1936, s. 276-277.</p>

    <h2 class="h2baslik" id="calibre_toc_40">SONSÖZ</h2>

    <p class="normal1">Goethe’yi bir tek kitapla, yani toplu bir bakışla tanıtmaya çalışmak, buna girişen yayınevi için olduğu kadar, hatta daha da çok bunu üstlenen araştırmacı için sanıldığından daha güç ve iddialı bir iş. Goethe bir yazar, bir şair, bir düşünür, bir araştırmacı, bir hayat ustası, çok görmüş çok geçirmiş, uzun yaşamış bir dâhi. Onun böyle çok yönlü büyüklüğü hakkında en azından fikir vermek, Türk okurunun mutlaka az çok bildiği ya da bir iki çeviriden tanıdığı bu dünya edebiyatı klasiğinin bütününü sezdirmek istedim. Bu, her şeyden önce seçme ve değerlendirmeyi gerektiren bir programdı. Goethe’nin eserlerinden tanıtıcı nitelikte gördüğüm parçaları, şiirlerinden bilgelik sezdiklerimi seçmek ve örnekler şeklinde çevirmeyi denedim. Öte yandan kırk yılı aşkın uzmanlık alanım olan Alman edebiyatı, Goethe’yi değerlendiren yazarlara da göz atmayı gerekli kılıyordu. Goethe’nin eserleri gibi onun algılanışı da bir anlamda kültür tarihini yansıtır. Aynı şekilde Türkiye’de gereği kadar olmasa bile tanıtılmaya, çevrilmeye çalışılmış bir yazardır o; üstelik bu, tarihçesi olan ve incelenmesi gereken bir olgudur. Türkiye’de Goethe alımlanması üzerine kitapta bir bölüm ayırmayı bu nedenle gerekli gördüm. Bir toplu bakış niteliğindeki giriş yazımla öncelikle edebi eserlerinin tanıtımını, onun yazar-şair kimliğinin yanı sıra başka özelliklerine de değinmekle yetindim. Nazım, nesir, tiyatro eserlerinden “tadımlık” olarak seçip çevirdiklerimin yanı sıra Goethe’nin kendi hayatını ve etkinliğini anlattığı, ama bir özyaşam öyküsünü aşan eseri “Edebiyat ve Hakikat”ten, mektuplarından parçalar verdim. Keza onu tanıtmak bağlamında olmazsa olmaz bulduğum Eckermann’la Sohbetleri’ne, daha çok da hayatının son yıllarına ait olanlara yer verdim. Goethe’nin edebi eserlerinde edebiyat sanatı becerisiyle işlediği çoğu düşünceleri kendi ağzından öğrenmek, bir bakıma onun hakkında edindiğimiz imajı pekiştirmektedir. Çeşitli vesilelerle verdiğim Goethe konferanslarından bazılarını da bu kitap bağlamında yararlı olacağı düşüncesiyle uygun bölümlere yerleştirdim. 18. yüzyılın ikinci yarısıyla 19. yüzyılın ilk otuz yılı, Goethe’nin etkinliğini duyurduğu yıllara “Goethe Zeit” (Goethe Çağı) der Almanlar. O yıllarda, Goethe eserlerini vermekte iken Avrupa’da neler oluyor sorusuna bir zaman dizini ile bir nebze olsun cevap verme çabasıyla böyle bir liste verdim.</p>

    <p class="normal1">“Goethe Çağı”, kitabın, derginin yani yazılı medyanın egemen olduğu yıllardı. Bu günün görsel medyasıyla yarışa girmek zorunluluğu yoktu edebiyatın. Yazarlık, denebilir ki henüz altın çağını yaşıyordu ve yazarın değeri vardı. Öyle bir dönemde Goethe’nin saygınlığı doğaldı gibi bir yargıya varmamız acelecilik olur. Çünkü yazarın, edebiyat ve felsefenin önemsendiği dönemde, Goethe, birçok değerli yazarla yarışmak durumundaydı. Gelişiminde payı olan büyükler arsında Wieland gibi Herder gibi, daha sonra hayatının bir döneminde karşıt görüşlü dostu Schiller gibi önemli şahsiyetler vardı. Goethe’nin olgunluk çağı, sonradan edebiyat bilimcilerince Alman Klasisizmi olarak adlandırılmıştır ki en büyük özelliği akıl-duygu dengesine dayalı bir estetiktir. Goethe’nin yaşlılık dönemi aynı zamanda duygu-hayal yanı ağır basan Romantizmin coştuğu yıllara rastlar. Romantikler, yaşlı Goethe’nin karşısında iddialı, kendini göstermek isteyen genç yazarlardı. Onun “Bildungsroman”ı Wilhelm Meister’in karşısına Novalis’in Heinrich von Ofterdingen’i ile çıkması, devrin değişen eğitim ideali, yeni değerlerinin bir göstergesiydi. Goethe, “Klasik sağlıklıdır, Romantik hastadır” gibi bir değerlendirme ile tavrını dile getirir. Öte yandan Romantiklerin pek değer verdiği şiir türü sone formuna karşı tavrını kendi sonelerinde ortaya koyduğu için kitapta bunlardan birkaç örnek sundum.</p>

    <p class="normal1">Son bölümlerde örneklediğim Goethe alımlanması konusu, aslında başlı başına bir araştırma için yeterince malzeme sunacak kadar geniştir. Almanya ve Avrupa için bu böyle. Türkiye’deki Goethe alımlanması için aynı şeyi söyleyemiyoruz. Yaratıcı yazarlarımızda Goethe’nin bir anlamı var mı sorusu, belki derinlemesine bir araştırmayla bazı izler ortaya çıkarabilir. Ama edebiyat bilimciler arasında Alman edebiyatı uzmanlarının bakış ve değerlendirişlerinde bazı gelişimlerin olduğu, bunun da aslında genel olarak edebiyata nasıl baktığımızı göstermesi, önemsenecek değerdedir.</p>
  </div>
</body>
</html>
