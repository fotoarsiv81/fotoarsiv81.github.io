<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>goethe</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h2 class="h2baslik" id="calibre_toc_18">GENÇ WERTHER’İN ACILARI</h2>

  <p class="normal1">“İnmiştim. Kapıya gelen bir hizmetçi kız, bizi birazcık bekleteceği için özür diledi: Matmazel Lotte hemen gelecekmiş. Ben, avludan güzel yapılı eve doğru yürüdüm. Ve önümdeki merdivenlerden yukarı çıkıp kapıdan içeri girdiğimde, şimdiye kadar gördüğüm en hoş sahneyle karşılaştım. Salonun ön kısmında iki ile onbir yaşları arasında altı çocuk, güzel endamlı orta boylu, üzerinde kol ve göğsü beyaz kurdeleli sade beyaz elbise, bir kızın etrafında kaynaşıyordu. Elinde bir kara ekmek, etrafındaki küçüklere, her birinin yaşına ve iştahına göre dilimler kesiyor, her birine öyle bir sevecenlikle veriyordu ki her biri içten gelen bir coşkuyla ‘teşekkür ederim’ diyordu. Ekmek daha kesilmeden küçücük elleri havada bekleyen her bir çocuk, şimdi akşam ekmeğiyle mutlu ya zıplayıp uzaklaşıyor ya da sakin yaratılışta ise rahatça oradan ayrılıp yabancı adamı ve Lotte’lerinin binip gideceği faytonu görmek için avlu kapısına doğru yürüyordu, -sizi içeriye kadar yorduğum ve hanımları beklettiğim için özür dilerim, dedi. Yokluğumda giyecekleri şeyler ve evin siparişleri yüzünden çocuklarıma kahvaltı ekmeği vermeyi unuttum, onlar da benden başkasının kestiği ekmeği istemezler.- Kıza önemsiz bir kompliman yaptım. Bütün ruhum onun endamına, ses tonunda, davranışına takılıp kalmıştı. O, eldivenlerini ve yelpazesini almak için odaya gittiğinde ben kendime gelmeye ancak zaman buldum.”</p>

  <h2 class="h2baslik" id="calibre_toc_19">WILHELM USTA’NIN ÇIRAKLIK YILLARI</h2>

  <p class="normal3">3. Bölüm</p>

  <p class="normal1">“Eğer ilk aşk, duyduğum iddialara göre, bir kalbin er ya da geç hissettiği en güzel şeyse, kahramanımızı üç kez mutlu olduğu, bu eşsiz anları bütünüyle tatmak nasibine ulaştığı için övebiliriz. Yalnız pek az insan böylesine iltimas görür, ekseri kimse ise ilk duygularıyla ancak çetin bir okuldan geçirilir: Bu okulda az buçuk bir zevkten sonra en iyi arzularından vazgeçmeye ve en yüce mutluluk olarak hayal ettikleri şeyden ebediyen feragat etmeye zorlanırlar.</p>

  <p class="normal1">Wilhelm’in arzusu, hayal gücünün kanatlarında o hoş kıza yükselmiş; kısa bir bekleyişten sonra onun sevgisini kazanmıştı. Çok sevdiği, hatta saygı duyduğu bir insan onundu artık. Çünkü kız, ona önce tiyatro gösterisinin elverişli ışığında görünmüş ve onun sahne tutkusunu bir dişiye ilk aşkla bağlamıştı. Wilhelm’in gençliği, hareketli bir edebiyatla yücelip ebedileşen zengin zevkler tattırmıştı. Sevgilisinin davranışları da davranışlarına, erkeğin duygularına yardımcı olacak bir ruh hali veriyordu: Sevgilisinin öteki ilişkilerini vaktinden önce öğreneceği korkusu, kızda sevimli bir keder ve utanma havası yaratıyordu; Wilhelm’e karşı tutkusu canlıydı, huzursuzluğu bile sevimliliğini artırıyordu; o, Wilhelm’in kollarındaki en sevgili yaratıktı.</p>

  <p class="normal1">Sevincin ilk sarhoşluğundan uyandığında ve hayatına, ilişkilerine dönüp baktığında erkeğe her şey yeni, görevleri daha kutsal, aşkları daha canlı, bilgileri daha net, kabiliyetleri daha güçlü, planları daha kesin göründü. Bu nedenle, babasının suçlamalarından kaçmak, annesini teskin etmek ve sakin kafayla Mariane’nin aşkını tatmak için bir plan yapmak ona kolay geldi. Gündüz işlerini vaktinde yapıyor, genellikle tiyatrodan feragat ediyor, akşamları sofrada sohbet ediyor ve herkes yattığında paltosuna sarınıp sessizce bahçeye sıvışıyor ve bütün Lindorları Leanderleri gönlünde taşıyarak durmaksızın aceleyle sevgilisine gidiyordu.</p>

  <p class="normal1">‘Ne getiriyorsunuz?’ diye sordu Mariane, bir akşam o, ihtiyarın hoş hediye ümidiyle çok dikkatle seyrettiği bir çıkını ortaya koyduğunda. ‘Tahmin edemeyeceksiniz’ cevabını verdi Wilhelm.</p>

  <p class="normal1">Düğümü çözülmüş peçeteden bir kukla yığını göründüğünde Mariane nasıl şaşırmış, Barbara nasıl kızmıştı! Wilhelm karışık telleri düzelterek birbirinden ayırıp her figürü tek tek göstermeye çalışırken Mariane yüksek sesle gülüyordu. İhtiyar kadın, öfkeyle bir kenara çekildi.</p>

  <p class="normal1">İki sevgiliyi eğlendirmek için çok ufak bir şey yeter; bizim dostlarımız da bu akşam en iyisinden neşelendiler. Küçük kukla incelendi, her figüre iyice bakılıp gülündü. Siyah kadife paltolu altın taçlı Kral Saul, bir türlü Mariane’nin hoşuna gitmiyordu. ‘Bana’ diyordu Mariane fazla katı ve titiz görünüyor.’ Jonathan ise bir o kadar hoşuna gidiyordu, o sarı ve kırmızı elbisesi, türbanı! Onu telde oraya buraya döndürmeyi de biliyor, ona reveranslar yaptırıyor, ilanı aşk ettiriyordu. Buna karşılık Samuel peygambere hiç itibar etmiyordu; Wilhelm kıza kalkancığını övüp, elbisesinin parlak taftasının büyük annenin eski elbisesinden alınma olduğunu hemen anlattığında da öyle. David ona göre fazla küçük, Goliath fazla büyüktü: O, Jonathan’ı tutuyordu. Jonathan’a öyle uslu davranıyordu ki sonunda okşamalarını kukla üzerinden dostumuza gönderiyordu ve böylece yine küçük bir oyun, mutlu saatlere davetiye çıkarıyordu.</p>

  <p class="normal1">Sevimli rüyalarının tadından, caddedeki bir gürültüyle uyandılar. Mariane ihtiyar kadını çağırdı: Kadın eski alışkanlığıyla hâlâ gayretle tiyatro gardrobu malzemelerini bir sonraki oyun için uydurmayla meşguldü. Az önce İtalyan meyhanesinden çıkan bir grup neşeli çırakların geçtiğini, bu arada ise köylünün az önce gelen taze midyelerine zarar verdiklerini haber verdi. ‘Yazık’ dedi Mariane ‘daha önce aklımıza gelseydi, biz de kendimize birşeyler alırdık.’</p>

  <p class="normal1">‘Daha vakit var’ dedi Wilhelm ve ihtiyara bir Lua altını uzattı ‘istediklerimizi bul, sen de yersin.’</p>

  <p class="normal1">Yaşlı kadın becerikliydi ve kısa zaman içinde, sevgililerin becerisiyle doğru dürüst hazırlanmış bir masa hazırdı. İhtiyar da masaya oturmak zorundaydı, yenildi, içildi, keyiflenildi.</p>

  <p class="normal1">Bu durumlarda sohbet hiç eksik olmaz. Mariane Jonathan’ını yine ele aldı ve ihtiyar, sohbeti Wilhelm’in en sevdiği konuya yönlendirmeyi bildi. ‘Siz bizi bir keresinde’ dedi ‘Noel gecesi bir kukla galasında eğlendirmiştiniz, dinlemek hoştu. Balet başlayacağı zaman sohbet kesildi. Şimdi, o büyük etkiyi yapan mükemmel kadroyu tanıyoruz.’</p>

  <p class="normal1">‘Evet’ dedi Mariane ‘anlat, devam et, neler hissettin?’</p>

  <p class="normal1">‘Bu güzel bir his, sevgili Mariane’ dedi Wilhelm, ‘eski zamanları ve eski zararsız yanılgıları hatırlamak. Özellikle de dönüp arkada bıraktığımız yolu kuşbakışı göreceğimiz bir yüksekliğe mutluca ulaştığımız anda olursa. Tuhaf bir hisle aşılmaz saydığımız bazı engelleri kendimizden memnun olarak hatırlamak ve şimdiki gelişmişliğimizi o zamanki gelişmemişliğimizle karşılaştırmak çok hoş. Ama şu anda seninle geçmişi konuşurken aynı zamanda, birlikte elele dolaşacağımız o çekici ülkeye ileriye baktığım için anlatılmaz derecede mutluyum.’</p>

  <p class="normal1">‘Bale nasıldı?’ diyerek onun sözünü kesti ihtiyar. ‘Korkarım, her şey olması gerektiği gibi olmadı.’</p>

  <p class="normal1">‘Ah evet’ diye cevapladı Wilhelm, ‘çok iyi! Zenci erkek ve kadınların, çobanların, cücelerin o harika sıçramalarından karanlık bir hatıra, bütün hayatımda devam etti. Şimdi perde indi, kapılar kapandı ve bütün o küçük topluluk sarhoş gibi ve sendeleyerek kendini yatağa attı. Ama iyice biliyorum ki ben uykuya dalamayacaktım, biraz daha birşeyler anlatmış olmak istiyordum, birçok sorularım vardı ve bizi teskin eden bekçi kadını istemeye istemeye bıraktım.</p>

  <p class="normal1">Ertesi gün maalesef o büyülü mekân tekrar kaybolmuştu, mistik peçe kaldırılmıştı, o kapıdan çıkıp bir odadan ötekine geçildi ve bu kadar macera hiçbir iz bırakmamıştı. Kardeşlerim oyuncaklarıyla aşağı yukarı koşuşturuyordu, ben yalnız başıma oraya buraya saklanıyordum ve dün bu kadar sihrin olduğu yerde sadece iki kapı direğinin olacağı bana imkânsız geliyordu. Ah, kaybolan bir aşkı arayan, benim o zaman sandığımdan daha mutsuz olamaz!’</p>

  <p class="normal1">Mariane’ye fırlattığı sevinç sarhoşu bir bakış, Mariane’yi bu duruma düşmekten hiç korkmadığına inandırıyordu.</p>

  <p class="normal3">11. Bölüm</p>

  <p class="normal1">“Dostlarımızın babalarını da yakından tanımanın zamanı geldi. Çok farklı düşünce yapısı olan, ama zihniyetleri birbirine uyan iki adam: İkisi de ticareti en asil uğraş olarak görüyorlardı ve ikisi de herhangi bir spekülasyonun kendilerine getireceği kâr konusunda son derece dikkatliydi. Yaşlı usta, babasının ölümünden hemen sonra resim, kara kalem, kakma bakır ve antikalardan oluşma kıymetli bir koleksiyonu paraya çevirmiş, evini yeni zevke göre temelden inşaa etmiş, döşemiş ve geri kalan servetini akla gelen her yolda değerlendirmişti. Bunun önemli bir kısmını, iş yapan bir tüccar olarak ün yapmış ve spekülasyonları genellikle kaderce desteklenen ihtiyar Werner’e vermişti. Ama yaşlı ustanın en büyük arzusu, oğluna kendinde eksik olan özellikleri vermek ve çocuklarına, sahip olmaya çok önem verdiği servetler bırakmaktı. Gerçi kendisi muhteşem olana, göze çarpan, ama iç değeri ve dayanıklılığı olan şeye özel bir eğilim hissediyordu. Evinde her şey sağlam ve hakiki olmalıydı, yedeği bol, gümüş takımları ağır, sofra takımları kıymetli olmalıydı; buna karşılık misafirleri nadirdi, çünkü her yemek, hem masrafı hem de rahatsızlığı dolayısiyle sık sık tekrarlanamayan bir tören oluyordu. Ev hayatı, rahat ve monoton ilerliyordu, burada hareket eden ve yenilenen her şey, kimseye hiç tat vermeyen şeydi.</p>

  <p class="normal1">Yaşlı Werner ise karanlık ve sıkıcı bir evde bunun tam tersi bir hayat sürüyordu. Küçük çalışma odasında o çok eski yazı masasında işlerini bitirdi mi iyi yemekler yemek ve mümkünse daha da iyisinden içmek isterdi: Ailesinin yanında dostlarını, eviyle herhangi bir şekilde ilişkisi olan bütün yabancıları hep sofrasında görmek isterdi; sandalyeleri çok çok eskiydi, ama hergün oralara oturacak bir kimseleri davet ederdi. İyi yemekler, misafirlerin dikkatini üzerlerine çeker, adi kaplarda servis edildiklerini kimse fark etmezdi. Mahzeninde fazla şarap bulunmazdı, ama içip tüketilenin yerine daha iyisi konurdu.</p>

  <p class="normal1">Sık sık bir araya gelip ortak işleri için birbirine danışan bu iki baba böyle yaşıyordu ve tam da bugün Wilhelm’in ticaret işlerine gönderilmesi kararlaştırıldı.</p>

  <p class="normal1">‘Dünyayı bir görsün bakalım’ dedi yaşlı usta, ‘aynı zamanda da yabancı yerlerde işlerimizi yürütür, genç bir insana yapılacak en büyük iyilik, onu zamanında hayatının mesleğine yönlendirmektir. Sizin oğlunuz iş gezisinden öyle mutlu döndü, işlerini öyle iyi yürütmeyi bildi ki benimkinin nasıl davranacağını çok merak ediyorum; korkarım benimki sizinkinden daha çok öğrenim parası ödeyecek.’</p>

  <p class="normal1">Oğlunu ve becerilerini çok iyi bilen yaşlı usta, bu sözleri dostu buna itiraz eder ve genç adamın mükemmel kabiliyetlerini ortaya koyar ümidiyle söylemişti. Ne var ki bunda yanılıyordu; pratik şeylerde denediğinden başka kimseye güvenmeyen yaşlı Werner rahatça şöyle dedi: ‘Herşeyi denemek gerek. Onu aynı yola gönderebiliriz, uygulayacağı bir plan verilir; alınacak çeşitli ödemeler var, yenilenecek eski dostluklar, yeniden kurulacak dostluklar var. Size geçenlerde verdiğim yatırımlarla da desteklenebilir; çünkü yerinde haberler toplamadan çok şey yapılmaz.’</p>

  <p class="normal1">‘Hazırlansın’ cevabını verdi yaşlı usta, ‘mümkün olduğunca erken yola çıksın. Bu geziye uygun atı onun için nereden buluruz?’</p>

  <p class="normal1">‘Uzaklarda aramayacağız. H.’da bir satıcı, bize biraz borcu olsa da iyi bir adamdır, bana bir şey rehin bırakmak istedi; oğlum bilir, tam işe yarar bir hayvan olmalı.’</p>

  <p class="normal1">‘Kendi alsın, posta arabasıyla o tarafa gitsin, öbür gün vaktinde burada olur; bu arada onun torbası ve mektupları hazırlanır ve böylece gelecek haftanın başında yola çıkabilir.’</p>

  <p class="normal1">Wilhelm çağırıldı ve karar kendisine bildirildi. Amacına ulaştıracak şeyleri elinde gördüğü ve bu fırsat kendisi zahmet etmeden hazırlandığı için ondan sevinçlisi yoktu! Tutkusu öyle büyük, kendini şimdiye kadarki hayatının baskısından kurtarıp yeni, asil bir yolu izlediğine inancı öyle saftı ki vicdanı hiç mi hiç sızlamıyor, içinde bir sıkıntı oluşmuyordu, hatta bu ihaneti kutsal sayıyordu. Anne ve babasının, akrabalarının onu arkasından öveceğinden ve hayır duada bulunacaklarından emindi, bu üst üste gelen tesadüflerde yönlendirici bir kaderin işaretini fark ediyordu.</p>

  <p class="normal1">Sevgilisini tekrar göreceği geceye, saate kadar zaman ne kadar uzundu ona göre! Odasında oturmuş seyahat planını düşünüyordu, aynı rol yapan bir hırsız ya da sihirbazın hapiste, kurtuluşunun mümkün hatta kısa görüşlü bekçilerin sandığından daha yakın olduğu inancını beslemek için ayaklarını kilitli zincirlerden dışarı çıkarması gibi.</p>

  <p class="normal1">Nihayet gece vakti geldi; o da evinden uzaklaştı, üstündeki bütün yükleri atmış, sessiz sokaklarda dolaşıyordu. Büyük meydanda ellerini havaya kaldırıp her şeyi geride bıraktığını, kurtulduğunu hissetti. Şimdi, kendini sevgilinin kollarında hayal ediyordu, sonra yine onunla göz kamaştıran tiyatro sahnesinde, ümit dolu hayaller içinde yüzüyordu ve yalnızca ara sıra, gece bekçisinin seslenişi ona henüz bu dünyada dolaştığını hatırlatıyordu.</p>

  <p class="normal1">Sevgilisiyle merdivende karşılaştılar; ne kadar güzeldi! Ne kadar sevimli! Yeni beyaz sabahlıkla onu karşıladı. Wilhelm onu hiç bu kadar çekici görmediğini düşündü. Kız, sevgilinin yokluğunun armağanını şu an karşısındakinin kollarında kutsadı ve hakiki bir tutkuyla, tabiatın ona verdiği, sanatın öğrettiği okşamaların bütün zenginliğini sevgilisine gösterdi; erkek acaba kendini mutlu mesut hissediyor muydu diye sorulsun bakalım!</p>

  <p class="normal1">Olup biteni ona açtı ve planını, isteklerini genel hatlarıyla ona bildirdi. Yerleşip onu sonra yanına aldırmaya çalışacaktı. Eveti kendisinden esirgemeyeceğini umuyordu. Ama zavallı kız susuyor, gözyaşlarını saklıyor, sevgilisini göğsüne bastırıyordu. O ise acaba kızın suskunluğunu iyiye mi yoruyor yoksa bir cevap mı bekliyordu, özellikle de ona son defa, en mütevazı en dostça kendini baba olarak sayabilir mi diye sorduğu için. Ama o zaman da yalnızca bir iç çekişle bir öpüşle cevap vermişti.”</p>

  <p class="normal3">15. Bölüm</p>

  <p class="normal1">“Mutlu gençlik! İlk aşk ihtiyacının o mutlu zamanları! O zamanlar insan, sesinin yankısından saatlerce zevk alan, konuşmanın bedelini yalnız başına yüklenen ve gözle görülmeyen arkadaş, telaffuz edilen kelimelerin yalnızca son hecelerini tekrarlayınca bu sohbetten memnun kalan çocuk gibidir.</p>

  <p class="normal1">Wilhelm, Mariane’ye tutkusunun ilk ve özellikle de son zamanlarında duygusunun bütün zenginliğini ona aktarırken, kendini onun sadakasıyla yaşayan bir dilenci gibi hissettiğinde işte böyleydi. Bir manzara bize, güneş ışığı altında nasıl daha cazip, hatta yalnız o zaman cazip geliyorsa, Wilhelm’in gözünde de Mariane’yi çevreleyen, onun dokunduğu her şey güzelleşiyor, mükemmelleşiyordu.</p>

  <p class="normal1">Tiyatroda duvarlar arkasında, müdüre bir ayrıcalık göstermesi ricasıyla, kaç kere durmuştu! Sonra tabii o seyir büyüsü kaybolmuştu, ama aşkın o çok daha güçlü büyüsü asıl şimdi başlıyordu. Saatler boyu o kirli ışık arabasının yanında durabilir, donyağı lambalarının dumanını soluyabilir, sevgiliyi gözleyebilirdi ve o tekrar içeri girip sevinçle yüzüne baktığında zevke gark olur, direklerin dibinde kendini cennette hissederdi. İçi doldurulmuş kuzucuk, taftadan şelale, kartondan gül fideleri ve tek yanlı samanlıklar onda en eski çoban dünyasının sevimli şairane imgelerini çağrıştırıyordu. Yakında görünen çirkin dansözler bile, sevgilisiyle aynı tahtalar üzerinde durduklarından ona her zaman itici gelmiyordu. Böylece, ancak gül dallarıyla, perili ormanlarla ve ay ışığıyla canlanabilen aşk, aynı şekilde yongalar ve kâğıt parçalarıyla da canlandırılmış bir tabiat görüntüsü verebilir. Aşk öyle bir baharattır ki tatsız, iğrenç çorbalar bile onunla lezzetlenir.</p>

  <p class="normal1">Wilhelm’in, kızın odasına girdiği ve ara sıra ona rastladığı anki durumu sonunda hoş hale getirmek için işte o baharata ihtiyaç vardır.</p>

  <p class="normal1">Kibar bir burjuva evinde eğitilen bu erkek için düzen ve temizlik, nefes alıp verdiği ve içinde babasının gösteriş merakından birşeyler miras aldığı unsurdu; çocukluk yaşlarında o kendi küçük dünyası olarak gördüğü odasını görkemli bir şekilde donatmayı biliyordu. Yatak perdeleri büyük pililer halinde toplanmış ve kurdelelerle tespit edilmişti; aynı, tahtları nasıl tasavvur edersek öyle. Odanın ortasına bir halı ve daha ince bir halıyı da masanın üzerine yaymayı bilmişti; kitaplarını; gereçlerini adeta mekanik olarak masaya öyle yerleştirdi ki bir Hollandalı natürmort ressamı tablosu için buradan iyi gruplar çıkarabilirdi. Bir beyaz kasketi bir türban gibi sarıp gecelik entarisinin kollarını şark kostümleri tarzında sıvamıştı. Ama buradan çıkardığı sonuç, uzun, geniş kolların ona yazarken engel olduğuydu. Akşamları yapayalnız olduğunda ve artık rahatsız edilmekten korkmasına gerek olmadığında, genellikle vücuduna ipek bir eşarp sarardı. Bazen de bir eski kıyafet dükkânından aldığı bir kılıcı kemerine sokarak taşır ve böylece kendisine verilen trajik rollerini hatırlar; prova ederdi, hatta aynı manada ibadetini diz çökerek halının üzerinde yerine getirirdi.</p>

  <p class="normal1">Bu nedenle eskiden tiyatro oyuncusunun mutluluğunu gözünde nasıl büyütürdü! Onu böyle sultani kıyafetlere, donanımlara, silahlara sahip ve asil bir davranışı hep uygularken görür, bunun ruhunun ise dünyanın şartlar, zihniyetler ve tutkular bakımından ortaya çıkardığı en muazzam; en ihtişamlı şeylerin bir aynasını sunduğunu düşünürdü. Wilhelm aynı şekilde bir tiyatrocunun ev hayatını da bir dizi saygın iş ve uğraşlar olarak hayal ederdi. Bu uğraşlardan, tiyatrodaki temsil en uç noktaydı, mesela aynı şöyle: Şamdanın ışığında epey yıpranmış, sonunda işçinin gözleri önünde renkli-güzel görünen bir gümüşün ona bu metalin artık her türlü yabancı katkıdan temizlenmiş görünmesi gibi.</p>

  <p class="normal1">Bu nedenle başlangıçta, sevgilisinin yanındayken ve etrafını saran mutlu sisin içinden masalar, sandalyeler ve zemin gördüğünde nasıl afallamıştı. Anlık, hızlı, hafif ve yanlış bir temizliğin döküntüleri, ayıklanmış bir balığın pulları gibi ortada darmadağın duruyordu. İnsanın taraklar, sabun, bezler gibi tuvalet malzemeleri kullanma izleri aynı şekilde gizlenmemişti. Müzik, tekerler ve ayakkabılar, çamaşırlar ve İtalyan çiçekleri, kutular, tokalar, makyaj kavanozları ve kurdeleler, kitaplar, hasır şapkalar, hiçbiri diğerinin yakınlığını hor görmeksizin hepsi ortak bir malzemeyle pudra ve tozla birleşmişti. Bununla birlikte Wilhelm, onun yanında diğer şeyleri fark etmediğinden, hatta ona ait, onun dokunduğu her şeyden hoşlandığından, bu karmakarışıklıkta, kendi ihtişamlı düzeninde asla hissetmediği bir çekicilik buluyordu. Burada piyanoya ulaşmak için onun korsesini kaldırdığında, orada oturabilmek için onun etekliklerini yatağın üzerine koyduğunda ve o, aslında başkalarından terbiye gereği sakladığı bazı tabii şeyleri pervasız bir cömertlikle ondan saklamaya çalışmadığında içini öyle bir his kaplıyordu ki sanki her an ona daha yaklaşıyor, aralarındaki birlik, görünmez bağlarla sağlamlaşıyordu.</p>

  <p class="normal1">Wilhelm ilk ziyaretlerinde bazen onun yanında rastladığı öteki oyuncuların temsillerini kendi kavramlarıyla aynı kolaylıkla birleştiremiyordu. Avarelikte oyalanırcasına mesleklerini ve hedeflerini çok az düşünüyor görünüyorlardı; bir parçanın edebi değeri üzerine konuşulduğunu, doğru ya da yanlış hüküm verildiğini hiç duymuyordu. Soru hep yalnızca ‘bu parça iş yapacak mı, bu rağbet görecek bir parça mı? Ne kadar oynanacak? Ne sıklıkta verilebilir’di ve bu tür soru ve açıklamalardı. Sonra genellikle müdüre saldırılırdı, ücretlerde çok katı olduğu, özellikle şuna ya da buna haksızlık ettiği konusunda. Sonra halka, alkışlarıyla nadiren doğru adamı ödüllendirdiği, Alman tiyatrosunun gün geçtikçe iyileştiği, oyuncuların başarılarına göre gittikçe daha çok saygı gördüğü ve ne kadar saygı görse az olduğu konusunda. Sonra bol bol kahvehanelerden, şarap bahçelerinden, oralarda olup bitenden, herhangi bir arkadaşın ne kadar borcu olduğundan ve haftalığından ne kadar kesinti yapıldığından, karşı tarafın hilelerinden söz edilir; en sonunda da seyircilerin o büyük ve hak edilmiş ilgisi yeniden ele alınır; tiyatronun bir milletin ve dünyanın eğitimi üzerine olan etkisinin unutulduğu konuşulurdu.</p>

  <p class="normal1">Wilhelm’e başka zaman birkaç huzursuz saat geçirten bütün bu şeyler, atı onu yavaş yavaş eve taşırken ve o karşılaştığı çeşitli şeyleri düşünürken şu anda aklına gelirdi. Bir kızın iyi bir burjuva ailesine kaçışıyla bütün bir kasabaya gelmiş olan hareketliliği gözleriyle görmüştü, ana caddedeki ve dairedeki sahneler, Melina’nın düşünceleri ve başka olup bitenler tekrar aklından geçiyordu. Canlı, hareketli ruhunu, uzun zaman kaldıramayıp atını dizginleyerek şehre koştuğu bir çeşit kederli huzursuzluğa sokmuştu.</p>

  <p class="normal1">Ne var ki bu yolda da yeni nahoşluklara doğru koşuyordu. Werner, dostu ve muhtemel kayınpederi beklenmedik bir konuşmaya başlamak üzere onu bekliyorlardı.</p>

  <p class="normal1">Werner, denenmiş, hayatlarında genellikle soğuk denen insanlardandı, çünkü bunlar gerektiğinde ne çabuk ne de gözle görünür bir coşkuya kapılırdı; Wilhelm’le münasebeti de sürekli bir çelişmeydi ki bununla sevgileri de daha bir sağlamlaşıyordu. Çünkü düşünce tarzlarının farklılığına rağmen her biri ötekinde hesabını biliyordu. Wilhelm’in zaman zaman uçuk olsa da mükemmel ruhunu frenler görünmekle Werner övünüyordu; Wilhelm ise bu düşünceli dostunu hararetli taşkınlıklara sürüklemeyi harika bir zafer olarak hissediyordu. Böylece birbirlerinin üzerinde kendilerini deniyorlardı, birbirlerini her gün görmeye alışkındılar, daha doğrusu, birbirlerini bulma isteği, sohbet etme isteği, birbirlerini anlamanın imkânsızlığı yüzünden artmıştı. Ama aslında iyi insan olduklarından bir hedefe doğru yanyana, birlikte ilerliyorlardı ve birinin ötekini kendi zihniyetine niçin indirgeyemediğini asla kavrayamıyorlardı.</p>

  <p class="normal1">Werner birkaç zamandır fark ediyordu ki Wilhelm’in ziyaretleri seyrekleşiyor, en sevdiği işleri kısa zamanda ve dalgınlaşarak yarıda bırakıyor, artık öyle tuhaf canlı hayaller kurup kendini kaybetmiyordu; oysa bunlarda özgür, dostun karşısında huzur ve memnuniyet bulan bir ruh, kendini kesinlikle fark ettirir. O dakik ve düşünceli Werner, başlangıçta suçu kendi davranışında aradı, ta ki birkaç şehir konuşması doğru ize ulaştırıncaya ve Wilhelm’in bazı dikkatsizlikleri onu şüphesiz hale getirene kadar. Bir araştırmaya girdi ve hemen keşfetti: Wilhelm birkaç zaman önce bir kadın oyuncuyu açıkça ziyaret etmiş, onunla tiyatroda konuşmuş, sonra da eve getirmiş; gece buluşmaları da bilinirse ne yapacağını bilmezmiş, çünkü Mariane’nin, arkadaşını herhalde parasından ederken bu arada değersiz bir sevgiliyle oynaştığını duymuş.</p>

  <p class="normal1">Şüphesini mümkün olduğu kadar kesinliğe ulaştırır ulaştırmaz Wilhelm’e bir baskın yapmaya karar verdi ve beriki sıkıntılı ve keyifsiz, seyahatten döner dönmez o her tedbirle hazırdı.</p>

  <p class="normal1">Werner daha o akşam Wilhelm’e bildiği her şeyi önce rahat, sonra iyi niyetli bir dostluğun acil ciddiyetiyle aktardı, hiçbir hamleyi muğlâk bırakmadı ve dostuna bütün acıları tattırdı; bunları sakin insanlar erdemli bir hınzırlıkla öyle cömertçe saçmayı âdet edinmişlerdir. Ama tahmin edileceği gibi az şey söyledi. Wilhelm, içten bir davranışla, ama büyük bir kesinlikle cevap verdi: ‘Sen o kızı tanımıyorsun! Görünenler belki ondan yana değil, ama ben onun sadakatından ve faziletinden kendi aşkımdan emin olduğum kadar eminim.’</p>

  <p class="normal1">Werner, davasında ısrar ediyordu ve kanıtlara, şahitlere başvurmayı teklif etti. Wilhelm bunları kabul etmedi, beceriksiz bir diş doktorunca sağlam dişine el atılıp boş yere canı acıtılmış biri gibi arkadaşının yanından sıkıntıyla ayrıldı.</p>

  <p class="normal1">Son derece rahatsız, Mariane’nin güzel resmini önce seyahat endişeleri, sonra da Werner’in kötülüğüyle ruhunda bulanmış, neredeyse sarsılmış buldu. Kendisine tam bir açıklık ve güzelliği yeniden kazandıracak en güvenilir çareye başvurarak kıza gece her zamanki yoldan aceleyle koştu. Hararetli bir sevinçle karşılandı, çünkü geldiğinde atla onun evinin önünden geçmişti, kız onu bu gece bekliyordu; Wilhelm’in bütün şüphelerinin kalbinden silindiği düşünülebilir. Hatta kızın okşamaları ona bütün güvenini yeniden kazandırmıştı ve o, halkın, dostunun onun nasıl günahını aldığını anlattı.</p>

  <p class="normal1">Bazı hararetli konuşmalar, hatırası bu iki sevgilinin en güzel sohbetlerinden olan tanışmalarının ilk zamanlarına götürdü onları. Bizi aşkın yanılgı bahçesine götüren ilk adımlar öyle hoştur, ilk manzaralar öyle çekicidir ki insan onları hatırlamaktan fazlasıyla tat alır. Tarafların her biri, ötekinden öncelik arar, mesela daha önceleri kendini daha az düşünürmüş. Her biri bu yarışta yenmektense yenilmeyi ister.</p>

  <p class="normal1">Wilhelm, Mariane’ye onun sık sık işittiği şeyleri tekrarlar: Dikkatini tiyatrodan koparmış ve sırf kendi üzerine çekmişti, sonra endamı, oyunu, sesi Wilhelm’i büyülemişti, öyle ki sonunda yalnızca onun oynadığı oyunlara gitmişti, o fark etmeden sık sık tiyatroya sızmış, o fark etmeden yanında durmuştu. Sonra, ona bir hoşluk edip bir sohbete girmek fırsatını bulduğu o mutlu akşamdan coşkuyla söz etti.</p>

  <p class="normal1">Mariane ise, onu uzun zaman fark etmediğini söylemek istemedi; hatta onu gezinti sırasında gördüğünü iddia etti ve kanıt olarak o gün giydiği elbiseyi anlattı; iddia etti ki o zaman herkesten çok hoşuna gitmişti ve tanışmak istemişti.</p>

  <p class="normal1">Wilhelm bütün bunlara nasıl seve seve inandı! Nasıl seve seve ikna oldu ki kendisi ona yaklaştığında o, karşı konmaz bir hamleyle kendisine doğru çekilmiş ve kasıtlı olarak kulislerde yanına sokulmuş, onu yakından görmek, onunla tanışmak istemişti. Ve sonunda, çekingenliği ve aptallığı aşılacak gibi olmadığından Mariane kendisi ona fırsat verip adeta zorlayarak bir bardak limonata aldırmıştı.</p>

  <p class="normal1">Kısa romanlarının bütün küçük kötü günlerinde izledikleri bu sevimli yarış içinde saatler çok çabuk geçti ve Wilhelm iyice rahatlamış olarak, planını gecikmeden gerçekleştirmeye sıkıca niyetlenerek sevgilisinden ayrıldı.”</p>

  <h2 class="h2baslik" id="calibre_toc_20">RUH AKRABALIKLARI</h2>

  <p class="normal3">9. Bölüm</p>

  <p class="normal1">“Yaşgünü gelmişti ve her şey hazırdı: Köy yolunu suya karşı koruyan ve yükselten bütün set, keza kilisenin önünden geçip giden, hani Charlotte’nin açtığı patikada uzanan ve sonra kayalara doğru yokuş yukarı tırmanan yol, yosun kulübeyi solda yukarda bırakıp yavaş yavaş zirveye ulaşıyordu.</p>

  <p class="normal1">O gün büyük bir kalabalık toplanmıştı. Kiliseye gidildi, orada bayramlıklarını giymiş süslenmiş toplu haldeki cemaatla karşılaşıldı. İbadetten sonra çocuklar, gençler ve adamlar sırayla önden gittiler, sonra saygın kişiler, misafirleri ve hizmetlileriyle geldi; arkadan genç kızlar ve kadınlar.</p>

  <p class="normal1">Yolun dönemecinde yüksekçe bir kayalık meydan oluşturulmuştu; Yüzbaşı, Charlotte’ye ve misafirlere nefes aldırdı. Buradan bütün yolu, yukarı tırmanan erkekler topluluğunu, arkadan gelen, şimdi önlerinden geçip giden kadınları tepeden seyrettiler. Bu, şahane havada fevkalade bir manzaraydı. Charlotte kendini şaşkın, duygulanmış hissederek Yüzbaşının elini içtenlikle sıktı.</p>

  <p class="normal1">Şimdi, müstakbel evlerinin çevresinde bir halka oluşturmuş, ilerleyen kalabalığı yavaşça takip ediyorlardı. İnşaat sahibi, ailesi ve soylu misafirler aşağıya temel taşının bir kenara yaslanmış, yuvarlanmaya hazır olduğu yere inmeye çağırıldı. Temiz giyimli bir duvarcı ustası, bir elinde mala öbür elinde çekiç, manzum bir konuşma yaptı, bizse ancak nesir halinde yarım yamalak cevap verebildik.</p>

  <p class="normal1">Bir binada üç şey, diye başladı, önemsenmeli: Yeri iyi olacak, temeli sağlam olacak, yapı iyi sürdürülmüş olacak. İlki aslında inşaat sahibinin meselesidir: Çünkü şehirde nereye inşaat yapılacağını yalnızca prens ve meclis belirler; köyde ise arsa sahibinin hakkıdır: Evim başka yerde değil burada olacak demek.</p>

  <p class="normal1">Eduard ile Ottilie bu sözler söylenirken, birbirlerinin yüzüne bakmaya cesaret edemediler, her ne kadar birbirlerinin hemen karşısında duruyorlardıysa da.</p>

  <p class="normal1">Üçüncüsü, yani tamamlama, birçok ustanın meselesidir; hatta bu işte çalışmayacak pek azı vardır. Ama ikincisi, binayı kurma, duvarcının işidir, hatta yüzsüzce ifade ettikleri gibi, bütün inşaatın baş meselesidir bu. Ciddi bir iştir ve davetimiz de ciddidir: Çünkü bu tören derinde yapılır. Bu dar hafriyatlı alan içinde sizler bize bu gizemli işimizin tanıkları olarak şeref veriyorsunuz. Az sonra bu iyi yontulmuş taşı temele yerleştireceğiz ve az sonra bu güzel ve saygıdeğer kişilerle süslü toprak temellere artık basılamayacak, bunlar doldurulmuş olacak.</p>

  <p class="normal1">Köşesiyle, binanın sağ köşesini, dik açılı biçimiyle onun kurallara uygunluğunu, yatay ve dikey çekül ve terazi konumuyla bütün duvar ve surların düzgünlüğünü simgeleyen bu temel taşını artık koyabiliriz: Çünkü kendi ağırlığı üzerinde öylece duruyordu, ama burada da kireçten, harçtan yana eksiği olmayacak: Çünkü birbirine mizaçlarıyla eğilimli insanlar, yasa kendilerini birleştirdiğinde nasıl birbirine daha çok bağlanırsa, biçimleri birbirine uygun taşlar da bu bağlayıcı güçlerle daha iyi birleşirler: Ve çalışanlar arasında avarelik nasıl uygun olmazsa, siz de aynı zamanda buranın emekçisi olmayı reddetmeyeceksiniz.</p>

  <p class="normal1">Bunun üzerine malasını, taşın altına kireç atan Charlotte’ye uzattı. Birçok kişiden daha aynı şeyi yapması istendi, taş temele kondu; ardından Charlotte’ye ve diğerlerine, üç çekiç darbesiyle taşın temelle birleşmesini sağlamak ve hayırlı olmasını dilemek üzere çekiç uzatıldı.</p>

  <p class="normal1">Duvarcının işi, diye devam etti konuşmacı, gerçi şimdi açık havada, ama hep değilse de genellikle kapalı yerde ve kapamakla ilerler. Düzenli olarak karılmış harç, dökülür, hem de gündüz ördüğümüz duvarların dibine ve sonunda bizi kimse hatırlamaz bile. Taş ustasının ve heykeltıraşın çalışmaları daha çok göze çarpar, hatta, badanacı ellerimizin izlerini iyice silip üstünden geçerek, düzeltip boyayarak bizim eserimizi kendine mal ettiğinde memnun olmamız gerekir.</p>

  <p class="normal1">Yani işini hakkıyla yapmaya önem vermede duvarcıdan ilerde olan kimdir? Özgüvenini beslemeye ondan çok gerek duyan kim? İnşaat tamamlanıp yerler düzeltilip döşendikten sonra, dış cephe süslerle örtüldüğünde o, bütün örtülerin arkasını hâlâ görür ve binanın varlığını ve ayakta duruşunu borçlu olduğu o düzenli özenli iskeleti fark eder.</p>

  <p class="normal1">Bir suç işlemiş her insanın, bütün savunmalarına rağmen bu suçun gün ışığına çıkacağından korkması gibi, gizlice iyilik etmiş kişinin de istemediği halde bunun ortaya konmasını beklemesi gerekir. Bu nedenle, bu temel taşını aynı zamanda bir anıt sayıyoruz. Bu farklı derinlikte kazılmış çukurlara, uzak, bir sonraki dünyaya tanık olacak çeşitli şeyler atılacak. Ağzı metalle kapanmış bu okluklarda yazılı haberler bulunur; bu metal levhaların üzerine her çeşit tuhaf şeyler gömülmüştür; bu güzel cam şişelerin içinde, doğum tarihi belirtilmiş en iyi eski şarabı indiriyoruz; çeşitli ve bu yıl basılmış madeni paralar da eksik değil: Bütün bu şeyleri, inşaat sahibimizin cömertliğine borçluyuz.</p>

  <p class="normal1">Konuklardan ve seyircilerden herhangi biri gelecekteki dünyaya bir şey bırakmak arzusundaysa, burada biraz boş yer var.</p>

  <p class="normal1">Ufak bir aradan sonra, çırak etrafına bakındı; ama bu durumlarda hep olduğu gibi, hazırlıklı kimse yoktu, herkes şaşırmıştı, ta ki genç, neşeli bir subay söze başlayana kadar: Bu hazineye henüz atılmamış birşeyle katkıda bulunmam gerekiyorsa, üniformamdan, gelecek dünyaya ulaşmayı herhalde hak eden birkaç düğme koparmalıyım. Yapar mı yapar! Şimdi de bazıları benzer birşeyler akıl etti. Kızlar, küçük saç tokalarını aşağıya atmakta gecikmedi; parfüm şişecikleri ve başka süsler de bu fikirden nasibini aldı. Yalnızca Ottilie, Eduard kendisini hoş bir sözle temele atılan bütün bu şeyleri seyretmekten kurtarıncaya kadar tereddüt etti. Bunun üzerine, babasının resmini taşıyan altın zinciri boynundan çözdü ve öbür mücevherlerin üzerine usulca koydu da arkasından Eduard aceleyle hemen davranıp iyi ayarlanmış kapağın lehimlenmesini sağladı.</p>

  <p class="normal1">Bu işte en çok emeği geçen genç çırak, hatip çehresini yeniden takınarak devam etti: Bu temeli, ebediyen, bu evin şimdiki ve gelecekteki sahiplerinin en uzun süre tat almasını garanti etmek üzere atıyoruz. Yalnız şu var: Bizler aynı zamanda buraya bir hazine gömmekle bütün işlerin bu en esaslısında insan eşyalarının ölümlüğünü de düşüyoruz; Bu sıkıca kapatılmış kapağın kaldırabileceği bir imkân düşünelim; henüz gerçekleşmemiş bile olan her şeyin yeniden tahrip olmasından başka türlü olamayacak bir durum.</p>

  <p class="normal1">Ama bunun gerçekleşmesi için düşüncelerimizle gelecekten çıkıp şimdiye dönelim! Bugün kutlanan törenden sonra, bırakın işimize hemen başlayalım ki arsamızda çalışmayı sürdüren inşaatlardan hiçbiri inşaatın yükselip tamamlandığını bir an önce kutlamasın ve inşaat sahibi henüz var olmayan pencerelerden ailesi ve konuklarıyla birlikte neşeyle etrafına bakınmasın; onların hepsinin, keza burada bulunan bütün insanların şerefine içilsin!</p>

  <p class="normal1">Ve böylece güzel perdahlanmış bir kadehi bir defada içip bitirerek havaya fırlattı: Çünkü bu törende kullanılan kabı yok etmek, sevincin coşkusunu gösterir. Ama bu kez başka türlü oldu: Kadeh yere düşmedi, hem de bu, mucize eseri olmadı.</p>

  <p class="normal1">Çünkü, inşaatın ilerlemesi için karşı köşede temel çukuru iyice açılıp toprak yığılmıştı, hatta duvarları yükseltmeye başlamışlardı ve iskeleyi gereği kadar yükseğe taşımışlardı.</p>

  <p class="normal1">Özellikle bu tören için iskelenin tahtalarla örtülüp bir sürü seyircinin yukarı çıkmasına izin verilmesi, işçilerin yararına olmuştu. İşte yukarı, ta oraya uçtu kadeh ve bu tesadüfü kendisi için mutlu bir işaret sayan bir kişi tarafından yakalandı. Bunu sonunda evirip çevirdi, elinden bırakmaksızın ve üstündeki E ve O harflerinin birbirine geçtiği, zarif bir şekilde işlendiği görüldü. Bu, Eduard için gençliğinde üretilmiş bardaklardan biriydi.</p>

  <p class="normal1">İskeleler yine boştu ve konuklardan en inceleri etrafına bakmak için yukarı çıktılar ve her taraftaki güzel manzarayı nasıl öveceklerini bilemediler: Çünkü isterse bir kat yüksekte olsun, yüksek bir noktada duran kişi neler keşfetmez ki! Ülkenin içlerine doğru pek çok yeni köy görülür olmuştu; nehrin gümüş çizgisi açıkça fark ediliyordu; hatta başkentin kulelerini bile fark etmişti birisi. Ormanlı tepelerin arka yüzünde, uzak bir dağ kümesinin mavi zirveleri yükseliyordu ve komşu bölge kuşbakışı olarak bütünüyle görülüyordu. Bir adam, şimdi bir de şu üç gölet bir gölde birleştirilmeli diye haykırdı; o zaman işte manzara, büyük ve arzulanmaya değer her şeyi kapsar.</p>

  <p class="normal1">Bu yapılabilir tabii, dedi Yüzbaşı: Çünkü çok eskilerde bunlar bir dağ gölü oluşturuyordu.</p>

  <p class="normal1">Yalnız ricam, çınarlarımın ve kavaklarımın korunması, dedi Eduard, en ortadaki havuzun kıyısında ne güzeller! Bakın bir, deyip birkaç adım ileriye götürdüğü Ottilie’ye aşağıyı işaret ederek: Bu ağaçları kendim diktim.</p>

  <p class="normal1">Ne zamandır buradalar? diye sordu Ottilie. Neredeyse siz dünyaya geldiğinizden beri, cevabını verdi Eduard. Evet, sevgili yavrum daha siz beşikteyken ben ağaç dikiyordum.</p>

  <p class="normal1">Topluluk tekrar şatoya döndü. Sofra toplandıktan sonra, köyde bir gezintiye davet edildiler, burada da yeni işleri görsünler diye. Orada, Yüzbaşı’nın çağrısıyla insanlar, evlerinin önünde toplanmışlardı; sıralar halinde değil, tabii aileler halinde gruplaşarak, bir kısmı akşamın gereği meşgul, bir kısmı banklarda dinlenerek. Hiç olmazsa her pazar ve tatil günleri bu titizliği, bu düzeni yenilemek, onlar için hoş bir görev haline getirildi.</p>

  <p class="normal1">Dostlarımız arasında ortaya çıkan, sevgi dolu bir samimi toplantı, daha büyük bir toplulukla her zaman nahoş bir şekilde kesilir. Dördünün hepsi, büyük salonda bir arada yalnız kalmaktan memnundu; ama bu aile duygusu, Eduard’a ulaşan ve yarınki yeni misafirleri haber veren o mektupla bir dereceye kadar bozuldu.</p>

  <p class="normal1">Tahminimize göre, diye seslendi Eduard, Charlotte’ye, prens, kusur kalmayacak, yarın geliyor.</p>

  <p class="normal1">Öyleyse barones de uzakta değil, cevabını verdi Charlotte.</p>

  <p class="normal1">Şüphesiz öyle! O da kendi tarafından ulaşacak. Kalacak yer rica ediyorlar ve öbür gün birlikte yine yola koyulacaklar.</p>

  <p class="normal1">O zaman, hazırlıklarımızı hemen yapalım Ottilie, dedi Charlotte.</p>

  <p class="normal1">Düzenleme konusunda ne emredersiniz, diye sordu Ottilie.</p>

  <p class="normal1">Charlotte, belli başlı şeyleri söyledi ve Ottilie uzaklaştı.</p>

  <p class="normal1">Yüzbaşı, ancak şöyle böyle tanıdığı bu iki insanın ilişkisini sordu. Bunların ikisi de daha önce başka evlilikler yapmış, birbirlerinden hoşlanmışlar. Çifte evlilik boş yere bozulmamış; boşanmayı düşünmüşler. Barones için bu mümkün olmuş, kont içinse olmamış. Güya ayrılmışlar, ama ilişkileri sürmüş; ve kışları konakta olamadıkları zaman yazları bunun acısını çıkarıp eğlence gezilerinde ve içmelerde bir araya geliyorlarmış. Her ikisi de Eduard ve Charlotte’den biraz yaşlıydı ve daha önceki saray döneminde iyi dosttular. Arkadaşlarının her şeyini onaylamasalar da iyi bir ilişkileri hep vardı. Yalnız bu kez, ziyaretleri Charlotte’ye bir dereceye kadar pek uygun düşmüyordu. Ve bunun sebebini tam araştırmasa da aslında Ottilie içindi. Bu iyi saf çocuk, böyle bir örneği bu kadar erken görmemeliydi.</p>

  <p class="normal1">Birkaç gün daha gelmeyebilirlerdi, dedi Eduard, Ottilie tekrar odaya girdiğinde, biz şu inşaat öncesi satışı düzene koyuncaya kadar. Yazı tamam, bir kopyası burada; ama ikincisi eksik ve eski memurumuz iyice hasta. Yüzbaşı işe talip oldu, ardından da Charlotte. Buna bazı itirazlar oldu. Ottilie aceleyle, bana verin yeter, dedi.</p>

  <p class="normal1">Ama öbür gün erkenden hazır isterim ve bu da az değil, dedi Eduard. Hazır olacaktır, diye haykırdı Ottilie ve kâğıdı eline almıştı bile.</p>

  <p class="normal1">Ertesi sabah karşılamamak hatasına düşmek istemedikleri misafirleri kaçırmamak için üst kattan etrafa bakınırlarken Eduard şöyle dedi: Yolda bu tarafa doğru at üstünde ağır ağır gelen kim? Yüzbaşı, atlının görünüşünü daha yakından tasvir etti. Öyleyse, bu o! dedi Eduard: Çünkü senin benden daha iyi gördüğün ayrıntı, benim gayet iyi gördüğüm bütüne çok uyuyor. Bu Mittler’dir. Ama atla bu kadar yavaş ilerlemesi neden ki?</p>

  <p class="normal1">Resim yaklaştı ve bu gerçekten Mittler’di. Yavaş yavaş merdivenlerden çıkarken onu dostça karşıladılar. Niye dün gelmediniz? diye haykırdı Eduard ona doğru.</p>

  <p class="normal1">Gürültülü törenlerden hoşlanmam, cevabını verdi beriki. Ama bugün bayan arkadaşımın yaşgününü sonradan sakince kutlamak için geliyorum.</p>

  <p class="normal1">Bu kadar zamanı nasıl bulabiliyorsunuz? diye sordu Eduard şakayla.</p>

  <p class="normal1">Ziyaretimi, eğer sizin için bir anlamı varsa, dün yaptığım bir gözleme borçlusunuz. Günün yarısını, huzur sağladığım bir evde sevinç içinde geçirdim ve sonra duydum ki burada yaşgünü kutlanıyormuş. Kendi kendime düşündüm; Yalnızca barışmalarını sağladığın kişilerle sevinmek çok bencil. Ne diye bir kez olsun, zaten barış içinde yaşayan dostlarının da sevincine katılmıyorsun? Der demez harekete geçtim. Niyet ettiğim gibi buradayım işte.</p>

  <p class="normal1">Dün olsa, büyük bir topluluk bulacaktınız, bugün ise çok küçük, dedi Charlotte. Sizi daha önce uğraştırmış olan prensle baronesi bulacaksınız.</p>

  <p class="normal1">Hoşça karşılanan bu tuhaf adamın etrafını saran bu dört ev sakininin ortasından o, şapkasını ve kırbacını arayarak sıkıcı bir coşkuyla dışarı çıktı. Biraz dinlenmek ve kendime iyilik etmek istedim mi hemen bir uğursuzluk bulutu üstümde dolaşır! Ama neden karakterimin dışına çıkıyorum? Gelmemeliydim, şimdi ise zorlanıyorum. Çünkü ben onlarla aynı çatı altında olmak istemem; ve siz de kendinizi koruyun: Onlar uğursuzluktan başka şey getirmezler! Varlıkları, dokunanları etkileyen bir maya gibidir.</p>

  <p class="normal1">Onu yatıştırmaya çalıştılar; ama boşuna. Evliğe kim saldırırsa, diye haykırdı, karşımda kim sözle, hatta tavırla, ahlaki toplumun bu temelini kazarsa, benden çekeceği var. Ya da kendisiyle başa çıkamazsam, onunla ilişkiyi keserim. Evlilik, bütün kültürün başı ve zirvesidir. Ham insanı yumuşatır ve en aydın kişi de yumuşaklığını kanıtlamak için daha iyi bir fırsat bulamaz. Evlilik, bozulamaz olmak zorundadır: Çünkü öyle çok mutluluk getirir ki bütün o tek tek mutsuzluklar onun karşısında hesaba bile katılamaz. Mutsuzluk da neymiş? İnsanı zaman zaman saran sabırsızlıktır o, işte o zaman da insan kendini mutsuz etmekten hoşlanır. Bırakalım o an geçsin, insan bu kadar uzun zaman dayanan birşeyin hâlâ var olduğuna şükran duyacaktır. Ayrılmak için yeterli sebep hiç yoktur. İnsanlık durumu öyle acılar ve sevinçlerle karşı karşıya getirilmiştir ki karı kocanın birbirine neler borçlu olduğu hesap edilemez bile. Bu, ancak ebediyen ödenebilecek sonsuz bir borçtur. Zaman zaman tatsız olabilir, buna inanırım ve böylesi de doğrudur. Bizler kendimizde çoğu zaman bizce bir kocanın ya da karının olacağından daha rahatsız edici olan vicdanlarımızla evli değil miyizdir?</p>

  <p class="normal1">Heyecanlı heyecanlı böyle konuştu ve daha uzun süre konuşmaya devam ederdi, eğer borazanlı posta arabası, majestelerin geldiğini haber vermeseydi. Kendileri tam iki yandan, aynı zamanda malikâne kapısından içeri girdiler. Ev sahipleri onları karşılamaya koşarken Mittler, saklandı, atını avluya getirtti ve keyifsizce çekip gitti.</p>

  <p class="normal3">10. Bölüm</p>

  <p class="normal1">Misafirlere hoş geldiniz denip içeri alındılar; eskiden bazı iyi günler yaşadıkları ve çoktandır görmedikleri eve, odalara girmekle sevindiler. Onları görmek, ev sahipleri için de hoştu. Kont ve Barones, gençliklerinden ziyade orta yaşlarda görmekten hoşlanılan o uzun boylu güzel endamlı insanlardandı. Çünkü bu insanlar ilkbaharlarını kaybetmiş de olsalar şimdi sempatiyle kararlı bir güven uyandırırlar. Bu çift de şimdi çok hoş görünüyordu. Hayatın meselelerini kabul edip ele alışlarındaki o özgür tarz, neşeleri ve görünürdeki rahatlıkları hemen kendini belli ediyordu ve yüksek bir nezaket, hiçbir zorlama hissi vermeksizin o bütünü sınırlıyordu.</p>

  <p class="normal1">Bu etki bir an topluluk içinde kendini hissettirdi. Kıyafetlerinden, eşyalarından ve çevrelerinden görüldüğü gibi doğrudan doğruya dış dünyadan gelen bu yeni katılanlar, bizim dostlarımızla ve onların taşralı ve gizli tutkulu halleriyle bir çeşit tezat oluşturuyordu ki bu tezat yine de eski hatıralar ve şu anki dostluk birbirine karışınca çok çabuk kayboldu ve çabuk canlı bir sohbet herkesi hızla birleştirdi.</p>

  <p class="normal1">Bu arada çok geçmeden bir ayrılma gerçekleşti. Kadınlar kendi taraflarına çekilerek yeterince sohbet konusu buldular: Çeşitli bildik ve aynı zamanda en yeni elbise, şapka vb. modası. Öbür tarafta erkekler, yeni seyahat arabalarının etrafında sergilenen atlarla uğraşıyor ve hemen pazarlığa, değiş tokuşa başlıyorlardı.</p>

  <p class="normal1">Ancak sofrada bir araya gelindi. Kıyafetler değiştirilmişti ve burada da bu yeni gelen çift kârlıydı. Üstlerindeki her şey yeniydi ve görülmemişti, ama yine de kullanışıyla alışkanlık ve rahatlık kazanmıştı.</p>

  <p class="normal1">Sohbet, hareketliydi ve çeşitliydi; bu tür insanların yanında zaten her şey ilginç olduğu gibi hiçbir şey de ilgi çekmeyebilir. Hizmet edenlerin anlamalarını önlemek için Fransızca konuşuluyordu; cesur bir rahatlıkla yüksek ve orta dereceli dünya politikasına geçiliyordu. Bir tek noktada sohbet, alışılmıştan daha uzun süre takılıp kaldı: Charlotte bir gençlik arkadaşını sormuş ve bir an önce boşanması gerektiğini yadırgayarak öğrenmişti.</p>

  <p class="normal1">İnsanın uzaktaki dostlarını bir zaman huzurlu, sevdiği bir arkadaşını emin ellerde zannederken ansızın kaderinin sallantıda olduğunu işitiyor olması hiç hoş değil; yeni baştan hayatın yeni ve belki de yine güvensiz yollarına dalacak.</p>

  <p class="normal1">Aslında, aziz dostum, dedi kont, bu türlü hayal kırıklığına uğramak bizim kendi suçumuz. Bizler bu dünyevi şeyleri, özellikle de evlilik bağlarını uzun ömürlü tasavvur temek istiyoruz; ve sonuncu noktaya gelince, hep tekrarlandığını gördüğümüz komediler bizi dünyanın gidişatına uymayan bu tür hayallere sürüklüyor. Komedide evliliği birkaç perdede engellerle tehir edilmiş bir arzunun son hedefi olarak görürüz ve hedefe ulaşınca da perde kapanır ve o anlık doyum bizde yankısını sürdürür. Oysa dünyada, durum farklıdır; orada oyun devam eder ve perde yeniden açıldığında neler olduğunu ne görmek ne de duymak isteriz.</p>

  <p class="normal1">O kadar da kötü olmamalı, dedi Charlotte gülümseyerek, çünkü, bu tiyatrodan ayrılan kişilerin orada yeniden rol olmak istediğini görüyoruz.</p>

  <p class="normal1">Bunda itiraz edilecek bir şey yok, dedi Kont. Yeni bir rol üstlenmek hoşa gidebilir ve insan dünyayı tanıyorsa görür ki evlilik durumunda da aksayan şey dünyadaki bunca hareketlilik arasında yalnızca bu ebedi süreklilik kararıdır. Keyfi yerinde olduğunda ekseriya yeni yasa teklifleriyle kendini gösteren bir arkadaşımın iddiası şuydu: Her bir evlilik yalnızca beş yıllığına yapılmalı. Bu, diyordu, güzel kutsal bir tek sayıdır ve böyle bir zaman süresi, birbirini tanımak, birkaç çocuk dünyaya getirmek, ayrılmak ve en güzeli de yeniden barışmak için yeterlidir. Genellikle, diye haykırmıştı, ilk süre ne kadar mutlu geçerdi! İki üç yıl en azından neşe içinde akıp giderdi. Sonra ilişkiyi uzatmak, taraflardan birinin keyfine kalırdı, sürenin bitmesi yaklaştıkça birbirini hoş tutma arzusu artardı. Duyarsız, hatta memnuniyetsiz taraf bile böyle bir davranışla yumuşar ve kazanılırdı. İyi bir arkadaşlıkta saatlerin, zamanın geçişi unutulurdu ve sessizce uzatılmış olduğu ancak süre geçtikten sonra fark edildiğinde bu hoş bir sürpriz olurdu.</p>

  <p class="normal1">Kulağa istediği kadar neşeli ve terbiyeli gelsin ve Charlotte’nin hissettiği gibi bu şakaya ahlaki bir yorum getirilebilsin, bu tür ifadeler ona göre özellikle Ottilie için hoş değildi. Charlotte iyice bilirdi ki cezalandırılacak ya da yarı yarıya cezalandırılacak bir durumdan olağan, genel, hatta övülecek bir şey gibi söz eden pek açık saçık bir konuşmadan daha tehlikeli bir şey olamaz. Ve buna şüphesiz, evlilik birliğine dokunan her şey dahildir. Bu nedenle o becerikli tarzıyla sohbeti başka yana yönlendirmeye çalıştı. Bunu başaramayacağına üzüldü, çünkü Ottilie, sofrayı hemen kalkılamayacak kadar güzel hazırlamıştı. Sakin ve dikkatli çocuk, üniformalı birkaç yeni beceriksiz uşak sallansa da her şeyin mükemmel olduğu konusunda göz işaretleriyle kalfayla anlaşıyordu.</p>

  <p class="normal1">Böylece kont, Charlotte’nin konuyu değiştirme niyetini fark etmeden anlatmaya devam etti. Sohbette sıkıcı olmaya aslında hiç alışkın olmayan bu adama bu şey çok ağır geliyordu ve kendini eşinden ayrılmış görmekteki güçlükler, onu, baronesle bile öylesine şiddetle arzuladığı evlilik bağına ilişkin her şeye karşı buruk yapıyordu.</p>

  <p class="normal1">O arkadaş, diye devam etti, bir yasa teklifi daha yaptı. Bir evlilik, ancak iki taraf da ya da en azından bir taraf üçüncü kez evlenmişse, bozulamaz olmalıydı. Çünkü böyle bir kimse, evliliği elzem bir şey olarak gördüğünü itirazsız itiraf etmekteymiş. Daha önceki beraberliklerde nasıl davrandıkları, kötü özelliklerden çok daha fazla boşanmaya sebep olacak huyları olup olmadığı şimdi ilan edilmiş olacakmış. Yani, karşılıklı olarak birbirini soruşturmaları gerekirmiş. Keza evlilere olduğu kadar bekârlara da dikkat edilmeliymiş, çünkü nelerin olabileceği bilinmezmiş.</p>

  <p class="normal1">Bu iş şüphesiz toplumun ilgisini artırırdı, dedi Eduard: Çünkü gerçekten şimdi, eğer evliysek artık hiç kimse ne erdemlerimizi ne de eksiklerimizi soruyor.</p>

  <p class="normal1">Böyle bir düzenlemede, diye gülümseyerek söze karıştı barones, bizim sevgili ev sahiplerimiz iki basamağı sağ sâlim geride bırakmışlar ve üçüncüye hazırlanabilirler.</p>

  <p class="normal1">Sizin işiniz yaver gitmiş, dedi kont: İdari makamların aksi halde pek hoşlanmadan yaptıkları şeyi ölüm, gönüllü olarak yaptı.</p>

  <p class="normal1">Ölüleri rahat bırakalım, cevabını verdi Charlotte, yarı ciddi bir bakışla.</p>

  <p class="normal1">Nedenmiş? Karşılığını verdi kont, onları rahmetle andığımıza göre. Onlar, arkalarında bıraktıkları bir sürü iyi şey için birkaç yılla yetinecek kadar alçakgönüllüydüler.</p>

  <p class="normal1">Keşke, dedi barones iç geçirmesini tutarak, bu tür durumlarda, en iyi yıllar kurban edilmiş olmasaydı.</p>

  <p class="normal1">Çok doğru, cevabını verdi dük: Dünyada en azından böyle ümit edilen bir sonuç ortaya çıkmasa insan çaresiz kalır. Çocuklar sözlerini tutmuyorlar; gençlerse çok ender ve onlar sözünü tutuyorsa, dünya onlara sözünü tutmuyor.</p>

  <p class="normal1">Sohbetin yön değiştirdiğine sevinen Charlotte şevkle devam etti: Şimdi! İyiyi parça parça, bölüm bölüm tatmaya kendimizi zaten yeterince erken hazırlamamız gerekiyor.</p>

  <p class="normal1">Şüphesiz, dedi dük, sizler ikiniz de çok güzel dönemler yaşadınız. Sizin ve Eduard’ın sarayda en güzel çift olduğunuz yılları hatırlıyorum da... Artık ne o parlak devirlerden ne de o ışıldayan tiplerden söz edebiliyoruz. İkiniz birlikte dans ederken, bütün gözler üstünüzde olurdu ve siz birbirinizin gözünde yansırken nasıl pervane olurlardı!</p>

  <p class="normal1">Bazı şeyler değiştiğine göre, dedi Charlotte, tevazuyla pek çok güzel şey dinleyebiliriz.</p>

  <p class="normal1">Eduard’ı çok kereler gizlice azarlamışımdır, dedi dük, öyle ısrarlı olmadığı için. Çünkü sonunda o tuhaf anne babası herhalde izin verecekti; ve gençlikte on sene kazanmak hiç de az şey değildir.</p>

  <p class="normal1">Ona da ben arka çıkmak zorundayım, diye atıldı barones. Charlotte tamamen suçsuz değildi, pek etrafına bakınmamazlık etmedi, Eduard’ı gönülden sevse ve onu gizliden gizliye kocalığa seçse de. Onun zaman zaman nasıl kıvrandırdığına ben şahit oldum; öyle ki uzaklaşıp onu unutmak için Eduard’ı seyahate çıkmak gibi şanssız bir karara kolayca itebildiler.</p>

  <p class="normal1">Eduard başıyla baronesi onayladı ve savunmasına müteşekkir göründü.</p>

  <p class="normal1">Sonra da Charlotte’nin affı için bir şey eklemem gerek, diye devam etti barones: O sıralar kendisine talip olan adam uzun zamandır ona meyliyle ortaya çıkıyordu ve yakından tanındığında sizlerin itiraf etmek istemeyeceği kadar sevimliydi.</p>

  <p class="normal1">Sevgili arkadaş, diye cevap verdi Eduard biraz heyecanla: O kişinin size karşı ilgisiz olmadığını ve Charlotte’nin sizden başkasından çekinmediği kadar çok çekindiğini de itiraf edelim. Kadınların herhangi bir erkeğe bağımlılıklarını daha uzun zaman sürdürmelerini, hatta hiçbir ayrılıkla bunu bozup yok etmemelerini onların çok hoş bir özelliği sayarım.</p>

  <p class="normal1">Bu iyi özellik erkeklerde belki daha çok mevcut, dedi barones. En azından sizde, sevgili kont, fark ettim ki üzerinizde, daha önceleri meyilli olduğunuz bir kadından daha çok etkili olan hiç kimse yok. Ve gördüm ki böyle birinin savunmasına harcadığınız çaba, belki de şu anki bayan arkadaşınıza gösterebileceğinizden daha çok.</p>

  <p class="normal1">Böyle bir serzenişe katlanılabilir, dedi kont; ama Charlotte’nin ilk eşine gelince, bence o güzel çifti ayırdığı için onu sevemedim, onlar, hakikaten birbiri için yaratılmış bir çift, biraraya geldiklerinde ne beş yıldan ürkerler, ne de üstüne ikinci ya da üçüncü evliliği beklerlerdi.</p>

  <p class="normal1">Kaçırdığımızı tekrar kazanmak için gayret ediyoruz, dedi Charlotte.</p>

  <p class="normal1">Bu işte acele etmelisiniz, dedi kont. İlk evlilikleriniz, diye devam etti, tam nefretlik evliliklerdi ve maalesef bütün evliliklerde –bu sert tabirimi hoş görün– biraz yontulmamışlık vardır; en ince ilişkileri mahvederler ve aslında hiç olmazsa taraflardan birinin işine yarayan dangalakça bir güvendir bunun sebebi. Her şey kendiliğinden anlaşılır ve adeta herkes artık kendi yoluna gitsin diye bir araya gelinmiştir.</p>

  <p class="normal1">Sohbeti kesin olarak bitirmek isteyen Charlotte, cesur bir dönüş yaptı; ve başardı. Konuşma, havadan sudan oldu, o iki eş ve Yüzbaşı da katılabildi. Ottilie bile fikrini söyleme fırsatı buldu ve tatlılar keyifle yendi; zarif meyve sepetlerine konmuş meyve bolluğunun, çok renkli muhteşem kaplara yerleştirilmiş çiçek bolluğunun bunda payı mükemmeldi.</p>

  <p class="normal1">Sofradan hemen sonra ziyaret edecekleri bahçe düzenlemeleri de söz konusu edildi. Ottilie, ev işleri bahanesiyle çekildi; ama aslında yine yazıya oturdu. Kontu Yüzbaşı oyaladı; daha sonra Charlotte ona katıldı. Yukarda zirveye ulaştıklarında ve Yüzbaşı planı getirmek için aşağı koştuğunda Kont Charlotte’ye şöyle dedi: Bu adam çok hoşuma gidiyor. Çok bilgili ve programlı. Keza faaliyeti de ciddi ve tutarlı. Burada yaptığı iş, daha yüksek bir çevrede olsa çok anlamlı olurdu.</p>

  <p class="normal1">Charlotte, Yüzbaşıya bu övgüyü içten bir hoşlanmayla dinledi. Ama yine de kendini tutup söylenenleri sükûnetle ve açıkça destekledi. Ama kontun şöyle devam etmesine çok şaşırdı: Bu tanışma benim için tam zamanında oldu. Bu adama tam uyacak bir iş biliyorum ve onu mutlu edeceğim böyle bir tavsiyeyle yüce bir dostu kendime çok iyi bağlayabilirim.</p>

  <p class="normal1">Bu, Charlotte’yi bir yıldırım gibi sarstı. Kont, bir şey fark etmedi: Çünkü, kendilerini her zaman frenlemeyi bilen kadınlar, olağanüstü durumlarda hâlâ bir çeşit görünürde itidali korurlar. Ama kont sözlerine şöyle devam ederken o artık duymuyordu bile: Ben birşeyden emin oldum mu çok çabuk harekete geçerim. O mektubu kafamda oluşturdum bile, şimdi yazmak için acele ediyorum. Daha bu akşam gönderebileceğim bir atlı postacı sağlayın bana.</p>

  <p class="normal1">Charlotte’nin içi parçalandı. Bu tekliflere ve kendine şaşarak tek kelime söyleyemedi. Kont iyi ki Yüzbaşı için, elverişliliği Charlotte’ye fazlasıyla belli olan planlarından söz etmeyi sürdürdü. Yüzbaşının ortaya çıkıp kontun karşısında rolünü açıklamasının zamanı gelmişti artık. Ama Charlotte, kaybedeceği dosta nasıl başka gözlerle bakıyordu! Zorlama bir reveransla başını çevirip aşağıya yosun kulübesine doğru koştu. Daha yarı yolda göz yaşlarını tutamadı ve küçük münzevi evinin dar mekânına kendini attı ve az öncesine kadar olabildiğinden hiç haberdar olmadığı bir tutkunun, bir çaresizliğin acısına gömüldü.</p>

  <p class="normal1">Öte yanda Eduard, baronesle havuzlar boyunca yürüyordu. Her şey hakkında bilgi edinmekten hoşlanan bu akıllı kadın, test edici bir konuşma sırasında Eduard’ın Ottilie’yi överken çok ileri gittiğini hemen anladı ve onu çok tabii bir şekilde yavaş yavaş o yola soktu ki sonunda şüpheye yer kalmadı: Burada bir tutku oluşmak üzere değildi, gerçekten oluşmuştu.</p>

  <p class="normal1">Evli kadınlar, birbirlerinden hoşlanmasalar bile, sessizce birbirlerini sıkıca desteklerler, özellikle de genç kızlara karşı. Böyle bir eğilimin sonuçları, baronesin dünyaya dönük ruhunda çabucak canlandı. Üstüne üstlük bu sabah Charlotte ile Ottilie hakkında konuşmuşlar ve bu çocuğun, özellikle o sakin tabiatıyla köyde oluşunu uygun bulmamış ve Ottilie’yi şehre, biricik kızının eğitimine çok düşkün ve tek isteği ona arkadaşlık edip her şeyden yararlanacak bir kız bulmak olan bir arkadaşının yanına götürmeyi teklif etmişti.</p>

  <p class="normal1">Şimdi ise Eduard’ın ruhuna bir göz atmak, baronesi bu teklifi ilkeli bir ısrara götürdü ve içinden bunlar geçerken, görünürde Eduard’ın arzularını okşuyordu. Çünkü bir kadından daha çok kendine hakim olan kimse yoktur ve olağan üstü hallerdeki bu kendine hâkimiyet bizi hatta sıradan bir durumu rol yaparak ele almaya alıştırır, bizi kendi üzerimize bu kadar güç kullanarak hâkimiyetimizi başkaları üzerine de genişletmeye meyyal hale getirir, amacımız, sözde kazandığımız şeyle içten yokluğunu hissettiğimiz şey için kendimizi bir dereceye kadar yara almadan tutmaktır.</p>

  <p class="normal1">Bu zihniyete çoğu durumlarda başkalarının kapalılığına karşı, tuzağa düştükleri bilinçsizliğe karşı bir çeşit gizli oh olsun duygusu eklenir. Bizler yalnızca şu anki başarıya sevinmeyiz, aynı zamanda da gelecekteki şaşırtıcı mahcubiyeti de sevinçle bekleriz. İşte barones de, Eduard’ı Charlotte ile birlikte kendi çiftliklerine bağ bozumuna davet edecek kadar ve Eduard’ın Ottilie’yi de yanlarına alıp alamayacakları sorusunu kendi yararına yorumlayabileceği şekilde cevaplayacak kadar hınzırdı.</p>

  <p class="normal1">Eduard daha şimdiden o muhteşem bölgeden, büyük nehirden, tepelerden, kayalardan ve üzüm bağlarından, eski şatolardan, nehir gezintilerinden, bağ bozumu şıra şenliğinden coşkuyla söz etti ve bu arada saf yüreklilikle bu tür manzaraların Ottilie’nin genç gönlünde bırakacağı izlenime sevindiğini peşinen yüksek sesle söyledi. İşte o anda Ottilie’nin yaklaştığı göründü ve barones, Eduard’a çabucak, bu güz gezisi niyetinden hiç söz etmemesini söyledi. Çünkü insanın çok önceden sevinçle beklediği şey, genellikle gerçekleşmezmiş. Eduard söz verdi, ama onu Ottilie’ye doğru daha hızlı yürümeye zorladı ve sonunda bu sevgili çocuğa doğru birkaç adım önden koştu. İçten gelen bir sevinç, bütün varlığında dile geliyordu. Onun elini öperken yolda topladığı bir demet kır çiçeğini eline sıkıştırdı. Barones bu manzara karşısında içinin sızladığını hissetti. Çünkü bu sevgide cezayı gerektirecek şeyi onaylayamasa da, bunun sevimli ve hoş yanını şu yeni gelme önemsiz kıza asla layık bulamıyordu.</p>

  <p class="normal1">Akşam yemeğinde toplandıkları zaman aralarında tamamen farklı bir hava esiyordu. Sofradan önce yazıp postayla gönderen kont, bu akşam yanına oturttuğu Yüzbaşıyla sohbet ediyor, onu anlayışla ve tevazuyla tekrar tekrar sorguluyordu. Kontun sağında oturan baronesle bu yüzden az sohbet edildi; aynı şekilde Eduard’la da. O ise önce susayarak sonra heyecanlanarak şarabı esirgemedi ve yanına çektiği Ottilie ile çok hararetli sohbet etti; öbür tarafta ise Yüzbaşının yanında ruhunun çalkantısını saklamakta güçlük çeken Charlotte oturuyordu</p>

  <p class="normal1">Barones’in gözlem yapmak için yeteri kadar zamanı vardı. Charlotte’nin hoşnutsuzluğunu fark etti ve aklında Eduard’ın Ottilie’ye ilgisi olduğu için Charlotte’nin de kocasının davranışına üzgün ve kırgın olduğundan çabucak emin oldu ve bu andan itibaren de hedeflerine nasıl en iyi ulaşabileceğini düşündü.</p>

  <p class="normal1">Sofradan sonra da grupta bir bölünme oldu. Yüzbaşıyı iyice tanımak isteyen kont, bu çok sakin, hiç de kibirli olmayan, suskun adamın ne arzuladığını anlamak için çeşit çeşit taktiklere ihtiyaç duydu. Salonun bir kenarı boyunca bir aşağı bir yukarı gidip geldiler; bu arada Eduard şarap ve umutla heyecanlanıp Ottilie ile bir pencere önünde şakalaşıyordu, Charlotte ile barones ise yan yana dolaşıyorlardı. Susmaları ve amaçsızca dolaşmaları, sonunda grubun tümünde bir tıkanıklık yarattı. Kadınlar, kendi taraflarına çekildiler, erkekler öbür tarafa ve gün böylece tamamlanmış göründü.”</p>

  <h2 class="h2baslik" id="calibre_toc_21">FAUST</h2>

  <p class="h2baslik1">I. Bölüm<br class="chapter" />
  Gökyüzünde Ön Konuşma</p>

  <p class="indentmetin">Tanrı. Göksel Gruplar. Sonra Mefisto. Üç Başmelek Öne Çıkar.</p>

  <p class="indentmetin">&nbsp;</p>

  <p class="indentmetin">Rafael : Güneş vınlıyor, eski tarzında</p>

  <p class="indentmetin">Kardeş alanlarda yarış türküsü,</p>

  <p class="indentmetin">Ve onların kader yolculuğunu</p>

  <p class="indentmetin">Tamamlıyor yıldırım hızıyla.</p>

  <p class="indentmetin">Manzarası güç veriyor yıldızlara,</p>

  <p class="indentmetin">Onu bir şeye dayandıramıyor kişi</p>

  <p class="indentmetin">O akıl almaz yüce işleri</p>

  <p class="indentmetin">Harika, ilk günkü gibi.</p>

  <p class="indentmetin">&nbsp;</p>

  <p class="indentmetin">Cebrail : Ve çabuk ve akıl almazcasına çabuk</p>

  <p class="indentmetin">Dönüyor çevresinde dünyanın bu ihtişam;</p>

  <p class="indentmetin">Yer değiştiriyor cennet aydınlığı</p>

  <p class="indentmetin">Derin, ürkütücü geceyle:</p>

  <p class="indentmetin">Köpürtüyor denizi geniş nehirlerde</p>

  <p class="indentmetin">Derin zemindeki kayaların kıyısında.</p>

  <p class="indentmetin">Ve kaya ve deniz sürükleniyor</p>

  <p class="indentmetin">Ebedi hızlı göksel koşusunda.</p>

  <p class="indentmetin">&nbsp;</p>

  <p class="indentmetin">Michael : Ve köpürüyor fırtınalar yarışırcasına,</p>

  <p class="indentmetin">Denizden karaya, karadan denize,</p>

  <p class="indentmetin">Ve oluşturuyorlar bir zincirini</p>

  <p class="indentmetin">En derin etkinin, çepeçevre.</p>

  <p class="indentmetin">Şurada alevleniyor şimşeksi bir yok ediş</p>

  <p class="indentmetin">Gök gürültüsünden önceki yolda.</p>

  <p class="indentmetin">Ama senin elçilerin, ey Tanrı, kutsuyor</p>

  <p class="indentmetin">Yumuşak dönüşünü senin gününün.</p>

  <p class="indentmetin">&nbsp;</p>

  <p class="indentmetin">Üçü birden : Bu manzara güç veriyor meleklere,</p>

  <p class="indentmetin">Hiçbiri senin sebebini bilmediğinden,</p>

  <p class="indentmetin">Ve bütün yüce eserlerin</p>

  <p class="indentmetin">Harika ilk günkü gibi.</p>

  <p class="indentmetin">&nbsp;</p>

  <p class="indentmetin">Mefisto : Ey Tanrı, sen yine yaklaşıp</p>

  <p class="indentmetin">Sorduğundan, halimiz nicedir diye,</p>

  <p class="indentmetin">Ve beni başka zaman görmekten hoşlandığın gibi,</p>

  <p class="indentmetin">Şimdi de beni bu hizmetkârlar arasında görüyorsun.</p>

  <p class="indentmetin">Bağışla, ağzım pek bilmez laf yapmayı,</p>

  <p class="indentmetin">Bütün bu çevre hor görse de beni,</p>

  <p class="indentmetin">Coşkum güldürürdü, kuşku yok seni,</p>

  <p class="indentmetin">Eğer unutmadıysan gülmeyi.</p>

  <p class="indentmetin">Bilmem ben güneşi ve dünyaları anlatmayı.</p>

  <p class="indentmetin">Görüyorum yalnızca insanların nasıl didiştiğini.</p>

  <p class="indentmetin">Dünyanın bu küçük Tanrısı kalıyor hep aynı türde,</p>

  <p class="indentmetin">Ve aynı şekilde harika, ilk günkü gibi.</p>

  <p class="indentmetin">Birazcık daha iyi yaşayacaktı,</p>

  <p class="indentmetin">Eğer sen ona vermeseydin gök ışığını:</p>

  <p class="indentmetin">O buna akıl diyor ve kullanıyor onu</p>

  <p class="indentmetin">Yalnızca daha hayvanca olmakta her hayvandan.</p>

  <p class="indentmetin">Bence o, lütfunuzun izniyle,</p>

  <p class="indentmetin">Uzun bacaklı ağustos böceklerinden biri gibi,</p>

  <p class="indentmetin">Hep uçuyor ve uçarak sıçrıyor</p>

  <p class="indentmetin">Ve hemen otlar arasında eski şarkısını söylüyor;</p>

  <p class="indentmetin">Keşke kalsa hep çimenler arasında!</p>

  <p class="indentmetin">Herşeye burnunu sokmasa.</p>

  <p class="indentmetin">Tanrı : Söyleyecek başka sözün yok mu bana?</p>

  <p class="indentmetin">Hep şikâyete mi gelirsin sen?</p>

  <p class="indentmetin">Dünyada doğru giden hiç mi yok sence?</p>

  <p class="indentmetin">&nbsp;</p>

  <p class="indentmetin">Mefisto : Yok efendim! Orayı her zamanki gibi pek kötü</p>

  <p class="indentmetin">buluyorum.</p>

  <p class="indentmetin">&nbsp;</p>

  <p class="indentmetin">Kötü günlerinde acıtıyor içimi</p>

  <p class="indentmetin">Ben kendim bile ezemiyorum o zavallıları.</p>

  <p class="indentmetin">&nbsp;</p>

  <p class="indentmetin">Tanrı: Tanır mısın Faust’u?</p>

  <p class="indentmetin">Mefisto: O doktoru mu?</p>

  <p class="indentmetin">Tanrı: Benim hizmetkârımı!</p>

  <p class="indentmetin">Mefisto: Doğru! Hizmet ediyor o size özel bir tarzda.</p>

  <p class="indentmetin">Dünyevi değil o çılgının içkisi, besini.</p>

  <p class="indentmetin">Uzaklara itiyor hırs onu.</p>

  <p class="indentmetin">Yarıbilincinde çılgınlığının:</p>

  <p class="indentmetin">Gökten istediği en güzel yıldızlar,</p>

  <p class="indentmetin">Yerdense her bir yüce tat.</p>

  <p class="indentmetin">Ve bütün yakınlık ve bütün uzaklar</p>

  <p class="indentmetin">Doyurmuyor o derin coşkulu kalbi.</p>

  <p class="indentmetin">&nbsp;</p>

  <p class="indentmetin">Tanrı: Karmaşık hizmet etse de şimdi bana</p>

  <p class="indentmetin">Az sonra ulaştıracağım onu aydınlığa.</p>

  <p class="indentmetin">Bahçıvan bilir daha filiz yeşerirken,</p>

  <p class="indentmetin">Çiçeklerin ve meyvenin süsleyeceğini gelecek yılları.</p>

  <p class="indentmetin">&nbsp;</p>

  <p class="indentmetin">Mefisto: Var mısınız iddiaya? Hatta onu kaybedersiniz,</p>

  <p class="indentmetin">İzin verirseniz bana,</p>

  <p class="indentmetin">Onu kendi yoluma yavaşça sokmaya.</p>

  <p class="indentmetin">&nbsp;</p>

  <p class="indentmetin">Tanrı: Yeryüzünde yaşadığı sürece</p>

  <p class="indentmetin">Sana bunu yasaklamam.</p>

  <p class="indentmetin">Yanılır insan, çabaladığı sürece.</p>

  <p class="indentmetin">Mefisto: İşte buna teşekkür; çünkü ölülerle</p>

  <p class="indentmetin">Asla uğraşmaktan tat almadım.</p>

  <p class="indentmetin">En sevdiğim, dolgun, taze yanaklardır.</p>

  <p class="indentmetin">Bir ceset için evde yokumdur;</p>

  <p class="indentmetin">Benim işim kediyle fareninki gibidir.</p>

  <p class="indentmetin">&nbsp;</p>

  <p class="indentmetin">Tanrı: İyi işte, sen bilirsin!</p>

  <p class="indentmetin">Çek al bu ruhu o asıl kaynağından,</p>

  <p class="indentmetin">Ve çek onu, eğer yakalayabilirsen,</p>

  <p class="indentmetin">Kendi yoluna aşağılara;</p>

  <p class="indentmetin">Ve utan, eğer itiraf etmen gerekirse:</p>

  <p class="indentmetin">Karanlık hırsıyla, iyi bir insanın</p>

  <p class="indentmetin">Doğru yolu pek iyi bilindiğini.</p>

  <p class="indentmetin">&nbsp;</p>

  <p class="indentmetin">Mefisto: Tamam öyleyse! Uzun sürmez zaten.</p>

  <p class="indentmetin">İddiamdan hiç korkmam.</p>

  <p class="indentmetin">Eğer hedefime ulaşırsam,</p>

  <p class="indentmetin">Tam zafer benimdir, izninle.</p>

  <p class="indentmetin">Toz toprak yiyecek o, hem de hevesle,</p>

  <p class="indentmetin">Benim ninem o ünlü yılan misali.</p>

  <p class="indentmetin">&nbsp;</p>

  <p class="indentmetin">Tanrı: O zaman da açıkça ortaya çıkabilirsin,</p>

  <p class="indentmetin">Hiç nefret etmedim senin gibilerden.</p>

  <p class="indentmetin">Olumsuz ruhlar içinde</p>

  <p class="indentmetin">Soytarıdır bana en az yük olan</p>

  <p class="indentmetin">Pek çabuk gevşeyebilir insanın işi,</p>

  <p class="indentmetin">Hemen sever mutlak sükûnu;</p>

  <p class="indentmetin">O yüzden veririm ona o arkadaşı,</p>

  <p class="indentmetin">Çeken, çalışan ve şeytanca iş göreni.</p>

  <p class="indentmetin">Ama sizler, hakiki Tanrı oğulları,</p>

  <p class="indentmetin">Sevinin canlı zengin güzelle!</p>

  <p class="indentmetin">Oluşan, sonsuza kadar çalışan ve yaşayan,</p>

  <p class="indentmetin">Sarsın bizi sevginin tatlı duvarlarıyla,</p>

  <p class="indentmetin">Ve sallanan görüntüde yüzen şeyi</p>

  <p class="indentmetin">Sabitleyin süren düşüncelerle!</p>

  <p class="indentmetin">(Gökyüzü kapanır, başmelekler dağılır.)</p>

  <p class="indentmetin">&nbsp;</p>

  <p class="indentmetin">Mefisto (Yalnız) : Zaman zaman hoşlanırım bu ihtiyarı</p>

  <p class="indentmetin">görmekten</p>

  <p class="indentmetin">Ve sakınırım onunla bozuşmaktan.</p>

  <p class="indentmetin">Aslında çok hoş, bir büyük efendinin</p>

  <p class="indentmetin">Böyle insanca konuşması şeytanla.</p>

  <p class="h2baslik1">Trajedinin I. Bölümü</p>

  <p class="indentmetinbold">G e c e</p>

  <p class="indentmetin">&nbsp;</p>

  <p class="indentmetin">Yüksek tavanlı, dar, gotik tarzı bir odada Faust, kürsü</p>

  <p class="indentmetin">kıyısındaki koltuğunda,</p>

  <p class="indentmetin">huzursuz.</p>

  <p class="indentmetin">Faust: Of, of! Felsefe okudum,</p>

  <p class="indentmetin">Hukuk ve tıp da,</p>

  <p class="indentmetin">Ne yazık ki bir de ilahiyat</p>

  <p class="indentmetin">Hem de esaslı, hararetli bir gayretle.</p>

  <p class="indentmetin">İşte buradayım, ben zavallı çılgın!</p>

  <p class="indentmetin">Ve akıllı değilim eskisinden çok;</p>

  <p class="indentmetin">Mastırım, doktoram var üstelik,</p>

  <p class="indentmetin">Ve yıllardır bir aşağı bir yukarı</p>

  <p class="indentmetin">Oraya buraya sürüklüyorum öğrencilerimi–</p>

  <p class="indentmetin">Ve görüyorum, hiçbir şey bilemediğimizi!</p>

  <p class="indentmetin">Bu hal yakacak düpedüz kalbimi.</p>

  <p class="indentmetin">Gerçi ben daha bilgiliyim bütün o heveslilerden,</p>

  <p class="indentmetin">Doktorlardan, mastırlılardan, kâtiplerden, rahiplerden;</p>

  <p class="indentmetin">Ne hileyle ne şüpheyle başım dertte,</p>

  <p class="indentmetin">Ne cehennemden korkum var ne şeytandan–</p>

  <p class="indentmetin">Ama buna karşılık zevklerden de yoksunum,</p>

  <p class="indentmetin">Doğru birşeyler bildiğim kuruntusunda da değilim,</p>

  <p class="indentmetin">Birşeyler öğretebilirim, insanları düzeltir</p>

  <p class="indentmetin">Adam ederim de demiyorum.</p>

  <p class="indentmetin">Üstelik ne malım ne mülküm var,</p>

  <p class="indentmetin">Ne de dünyanın şerefine, şaşaasına sahibim.</p>

  <p class="indentmetin">Dilerim köpekler böyle uzun yaşamasın!</p>

  <p class="indentmetin">İşte bu yüzden büyücülüğe verdim kendimi,</p>

  <p class="indentmetin">Belki cinlerin gücü ve diliyle</p>

  <p class="indentmetin">Bazı sırra ererim:</p>

  <p class="indentmetin">Artık ezile büzüle zorunda kalmayayım</p>

  <p class="indentmetin">Söylemeye bilmediğimi.</p>

  <p class="indentmetin">Ve öğreneyim, nedir dünyayı</p>

  <p class="indentmetin">Özünde birleştiren.</p>

  <p class="indentmetin">Bakayım bütün etki güçlerine ve tohumlara</p>

  <p class="indentmetin">Ve eşelenmeyeyim kelimeler yığınında.</p>

  <p class="indentmetin">Ah, ışıyorsun dolunay,</p>

  <p class="indentmetin">Son olarak sıkıntıma,</p>

  <p class="indentmetin">Bu ışığı bazı gece yarıları</p>

  <p class="indentmetin">Bu masa başında selamlardım:</p>

  <p class="indentmetin">Sonra kitaplar, kâğıtlar üzerinde</p>

  <p class="indentmetin">Sen görünürdün dertli dost!</p>

  <p class="indentmetin">Ah! Ne olurdu zirvelerde</p>

  <p class="indentmetin">Yürüseydim senin ışığın altında,</p>

  <p class="indentmetin">Zirvelerde ruhlarla birlikte dolaşsam.</p>

  <p class="indentmetin">Çayırlarda senin alaca karanlığında gezsem,</p>

  <p class="indentmetin">Her bir bilme azabından kurtulup</p>

  <p class="indentmetin">Şebneminde yıkansam paklansam!</p>

  <p class="indentmetin">Tüh! Hâlâ bu zindanda mıyım?</p>

  <p class="indentmetin">Lanet olası boğucu duvar deliği,</p>

  <p class="indentmetin">Sevgili ay ışığının bile</p>

  <p class="indentmetin">Boyalı camlarda kırıldığı!</p>

  <p class="indentmetin">Kurtların kemirdiği, tozların örttüğü</p>

  <p class="indentmetin">Şu kitap yığınıyla sınırlı,</p>

  <p class="indentmetin">Tavana kadar ta,</p>

  <p class="indentmetin">İslenmiş kâğıt kaplı;</p>

  <p class="indentmetin">Etrafta bardaklar, kutular,</p>

  <p class="indentmetin">Aletler tıkış tıkış,-</p>

  <p class="indentmetin">Ataların ev eşyası dolmuş-</p>

  <p class="indentmetin">Bu mu senin dünyan, buna dünya mı denir?</p>

  <p class="indentmetin">Bir de soruyorsun, niçin kalbin</p>

  <p class="indentmetin">Daralıyor göğsünde!</p>

  <p class="indentmetin">Niçin anlaşılmaz bir sancı</p>

  <p class="indentmetin">Engelliyor bütün hayat kıpırtılarını?</p>

  <p class="indentmetin">Tanrının insanları saldığı</p>

  <p class="indentmetin">Canlı doğa yerine</p>

  <p class="indentmetin">Senin çevrende yalnız hayvan iskeleti, ölü kemiği</p>

  <p class="indentmetin">İs ve küf var!</p>

  <p class="indentmetin">Kaç! Haydi! Dışarı, uzaklara!</p>

  <p class="indentmetin">Ve bu sır dolu kitabı</p>

  <p class="indentmetin">Nostradamus’un kendi elinden,</p>

  <p class="indentmetin">Yetmez mi sana arkadaşlığa?</p>

  <p class="indentmetin">Sonra öğrenirsin yıldızların yolunu.</p>

  <p class="indentmetin">Ve doğa kılavuz olunca sana,</p>

  <p class="indentmetin">Açılır ruh gücün,</p>

  <p class="indentmetin">Bir cin öbürüyle nasıl konuşur.</p>

  <p class="indentmetin">Boşuna, kuru kuru düşünmek burada</p>

  <p class="indentmetin">Kutsal işaretleri sana açıklıyor:</p>

  <p class="indentmetin">Siz cinler, dolaşıyorsunuz yanımda;</p>

  <p class="indentmetin">Cevap verin bana, eğer duyuyorsanız!</p>

  <p class="indentmetin">(Kitabı açar ve büyük evren işaretine bakar.)</p>

  <p class="indentmetin">Hey, şu bakışla ne sevinçler</p>

  <p class="indentmetin">Doluyor birden bütün duyularıma!</p>

  <p class="indentmetin">Taze, kutsal hayat mutluluğu hissediyorum.</p>

  <p class="indentmetin">Kıvılcımlanarak akıyor damarlarımdan sinirlerimden.</p>

  <p class="indentmetin">Bir Tanrı mıymış bu işaretleri yazan.</p>

  <p class="indentmetin">Bunlar rahatlatıyor içimdeki hırgürü,</p>

  <p class="indentmetin">Sevinçle dolduruyor şu zavallı kalbimi,</p>

  <p class="indentmetin">Ve sır dolu bir güdüyle</p>

  <p class="indentmetin">Açılıyor çevremdeki doğanın güçleri.</p>

  <p class="indentmetin">Ben bir Tanrı mıyım? Işıl ışıl etrafım!</p>

  <p class="indentmetin">Bu saf çizgilerde, görüyorum</p>

  <p class="indentmetin">Canlı doğayı ruhumun önünde sere serpe.</p>

  <p class="indentmetin">Ancak şimdi anlıyorum o bilgenin dediğini</p>

  <p class="indentmetin">‘Cinler dünyası kapalı değildir;</p>

  <p class="indentmetin">Senin anlayışın kapalı, kalbin ölü!</p>

  <p class="indentmetin">Haydi, yıka, ey öğrenci, sıkılmadan</p>

  <p class="indentmetin">Dünyevi gönlünü şu şafak kızılında!’</p>

  <p class="indentmetin">(işareti seyreder.)</p>

  <p class="indentmetin">Herşey nasıl da bütün bir doku oluyor,</p>

  <p class="indentmetin">Birbiri içinde işleyip yaşıyor!</p>

  <p class="indentmetin">Gök güçleri nasıl bir aşağı bir yukarı inip çıkıyor.</p>

  <p class="indentmetin">Ve birbirine altın kovalar sunuyor!</p>

  <p class="indentmetin">Lütuf rayihalarıyla sıçrayıp</p>

  <p class="indentmetin">Gökyüzünden, yerden geçerek</p>

  <p class="indentmetin">Ahenkle her şey evreni seslendiriyor!</p>

  <p class="indentmetin">Ne tiyatro! Ama ah! Yalnız bir tiyatro!</p>

  <p class="indentmetin">Nereden tutayım seni, ey sonsuz doğa?</p>

  <p class="indentmetin">Neredesiniz siz memeler? Kaynakları bütün hayatın,</p>

  <p class="indentmetin">Göğün ve yerin asıldığı,</p>

  <p class="indentmetin">Şu solgun gönlün ulaşmak istediği–</p>

  <p class="indentmetin">Sizler çağlıyorsunuz, içiyorsunuz da</p>

  <p class="indentmetin">Ben boşuna mı susamaktayım?</p>

  <p class="indentmetin">(Kitabı isteksizce çevirir ve yer cininin işaretine bakar)</p>

  <p class="indentmetin">Nasıl başka işliyor bu işaret içime!</p>

  <p class="indentmetin">Hey, yer cini daha yakınımdasın;</p>

  <p class="indentmetin">Şimdiden hissediyorum, güçlerim artıyor,</p>

  <p class="indentmetin">Şimdiden yanıyorum taze şaraptan gibi.</p>

  <p class="indentmetin">Dünyaya açılma cesareti duyuyorum,</p>

  <p class="indentmetin">Yeryüzünün derdini, mutluluğunu taşımak,</p>

  <p class="indentmetin">Fırtınalarla savrulmak</p>

  <p class="indentmetin">Ve gemi batışındaki gıcırtıyı duymamak için.</p>

  <p class="indentmetin">Tepemde bulutlar toplanıyor–</p>

  <p class="indentmetin">Ay, ışığını gizliyor–</p>

  <p class="indentmetin">Lamba yok oluyor!</p>

  <p class="indentmetin">Buhar çıkıyor! Kızıl ışıklar yanıp sönüyor.</p>

  <p class="indentmetin">Başımın çevresinde – iniyor</p>

  <p class="indentmetin">Bir sağanak bulutlardan aşağı</p>

  <p class="indentmetin">Ve yakalıyor beni!</p>

  <p class="indentmetin">Hissediyorum etrafımdasın, ey yakardığım cin.</p>

  <p class="indentmetin">Çık ortaya!</p>

  <p class="indentmetin">Ah, kalbim nasıl hasret</p>

  <p class="indentmetin">Yeni duygulara</p>

  <p class="indentmetin">Bütün duyularım sabırsız!</p>

  <p class="indentmetin">Bütünüyle duyuyorum kalbimin sana aktığını!</p>

  <p class="indentmetin">Mecbursun! Mecbursun! İsterse hayatıma mal olsun!</p>

  <p class="indentmetin">(Kitabı tutuyor ve cinin işaretini sır gibi telaffuz ediyor. Kızıl bir alev yanıp sönüyor; alevlerin arasından cin çıkıyor.)</p>

  <p class="indentmetinbold">Ç a l ı ş m a O d a s ı</p>

  <p class="indentmetin">&nbsp;</p>

  <p class="indentmetin">Faust, Mefisto.</p>

  <p class="indentmetin">Faust: Kapı mı çalınıyor? Gir! Yine kim beni hırpalamak istiyor?</p>

  <p class="indentmetin">Mefisto: Benim.</p>

  <p class="indentmetin">Faust: Gir!</p>

  <p class="indentmetin">Mefisto: Üç kere söylemelisin.</p>

  <p class="indentmetin">Faust: Gir işte!</p>

  <p class="indentmetin">Mefisto: Şimdi hoşuma gidiyorsun.</p>

  <p class="indentmetin">Umarım anlaşacağız biz;</p>

  <p class="indentmetin">Çünkü senin kuşkularını kovmak için</p>

  <p class="indentmetin">Ben asil bir savaşçı olarak buradayım.</p>

  <p class="indentmetin">Kızıl, yaldızlı kıyafetle,</p>

  <p class="indentmetin">Tok ipekten pelerinle,</p>

  <p class="indentmetin">Şapkamda horoz tüyü,</p>

  <p class="indentmetin">Uzun sivri kılıcımla.</p>

  <p class="indentmetin">Ve şimdi sana az ve öz öğüdüm,</p>

  <p class="indentmetin">Benzer şeyleri aynıyla giymen;</p>

  <p class="indentmetin">Kurtularak serbestçe</p>

  <p class="indentmetin">Anla diye hayatın ne olduğunu.</p>

  <p class="indentmetin">&nbsp;</p>

  <p class="indentmetin">Faust: Her giyside pekâlâ hissedeceğim</p>

  <p class="indentmetin">O dar dünya hayatının eziyetini,</p>

  <p class="indentmetin">Sırf oyun için fazla yaşlıyım,</p>

  <p class="indentmetin">Arzu duymamak içinse fazla genç.</p>

  <p class="indentmetin">Ne verebilir ki bana dünya?</p>

  <p class="indentmetin">Feragat! Feragat etmen gerek!</p>

  <p class="indentmetin">Ebedi türkü bu işte;</p>

  <p class="indentmetin">Herkesin kulağında çınlayan,</p>

  <p class="indentmetin">Ömrümüz boyunca bize</p>

  <p class="indentmetin">Her saatin söylediği.</p>

  <p class="indentmetin">Sadece dehşet içinde uyanıyorum sabahları,</p>

  <p class="indentmetin">Acı yaşlar dökmek istiyorum,</p>

  <p class="indentmetin">Gün boyu bana bir arzumu, tek birini bile gerçekleştirmeyen</p>

  <p class="indentmetin">Her hevesin sezgisini bile keyfi titizliğiyle engelleyen</p>

  <p class="indentmetin">O günü görmek için.</p>

  <p class="indentmetin">Akşam olunca da korkarak</p>

  <p class="indentmetin">Yatağa uzanmak zorundayım,</p>

  <p class="indentmetin">O zaman bile durmak yok.</p>

  <p class="indentmetin">Kâbuslar ürkütecek beni.</p>

  <p class="indentmetin">Bütün güçlerime hâkim</p>

  <p class="indentmetin">İçimdeki o Tanrı</p>

  <p class="indentmetin">Uyandırabilir ruhumu.</p>

  <p class="indentmetin">O, dıştan hiçbir şeyi harekete geçiremiyor;</p>

  <p class="indentmetin">Böylece de hayat bana bir yük,</p>

  <p class="indentmetin">Ölümü istiyor, hayattan nefret ediyorum.</p>

  <p class="indentmetin">&nbsp;</p>

  <p class="indentmetin">Mefisto: Ama yine de ölüme pek hoş geldin denemez.</p>

  <p class="indentmetin">&nbsp;</p>

  <p class="indentmetin">Faust: Ah, ölümün, zafer coşkusu içinde,</p>

  <p class="indentmetin">Başına kanlı defne dalını geçirdiği kişiye ne mutlu!</p>

  <p class="indentmetin">Onu hızlı bir danstan sonra</p>

  <p class="indentmetin">Bir kızın kucağında bulana ne mutlu!</p>

  <p class="indentmetin">Ah, keşke yüce düşünce gücünden önce</p>

  <p class="indentmetin">Âşık olup ruhsuzca düşüp gitsem!</p>

  <p class="indentmetin">&nbsp;</p>

  <p class="indentmetin">Mefisto: Ama birisi kahve renkli içkiyi</p>

  <p class="indentmetin">O gece içip bitirmedi.</p>

  <p class="indentmetin">Faust: Casusluk, galiba senin zevkin.</p>

  <p class="indentmetin">&nbsp;</p>

  <p class="indentmetin">Mefisto: Herşeyi bilen biri değilimdir; ama çok şeyin</p>

  <p class="indentmetin">farkındayım.</p>

  <p class="indentmetin">&nbsp;</p>

  <p class="indentmetin">Faust: O korkunç karmaşadan eğer</p>

  <p class="indentmetin">Bildik hoş bir ses beni çekerse,</p>

  <p class="indentmetin">Şen zamanın anısıyla</p>

  <p class="indentmetin">Çocuksu duyguların sonunu aldatırsa</p>

  <p class="indentmetin">O zaman ruhu kandırmacalarla saran</p>

  <p class="indentmetin">Ve onu bu yas mağarasına</p>

  <p class="indentmetin">Göz kamaştırıcı yaltaklanan güçlerle kovan</p>

  <p class="indentmetin">Ne varsa her şeye lanet okurum.</p>

  <p class="indentmetin">Ruhun kendini hapsettiği</p>

  <p class="indentmetin">O yüksek fikre de şimdiden lanet olsun!</p>

  <p class="indentmetin">Lanet olsun, ruhumuza giren</p>

  <p class="indentmetin">Görüntünün göz kamaştırışı!</p>

  <p class="indentmetin">Lanet olsun, bize rüyada yaltaklanan,</p>

  <p class="indentmetin">Şöhretin, uzun ömürlü adın aldatması!</p>

  <p class="indentmetin">Lanet olsun, bize yaltaklanan, mal mülk</p>

  <p class="indentmetin">Karı ve çocuk, uşak ve saban.</p>

  <p class="indentmetin">Lanet olsun paraya, eğer bizi</p>

  <p class="indentmetin">Hazinelerle cesur işlere heveslendiriyorsa,</p>

  <p class="indentmetin">Avare zevkler için</p>

  <p class="indentmetin">Altımıza döşekler seriyorsa!</p>

  <p class="indentmetin">Lanet olsun, üzümlerin o şifalı suyuna!</p>

  <p class="indentmetin">Lanet olsun o en yüksek aşk lezzetine!</p>

  <p class="indentmetin">Lanet olsun ümide! Lanet olsun inanca,</p>

  <p class="indentmetin">Ve lanet olsun her şeyden önce sabra!</p>

  <p class="indentmetin">Cinler Korosu (görünmeden) Yazık! Yazık!</p>

  <p class="indentmetin">O güzel dünyayı mahvettin</p>

  <p class="indentmetin">Güçlü yumruğunla,</p>

  <p class="indentmetin">Düşüyor, parçalanıyor!</p>

  <p class="indentmetin">Bir yarıtanrı ezdi dünyayı!</p>

  <p class="indentmetin">Taşıyalım</p>

  <p class="indentmetin">Yıkıntıyı hiçliğe,</p>

  <p class="indentmetin">Ve acınalım</p>

  <p class="indentmetin">Kaybolan güzele.</p>

  <p class="indentmetin">Daha güçlüsü</p>

  <p class="indentmetin">Adem oğullarının</p>

  <p class="indentmetin">Kursun onu</p>

  <p class="indentmetin">Yeniden daha muhteşem,</p>

  <p class="indentmetin">Senin gönlünde kursun onu!</p>

  <p class="indentmetin">Yeni bir hayat koşusu</p>

  <p class="indentmetin">Başlasın</p>

  <p class="indentmetin">Uyanık duyularla</p>

  <p class="indentmetin">Ve yeni türküler</p>

  <p class="indentmetin">Şakısın üstünde!</p>

  <p class="indentmetin">&nbsp;</p>

  <p class="indentmetin">Mefisto: Bunlar küçükleri</p>

  <p class="indentmetin">Benimkilerin.</p>

  <p class="indentmetin">Dinle, nasıl bilgece çağırıyorlar</p>

  <p class="indentmetin">Zevke ve başarıya!</p>

  <p class="indentmetin">Duyuların ve kanın tıkandığı</p>

  <p class="indentmetin">Yalnızlıktan</p>

  <p class="indentmetin">Dünyaya, uzaklara</p>

  <p class="indentmetin">Çekmek istiyorlar seni.</p>

  <p class="indentmetin">Bırak artık şu dertlerinle oyalanmayı,</p>

  <p class="indentmetin">Onlar bir akbaba gibi yiyorlar bedenini:</p>

  <p class="indentmetin">En kötü topluluk bile sana hatırlatır</p>

  <p class="indentmetin">İnsanlarla insan olduğunu.</p>

  <p class="indentmetin">Ama bu demek değil ki</p>

  <p class="indentmetin">Seni serserilere itecekler.</p>

  <p class="indentmetin">Ben o büyüklerden biri değilim;</p>

  <p class="indentmetin">Ama benimle bir olur da</p>

  <p class="indentmetin">Dünyaya adım atarsan</p>

  <p class="indentmetin">O zaman içim rahat olur</p>

  <p class="indentmetin">Senin olmaktan hemen.</p>

  <p class="indentmetin">Senin arkadaşınım,</p>

  <p class="indentmetin">Ve istersen eğer</p>

  <p class="indentmetin">Hizmetçinim, uşağınım!</p>

  <p class="indentmetin">&nbsp;</p>

  <p class="indentmetin">Faust: Karşılığında ben ne yapacağım?</p>

  <p class="indentmetin">&nbsp;</p>

  <p class="indentmetin">Mefisto: Önünde bunun için uzun bir zaman var.</p>

  <p class="indentmetin">Faust: Hayır, hayır! Şeytan bencildir</p>

  <p class="indentmetin">Ve Tanrı hayrına yapmaz,</p>

  <p class="indentmetin">Birine faydalı bir şey.</p>

  <p class="indentmetin">Şartını açıkça söyle:</p>

  <p class="indentmetin">Böyle bir hizmetçi eve tehlike getirir.</p>

  <p class="indentmetin">&nbsp;</p>

  <p class="indentmetin">Mefisto: Şuracıkta senin hizmetine girmek isterim,</p>

  <p class="indentmetin">İşaretin yeter, durmak dinlenmek istemem;</p>

  <p class="indentmetin">Öbür tarafta buluştuğumuzda</p>

  <p class="indentmetin">Sen bana aynını yapacaksın.</p>

  <p class="indentmetin">Faust: Öbür taraf beni pek ilgilendirmez;</p>

  <p class="indentmetin">Önce bu dünyayı yık yeter,</p>

  <p class="indentmetin">Öbürü sonra gelsin.</p>

  <p class="indentmetin">Bu dünyadan kaynaklanır benim sevinçlerim,</p>

  <p class="indentmetin">Ve bu güneş ışır dertlerimin üzerine;</p>

  <p class="indentmetin">Ancak onlardan ayrılırsam,</p>

  <p class="indentmetin">O zaman ne isterse, ne olabilirse olsun.</p>

  <p class="indentmetin">Bu konuda başka şey duymak istemiyorum,</p>

  <p class="indentmetin">İlerde de kin mi duyulur nefret mi,</p>

  <p class="indentmetin">O tarafta</p>

  <p class="indentmetin">Bir üst bir alt var mıdır, önemli değil!</p>

  <p class="indentmetin">&nbsp;</p>

  <p class="indentmetin">Mefisto: Bu manada cesaret edebilirsin.</p>

  <p class="indentmetin">Bağlan bana; bugünlerde</p>

  <p class="indentmetin">Zevkle göreceksin becerilerimi,</p>

  <p class="indentmetin">Sana vereceğim, henüz kimsenin görmediğini.</p>

  <p class="indentmetin">Faust: Ne vereceksin ki, sen zavallı şeytan?</p>

  <p class="indentmetin">Yüce çabası içinde bir insan ruhu</p>

  <p class="indentmetin">Senin gibisine yem olur mu?</p>

  <p class="indentmetin">Doyurmayan yiyeceğin,</p>

  <p class="indentmetin">Durmadan civa gibi avucundan akıp giden</p>

  <p class="indentmetin">Sarı altınların</p>

  <p class="indentmetin">İnsanın hiç kazanmadığı bir oyunun,</p>

  <p class="indentmetin">Göğsüme yaslanmışken</p>

  <p class="indentmetin">Komşuya göz eden bir kızın,</p>

  <p class="indentmetin">Şerefin, bir meteor gibi kaybolan</p>

  <p class="indentmetin">Tanrısal zevkin var mı senin?</p>

  <p class="indentmetin">Göster bana, koparılmadan çürüyen meyveyi,</p>

  <p class="indentmetin">Ve hergün yeniden yeşeren ağaçları!</p>

  <p class="indentmetin">&nbsp;</p>

  <p class="indentmetin">Mefisto: Böyle bir iş korkutmaz beni.</p>

  <p class="indentmetin">Böylesi hazinelerle hizmet edebilirim.</p>

  <p class="indentmetin">Ama, dostum, vakit de yaklaşıyor,</p>

  <p class="indentmetin">Şöyle iyi şeyleri afiyetle yemek için.</p>

  <p class="indentmetin">&nbsp;</p>

  <p class="indentmetin">Faust: Bir zaman rahatlayıp bir miskinler döşeğine yatarsam,</p>

  <p class="indentmetin">Sonum olsun bu!</p>

  <p class="indentmetin">Dalkavuklukluğunla beni kandırabilir de</p>

  <p class="indentmetin">Kendimden hoşlanacak olursam,</p>

  <p class="indentmetin">Beni zevkle kandırabilirsen,</p>

  <p class="indentmetin">Bu benim son günüm olsun!</p>

  <p class="indentmetin">İddiaya varım ben!</p>

  <p class="indentmetin">&nbsp;</p>

  <p class="indentmetin">Mefisto: Tamam!</p>

  <p class="indentmetin">&nbsp;</p>

  <p class="indentmetin">Faust: Ver elini öyleyse!</p>

  <p class="indentmetin">Bir an’a dersem:</p>

  <p class="indentmetin">Geçme dur! Öyle güzelsin ki!</p>

  <p class="indentmetin">Beni zincire vurabilirsin,</p>

  <p class="indentmetin">O zaman seve seve yok olabilirim!</p>

  <p class="indentmetin">O zaman çalabilir cenaze çanları,</p>

  <p class="indentmetin">O zaman senin hizmetin biter</p>

  <p class="indentmetin">Saat durabilir, yelkovan düşebilir,</p>

  <p class="indentmetin">Zaman benim için geçmiş olur!</p>

  <p class="indentmetin">&nbsp;</p>

  <p class="indentmetin">Mefisto: İyi düşün, unutmak yok!</p>

  <p class="indentmetin">&nbsp;</p>

  <p class="indentmetin">Faust: Bu işte yetkin tamdır;</p>

  <p class="indentmetin">Hiç suç işlemedim.</p>

  <p class="indentmetin">Ahte vefada uşağımdır.</p>

  <p class="indentmetin">Senin mi ya da başkasının mı, ne önemi var!</p>

  <p class="indentmetin">&nbsp;</p>

  <p class="indentmetin">Mefisto: Bugün hemen Dr. Ziyafet’te</p>

  <p class="indentmetin">Uşak olarak görevimi yerine getireceğim.</p>

  <p class="indentmetin">Yalnız bir şey var – Hayat ya da ölüm hakkına</p>

  <p class="indentmetin">Senden birkaç satır rica edeceğim.</p>

  <p class="indentmetin">&nbsp;</p>

  <p class="indentmetin">Faust: Yazılı bir şey de istiyorsun, öyle mi titiz kişi?</p>

  <p class="indentmetin">Erkek sözü tutmayan bir erkek tanıdın mı hiç?</p>

  <p class="indentmetin">Ağzımdan çıkan sözün,</p>

  <p class="indentmetin">Ebediyen hayatımı bağlaması yetmez mi?</p>

  <p class="indentmetin">Dünya bütün nehirlerle akıp gitmiyor da,</p>

  <p class="indentmetin">Beni bir söz mü durduracak?</p>

  <p class="indentmetin">Ama bu evham kalbimize girmiş bir kere,</p>

  <p class="indentmetin">Kim kurtarabilir kendini ondan kendiliğinden?</p>

  <p class="indentmetin">Gönlünde temiz sadakat besleyene ne mutlu,</p>

  <p class="indentmetin">Hiçbir kurban onu pişman edemez!</p>

  <p class="indentmetin">Ne var ki yazılı mühürlü bir kâğıt,</p>

  <p class="indentmetin">Herkesin ürktüğü bir şeydir.</p>

  <p class="indentmetin">Söz, daha kalemde ölür,</p>

  <p class="indentmetin">Hâkimiyeti mum ve deri sürdürür.</p>

  <p class="indentmetin">Benden istediğin nedir, ey kötü cin?</p>

  <p class="indentmetin">Maden, mermer, parşömen, kâğıt mı?</p>

  <p class="indentmetin">Hangi tür kalemle yazayım?</p>

  <p class="indentmetin">Seçimi sana bırakıyorum.</p>

  <p class="indentmetin">Mefisto: Hatipliğini nasıl da böyle</p>

  <p class="indentmetin">Hararetle abartıyorsun!</p>

  <p class="indentmetin">Her kâğıtçık iyidir.</p>

  <p class="indentmetin">Bir damlacık kanla imzalarsın.</p>

  <p class="indentmetin">&nbsp;</p>

  <p class="indentmetin">Faust: Bu sana yeterliyse,</p>

  <p class="indentmetin">Bu tatsız şaka bitsin.</p>

  <p class="indentmetin">&nbsp;</p>

  <p class="indentmetin">Mefisto: Kan, çok özel bir sıvıdır.</p>

  <p class="indentmetin">&nbsp;</p>

  <p class="indentmetin">Faust: Sakın korkma, bu antlaşmayı bozarım diye!</p>

  <p class="indentmetin">Çabası bütün gücümün</p>

  <p class="indentmetin">Verdiğim sözün ta kendisi.</p>

  <p class="indentmetin">Kendimi fazla şişirdim,</p>

  <p class="indentmetin">Senin rütbene aidim yalnız,</p>

  <p class="indentmetin">Büyük ruh beni hor gördü,</p>

  <p class="indentmetin">Doğa, benim önümde kendini kapıyor.</p>

  <p class="indentmetin">Düşüncenin ipi koptu.</p>

  <p class="indentmetin">Çoktandır nefret ediyorum bilgiden.</p>

  <p class="indentmetin">Bırak şehvetin derinliklerinde</p>

  <p class="indentmetin">Doyuralım ateşli tutkularımızı!</p>

  <p class="indentmetin">Akıl almaz sihir örtülerinde</p>

  <p class="indentmetin">Her mucize hemen hazır olsun!</p>

  <p class="indentmetin">Atılalım zamanın dalgalarına</p>

  <p class="indentmetin">Olayların akışına</p>

  <p class="indentmetin">İstediği kadar yer değiştirsin</p>

  <p class="indentmetin">Acıyla zevk</p>

  <p class="indentmetin">Zaferle yenilgi;</p>

  <p class="indentmetin">Yeter ki insan durmadan çalışsın.”</p>

  <h2 class="h2baslik" id="calibre_toc_22">TORQUATO TASSO</h2>

  <p class="indentmetinitalik">Kişiler:</p>

  <p class="indentmetinitalik">Alphons II, Ferrara Dükü</p>

  <p class="indentmetinitalik">Leonere von Este, Dükün kızkardeşi</p>

  <p class="indentmetinitalik">Leonore Sanvitale, Scandiano kontesi</p>

  <p class="indentmetinitalik">&nbsp;</p>

  <p class="indentmetinitalik">Torquato Tasso</p>

  <p class="indentmetinitalik">Antonio Montecatino, devlet sekreteri</p>

  <p class="indentmetinitalik">Yer: Belriguardo’da bir tatil şatosu</p>

  <p class="h2baslik1">1. Perde, 1. Sahne</p>

  <p class="indentmetin">Destan şairlerinin büstleriyle süslü avlu</p>

  <p class="indentmetin">Sahnenin önünde sağda Vergilius, solda Ariost, Prenses</p>

  <p class="indentmetin">Leonore.</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Bana bakıp gülümsüyorsun, Leonore,</p>

  <p class="indentmetin">Sonra kendine bakıp yine gülümsüyorsun.</p>

  <p class="indentmetin">Neyin var? Anlat arkadaşına, bilsin!</p>

  <p class="indentmetin">Düşünceli görünüyorsun, ama neşelisin.</p>

  <p class="indentmetin">&nbsp;</p>

  <p class="indentmetinitalik">Leonore:</p>

  <p class="indentmetin">Evet prensesim, neşeyle görüyorum</p>

  <p class="indentmetin">İkimizi burada öyle kır süsleriyle.</p>

  <p class="indentmetin">Tam mutlu çoban kızlar gibiyiz</p>

  <p class="indentmetin">Ve o mutlu kızlar gibi çalışıyoruz</p>

  <p class="indentmetin">Taçlar örüyoruz. Şu, rengârenk çiçeklisi</p>

  <p class="indentmetin">Gittikçe daha çok coşuyor elimde,</p>

  <p class="indentmetin">Sense daha yüce zevkin ve engin gönlünle</p>

  <p class="indentmetin">Seçtin kendine zarif ince defneyi.</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Düşünerek ördüğüm o dallar,</p>

  <p class="indentmetin">Kendilerine hemen saygın bir baş buldular.</p>

  <p class="indentmetin">Onları Vergilius’un başına şükranla koyuyorum.</p>

  <p class="indentmetin">Vergilius’un büstüne koyar çelengi.</p>

  <p class="indentmetin">&nbsp;</p>

  <p class="indentmetinitalik">Leonore:</p>

  <p class="indentmetin">Ben de şu tam çelengi</p>

  <p class="indentmetin">Ludwig Usta’nın açık alnına bastırıyorum.</p>

  <p class="indentmetin">&nbsp;</p>

  <p class="indentmetin">Ariost’un büstünü çelenklendirir.</p>

  <p class="indentmetin">Şakaları hiç solmayan o,</p>

  <p class="indentmetin">Hemen alsın payını ilkbahardan.</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Ağabeyim hoşluk edip bizi</p>

  <p class="indentmetin">Bugünlerde kırlara getirdi,</p>

  <p class="indentmetin">Keyfimize bakıp saatlerce</p>

  <p class="indentmetin">Hayal edelim kendimizi şairlerin altın çağında.</p>

  <p class="indentmetin">Ben Belriguardo’yu severim, çünkü</p>

  <p class="indentmetin">Burada gençliğin bazı taze günlerini neşeyle yaşadım,</p>

  <p class="indentmetin">Ve bu taze yeşillik ve bu güneş</p>

  <p class="indentmetin">Getiriyor bana o zamanın mutluluğunu.</p>

  <p class="indentmetin">&nbsp;</p>

  <p class="indentmetinitalik">Leonore:</p>

  <p class="indentmetin">Evet, çevremizi sarıyor yeni bir dünya!</p>

  <p class="indentmetin">Şu hep yeşil ağaçların gölgesi</p>

  <p class="indentmetin">Hoşa gidiyor artık. Bizi yine canlandırıyor</p>

  <p class="indentmetin">Şu pınarların hışırtısı, sallanıyor</p>

  <p class="indentmetin">Sabah rüzgârında şu taze dallar.</p>

  <p class="indentmetin">Tarhlardaki çiçekler bakıyor bize</p>

  <p class="indentmetin">Çocuksu gözleriyle dostça.</p>

  <p class="indentmetin">Bahçıvan kaldırıyor örtüsünü</p>

  <p class="indentmetin">Limon ve portakal serasının,</p>

  <p class="indentmetin">Mavi gök dinleniyor üstümüzde</p>

  <p class="indentmetin">Ve ufukta eriyor karı</p>

  <p class="indentmetin">Uzak dağların bu hafif havada.</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">İlkbaharın gelişine sevinirdim ben,</p>

  <p class="indentmetin">Eğer arkadaşımı benden kaçırmasa.</p>

  <p class="indentmetin">&nbsp;</p>

  <p class="indentmetinitalik">Leonere:</p>

  <p class="indentmetin">Hatırlatma bana şu güzel saatlerde</p>

  <p class="indentmetin">Ey prenses, çabucak ayrılacağımı.</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Bırakacağın şeyi, bulursun</p>

  <p class="indentmetin">O büyük şehirde, yeniden, kat kat.</p>

  <p class="indentmetin">&nbsp;</p>

  <p class="indentmetinitalik">Leonere:</p>

  <p class="indentmetin">Beni çağırıyor görev, çağırıyor aşk,</p>

  <p class="indentmetin">Eşime, beni çoktan özleyene.</p>

  <p class="indentmetin">Oğlunu götürüyorum ona, bu yıl</p>

  <p class="indentmetin">Çabucak büyüyor yetişen,</p>

  <p class="indentmetin">Ve paylaşacağım onun babalık sevincini.</p>

  <p class="indentmetin">Büyüktür Floransa ve muhteşem, ama</p>

  <p class="indentmetin">Kıymeti bütün yığılmış hazinelerin</p>

  <p class="indentmetin">Yetmez Ferrara’nın mücevherlerine.</p>

  <p class="indentmetin">Halk o şehri şehir yaptı,</p>

  <p class="indentmetin">Ferrara, prensleriyle büyük oldu.</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Daha çok, burada tesadüfen</p>

  <p class="indentmetin">Buluşan ve iyi ki birleşen iyi insanlarla.</p>

  <p class="indentmetin">&nbsp;</p>

  <p class="indentmetinitalik">Leonere:</p>

  <p class="indentmetin">Çok çabuk dağıtır tesadüf, topladıklarını.</p>

  <p class="indentmetin">Soylu biri çeker kendine soylu insanları</p>

  <p class="indentmetin">Ve bilir onları kendine bağlamayı, sizin gibi.</p>

  <p class="indentmetin">Kardeşinin ve senin çevrende birleşiyor</p>

  <p class="indentmetin">Ruhlar, size layık olanlar,</p>

  <p class="indentmetin">Ve sizler o büyük atalara layıksınız.</p>

  <p class="indentmetin">Burada yandı bilmin, hür düşüncenin</p>

  <p class="indentmetin">Güzel ışığı, henüz barbarlık yoğun sisiyle</p>

  <p class="indentmetin">Saklarken dünyayı. Çocukken doluydu</p>

  <p class="indentmetin">Kulaklarım adlarıyla Esteli Hercules’in,</p>

  <p class="indentmetin">Esteli Hippolit’in.</p>

  <p class="indentmetin">Ferrara’yı Roma’yla, Floransa’yla,</p>

  <p class="indentmetin">Birlikte överdi babam çokça!</p>

  <p class="indentmetin">Gitmeyi çok istedim, şimdi buradayım işte.</p>

  <p class="indentmetin">Burada konuk oldu Petrarca, burada bakıldı,</p>

  <p class="indentmetin">Ve Ariost burada buldu örneklerini.</p>

  <p class="indentmetin">İtalya’da bilinmez hiçbir büyük ad,</p>

  <p class="indentmetin">Bu evin konuğu olmayan.</p>

  <p class="indentmetin">Ve kârlıdır bir dehayı</p>

  <p class="indentmetin">Konuk etmek; verirsen ona ev armağanı</p>

  <p class="indentmetin">O da sana daha güzelini bırakır.</p>

  <p class="indentmetin">İyi insanın ayak bastığı yerler</p>

  <p class="indentmetin">Kutsanmıştır, yüzyıl sonra da çınlar</p>

  <p class="indentmetin">Sözü, eseri torunların kulağında.</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Torunun, eğer hissediyorsa senin gibi</p>

  <p class="indentmetin">Çok sık özenirim sana bu mutluluktan dolayı.</p>

  <p class="indentmetin">&nbsp;</p>

  <p class="indentmetinitalik">Leonere:</p>

  <p class="indentmetin">Başkalarından çok, sessiz ve saf</p>

  <p class="indentmetin">Tat akıyorsun sen. Kalbim dolu, zorluyor beni</p>

  <p class="indentmetin">Sana açmaya, hararetle hissettiklerimi,</p>

  <p class="indentmetin">Sen daha çok, daha derin hissediyor, susuyorsun.</p>

  <p class="indentmetin">Seni kör etmiyor şu anın ışığı,</p>

  <p class="indentmetin">Şaka kırmıyor seni, boş yere</p>

  <p class="indentmetin">Sunice eğiliyor dalkavukluk kulağında:</p>

  <p class="indentmetin">Sarsılmıyor aklın ve de zevkin,</p>

  <p class="indentmetin">Yargın dürüst, her zaman büyüktür</p>

  <p class="indentmetin">Payın büyükte, senin kendin gibi bildiğin şeyde.</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Bu en yüksek teveccühü</p>

  <p class="indentmetin">Sokmamalısın kılığına içten dostluğun.</p>

  <p class="indentmetin">&nbsp;</p>

  <p class="indentmetinitalik">Leonere:</p>

  <p class="indentmetin">Dostluk hak severdir; yalnızca o</p>

  <p class="indentmetin">Bilir bütün gücünü senin kıymetinin.</p>

  <p class="indentmetin">Bırak, fırsata, şansa da</p>

  <p class="indentmetin">Senin kültüründeki yerini vereyim,</p>

  <p class="indentmetin">Kültürlüsün sen, sonuna kadar,</p>

  <p class="indentmetin">Sana kardeşinle saygı duyuyor dünya,</p>

  <p class="indentmetin">Devrinizin bütün büyük kadınları önünde.</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Bu çok duygulandırmaz beni, sevgili Leonore,</p>

  <p class="indentmetin">Düşününce insanın nasıl az şey olduğunu</p>

  <p class="indentmetin">Ve olduğunu da başkalarına borçlu bulunduğunu.</p>

  <p class="indentmetin">Eski dilleri bilmek ve en iyiyi,</p>

  <p class="indentmetin">Eskilerin bize bıraktıklarını, anneye borçluyum</p>

  <p class="indentmetin">Ama bilimde, tam anlayışta</p>

  <p class="indentmetin">Onunla boy ölçüşemezdi iki kız,</p>

  <p class="indentmetin">Bir kadın onunla karşılaştırılacaksa</p>

  <p class="indentmetin">Kuşkusuz Lucretia’nın hakkı bu.</p>

  <p class="indentmetin">Ben de seni temin ederim ki asla</p>

  <p class="indentmetin">Rütbem ya da malım saymadım</p>

  <p class="indentmetin">Tabiatın, talihin bana verdiklerini.</p>

  <p class="indentmetin">Akıllı erkekler konuşurken</p>

  <p class="indentmetin">Anlıyorsam onları seviniyorum.</p>

  <p class="indentmetin">Eski zamanların bir erkeği üzerine</p>

  <p class="indentmetin">Verilen hüküm onun eserlerine layık olsun;</p>

  <p class="indentmetin">İster tecrübeyle yayılan bir bilim</p>

  <p class="indentmetin">Olsun söz konusu, insanı yücelterek yararlı olsun,</p>

  <p class="indentmetin">Soyluların sohbeti nereye sürüklerse</p>

  <p class="indentmetin">İzlerim seve seve, çünkü kolay gelir bu bana.</p>

  <p class="indentmetin">Seve seve dinlerim akıllıların tartışmasını,</p>

  <p class="indentmetin">İnsan gönlünü böyle hoş böyle korkunç</p>

  <p class="indentmetin">Sarsan güçler çevresinde oyalanıyorsa</p>

  <p class="indentmetin">Eğer hatip dudaklar zarafetle;</p>

  <p class="indentmetin">Seve seve, eğer prensin ün tutkusu</p>

  <p class="indentmetin">Mülk tutkusu oluyorsa</p>

  <p class="indentmetin">Düşünürün konusu ve eğer akıllı bir adamın</p>

  <p class="indentmetin">İncelikle geliştirdiği zarif akıl</p>

  <p class="indentmetin">Dolandırmak yerine bilgilendiriyorsa bizi.</p>

  <p class="indentmetin">&nbsp;</p>

  <p class="indentmetinitalik">Leonere:</p>

  <p class="indentmetin">Ve bu ciddi sohbetten sonra</p>

  <p class="indentmetin">Dinlenir kulağımız ve duygumuz</p>

  <p class="indentmetin">Pek sevinçli kafiyelerinde şairin</p>

  <p class="indentmetin">O, üfler ruhumuza en son en sevimli</p>

  <p class="indentmetin">Duyguları tatlı namelerle.</p>

  <p class="indentmetin">Senin yüksek ruhun kapsıyor geniş bir ülkeyi,</p>

  <p class="indentmetin">Ben ise en çok bağlanırım adasına</p>

  <p class="indentmetin">Şiirin defne ormanlarında.</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Bu güzel ülkede inandırdılar beni</p>

  <p class="indentmetin">Başka ağaçların önünde</p>

  <p class="indentmetin">Büyür mersin severek ve eğer bir de çoksa ilham perileri</p>

  <p class="indentmetin">Aralarında çok ender aranır sevgili, oynaş,</p>

  <p class="indentmetin">Şaire rastlanır daha çok,</p>

  <p class="indentmetin">Bizden uzaklaşmak, kaçmak ister gibidir,</p>

  <p class="indentmetin">Bizim bilmediğimiz bir şey arıyor gibidir,</p>

  <p class="indentmetin">Belki de sonunda o da bilmez neyi.</p>

  <p class="indentmetin">İşte ne hoş olur, eğer rastlasa bize</p>

  <p class="indentmetin">Tam zamanında, çabucak hayran olup</p>

  <p class="indentmetin">Boş yere uzaklarda aradığı</p>

  <p class="indentmetin">O sevgili olarak bulsa bizi.</p>

  <p class="indentmetin">&nbsp;</p>

  <p class="indentmetinitalik">Leonere:</p>

  <p class="indentmetin">Şakana bir şey demem,</p>

  <p class="indentmetin">Dokunuyor gerçi bana, derinden olmasa da</p>

  <p class="indentmetin">Her adamı ve hizmetini sayarım</p>

  <p class="indentmetin">Ama Tasso’ya karşı yalnızca dürüstüm.</p>

  <p class="indentmetin">Bu dünyayı görmüyor sanki gözü;</p>

  <p class="indentmetin">Kulağı duyuyor doğanın ahengini;</p>

  <p class="indentmetin">Tarihin sunduklarını, hayatın verdiğini</p>

  <p class="indentmetin">Aynı şekilde ve istekle alıyor</p>

  <p class="indentmetin">Uzaklara dağılanı topluyor gönlü,</p>

  <p class="indentmetin">Ve duygusu can veriyor cansıza.</p>

  <p class="indentmetin">Çoğu zaman asilleştiriyor bize adi görüneni,</p>

  <p class="indentmetin">Kıymetli sayılansa onun önde bir hiç.</p>

  <p class="indentmetin">Bu kendi büyülü çemberinde dolaşıyor</p>

  <p class="indentmetin">O harika adam ve çağırıyor bizleri</p>

  <p class="indentmetin">Birlikte dolaşmaya, ona katılmaya;</p>

  <p class="indentmetin">Yaklaşır gibi görünse de uzak kalıyor bize;</p>

  <p class="indentmetin">Sanki bize bakıyor ve periler görünüyor</p>

  <p class="indentmetin">Bizim yerimize gözüne.</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Nazik ve duygulu anlattın o şairi,</p>

  <p class="indentmetin">Tatlı rüyaların hazinelerinde yüzeni.</p>

  <p class="indentmetin">Ama bana kalırsa onu da çekiyor</p>

  <p class="indentmetin">Gerçekler kuvvetle kendine ve tutuyor sıkıca.</p>

  <p class="indentmetin">Ağaçlarımıza zaman zaman iliştirilen</p>

  <p class="indentmetin">O güzel şiirler, altın elmalar gibi rayihalı.</p>

  <p class="indentmetin">Bize yeni bir akşam yıldızı oluyorlar.</p>

  <p class="indentmetin">Anlamıyor musun bütün bunların</p>

  <p class="indentmetin">Hakiki bir aşkın tatlı meyveleri olduğunu?</p>

  <p class="indentmetin">&nbsp;</p>

  <p class="indentmetinitalik">Leonere:</p>

  <p class="indentmetin">Ben de seviniyorum o güzel yapraklara.</p>

  <p class="indentmetin">Çok katlı bir ruhla övüyor o,</p>

  <p class="indentmetin">Bir tek manzarayı çeşitli kafiyeleriyle.</p>

  <p class="indentmetin">Kâh yükseltiyor onu parlak zaferde</p>

  <p class="indentmetin">Yıldızlı göğe doğru eğiliyor saygıyla</p>

  <p class="indentmetin">Melekler misali bulutlar üstünden manzara önünde;</p>

  <p class="indentmetin">Sonra sızıyor ona sessiz koridorlardan</p>

  <p class="indentmetin">Ve örüyor her çiçeği taç yaparak.</p>

  <p class="indentmetin">Uzaklaştı mı o saygı gören kadın, kutsuyor o,</p>

  <p class="indentmetin">Yolu, yavaşça güzel ayağının değdiği.</p>

  <p class="indentmetin">Çalılıkta saklanıp bülbül misali,</p>

  <p class="indentmetin">Dolduruyor ormanı ve havayı</p>

  <p class="indentmetin">Hicranlı bir kalpten gelen</p>

  <p class="indentmetin">İnlemelerinin namesiyle:</p>

  <p class="indentmetin">O dokunaklı ıstırabı, o mutlu karasevdası</p>

  <p class="indentmetin">Sürüklüyor her kulağı her kalbi peşinden.</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Ve sevdiğine ad verirse</p>

  <p class="indentmetin">Leonore diyecektir ona.</p>

  <p class="indentmetin">&nbsp;</p>

  <p class="indentmetinitalik">Leonere:</p>

  <p class="indentmetin">Bu, benim olduğu kadar senin de adın.</p>

  <p class="indentmetin">Başka bir ad olsa, kırılırdım.</p>

  <p class="indentmetin">Sana olan duygusunu bu çifte adla</p>

  <p class="indentmetin">Saklayışı sevindiriyor beni.</p>

  <p class="indentmetin">Bu adın tatlı tınlayışında benimkini de</p>

  <p class="indentmetin">Düşünmesine memnunum ben.</p>

  <p class="indentmetin">Burada önemli olan, sevdiğine hakim olmak isteyen</p>

  <p class="indentmetin">Ona sırf sahip olmak için, yüzünü herkesten kıskanan</p>

  <p class="indentmetin">Bir aşk değil.</p>

  <p class="indentmetin">Mutlu bir bakışta senin kıymetinle uğraşıyorsa,</p>

  <p class="indentmetin">Benim şu hafif varlığımdan da zevk alabilir.</p>

  <p class="indentmetin">Bizi sevmiyor o, -affet sözlerimi!-</p>

  <p class="indentmetin">Her alandan taşıyor sevdiği şeyi</p>

  <p class="indentmetin">Bizim dediğimiz bir isme,</p>

  <p class="indentmetin">Ve aktarıyor duygusunu bizlere, biz sanki</p>

  <p class="indentmetin">O adamı seviyoruz, ama sevdiğimiz yalnızca,</p>

  <p class="indentmetin">Sevebileceğimiz en yüce şeyi onunla sevmektir.</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Sen fazla daldın bu bilime</p>

  <p class="indentmetin">Elonore, bana söylediklerin</p>

  <p class="indentmetin">Nerdeyse sırf kulağıma dokunuyor,</p>

  <p class="indentmetin">Ruhuma işlemiyor.</p>

  <p class="indentmetin">&nbsp;</p>

  <p class="indentmetinitalik">Leonere:</p>

  <p class="indentmetin">Sen? Platon’un öğrencisi! Anlamıyorsun?</p>

  <p class="indentmetin">Acemi birinin gevezeliklerini?</p>

  <p class="indentmetin">Belki fazla yanılıyorum,</p>

  <p class="indentmetin">Ama tamamen de yanılmam, biliyorum bunu.</p>

  <p class="indentmetin">Aşk göstermez kendini bu sevimli okulda</p>

  <p class="indentmetin">Şımarık bir çocuk gibi, eskisinden farklı:</p>

  <p class="indentmetin">O, Psyche’yle evlenen gençtir,</p>

  <p class="indentmetin">Tanrıların meclisinde yeri ve</p>

  <p class="indentmetin">Oyu vardır. Hoppaca şımarmaz</p>

  <p class="indentmetin">Bir kucaktan öbürüne koşarak;</p>

  <p class="indentmetin">Güzele, endama hemen sarılmaz</p>

  <p class="indentmetin">Tatlı bir yanılgıyla ve pişman olmaz</p>

  <p class="indentmetin">Ani sarhoşluktan iğrenme ve bıkkınlıkla.</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">İşte, kardeşim geliyor, eleverme bizi</p>

  <p class="indentmetin">Söz nereye götürse de,</p>

  <p class="indentmetin">Şakasına katlanalım</p>

  <p class="indentmetin">Kıyafetimizle alayına katlandığımız gibi</p>

  <p class="h2baslik1">İkinci Sahne</p>

  <p class="indentmetin">Önceliler. Alphons</p>

  <p class="indentmetin">&nbsp;</p>

  <p class="indentmetinitalik">Alphons:</p>

  <p class="indentmetin">Tasso’yu arıyorum, hiçbir yerde yok,</p>

  <p class="indentmetin">Hatta burada sizin yanınızda da rastlamıyorum ona.</p>

  <p class="indentmetin">Bana ondan bir haber verebilecek misiniz?</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Dün onu pek az gördüm, bugünse hiç.</p>

  <p class="indentmetin">&nbsp;</p>

  <p class="indentmetinitalik">Alphons :</p>

  <p class="indentmetin">Topluluktansa yalnızlığı arar,</p>

  <p class="indentmetin">Eski bir kusurdur bu.</p>

  <p class="indentmetin">İnsanların renkli cıvıltısından kaçıp</p>

  <p class="indentmetin">Sessizlikte kendi kendine sohbetini affediyorsam da,</p>

  <p class="indentmetin">Dostların oluşturduğu halkadan kaçmasını</p>

  <p class="indentmetin">Övemem ama.</p>

  <p class="indentmetin">&nbsp;</p>

  <p class="indentmetinitalik">Leonere:</p>

  <p class="indentmetin">Yanılmıyorsam, ey prens, az sonra</p>

  <p class="indentmetin">Çevireceksin bu azarı sevinçli bir övgüye.</p>

  <p class="indentmetin">Bugün onu uzaktan gördüm, elinde bir kitap</p>

  <p class="indentmetin">Ve bir de levha, yazarak yürüyor ve yazıyordu.</p>

  <p class="indentmetin">Dün bana söylediği öylesine bir söz, sanki</p>

  <p class="indentmetin">Eserinin tamamlandığını haber veriyordu.</p>

  <p class="indentmetin">Yalnız küçük bazı şeyleri düzeltme derdinde,</p>

  <p class="indentmetin">Ona öyle eli açık inayetine</p>

  <p class="indentmetin">Yakışan bir kurban vermek üzere.</p>

  <p class="indentmetin">&nbsp;</p>

  <p class="indentmetinitalik">Alphons :</p>

  <p class="indentmetin">Hoş gelir, onu getiriyorsa</p>

  <p class="indentmetin">Ve azad olur uzun bir süre.</p>

  <p class="indentmetin">Çalışmasına ne çok katılsam da</p>

  <p class="indentmetin">Bu büyük eser bazı manada beni ne çok sevindirse de</p>

  <p class="indentmetin">İçimdeki sabırsızlık öylesine çok artıyor.</p>

  <p class="indentmetin">Bir türlü bitmiyor, tamamlanamıyor,</p>

  <p class="indentmetin">Durmadan değiştiriyor, pek yavaş ilerliyor,</p>

  <p class="indentmetin">Sonra yine duruyor, ümidi aldatıyor;</p>

  <p class="indentmetin">İsteksizce görülüyor, çok yakın sanılan</p>

  <p class="indentmetin">Tadın uzaklaşması ileri bir zamana.</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Adım adım hedefe yürüdüğü</p>

  <p class="indentmetin">O tevazuu, o özeni övüyorum.</p>

  <p class="indentmetin">Yalnız ilham perilerinin inayetiyle</p>

  <p class="indentmetin">Birleşir o bir sürü kafiye;</p>

  <p class="indentmetin">Ve onun ruhu sırf bu güdüyü taşıyor</p>

  <p class="indentmetin">Şiiri bir bütün olmalı;</p>

  <p class="indentmetin">Sırf eğlendiren ve sonunda</p>

  <p class="indentmetin">Boş sözler gibi silinip aldatan</p>

  <p class="indentmetin">Masal üstüne masal yığmak istemiyor,</p>

  <p class="indentmetin">Bırak onu, kardeşim! Çünkü zaman</p>

  <p class="indentmetin">Ölçüsü değildir iyi bir eserin</p>

  <p class="indentmetin">Ve eğer gelecek nesiller de tadına varacaksa,</p>

  <p class="indentmetin">Sanatkârın çevresi kendini unutmalı.</p>

  <p class="indentmetin">&nbsp;</p>

  <p class="indentmetinitalik">Alphons :</p>

  <p class="indentmetin">Gel kardeşim, birlikte çalışalım,</p>

  <p class="indentmetin">İkimizin yararına sık sık yaptığımız gibi!</p>

  <p class="indentmetin">Ben çok gayretliysem, sen yavaşlat:</p>

  <p class="indentmetin">Sen çok yavaşsan, ben hız vereyim!</p>

  <p class="indentmetin">Belki böylece onu birden görürüz</p>

  <p class="indentmetin">Görmek istediğimiz hedefte.</p>

  <p class="indentmetin">O zaman vatan, dünya şaşırsın,</p>

  <p class="indentmetin">Nasıl bir eserin tamamlandığına.</p>

  <p class="indentmetin">Ben de ünden payımı alır,</p>

  <p class="indentmetin">Hayata katarım.</p>

  <p class="indentmetin">Yetişemez soylu bir insan</p>

  <p class="indentmetin">Dar bir çevrede, vatan</p>

  <p class="indentmetin">Ve dünya etki etmeli ona. Ün ve eleştiriye</p>

  <p class="indentmetin">Katlanmayı öğrenmeli. Kendini ve başkalarını</p>

  <p class="indentmetin">Tanımaya zorlanacaktır. Onu artık yalnızlık avutamaz</p>

  <p class="indentmetin">Düşman ister bunu –dost ise esirgememeli:</p>

  <p class="indentmetin">Çünkü genç mücadelede geliştirir güçlerini,</p>

  <p class="indentmetin">Hisseder ne olduğunu, az sonra anlar adamlığını.</p>

  <p class="indentmetin">&nbsp;</p>

  <p class="indentmetinitalik">Leonere:</p>

  <p class="indentmetin">Öyleyse efendim, onun için daha çok şey yapacaksın</p>

  <p class="indentmetin">Bugüne kadar onun için çok şey yaptığın gibi.</p>

  <p class="indentmetin">Bir kabiliyet, huzur içinde gelişir,</p>

  <p class="indentmetin">Bir karakterse hayatın akışında.</p>

  <p class="indentmetin">Ah, sanatı gibi ruhunu da</p>

  <p class="indentmetin">Senin öğütlerinle geliştirse! Artık</p>

  <p class="indentmetin">Kaçmasa insanlardan, dönüşmese kibri</p>

  <p class="indentmetin">Korkuya ve nefrete sonunda!</p>

  <p class="indentmetin">&nbsp;</p>

  <p class="indentmetinitalik">Alphons :</p>

  <p class="indentmetin">İnsanlardan, yalnız onları tanımayan korkar,</p>

  <p class="indentmetin">Ve onlardan kaçan kimse yanlış bilir onları.</p>

  <p class="indentmetin">Onun durumu budur ve yavaş yavaş</p>

  <p class="indentmetin">Mahvolur bir özgür ruh ve kilitlenir.</p>

  <p class="indentmetin">Bu yüzden benim himmetimden endişeleniyor</p>

  <p class="indentmetin">Kendine yakışmayacak kadar; birçoklarına</p>

  <p class="indentmetin">Güven duymuyor, oysa eminim</p>

  <p class="indentmetin">Düşmanları değil onlar. Olur ya,</p>

  <p class="indentmetin">Bir mektup yanlış yere gider, bir uşak</p>

  <p class="indentmetin">Onun hizmetinden çekilip bir başkasına kapılanır,</p>

  <p class="indentmetin">Bir kâğıt ellerinden kaybolur,</p>

  <p class="indentmetin">O hemen bir kasıt arıyor, ihanet görüyor.</p>

  <p class="indentmetin">Ve hile, kaderini batıran.</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Gel sevgili kardeşim, unutmayalım ki</p>

  <p class="indentmetin">İnsan kendinden uzaklaşamaz.</p>

  <p class="indentmetin">Ve eğer bizimle gezmek isteyen bir dost</p>

  <p class="indentmetin">Ayağını yaralayacak olursa, biz</p>

  <p class="indentmetin">Daha yavaş yürür elimizi ona uzatmaz mıyız?</p>

  <p class="indentmetin">&nbsp;</p>

  <p class="indentmetinitalik">Alphons :</p>

  <p class="indentmetin">Daha iyisi,</p>

  <p class="indentmetin">Ona şifa vermemiz olurdu, hatta hemen hekimin</p>

  <p class="indentmetin">Sonra da şifa bulan hastayla</p>

  <p class="indentmetin">Sevinçle taze hayatın yeni yolunda yürüsek.</p>

  <p class="indentmetin">Ama umarım, sevdiklerim, asla</p>

  <p class="indentmetin">Üstlenmem sert hekimin suçunu</p>

  <p class="indentmetin">Elimden geleni yaparım, gönlüne</p>

  <p class="indentmetin">Güven ve inancı yerleştirmek için.</p>

  <p class="indentmetin">Ona çoğu zaman kalabalığın önünde</p>

  <p class="indentmetin">Veriyorum himmetimin kararlı işaretlerini</p>

  <p class="indentmetin">Yanımda şikâyet ederse, sorduruyorum;</p>

  <p class="indentmetin">Aynı, geçenlerde odasına girildiğini sandığında yaptığım gibi.</p>

  <p class="indentmetin">Bir şey anlaşılmadı mı, gösteriyorum ona rahatça benim nasıl göründüğümü.</p>

  <p class="indentmetin">Herşeyi denemek gerektiğinden, deniyorum ben de</p>

  <p class="indentmetin">Tasso’da sabrımı, çünkü hak ediyor bunu:</p>

  <p class="indentmetin">Ve siz, biliyorum, bana yardım ediyorsunuz seve seve.</p>

  <p class="indentmetin">Sizi köye getirdim şimdi ve dönüyorum</p>

  <p class="indentmetin">Bu akşam şehre geri.</p>

  <p class="indentmetin">Bir anlığına göreceksiniz Antonio’yu,</p>

  <p class="indentmetin">Roma’dan gelip beni alıyor. Çok şeyimiz var</p>

  <p class="indentmetin">Konuşulacak, yapılacak. Kararlar</p>

  <p class="indentmetin">Verilecek, mektuplar yazılacak.</p>

  <p class="indentmetin">Bütün bunlar gerektiriyor şehre dönmemi.</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Seni geçirmemize izin var mı?</p>

  <p class="indentmetin">&nbsp;</p>

  <p class="indentmetinitalik">Alphons :</p>

  <p class="indentmetin">Belriguardo’da kalın, birlikte gidin</p>

  <p class="indentmetin">Consandoli’ye! Keyfini sürün</p>

  <p class="indentmetin">Güzel günlerin, gönlünüzce.</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Bizimle kalamaz mısın? İşleri</p>

  <p class="indentmetin">Buradan da şehirdeki gibi yürütemez misin?</p>

  <p class="indentmetin">&nbsp;</p>

  <p class="indentmetinitalik">Leonere:</p>

  <p class="indentmetin">Bize Roma’dan çok şey anlatacakken</p>

  <p class="indentmetin">Hemen kaçırıyor musun Antonio’yu bizden?</p>

  <p class="indentmetin">&nbsp;</p>

  <p class="indentmetinitalik">Alphons :</p>

  <p class="indentmetin">Olmaz, çocuklar; ama geri geleceğim</p>

  <p class="indentmetin">Onunla elden geldiğince çabuk:</p>

  <p class="indentmetin">O zaman anlatsın size ve siz</p>

  <p class="indentmetin">Yardım edin bana, hizmetimle böylesine</p>

  <p class="indentmetin">Durmadan çabalayan onu ödüllendirmemde</p>

  <p class="indentmetin">Ve işte yine içimizi döktük,</p>

  <p class="indentmetin">Artık gelebilir kalabalık, neşelensin</p>

  <p class="indentmetin">Bahçemiz ve bana da</p>

  <p class="indentmetin">Âdet olduğu gibi, serinlikte bir güzel,</p>

  <p class="indentmetin">Aradığım gibi rastlasın.</p>

  <p class="indentmetin">&nbsp;</p>

  <p class="indentmetinitalik">Leonere:</p>

  <p class="indentmetin">Memnuniyetle göz yumarız.</p>

  <p class="indentmetin">&nbsp;</p>

  <p class="indentmetinitalik">Alphons :</p>

  <p class="indentmetin">Buna karşı, bilirsiniz, kendimi koruyabilirim.</p>

  <p class="indentmetin">&nbsp;</p>

  <p class="indentmetinitalik">Prenses: Sahneye dönerek</p>

  <p class="indentmetin">Ne zamandır görüyorum Tasso’nun gelişini.</p>

  <p class="indentmetin">Yavaş atıyor adımlarını, duruyor ara sıra</p>

  <p class="indentmetin">Birden, kararsız gibi, sonra yürüyor</p>

  <p class="indentmetin">Bize doğru ve işte yine</p>

  <p class="indentmetin">Duraklıyor.</p>

  <p class="indentmetin">&nbsp;</p>

  <p class="indentmetinitalik">Alphons :</p>

  <p class="indentmetin">Düşünürken ve yazarken, rahatsız etmeyin</p>

  <p class="indentmetin">Onu hayallerinde, bırakın dolaşsın.</p>

  <p class="indentmetin">&nbsp;</p>

  <p class="indentmetinitalik">Leonere:</p>

  <p class="indentmetin">Hayır, gördü bizi, buraya geliyor.</p>

  <p class="h2baslik1">Üçüncü Sahne</p>

  <p class="indentmetin">Öncekiler, Tasso:</p>

  <p class="indentmetin">&nbsp;</p>

  <p class="indentmetinitalik">Tasso :</p>

  <p class="indentmetin">Parşömene tutturulmuş bir kitapla</p>

  <p class="indentmetin">Yavaş yavaş geliyorum, sana bir eser getirmeye,</p>

  <p class="indentmetin">Ve henüz çekiniyorum onu sana sunmaya.</p>

  <p class="indentmetin">Gayet iyi biliyoruz, henüz tamamlanmamış,</p>

  <p class="indentmetin">Her ne kadar az sonra bitmiş görünecekse de.</p>

  <p class="indentmetin">Ne var ki, onu tamamlanmadan sana</p>

  <p class="indentmetin">Vermek istemediysem de, şimdi yeni bir dert</p>

  <p class="indentmetin">Zorluyor beni: Fazla ürkek, fazla nankör</p>

  <p class="indentmetin">Görünmeyi istemiyorum.</p>

  <p class="indentmetin">İnsan nasıl derse; işte burdayım!</p>

  <p class="indentmetin">&nbsp;</p>

  <p class="indentmetinitalik">Dostları sevinsin diye:</p>

  <p class="indentmetin">Ben de sadece şöyle diyorum: Kabul et bunu!</p>

  <p class="indentmetin">&nbsp;</p>

  <p class="indentmetinitalik">Alphons :</p>

  <p class="indentmetin">Şaşırtıyorsun beni bu armağanınla.</p>

  <p class="indentmetin">Ve bu güzel günü bana bayram ediyorsun.</p>

  <p class="indentmetin">Böylece nihayet ellerimde tutuyorum.</p>

  <p class="indentmetin">Ve bir anlamda bu benim diyorum!</p>

  <p class="indentmetin">Çoktandır istiyordum, karar veresin,</p>

  <p class="indentmetin">Ve nihayet: İşte! Yeter diyesin.</p>

  <p class="indentmetin">&nbsp;</p>

  <p class="indentmetinitalik">Tasso :</p>

  <p class="indentmetin">Eğer siz memnunsanız, tamamdır;</p>

  <p class="indentmetin">Çünkü bu sizindir her manada.</p>

  <p class="indentmetin">Verdiğim emeğe bakınca</p>

  <p class="indentmetin">Kalemimin kıpırdayışını seyredince,</p>

  <p class="indentmetin">Diyordum ki: Bu eser benim.</p>

  <p class="indentmetin">Ama, bu şiire iç kıymetini ve şanını verenin</p>

  <p class="indentmetin">Ne olduğuna daha yakından baktığımda,</p>

  <p class="indentmetin">Fark ediyorum, bunu yalnızca sizden aldığımı.</p>

  <p class="indentmetin">Eğer edebiyatın tatlı armağanını tabiat</p>

  <p class="indentmetin">Gönül zenginliğiyle dostça vermişse bana,</p>

  <p class="indentmetin">Dik başlı felek itmişti beni</p>

  <p class="indentmetin">Kızgın öfkeyle kendinden:</p>

  <p class="indentmetin">Ve güzel dünya çekiyordu çocuğun bakışını</p>

  <p class="indentmetin">Bütün bolluğuyla, hemen kararttı genç ruhunu</p>

  <p class="indentmetin">Sadık ana babanın hak edilmemiş derdi.</p>

  <p class="indentmetin">Dudaklar açılınca şarkı söylemeye,</p>

  <p class="indentmetin">Döküldü hüzünlü bir şarkı orda,</p>

  <p class="indentmetin">Ve ben işlek ettim alçak sesle</p>

  <p class="indentmetin">Babanın dertlerine, annenin ıstırabına.</p>

  <p class="indentmetin">Yalnız sendin beni o dar hayattan alıp</p>

  <p class="indentmetin">Yüce özgürlüğe yükselten;</p>

  <p class="indentmetin">Üstümden her derdi alan,</p>

  <p class="indentmetin">Bana özgürlüğü veren, ruhumun</p>

  <p class="indentmetin">Cesur şiire ulaşması için;</p>

  <p class="indentmetin">Ve şimdi ne ödül alırsa eserim,</p>

  <p class="indentmetin">Size borçluyum onu, çünkü size aittir o.</p>

  <p class="indentmetin">&nbsp;</p>

  <p class="indentmetinitalik">Alphons :</p>

  <p class="indentmetin">İkinci kez hak ediyorsun her övgüyü</p>

  <p class="indentmetin">Ve saygı gösteriyorsun bize ve kendine.</p>

  <p class="indentmetin">&nbsp;</p>

  <p class="indentmetinitalik">Tasso :</p>

  <p class="indentmetin">Ah, bir anlatabilsem nasıl hararetle hissettiğimi,</p>

  <p class="indentmetin">Ne veriyorsam yalnız sizden aldığımı!</p>

  <p class="indentmetin">Avare genç –kendinden çıkarmaz ya</p>

  <p class="indentmetin">Şiiri? Hızlı savaşın akılla idaresini</p>

  <p class="indentmetin">O düşünmüş müdür bunu?</p>

  <p class="indentmetin">Herbir kahramanın sıradan günde kuvvetle gösterdiği</p>

  <p class="indentmetin">o silahların sanatını,</p>

  <p class="indentmetin">Komutanın aklını, şövalyenin cesaretini</p>

  <p class="indentmetin">Ve hileyle uyanıklığın nasıl savaştığını,</p>

  <p class="indentmetin">Bütün bunları ey akıllı cesur prens</p>

  <p class="indentmetin">Sen fısıldamadan mı bana, sanki benim</p>

  <p class="indentmetin">Yüksek, ulaşılmaz yüksek varlığını</p>

  <p class="indentmetin">Bir ölümlüyle ortaya koymaktan zevk alan</p>

  <p class="indentmetin">Deham gibi?</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Şimdi keyfini sür bizi sevindiren eserin!</p>

  <p class="indentmetin">&nbsp;</p>

  <p class="indentmetinitalik">Alphons :</p>

  <p class="indentmetin">Her iyi kişinin alkışıyla sevin.</p>

  <p class="indentmetin">&nbsp;</p>

  <p class="indentmetinitalik">Leonere:</p>

  <p class="indentmetin">Genel üne sevin.</p>

  <p class="indentmetin">&nbsp;</p>

  <p class="indentmetinitalik">Tasso :</p>

  <p class="indentmetin">Şu an yetiyor bana.</p>

  <p class="indentmetin">Yalnız sizdiniz aklımda, düşünürken yazarken,</p>

  <p class="indentmetin">Sizce beğenilmekti en yüce arzum,</p>

  <p class="indentmetin">Sizi eğlendirmekse en son hedefim.</p>

  <p class="indentmetin">Dünyayı, dostlarında bulmayan</p>

  <p class="indentmetin">Hak etmez dünyanın ondan öğrenmesini.</p>

  <p class="indentmetin">İşte benim vatanım, işte içinde</p>

  <p class="indentmetin">Ruhumun severek kaldığı çevre.</p>

  <p class="indentmetin">Burada kulak kesiliyorum, burada önemsiyorum her işareti.</p>

  <p class="indentmetin">Burada konuşuyor tecrübe, bilim, zevk;</p>

  <p class="indentmetin">Hatta, dünyayı ve gelecek kuşakları görüyorum önümde.</p>

  <p class="indentmetin">Kitle yanıltır ve ürkek yapar sanatçıyı.</p>

  <p class="indentmetin">Yalnız size benzeyenler anlar ve hisseder,</p>

  <p class="indentmetin">Yalnız onlar yargılayıp mükâfatlandırmalı!</p>

  <p class="indentmetin">&nbsp;</p>

  <p class="indentmetinitalik">Alphons:</p>

  <p class="indentmetin">Dünyanın bugününü ve yarınını temsil ediyorsak</p>

  <p class="indentmetin">Yalnızca tembel tembel almak, yakışmaz.</p>

  <p class="indentmetin">Şairi onurlandıran, kahramanın bile hep muhtaç olduğu</p>

  <p class="indentmetin">Güzel işareti kıskanmadan başına konmuş görmek,</p>

  <p class="indentmetin">Bunu burada atalarının alnında seçiyorum.</p>

  <p class="indentmetin">&nbsp;</p>

  <p class="indentmetin">Vergilius’un Büstünü Göstererek</p>

  <p class="indentmetin">&nbsp;</p>

  <p class="indentmetin">Bunu kader mi, bir melek mi</p>

  <p class="indentmetin">Örüp getirdi? Bunu bize göstermiyor boş yere.</p>

  <p class="indentmetin">Vergilius’u duyuyorum. Diyor ki:</p>

  <p class="indentmetin">Ölüleri neden onurlandırıyorsunuz? Onlar</p>

  <p class="indentmetin">Yaşarken mükâfatlarını ve sevinçlerini buldular;</p>

  <p class="indentmetin">Ve eğer bizi onurlandırır, bize hayran olursanız</p>

  <p class="indentmetin">O zaman yaşayanlara da payını verin.</p>

  <p class="indentmetin">Benim mermer büstüm yeterince taçlandı,</p>

  <p class="indentmetin">Yeşil dal, yaşayanın hakkıdır.</p>

  <p class="indentmetin">&nbsp;</p>

  <p class="indentmetin">Alphons kız kardeşine işaret eder; o, tacı Vergilius’un büstünden alarak Tasso’ya yaklaşır. Tasso geri çekilir.</p>

  <p class="indentmetin">&nbsp;</p>

  <p class="indentmetinitalik">Leonere:</p>

  <p class="indentmetin">Çekiniyorsun? Bak, tacı, o güzel solmayanı</p>

  <p class="indentmetin">Hangi el sana sunuyor!</p>

  <p class="indentmetin">&nbsp;</p>

  <p class="indentmetinitalik">Tasso :</p>

  <p class="indentmetin">Bırak çekineyim. Anlamıyorum bile</p>

  <p class="indentmetin">Nasıl yaşayacağım bu saatten sonra.</p>

  <p class="indentmetin">&nbsp;</p>

  <p class="indentmetinitalik">Alphons :</p>

  <p class="indentmetin">Seni ilk anda ürküten</p>

  <p class="indentmetin">Bu harika servetin keyfiyle.</p>

  <p class="indentmetin">&nbsp;</p>

  <p class="indentmetinitalik">Prenses: Defne tacını yukarı kaldırarak</p>

  <p class="indentmetin">Bu nadir zevki bana layık gördün, Tasso,</p>

  <p class="indentmetin">Sana ne düşündüğümü sözsüz bildireyim.</p>

  <p class="indentmetin">&nbsp;</p>

  <p class="indentmetinitalik">Tasso :</p>

  <p class="indentmetin">Bu güzel yükü senin sadık ellerinden</p>

  <p class="indentmetin">Alıyorum diz çökerek şu zayıf başıma.</p>

  <p class="indentmetin">Diz çöker, prenses tacı başına koyar.</p>

  <p class="indentmetin">&nbsp;</p>

  <p class="indentmetinitalik">Leonere: Alkışlayarak.</p>

  <p class="indentmetin">Yaşasın ilk taçlandırılan,</p>

  <p class="indentmetin">Nasıl süslüyor bu taç bu alçakgönüllü adamı!</p>

  <p class="indentmetin">&nbsp;</p>

  <p class="indentmetinitalik">Tasso : Ayağa kalkar</p>

  <p class="indentmetin">&nbsp;</p>

  <p class="indentmetinitalik">Alphons :</p>

  <p class="indentmetin">Bu yalnızca bir öncüsü</p>

  <p class="indentmetin">Seni başkentte süsleyecek olanın.</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Orada daha yüksek sesler selamlayacak seni</p>

  <p class="indentmetin">Hafif dudaklarla ödüllendiriyor dostluk burada seni.</p>

  <p class="indentmetin">&nbsp;</p>

  <p class="indentmetinitalik">Tasso :</p>

  <p class="indentmetin">Ah, alın bunu başımdan,</p>

  <p class="indentmetin">Çıkarın! Lülelerimi indiriyor!</p>

  <p class="indentmetin">Başıma fazla sıcak ışıyan güneş gibi</p>

  <p class="indentmetin">Yakıyor düşünme gücümü alnımda. Hararet</p>

  <p class="indentmetin">Dalgalandırıyor kanımı. Affedin! Bu kadarı fazla!</p>

  <p class="indentmetin">&nbsp;</p>

  <p class="indentmetinitalik">Leonere:</p>

  <p class="indentmetin">Bu dal daha çok korur başını</p>

  <p class="indentmetin">Sıcak bölgelerinde şöhretin</p>

  <p class="indentmetin">Dolaşan adamın ve serinletir alnını.</p>

  <p class="indentmetin">&nbsp;</p>

  <p class="indentmetinitalik">Tasso :</p>

  <p class="indentmetin">Ben o serinliği hissedecek değerde değilim,</p>

  <p class="indentmetin">O, yalnızca kahraman alınlarına esmeli.</p>

  <p class="indentmetin">Ah, çekin onu, siz tanrılar ve sarın</p>

  <p class="indentmetin">Bulutlara hep daha yükselip</p>

  <p class="indentmetin">Ulaşılmak olarak sallansın! Ve benim hayatım</p>

  <p class="indentmetin">Bu hedefe ebedi bir yolculuk olsun!</p>

  <p class="indentmetin">&nbsp;</p>

  <p class="indentmetinitalik">Alphons :</p>

  <p class="indentmetin">Erken yaşta ulaşan, erken öğrenir değerini</p>

  <p class="indentmetin">Bu hayatın tatlı servetlerinin.</p>

  <p class="indentmetin">Erken yaşta keyif süren ise hayatta</p>

  <p class="indentmetin">Vazgeçmek istemez, bir zamanlar sahip olduğundan;</p>

  <p class="indentmetin">Ve sahip olan, donanımlı olmak zorunda.</p>

  <p class="indentmetin">&nbsp;</p>

  <p class="indentmetinitalik">Tasso :</p>

  <p class="indentmetin">Ve donanımlı olmak isteyen, mecburdur</p>

  <p class="indentmetin">Gönlünde duymaya ona asla yasaklanmayanı.</p>

  <p class="indentmetin">Ah, o bana işte şimdi yasaklıyor! Mutlulukla</p>

  <p class="indentmetin">Terk ediyor beni o doğuştan gelen kuvvet,</p>

  <p class="indentmetin">Beni mutsuzluğa karşı dirençle, haksızlığa gururla</p>

  <p class="indentmetin">Davranmayı öğreten. Bu sevinç</p>

  <p class="indentmetin">Bu anın tadı</p>

  <p class="indentmetin">Çözdü mü uzuvlarımın bağını?</p>

  <p class="indentmetin">Dizlerim çöküyor! Bir kez daha</p>

  <p class="indentmetin">Görüyorsun, ey düşes, önünde eğildiğimi!</p>

  <p class="indentmetin">Işıt şu yalvarışımı; çıkar al onu!</p>

  <p class="indentmetin">Güzel bir rüyadan uyanmış gibi</p>

  <p class="indentmetin">Ferah yeni bir hayat hissedeyim diye.</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Eğer tanrıların bağışladığı o kabiliyeti</p>

  <p class="indentmetin">Tevazuyla taşıyabiliyorsan,</p>

  <p class="indentmetin">Sana verebileceğimiz en güzel şeyi,</p>

  <p class="indentmetin">Bu defne dallarını da taşımayı öğren.</p>

  <p class="indentmetin">Değdi mi bir kez başına bunlar</p>

  <p class="indentmetin">Alnında ebediyen kıpırdarlar.</p>

  <p class="indentmetin">&nbsp;</p>

  <p class="indentmetinitalik">Tasso :</p>

  <p class="indentmetin">Öyleyse bırakın buradan mahcup gideyim!</p>

  <p class="indentmetin">Bırakın mutluluğumu ormanın derinlerinde gizleyeyim,</p>

  <p class="indentmetin">Başka zaman oralarda dertlerimi gözlediğim gibi.</p>

  <p class="indentmetin">Orada yalnız dolaşmak istiyorum, orada</p>

  <p class="indentmetin">Hatırlatmaz hiçbir göz bana bu hak edilmemiş mutluluğu</p>

  <p class="indentmetin">Ve gösterirse berrak bir pınar</p>

  <p class="indentmetin">O saf suyunda bir adamı</p>

  <p class="indentmetin">Harika tacıyla yansımış göğün</p>

  <p class="indentmetin">Ağaçlar arasında, kayar arasında</p>

  <p class="indentmetin">Düşünceli dururken: O zaman sanırım,</p>

  <p class="indentmetin">Gördüğüm bir cennettir bu büyülü zeminde.</p>

  <p class="indentmetin">Sessizce düşünür, sorarım kendime,</p>

  <p class="indentmetin">Kim ki bu giden? Geçmiş zamanların</p>

  <p class="indentmetin">Bir genci mi? Böyle güzel taçlanmış?</p>

  <p class="indentmetin">Kim söyler bana adını onun? Başarısı?</p>

  <p class="indentmetin">Uzun uzun bekler ve düşünürüm;</p>

  <p class="indentmetin">Keşke bir başkası gelse de ona</p>

  <p class="indentmetin">Hoş bir sohbetle arkadaşlık etse!</p>

  <p class="indentmetin">Ah, görsem eski zamanların</p>

  <p class="indentmetin">Kahramanlarını, şairlerini bu pınar başında toplanmış!</p>

  <p class="indentmetin">Ah görsem onları burada hiç ayrılmamacasına bir arada</p>

  <p class="indentmetin">Hayattayken birbirine nasıl sıkı sıkı bağlıysalar öyle!</p>

  <p class="indentmetin">Mıknatıs, kendi kuvvetiyle</p>

  <p class="indentmetin">Demiri demire nasıl sımsıkı bağlarsa,</p>

  <p class="indentmetin">Öyle bağlar aynı çaba kahramanla şairi.</p>

  <p class="indentmetin">Homeros kendini unuturdu, bütün hayatı</p>

  <p class="indentmetin">İki adamın gözünde kutsaldı,</p>

  <p class="indentmetin">Ve cennetteki İskender</p>

  <p class="indentmetin">Koşardı Aşil’i ve Homeros’u aramaya.</p>

  <p class="indentmetin">Ah ben de orada olsam, onları</p>

  <p class="indentmetin">O büyük ruhları şimdi birleşmiş görmek için!</p>

  <p class="indentmetin">&nbsp;</p>

  <p class="indentmetinitalik">Leonere:</p>

  <p class="indentmetin">Uyan! Uyan! Sanmayalım ki</p>

  <p class="indentmetin">Sen şimdiyi tamamen fark etmiyorsun.</p>

  <p class="indentmetin">&nbsp;</p>

  <p class="indentmetinitalik">Tasso :</p>

  <p class="indentmetin">Beni yücelten bu ‘şimdi’dir,</p>

  <p class="indentmetin">Yalnızca yokum gibi görünüyorum, hepsi bu, ben kendimde değilim.</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Seviniyorum ruhlarla konuşmana,</p>

  <p class="indentmetin">İnsanca konuşman da sevindiriyor beni.</p>

  <p class="indentmetin">Bir iç oğlanı düşese yaklaşır ve ona alçak sesle bir haber verir.</p>

  <p class="indentmetin">&nbsp;</p>

  <p class="indentmetinitalik">Alphons :</p>

  <p class="indentmetin">Geldi! Tam saatinde</p>

  <p class="indentmetin">Antonio! Getir onu buraya –İşte geliyor bile!</p>

  <p class="h2baslik1">Dördüncü Sahne</p>

  <p class="indentmetin">Öncekiler. Antonio.</p>

  <p class="indentmetin">&nbsp;</p>

  <p class="indentmetinitalik">Alphons :</p>

  <p class="indentmetin">Hoş geldin! Bizlere hem kendini</p>

  <p class="indentmetin">Hem de bir müjdeyi getiriyorsun!</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Selam sana!</p>

  <p class="indentmetin">&nbsp;</p>

  <p class="indentmetinitalik">Antonio :</p>

  <p class="indentmetin">Yanınızdayken beni nasıl bir sevinç</p>

  <p class="indentmetin">Canlandırıyor, dile getirmem zor.</p>

  <p class="indentmetin">Çoktandır yokluğunu duyduğum her şeye</p>

  <p class="indentmetin">Önünüzde tekrar kavuşuyorum;</p>

  <p class="indentmetin">İşte her sıkıntının mükâfatını buluyorum</p>

  <p class="indentmetin">O bazı kâh sabırsızlıkla beklenen</p>

  <p class="indentmetin">Kâh amaç dolu kaybolan günlerin.</p>

  <p class="indentmetin">Ve istediğimiz her şeyimiz var artık. Artık kavga yok.</p>

  <p class="indentmetin">&nbsp;</p>

  <p class="indentmetinitalik">Leonere:</p>

  <p class="indentmetin">Benden de selam sana, gerçi kızıyorum</p>

  <p class="indentmetin">Tam da ben giderken geldiğine.</p>

  <p class="indentmetin">&nbsp;</p>

  <p class="indentmetinitalik">Antonio :</p>

  <p class="indentmetin">Mutluluğum tam olmasın diye</p>

  <p class="indentmetin">Hemen çekip alıyorsun benden o güzel kısmını.</p>

  <p class="indentmetin">&nbsp;</p>

  <p class="indentmetinitalik">Tasso :</p>

  <p class="indentmetin">Benden de selam! Umarım bana da</p>

  <p class="indentmetin">Bu çok tecrübeli adamın yanında sevinme izni var.</p>

  <p class="indentmetin">&nbsp;</p>

  <p class="indentmetinitalik">Antonio :</p>

  <p class="indentmetin">Sen de beni hakikaten bulursun, eğer</p>

  <p class="indentmetin">Bir zaman kendi dünyandan benimkine bakmak istersen.</p>

  <p class="indentmetin">&nbsp;</p>

  <p class="indentmetinitalik">Alphons :</p>

  <p class="indentmetin">Mektupla hemen bildirmiş olsan da</p>

  <p class="indentmetin">Ne yaptığını, nasıl olduğunu;</p>

  <p class="indentmetin">Yine de soracak bazı şeylerim var,</p>

  <p class="indentmetin">İşler neyle başarıldı?</p>

  <p class="indentmetin">O harika zeminde adımlar</p>

  <p class="indentmetin">Ölçülü atılmak ister, eğer sonunda</p>

  <p class="indentmetin">Kendi hedefine götürecekse.</p>

  <p class="indentmetin">Efendisinin çıkarını iyi düşünenin</p>

  <p class="indentmetin">Roma’da durumu güçtür;</p>

  <p class="indentmetin">Çünkü Roma her şeyi alır, hiçbir şey vermez.</p>

  <p class="indentmetin">Ve bir şey almaya gelinmişse</p>

  <p class="indentmetin">Bir şey elde edilmez, ama bir şey getirilse bile</p>

  <p class="indentmetin">Bir şey elde edilirse ne mutlu!</p>

  <p class="indentmetin">&nbsp;</p>

  <p class="indentmetinitalik">Antonio :</p>

  <p class="indentmetin">Senin isteğini beyim, yerine getirmeme yarayan,</p>

  <p class="indentmetin">Benim davranışım, benim sanatım değil.</p>

  <p class="indentmetin">Çünkü hangi akıllı adam bulmaz Vatikan’da</p>

  <p class="indentmetin">Kendi ustasını? Birçok şey bir aradaydı</p>

  <p class="indentmetin">Yararımıza kullanabileceğim.</p>

  <p class="indentmetin">Gregor’un sana saygısı, selamı var, kutsuyor seni.</p>

  <p class="indentmetin">Bir tacın başına yüklendiği en saygın ihtiyar,</p>

  <p class="indentmetin">Seni kucakladığı zamanı sevinçle düşünüyor.</p>

  <p class="indentmetin">Adamları seçmeyi bilen adam seni</p>

  <p class="indentmetin">Tanıyor, övüyor! Senin hatırına çok şey yaptı.</p>

  <p class="indentmetin">&nbsp;</p>

  <p class="indentmetinitalik">Alphons :</p>

  <p class="indentmetin">İyi kanaatine sevinirim</p>

  <p class="indentmetin">Samimi olduğu sürece. Ama iyi bilirsin ki</p>

  <p class="indentmetin">Vatikan tepesinden aşağıya bakınca</p>

  <p class="indentmetin">Bırak prensleri, insanları,</p>

  <p class="indentmetin">Devletler ayaklarının dibinde küçük görünür;</p>

  <p class="indentmetin">İtiraf et, sana en çok ne yaradı!</p>

  <p class="indentmetin">&nbsp;</p>

  <p class="indentmetinitalik">Antonio :</p>

  <p class="indentmetin">İyi, istiyorsan tamam: Papa’nın yüce aklı,</p>

  <p class="indentmetin">Küçüğü küçük görür, büyüğü büyük.</p>

  <p class="indentmetin">Bir dünyaya hükmetmek için, komşularına</p>

  <p class="indentmetin">Seve seve veriyor ve bağışlıyor onları.</p>

  <p class="indentmetin">Sana bıraktığı küçücük toprak parçasının</p>

  <p class="indentmetin">Dostların gibi kıymetini biliyor.</p>

  <p class="indentmetin">İtalya rahat olsun, yakınında</p>

  <p class="indentmetin">Dostlarını görmek istiyor, barışı</p>

  <p class="indentmetin">Sınırlarında korumaktır dileği,</p>

  <p class="indentmetin">Kuvvetle yönettiği Hıristiyanlık</p>

  <p class="indentmetin">Orada Türkleri, şurada dinsizleri sustursun diye.</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Başkalarından çok iltimas ettiği</p>

  <p class="indentmetin">Ona samimiyetle yaklaşan adamlar kim?</p>

  <p class="indentmetin">&nbsp;</p>

  <p class="indentmetinitalik">Antonio :</p>

  <p class="indentmetin">Yalnızca tecrübeli adam onun kulağı,</p>

  <p class="indentmetin">Çalışan adam güveni, inayeti.</p>

  <p class="indentmetin">Gençliğinden beri devlete hizmet eden,</p>

  <p class="indentmetin">Şimdi ona sahip ve o saraylarda iş görüyor,</p>

  <p class="indentmetin">Kendisinin yıllar önce elçi olarak</p>

  <p class="indentmetin">Görüp tanıdığı ve çoğu zaman yönettiği yerlerde.</p>

  <p class="indentmetin">Dünya gözlerinin önünde serili</p>

  <p class="indentmetin">Aynı, kendi devletinin çıkarı gibi.</p>

  <p class="indentmetin">Onu iş yaparken görünce, översiniz</p>

  <p class="indentmetin">Ve sevinirsiniz, onun sessizce uzun uzun</p>

  <p class="indentmetin">Neler hazırlayıp başardığı keşfedilince.</p>

  <p class="indentmetin">Bir akıllı prensin yönettiğini görmekten</p>

  <p class="indentmetin">Herkesin gururla itaat ettiği,</p>

  <p class="indentmetin">Yalnız doğru emir verildiği için</p>

  <p class="indentmetin">Herkesin yalnızca kendine hizmet ettiğine inandığı</p>

  <p class="indentmetin">Bir devleti görmekten</p>

  <p class="indentmetin">Daha güzel bir şey yoktur dünyada.</p>

  <p class="indentmetin">&nbsp;</p>

  <p class="indentmetinitalik">Leonere:</p>

  <p class="indentmetin">Nasıl özlemle beklerim o dünyayı bir kez</p>

  <p class="indentmetin">Çok yakından görmeyi!</p>

  <p class="indentmetin">&nbsp;</p>

  <p class="indentmetinitalik">Alphons :</p>

  <p class="indentmetin">Tabii yalnızca birlikte çalışmak için</p>

  <p class="indentmetin">Çünkü asla sırf seyretmek istemez Leonore.</p>

  <p class="indentmetin">O büyük oyuna ara sıra biz de</p>

  <p class="indentmetin">Nazik ellerimizle karışsak</p>

  <p class="indentmetin">Çok iyi olmaz mı dostum?</p>

  <p class="indentmetin">Leonore, Alphons’a</p>

  <p class="indentmetin">Beni kızdırmak istiyorsun, başaramıyorsun.</p>

  <p class="indentmetin">&nbsp;</p>

  <p class="indentmetinitalik">Alphons :</p>

  <p class="indentmetin">Sana başka günlerden borcum çok.</p>

  <p class="indentmetin">&nbsp;</p>

  <p class="indentmetinitalik">Leonere:</p>

  <p class="indentmetin">İyi işte, bugün ben sana borçluyum!</p>

  <p class="indentmetin">Affet ve sorumu bozma.</p>

  <p class="indentmetin">Antonio’ya</p>

  <p class="indentmetin">Ni-pot’lar için çok şey yaptı mı?</p>

  <p class="indentmetin">&nbsp;</p>

  <p class="indentmetinitalik">Antonio :</p>

  <p class="indentmetin">Az değil, gereğinden fazla hatta.</p>

  <p class="indentmetin">Kendininkiler için çalışmayan bir güçlü,</p>

  <p class="indentmetin">Halkın kendisi tarafından eleştirilir.</p>

  <p class="indentmetin">Sessizce ve ölçülü yardım etmeyi biliyor</p>

  <p class="indentmetin">Gregor, devlete uyanık kişiler olarak hizmet eden adamlarına ve</p>

  <p class="indentmetin">Tek gaileyle tamamlıyor iki yakın görevi.</p>

  <p class="indentmetin">&nbsp;</p>

  <p class="indentmetinitalik">Tasso :</p>

  <p class="indentmetin">Bilim de, sanat da memnun mu</p>

  <p class="indentmetin">Onun himayesinden? Ve örnek alıyor mu</p>

  <p class="indentmetin">Eskinin büyük prenslerini?</p>

  <p class="indentmetin">&nbsp;</p>

  <p class="indentmetinitalik">Antonio :</p>

  <p class="indentmetin">Bilime saygı gösteriyor, yararı olduğu sürece,</p>

  <p class="indentmetin">Devleti yönetmeyi, halkları tanımayı öğrettiği sürece;</p>

  <p class="indentmetin">Sana saygısı var, süslediği, Roma’sını</p>

  <p class="indentmetin">Mükemmelleştirdiği, sarayı ve tapınakları</p>

  <p class="indentmetin">Bu dünyanın harika eserleri yaptığı sürece.</p>

  <p class="indentmetin">Onun yanında hiçbir şey avare olamaz!</p>

  <p class="indentmetin">Değerli olacaksa çalışmalı, hizmet etmeli.</p>

  <p class="indentmetin">&nbsp;</p>

  <p class="indentmetinitalik">Alphons :</p>

  <p class="indentmetin">Ve inanıyor musun işleri hemen</p>

  <p class="indentmetin">Bitirebileceğimize? Sonunda bize</p>

  <p class="indentmetin">Orada burada engeller çıkartmayacağına?</p>

  <p class="indentmetin">&nbsp;</p>

  <p class="indentmetinitalik">Antonio :</p>

  <p class="indentmetin">Yanılmıyorsam eğer,</p>

  <p class="indentmetin">Bu çekişme senin adınla senin mektuplarınla</p>

  <p class="indentmetin">Ebediyen silinecek.</p>

  <p class="indentmetin">&nbsp;</p>

  <p class="indentmetinitalik">Alphons :</p>

  <p class="indentmetin">Bu yüzden övüyorum hayatımın bu günlerini</p>

  <p class="indentmetin">Mutluluk ve kazanç zamanı diye.</p>

  <p class="indentmetin">Ufuklarımı genişlemiş görüyor, gelecek</p>

  <p class="indentmetin">İçin emin buluyorum. Kılıç darbesi</p>

  <p class="indentmetin">Almadan başardın bunu, bir vatandaş tacını</p>

  <p class="indentmetin">Hak ettin. Kadınlarımız en son sabah</p>

  <p class="indentmetin">İlk çınar yapraklarından örülmüş bu tacı alnına geçirsinler,</p>

  <p class="indentmetin">Bu arada Tasso da beni zenginleştirdi;</p>

  <p class="indentmetin">Kudüs’ü bizim için fethetti.</p>

  <p class="indentmetin">Böylece de utandırdı yeni Hıristiyanlığı;</p>

  <p class="indentmetin">Çok çok uzak, yüksek bir hedefe</p>

  <p class="indentmetin">Neşeyle ve ciddi emekle ulaştı.</p>

  <p class="indentmetin">Emeğinin karşılığı, onu da taçlanmış görüyorsun.</p>

  <p class="indentmetin">&nbsp;</p>

  <p class="indentmetinitalik">Antonio :</p>

  <p class="indentmetin">Bir bilmeceyi çözüyorsun bana. Taç giymiş ikisini</p>

  <p class="indentmetin">Görüp şaşmıştım, geldiğimde.</p>

  <p class="indentmetin">&nbsp;</p>

  <p class="indentmetinitalik">Tasso :</p>

  <p class="indentmetin">Mutluluğumu gözlerinle görürken</p>

  <p class="indentmetin">İsterdim ki mahcup ruhuma da</p>

  <p class="indentmetin">Aynı gözlerle bakabilesin.</p>

  <p class="indentmetin">&nbsp;</p>

  <p class="indentmetinitalik">Antonio :</p>

  <p class="indentmetin">Çoktandır biliyordum, Alphons’un</p>

  <p class="indentmetin">Ödüllendirmede ölçüsüz olduğunu,</p>

  <p class="indentmetin">İşte, sen yaşıyorsun, herkesin adamlarından duyduğunu.</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Bir görsen onun neler başardığını,</p>

  <p class="indentmetin">Ancak o zaman bizi haklı, bizi ölçülü bulursun.</p>

  <p class="indentmetin">Biz burada ilk sessiz tanıklarıyız,</p>

  <p class="indentmetin">Dünyanın ona çok görmediği alkışın</p>

  <p class="indentmetin">Bunun on katını verecek ona istikbal.</p>

  <p class="indentmetin">&nbsp;</p>

  <p class="indentmetinitalik">Antonio :</p>

  <p class="indentmetin">Sizin sayenizde ününden emin o.</p>

  <p class="indentmetin">Kim kuşkulanır ki sizin ödüllendirebildiğinizden?</p>

  <p class="indentmetin">Ama söyle bana, bu tacı kim oturttu</p>

  <p class="indentmetin">Ariosto’nun alnına?</p>

  <p class="indentmetin">&nbsp;</p>

  <p class="indentmetinitalik">Leonere:</p>

  <p class="indentmetin">Bu el.</p>

  <p class="indentmetin">&nbsp;</p>

  <p class="indentmetinitalik">Antonio :</p>

  <p class="indentmetin">Ve iyi iş yapmış! Ona yakışıyor,</p>

  <p class="indentmetin">Defnenin kendisi olsa ona yakışmazdı.</p>

  <p class="indentmetin">Tabiat, zengin bir göğsü</p>

  <p class="indentmetin">Renkli yeşil bir elbiseyle nasıl örterse,</p>

  <p class="indentmetin">İnsanı saygın ve sevimli yapabilen</p>

  <p class="indentmetin">Herşeyi aynı şekilde örtüyor,</p>

  <p class="indentmetin">Masalın çiçekli giysisiyle.</p>

  <p class="indentmetin">Hakiki iyi olana karşı,</p>

  <p class="indentmetin">Memnuniyet, tecrübe ve anlayış</p>

  <p class="indentmetin">Ve düşünce gücü, zevk ve saf mana,</p>

  <p class="indentmetin">Onun şiirlerinde hem düşünsel hem öznel duruyor,</p>

  <p class="indentmetin">Aynı, bahar açmış ağaçlar altında</p>

  <p class="indentmetin">Karla hafifçe taşınmış çiçeklerle örtülü</p>

  <p class="indentmetin">Güllerle çevrili, şaşılası bir hayalde</p>

  <p class="indentmetin">Aşk Tanrıçalarının dağınık oyununda gibi.</p>

  <p class="indentmetin">Bolluk pınarı çağlar yanı sıra,</p>

  <p class="indentmetin">Ve gösterir bize rengârenk mucize balıkları.</p>

  <p class="indentmetin">Nadir kuşlarla, yabancı diyarların çayır ve çalılarıyla doludur hava,</p>

  <p class="indentmetin">Maskaralık kulak kabartır yeşillikte yarı saklanmış,</p>

  <p class="indentmetin">Bilgelik, altın bir buluttan şakır</p>

  <p class="indentmetin">Yüce özdeyişleri,</p>

  <p class="indentmetin">Bu sırda hoş ahenkli lirde azgınca</p>

  <p class="indentmetin">Görünür çılgınlık etrafta tepinir gibi,</p>

  <p class="indentmetin">Oysa en güzel ritmde ölçülü davranır.</p>

  <p class="indentmetin">Bu adamın yanında cesareti olan,</p>

  <p class="indentmetin">Cesareti için bile tacı hak eder.</p>

  <p class="indentmetin">Affedin eğer kendimden geçmiş hissediyorsam kendimi,</p>

  <p class="indentmetin">Bir çılgın gibi ne zamanı ne yeri</p>

  <p class="indentmetin">Ne de ne söylediğimi düşünemiyorsam;</p>

  <p class="indentmetin">Çünkü bütün bu şairler, bu taçlar,</p>

  <p class="indentmetin">Nadide bayramlık kıyafeti güzellerin</p>

  <p class="indentmetin">Beni benden alıp yabancı ülkeye götürdü.</p>

  <p class="indentmetin">&nbsp;</p>

  <p class="indentmetinitalik">Prenses:</p>

  <p class="indentmetin">Bir başarıyı böyle değerlendirmeyi bilen kişi,</p>

  <p class="indentmetin">Ötekini bilmemezlik edemez. Sen göstermelisin</p>

  <p class="indentmetin">Bize, Tasso’nun şiirlerinde</p>

  <p class="indentmetin">Biz ne hissettik ve yalnızca sen neler fark ettin.</p>

  <p class="indentmetin">&nbsp;</p>

  <p class="indentmetinitalik">Alphons :</p>

  <p class="indentmetin">Gel benimle, Antonio! Soracak,</p>

  <p class="indentmetin">Bilmek istediğim birşeyler daha var</p>

  <p class="indentmetin">Sonra güneş batana değin.</p>

  <p class="indentmetin">Kadınlara ait olabilirsin. Gel! Hoşça kalın.</p>

  <p class="indentmetin">&nbsp;</p>

  <p class="indentmetin">Kontu Antonio, bayanları Tasso takip eder.</p>

  <h2 class="h2baslik" id="calibre_toc_23">BİTKİLERİN DEĞİŞİMİ</h2>

  <p class="indentmetin">Bin bir çeşit karışımı bu çiçek kümesinin</p>

  <p class="indentmetin">Şaşırtıyor seni ey sevgili,</p>

  <p class="indentmetin">Birçok isim duyuyorsun ve hep zorluyor</p>

  <p class="indentmetin">Yabancı tınısıyla birbirini kulağında.</p>

  <p class="indentmetin">Bütün biçimler birbirine benziyor, ama hiçbiri aynısı değil ötekinin;</p>

  <p class="indentmetin">Böylece fısıldıyor bu koro belli bir yasayı,</p>

  <p class="indentmetin">Kutsal bir bilmeceyi. Ah güzel sevgili, aktarabilsem sana</p>

  <p class="indentmetin">Hemen o anahtar kelimeyi!</p>

  <p class="indentmetin">Oluşurken izle bak, nasıl yavaş yavaş bitki</p>

  <p class="indentmetin">Basamaklar aşarak ilerliyor, çiçeğe ve meyveye doğru.</p>

  <p class="indentmetin">Tohumdan hemen gelişiyor, itince toprağın dölleyen kucağı</p>

  <p class="indentmetin">Sessizce onu hayata</p>

  <p class="indentmetin">Ve cazibesine, o kutsal, o ezeli hareketli ışığın,</p>

  <p class="indentmetin">Hemen oluşan yaprakların en nazik yapısını.</p>

  <p class="indentmetin">Düpedüz uyuyordu tohumdaki o güç, başlayan bir örnek</p>

  <p class="indentmetin">Yatıyordu, içine kapanmış, kabuğun altına eğilmiş,</p>

  <p class="indentmetin">Yaprak ve kök ve tohum, yalnızca yarı biçimli ve renksiz;</p>

  <p class="indentmetin">Kuruyken korur böylece çekirdek sakin hayatı,</p>

  <p class="indentmetin">Uzanarak yukarı kaynar, hafif neme güvenip,</p>

  <p class="indentmetin">Ve hemen uzatır başını etraftaki karanlıktan.</p>

  <p class="indentmetin">Ama basittir hâlâ o ilk görünüm;</p>

  <p class="indentmetin">Ve çocuk da böyledir bitkiler arasında.</p>

  <p class="indentmetin">Hemen ardından gelen bir tepi, yükselerek yenilenir,</p>

  <p class="indentmetin">Tomurcuk üstüne tomurcuk yığar, hâlâ o ilk biçim.</p>

  <p class="indentmetin">Gerçi hep aynı değil; çünkü çeşit çeşit doğuyor</p>

  <p class="indentmetin">Tamamlanıp, görüyorsun, hep bir sonraki yaprak,</p>

  <p class="indentmetin">Daha uzun, daha çentikli, daha ayrık uçları ve bölümleri,</p>

  <p class="indentmetin">Önce iç organda bekleyenler şimdi büyüyor.</p>

  <p class="indentmetin">Ve böylece ulaşıyor önce o en yüce belirli mükemmellik</p>

  <p class="indentmetin">Bazı cinste seni şaşkınlığa sürükleyen.</p>

  <p class="indentmetin">Çok damarlı, çok bölmeli, kuvvetle fışkıran yüzeyde,</p>

  <p class="indentmetin">Gösteriyor güç, özgür ve sonsuz olduğunu.</p>

  <p class="indentmetin">Ama burada durduruyor tabiat, güçlü ellerle oluşumu</p>

  <p class="indentmetin">Ve yönlendiriyor onu daha mükemmele doğru.</p>

  <p class="indentmetin">Ölçüyle veriyor şimdi özsuyunu, daraltıyor damarları,</p>

  <p class="indentmetin">Ve hemen gösteriyor biçim daha narin etkileri.</p>

  <p class="indentmetin">Çabalayan kenarların gücü sessize geriliyor,</p>

  <p class="indentmetin">Ve ince sap damarı daha tam oluşuyor.</p>

  <p class="indentmetin">Yapraksız ama çabuk yükseliyor daha ince sap,</p>

  <p class="indentmetin">Ve harika bir oluşum çekiyor seyredeni.</p>

  <p class="indentmetin">Çepeçevre konuyor şimdi sıralanmış sayısız</p>

  <p class="indentmetin">Daha küçük yaprak benzerinin yanına.</p>

  <p class="indentmetin">Eksenin çevresine sıkışmış saklı çanak ayrılıyor</p>

  <p class="indentmetin">O en yüce biçime renkli taçlar bırakan.</p>

  <p class="indentmetin">Yani yaratıyor tabiat yüksek, tam şekillerde,</p>

  <p class="indentmetin">Ve gösteriyor, sıralıyor, uzuv üstüne uzuv ekleyerek.</p>

  <p class="indentmetin">Hep yeniden şaşırıyorsun sen, sapta çiçek,</p>

  <p class="indentmetin">Narin yapının üstünde çeşitli yapraklar kıpırdanınca</p>

  <p class="indentmetin">Ama bu mükemmellik ilanıdır yeni yaratışın.</p>

  <p class="indentmetin">Evet renkli yaprak duyuyor o ilâhi eli.</p>

  <p class="indentmetin">Ve çabucak toparlanıyor; en narin biçimler,</p>

  <p class="indentmetin">İki kat çabalıyorlar, birleşmek kaderiyle.</p>

  <p class="indentmetin">İnançla duruyorlar bu sevimli çiftler yan yana,</p>

  <p class="indentmetin">Diziliyorlar çok sayıda o kutsal mimberin çevresinde.</p>

  <p class="indentmetin">Övgüler süzülüyor, muhteşem rayihalar,</p>

  <p class="indentmetin">Saçılıyor tatlı kokular etrafa can katarak.</p>

  <p class="indentmetin">Şimdi tek tek kabarıyor hemen sayısız filiz,</p>

  <p class="indentmetin">Ana karnını şişirten meyveler saklı</p>

  <p class="indentmetin">Ama yeni biri hemen yakalıyor bir öncekini,</p>

  <p class="indentmetin">Zincir bütün zamanlar boyunca uzasın diye,</p>

  <p class="indentmetin">Ve bütünü sonlandırıp tek gibi olsun diye.</p>

  <p class="indentmetin">Çevir gözlerini ey sevgili şu renkli kargaşaya</p>

  <p class="indentmetin">Artık kafayı şaşırtmadan kıpırtıya!</p>

  <p class="indentmetin">Her bitki ilan ediyor sana şimdi ebedi yasayı,</p>

  <p class="indentmetin">Her çiçek, konuşuyor gittikçe bağırarak seninle.</p>

  <p class="indentmetin">Ama sökersen burada Tanrıçanın kutsal yazısını,</p>

  <p class="indentmetin">Görürsün onu her yerde, değişik gidişle de</p>

  <p class="indentmetin">Sürünerek tereddüt edişini tırtılın, kelebeğin hızla uğraşını,</p>

  <p class="indentmetin">İnsanın da kendini değiştirişini, o belirli biçimini.</p>

  <p class="indentmetin">Ah, düşün bir de tanışmanın o filizinden</p>

  <p class="indentmetin">Nasıl gelişir içimizde zamanla tatlı dostluk.</p>

  <p class="indentmetin">Ve aşk sonunda nasıl çiçekler ve meyveler veriyor.</p>

  <p class="indentmetin">Düşün, nasıl çok kez kâh o kâh bu biçimleri</p>

  <p class="indentmetin">Sessizce geliştirerek duygularımıza veriyor tabiat!</p>

  <p class="indentmetin">Bugüne de sevin! O kutsal aşk o eşit kafaların</p>

  <p class="indentmetin">En yüce meyvesine ulaşmaya çalışıyor,</p>

  <p class="indentmetin">Şeylerin eşit görünüşüne, ahenkli seyirde</p>

  <p class="indentmetin">Birleşsin çift, daha yüce bir dünyayı bulsun diye.</p>

  <h2 class="h2baslik" id="calibre_toc_24">BATI DOĞU DİVANI</h2>

  <p class="indentmetinbold">H i c r e t</p>

  <p class="indentmetin">&nbsp;</p>

  <p class="indentmetin">Kuzey ve Batı ve Güney dağılıyor,</p>

  <p class="indentmetin">Taçlar çatırdıyor, devletler titriyor,</p>

  <p class="indentmetin">Kaç sen tertemiz Doğu’ya</p>

  <p class="indentmetin">Ata havası solumaya.</p>

  <p class="indentmetin">Aşk, içki, şarkıyla</p>

  <p class="indentmetin">Gençleştirsin seni Kevser kaynağı.</p>

  <p class="indentmetin">&nbsp;</p>

  <p class="indentmetin">Orada saf ve doğru olanda</p>

  <p class="indentmetin">İnsan oğullarının, kızlarının</p>

  <p class="indentmetin">En derin geçmişine inmek isterim,</p>

  <p class="indentmetin">Hani o, Tanrı buyruğunu</p>

  <p class="indentmetin">Dünya dilinde algıladıkları</p>

  <p class="indentmetin">Ve kafa patlatmadıkları yere.</p>

  <p class="indentmetin">&nbsp;</p>

  <p class="indentmetin">Yabancı her hizmeti reddettikleri,</p>

  <p class="indentmetin">Ataları henüz saydıkları yere,</p>

  <p class="indentmetin">Sevinmek istiyorum gençlik duvarıyla</p>

  <p class="indentmetin">İnanç engin, fikir dar,</p>

  <p class="indentmetin">Sözün kıymetli olduğu yer,</p>

  <p class="indentmetin">Çünkü o söz, ağızdan çıkma.</p>

  <p class="indentmetin">&nbsp;</p>

  <p class="indentmetin">Çobanlar arasına karışmak istiyorum,</p>

  <p class="indentmetin">Vahalarda serinlemek,</p>

  <p class="indentmetin">Kervanlarla dolaşmak</p>

  <p class="indentmetin">Sürü, kahve ve misk satmak</p>

  <p class="indentmetin">Her yola sapmak istiyorum</p>

  <p class="indentmetin">Çölden şehirlere.</p>

  <p class="indentmetin">&nbsp;</p>

  <p class="indentmetin">(Muganîname: s. 5-6)</p>

  <p class="indentmetin">&nbsp;</p>

  <p class="indentmetin">Hain kaya yollarından inip çıkarken</p>

  <p class="indentmetin">Teselli eder Hafız senin şarkıların,</p>

  <p class="indentmetin">Kılavuz kendinden geçerken, yüksek</p>

  <p class="indentmetin">Katır sırtında</p>

  <p class="indentmetin">Şarkı söyler, yıldızları uyandırmak,</p>

  <p class="indentmetin">Haydutları korkutmak dileğiyle.</p>

  <p class="indentmetin">&nbsp;</p>

  <p class="indentmetin">Hamamlarda, meyhanelerde</p>

  <p class="indentmetin">Anacağım seni ey aziz Hafız;</p>

  <p class="indentmetin">Sevgilinin peçesi sallandığında,</p>

  <p class="indentmetin">Amberli lüleleri rayiha saçarken.</p>

  <p class="indentmetin">Şairin aşk fısıltıları</p>

  <p class="indentmetin">Hurileri bile heveslendirir</p>

  <p class="indentmetin">&nbsp;</p>

  <p class="indentmetin">Ondan bunu kıskanırsanız</p>

  <p class="indentmetin">Ya da mesela zehrederseniz;</p>

  <p class="indentmetin">Bilin ki şairin sözleri</p>

  <p class="indentmetin">Cennet kapısını</p>

  <p class="indentmetin">Hafifçe çalarak kanatlanır</p>

  <p class="indentmetin">Ebedi hayat dilenerek.</p>

  <p class="indentmetin">&nbsp;</p>

  <p class="indentmetinbold">O k u m a K i t a b ı</p>

  <p class="indentmetin">&nbsp;</p>

  <p class="indentmetin">Kitapların harika kitabı</p>

  <p class="indentmetin">Aşkın kitabıdır;</p>

  <p class="indentmetin">Dikkatle okudum ben onu:</p>

  <p class="indentmetin">Birkaç sayfa sevinç,</p>

  <p class="indentmetin">Fasiküller boyu acı;</p>

  <p class="indentmetin">Bir bölümü eder ayrılık.</p>

  <p class="indentmetin">Buluşma! Küçük bir paragraf,</p>

  <p class="indentmetin">Yarım kalmış. Ciltlerce dert</p>

  <p class="indentmetin">Açıklamalarla uzatılmış,</p>

  <p class="indentmetin">Sonsuz, ölçüsüz.</p>

  <p class="indentmetin">Ah Nizami! Yine de sonunda</p>

  <p class="indentmetin">Buldun doğru yolu;</p>

  <p class="indentmetin">Çözülmezi kim çözer?</p>

  <p class="indentmetin">Sevenler tekrar buluşunca.</p>

  <p class="indentmetin">&nbsp;</p>

  <p class="indentmetin">(Buch der Liebe, s. 51)</p>

  <p class="indentmetin">&nbsp;</p>

  <p class="indentmetinbold">Ö b ü r B e ş</p>

  <p class="indentmetin">&nbsp;</p>

  <p class="indentmetin">Zamanımı ne geçirtir?</p>

  <p class="indentmetin">İş!</p>

  <p class="indentmetin">Onu çekilmez yapan nedir?</p>

  <p class="indentmetin">Avarelik!</p>

  <p class="indentmetin">Günaha sokan nedir?</p>

  <p class="indentmetin">Durmak ve sabretmek!</p>

  <p class="indentmetin">Kazandıran nedir?</p>

  <p class="indentmetin">Uzun düşünmemek!</p>

  <p class="indentmetin">Şerefe götüren nedir?</p>

  <p class="indentmetin">Direnmek!</p>

  <p class="indentmetin">&nbsp;</p>

  <p class="indentmetin">Pend-Nâme’de ne varsa</p>

  <p class="indentmetin">Gönlünden gelmedir:</p>

  <p class="indentmetin">Kendin kime verirsen</p>

  <p class="indentmetin">Kendin gibi seveceksin onu.</p>

  <p class="indentmetin">Gönül hoşluğuyla uzat parayı,</p>

  <p class="indentmetin">Yığma altını mirası,</p>

  <p class="indentmetin">Koş tercihe</p>

  <p class="indentmetin">Şimdiyi geçmişe.</p>

  <p class="indentmetin">&nbsp;</p>

  <p class="indentmetin">(Buch der Betrachtungen, s. 71)</p>

  <p class="indentmetin">&nbsp;</p>

  <p class="indentmetinbold">S a d ı k</p>

  <p class="indentmetin">&nbsp;</p>

  <p class="indentmetin">Ne çok ricayı yerine getirdin sen,</p>

  <p class="indentmetin">Sana zararı olsa da;</p>

  <p class="indentmetin">Şu iyi adam az şey istedi,</p>

  <p class="indentmetin">Bu arada tehlikesi yok onun.</p>

  <p class="indentmetin">&nbsp;</p>

  <p class="indentmetinbold">V e z i r</p>

  <p class="indentmetin">&nbsp;</p>

  <p class="indentmetin">İyi adam az şey istedi,</p>

  <p class="indentmetin">Hemen verseydim istediğini,</p>

  <p class="indentmetin">Anında kaybolmuştu.</p>

  <p class="indentmetin">&nbsp;</p>

  <p class="indentmetin">(Buch der Sprüche, s.133)</p>

  <p class="indentmetin">&nbsp;</p>

  <p class="indentmetinbold">S ü l e y h a K i t a b ı</p>

  <p class="indentmetin">&nbsp;</p>

  <p class="indentmetin">Gece düşündüm,</p>

  <p class="indentmetin">Uykuda ay gördüğümü;</p>

  <p class="indentmetin">Ama uyandığımda</p>

  <p class="indentmetin">Beklemeden doğdu güneş.</p>

  <p class="indentmetin">&nbsp;</p>

  <p class="indentmetin">(Suleika Nameh s. 142)</p>

  <p class="indentmetin">&nbsp;</p>

  <p class="indentmetin">Süleyha’nın Yusuf’a tutkun oluşu</p>

  <p class="indentmetin">Maharet değildir,</p>

  <p class="indentmetin">Yusuf gençti, gençlik çekicidir,</p>

  <p class="indentmetin">O güzeldi, hayran edici, derler.</p>

  <p class="indentmetin">Süleyha güzeldir, birbirlerini mutlu edebiliyorlardı.</p>

  <p class="indentmetin">Ama sen, nice zamandır beni gözleyen,</p>

  <p class="indentmetin">Yakıcı gözlerle bakan bana</p>

  <p class="indentmetin">Şimdi beni sevip beni sonra mutlandıran,</p>

  <p class="indentmetin">Bunu benim şarkılarım övecek</p>

  <p class="indentmetin">Benim için adın, hep Süleyha olacak.</p>

  <p class="indentmetin">(Buch Suleika, s.154)</p>

  <p class="indentmetinbold">Ş a i r</p>

  <p class="indentmetin">&nbsp;</p>

  <p class="indentmetin">Gel saki! Bir kadeh daha!</p>

  <p class="indentmetin">&nbsp;</p>

  <p class="indentmetinbold">S a k i</p>

  <p class="indentmetin">&nbsp;</p>

  <p class="indentmetin">Bey, yeter içtin;</p>

  <p class="indentmetin">Sana vahşi ayyaş diyorlar!</p>

  <p class="indentmetin">&nbsp;</p>

  <p class="indentmetinbold">Ş a i r</p>

  <p class="indentmetin">&nbsp;</p>

  <p class="indentmetin">Kendimden geçtiğimi hiç gördün mü sen?</p>

  <p class="indentmetin">&nbsp;</p>

  <p class="indentmetinbold">S a k i</p>

  <p class="indentmetin">&nbsp;</p>

  <p class="indentmetin">Muhammed yasaklıyor bunu.</p>

  <p class="indentmetin">&nbsp;</p>

  <p class="indentmetinbold">Ş a i r</p>

  <p class="indentmetin">&nbsp;</p>

  <p class="indentmetin">Ey sevgili!</p>

  <p class="indentmetin">Kimse duymazsa, sana söyleyeyim.</p>

  <p class="indentmetin">&nbsp;</p>

  <p class="indentmetinbold">S a k i</p>

  <p class="indentmetin">&nbsp;</p>

  <p class="indentmetin">Madem konuşmak istiyorsun,</p>

  <p class="indentmetin">Gerek yok, çok şey sormama</p>

  <p class="indentmetin">&nbsp;</p>

  <p class="indentmetinbold">Ş a i r</p>

  <p class="indentmetin">&nbsp;</p>

  <p class="indentmetin">Dinle! Biz öbür müslümanlar</p>

  <p class="indentmetin">Ayıkken eğilmiş olmalıyız.</p>

  <p class="indentmetin">O, kutsal gayretiyle</p>

  <p class="indentmetin">Yalnızken çılgın olmak ister.</p>

  <p class="indentmetin">&nbsp;</p>

  <p class="indentmetin">(Das Schenkenbach, s. 217)</p>

  <p class="indentmetin">&nbsp;</p>

  <p class="indentmetin">Küçük büyük bütün insanlar</p>

  <p class="indentmetin">Örer kendine ince bir örümcek ağı.</p>

  <p class="indentmetin">Makaslarıyla incelttikleri yerde</p>

  <p class="indentmetin">Pek nazikçe otururlar orta yerde</p>

  <p class="indentmetin">İçeri bir süpürge daldı mı</p>

  <p class="indentmetin">Derler, duyulmamış bir şey bu,</p>

  <p class="indentmetin">En büyük sarayı harap ettiler.</p>

  <p class="indentmetin">&nbsp;</p>

  <p class="indentmetin">(Buch der Parabeln, s. 234)</p>

  <p class="indentmetin">&nbsp;</p>

  <p class="indentmetin">Kendini ve başkalarını bilen</p>

  <p class="indentmetin">Bilecektir. Şunu da:</p>

  <p class="indentmetin">Doğu ile Batı</p>

  <p class="indentmetin">Artık ayrılamaz birbirinden</p>

  <p class="indentmetin">Akıllıca iki dünya arasında</p>

  <p class="indentmetin">Sallanmayı makbul sayarım;</p>

  <p class="indentmetin">Yani Doğuyla Batı arasında</p>

  <p class="indentmetin">Gidip gelmek, en iyi olsa gerek.</p>

  <p class="indentmetinbold">K ı ş v e T i m u r</p>

  <p class="indentmetin">&nbsp;</p>

  <p class="indentmetin">Sardı onları şimdi kış</p>

  <p class="indentmetin">Korkunç bir öfkeyle. Üfürerek</p>

  <p class="indentmetin">Buzlu nefesini herkesin arasına.</p>

  <p class="indentmetin">Her çeşit rüzgârını kışkırttı</p>

  <p class="indentmetin">Düşmanca üstlerine.</p>

  <p class="indentmetin">Üstüne de kaba kuvvet</p>

  <p class="indentmetin">O buz saçan fırtınalarını,</p>

  <p class="indentmetin">Ve Timur’un meclisine indi,</p>

  <p class="indentmetin">Tehditkâr haykırdı ona:</p>

  <p class="indentmetin">Yavaş, sessiz, ey bedbaht adam!</p>

  <p class="indentmetin">Dön, ey haksızlıklar kralı!</p>

  <p class="indentmetin">Daha uzun zaman mı kalpler</p>

  <p class="indentmetin">Yakacak senin ateşlerini?</p>

  <p class="indentmetin">Sen biri misin lanetli ruhların?</p>

  <p class="indentmetin">Birisin, şüphe yok! Ben de öbürüyüm.</p>

  <p class="indentmetin">Sen ihtiyarsın, ben de öyle, donduruyoruz</p>

  <p class="indentmetin">Ülkeleri, insanları.</p>

  <p class="indentmetin">Mars! Sen osun! Ben Satürn’üm,</p>

  <p class="indentmetin">Kötülük yıldızları yani.</p>

  <p class="indentmetin">Birlikte en korkunçlar.</p>

  <p class="indentmetin">Öldürürsün sen ruhu, dondurursun</p>

  <p class="indentmetin">Sen hava çemberini; benim havalarım ama</p>

  <p class="indentmetin">Soğuktur senin olabildiğinden.</p>

  <p class="indentmetin">Eziyor mu senin vahşi orduların</p>

  <p class="indentmetin">İnançlı insanları binlerce işkenceciyle;</p>

  <p class="indentmetin">Olsun, benim günlerimde ise</p>

  <p class="indentmetin">Tanrı’nın izniyle, olacak daha beteri</p>

  <p class="indentmetin">Ve Tanrı bilir ya, sana yoktur armağanım.</p>

  <p class="indentmetin">Duysun Tanrı sana ne verdiğimi!</p>

  <p class="indentmetin">Evet, Tanrı şahidim, öldürücü soğuktan</p>

  <p class="indentmetin">Ey ihtiyar, korumasın seni hiç</p>

  <p class="indentmetin">Kocaman kömür koru ocakta,</p>

  <p class="indentmetin">Aralık ayının alevleri hiç.</p>

  <p class="indentmetin">(Buch des Timur, s.137-138)</p>

  <h2 class="h2baslik" id="calibre_toc_25">ŞİİRLER</h2>

  <p class="indentmetinbold">P r o m e t e</p>

  <p class="indentmetin">&nbsp;</p>

  <p class="indentmetin">Ey Zeus, ört gökyüzünü</p>

  <p class="indentmetin">Bulut buğusuyla!</p>

  <p class="indentmetin">Ve kengel koparan oğlan misali</p>

  <p class="indentmetin">Çalış meşelere, tepelere tırmanmaya!</p>

  <p class="indentmetin">Ama bırakmalısın bana dünyamı,</p>

  <p class="indentmetin">Olduğu gibi,</p>

  <p class="indentmetin">Ve kulübemi</p>

  <p class="indentmetin">Senin yapmadığın,</p>

  <p class="indentmetin">Ve hararetinden dolayı</p>

  <p class="indentmetin">Beni kıskandığın ocağımı.</p>

  <p class="indentmetin">&nbsp;</p>

  <p class="indentmetin">Güneş altında daha zavallısını</p>

  <p class="indentmetin">Bilmiyorum siz tanrılardan.</p>

  <p class="indentmetin">İhtişamınızı acınacak kerte</p>

  <p class="indentmetin">Besliyorsunuz</p>

  <p class="indentmetin">Kurban sunumlarıyla</p>

  <p class="indentmetin">Dua nefesiyle</p>

  <p class="indentmetin">Ve aç kalırdınız</p>

  <p class="indentmetin">Eğer olmasa çocuklar ve dilenciler</p>

  <p class="indentmetin">Umut dolu deliler.</p>

  <p class="indentmetin">Ben çocukken,</p>

  <p class="indentmetin">Ve bilmezken niçin, niye</p>

  <p class="indentmetin">Dönüyordu şaşkın bakışlarım</p>

  <p class="indentmetin">Güneşe sanki orada vardı</p>

  <p class="indentmetin">Şikâyetimi işitecek bir kulak,</p>

  <p class="indentmetin">Benimki gibi bir kalp,</p>

  <p class="indentmetin">Sıkıntıda olana acıyacak.</p>

  <p class="indentmetin">&nbsp;</p>

  <p class="indentmetin">Kim çare oldu bana</p>

  <p class="indentmetin">Titanların kibrine karşı?</p>

  <p class="indentmetin">Kim kurtardı beni ölümden,</p>

  <p class="indentmetin">Kölelikten?</p>

  <p class="indentmetin">Her şeyi sen kendin başarmadın mı</p>

  <p class="indentmetin">Hararetli kutsal yürek?</p>

  <p class="indentmetin">Ve yanıyordum genç ve saf,</p>

  <p class="indentmetin">Aldatılmış, kurtulma duasıyla</p>

  <p class="indentmetin">O yukarda uyuyana.</p>

  <p class="indentmetin">&nbsp;</p>

  <p class="indentmetin">Sana saygı duymak mı? Ne için?</p>

  <p class="indentmetin">Acılarını dindirdin mi</p>

  <p class="indentmetin">Hiç dertli birinin?</p>

  <p class="indentmetin">Yaşlarını dindirdin mi</p>

  <p class="indentmetin">Hiç korkuya kapılanın?</p>

  <p class="indentmetin">Beni adam eden değil midir</p>

  <p class="indentmetin">Her şeye kadir zaman</p>

  <p class="indentmetin">Ve ebedi kader,</p>

  <p class="indentmetin">Benim efendilerim ve seninkiler?</p>

  <p class="indentmetin">&nbsp;</p>

  <p class="indentmetin">Yoksa sanıyor musun</p>

  <p class="indentmetin">Nefret etmeliyim hayattan,</p>

  <p class="indentmetin">Çöllere kaçayım,</p>

  <p class="indentmetin">Çocukluğumun her sabahı</p>

  <p class="indentmetin">Gerçekleşmediğinden çiçekli rüyalar?</p>

  <p class="indentmetin">&nbsp;</p>

  <p class="indentmetin">İşte buradayım, biçimliyorum insanları</p>

  <p class="indentmetin">Kendim gibi,</p>

  <p class="indentmetin">Öyle bir soy ki,</p>

  <p class="indentmetin">Bana eş</p>

  <p class="indentmetin">Acı çekmede, ağlamada,</p>

  <p class="indentmetin">Keyif almada ve sevinmede,</p>

  <p class="indentmetin">Ve seni saymamada</p>

  <p class="indentmetin">Benim gibi.</p>

  <p class="indentmetin">&nbsp;</p>

  <p class="indentmetinbold">B i r B e n z e t m e</p>

  <p class="indentmetin">&nbsp;</p>

  <p class="indentmetin">Geçenlerde bir demet yaptım kır çiçeklerinden</p>

  <p class="indentmetin">Düşünceli düşünceli getirdim eve;</p>

  <p class="indentmetin">Baktım ki avucumun sıcağında</p>

  <p class="indentmetin">Hepsinin eğilmiş başları yere.</p>

  <p class="indentmetin">Onları serin bir bardağa koydum,</p>

  <p class="indentmetin">Ve bir de ne göreyim!</p>

  <p class="indentmetin">Küçük başcağızları kalkmış yukarı,</p>

  <p class="indentmetin">Saplar yemyeşil,</p>

  <p class="indentmetin">Ve tümden öyle sağlıklı,</p>

  <p class="indentmetin">Sanki hâlâ kendi toprağında.</p>

  <p class="indentmetin">&nbsp;</p>

  <p class="indentmetin">Aynı böyle şaşırıyordum,</p>

  <p class="indentmetin">Okuyunca kendi şiirimi yabancı dilde.</p>

  <p class="indentmetin">&nbsp;</p>

  <p class="indentmetinbold">G ö z E ğ e r G ü n e ş i m s i O l m a s a y d ı</p>

  <p class="indentmetin">&nbsp;</p>

  <p class="indentmetin">Göz eğer güneşimsi olmasaydı,</p>

  <p class="indentmetin">Asla göremezdi güneşi;</p>

  <p class="indentmetin">İçimizde bulunmasaydı eğer Tanrının kendi gücü</p>

  <p class="indentmetin">Nasıl hayran edebilirdi Tanrısallık bizleri?</p>

  <p class="indentmetin">&nbsp;</p>

  <p class="indentmetinbold">H e v e s l i i l e S a n a t k â r</p>

  <p class="indentmetin">&nbsp;</p>

  <p class="indentmetin">Doğaya uygun yazılmış yapraklar,</p>

  <p class="indentmetin">Sonunda onlar da toplanmıştır,</p>

  <p class="indentmetin">Sanata ve hayata da işaret ederler;</p>

  <p class="indentmetin">Ama siz, sanatkâr çelengindekiler,</p>

  <p class="indentmetin">Her yaprağınız size bir bütün olsun,</p>

  <p class="indentmetin">O zaman ödüllenir gayretiniz.</p>

  <p class="indentmetin">&nbsp;</p>

  <p class="indentmetinbold">Ş i i r</p>

  <p class="indentmetin">&nbsp;</p>

  <p class="indentmetin">Tanrı gönderdi cahil evlâtlarına</p>

  <p class="indentmetin">Yasa ve düzen, bilim ve sanat</p>

  <p class="indentmetin">Verdi onlara her türlü nimeti;</p>

  <p class="indentmetin">Azaltsınlar diye dünyanın kötü kaderini,</p>

  <p class="indentmetin">Çıplak geldiler bu dünyaya</p>

  <p class="indentmetin">Ve bilmiyorlardı iyi davranmayı;</p>

  <p class="indentmetin">Şiir giydirdi onları ve kalmadı</p>

  <p class="indentmetin">Hiç birinin utanacağı bir şeyi.</p>

  <p class="indentmetin">&nbsp;</p>

  <p class="indentmetinbold">S a n a t k â r Ş a r k ı s ı</p>

  <p class="indentmetin">&nbsp;</p>

  <p class="indentmetin">Buluşlar, kararlar için</p>

  <p class="indentmetin">Yalnız kal sen sanatkâr, çoğu zaman;</p>

  <p class="indentmetin">Etkinin tadına varmak içinse</p>

  <p class="indentmetin">Koş sevinçle derneğe!</p>

  <p class="indentmetin">Orada bütünüyle bak, anla</p>

  <p class="indentmetin">Kendi hayat hikâyeni,</p>

  <p class="indentmetin">Bazı yılların başarıları çünkü</p>

  <p class="indentmetin">Komşunda ortaya çıkar.</p>

  <p class="indentmetin">&nbsp;</p>

  <p class="indentmetin">Fikirler, planlamalar,</p>

  <p class="indentmetin">Kişiler, ilişkileri onların</p>

  <p class="indentmetin">Belirleyecektir biri ötekini</p>

  <p class="indentmetin">Ve sonunda yeter artık!</p>

  <p class="indentmetin">İyi bulunmuş, akıllıca düşünülmüş,</p>

  <p class="indentmetin">Güzel oluşmuş, ince dokunmuş,</p>

  <p class="indentmetin">Ezelden beri böyle kazanmıştır</p>

  <p class="indentmetin">Sanatkâr hünerle kuvvetini.</p>

  <p class="indentmetin">&nbsp;</p>

  <p class="indentmetin">Nasıl gösterirse doğa</p>

  <p class="indentmetin">Tek Tanrı’yı çeşitlilik içinde</p>

  <p class="indentmetin">Dokunur öyle, geniş sanat alanlarında</p>

  <p class="indentmetin">Tek manası ebedi tarzın;</p>

  <p class="indentmetin">Bu, manasıdır hakikatin,</p>

  <p class="indentmetin">Yalnız güzelle süslenir o,</p>

  <p class="indentmetin">Ve teselliyle bakar</p>

  <p class="indentmetin">En parlak günün en yüce aydınlığına.</p>

  <p class="indentmetin">&nbsp;</p>

  <p class="indentmetin">Nazımda, nesirde nasıl çoşarsa</p>

  <p class="indentmetin">Hatipler, şairler</p>

  <p class="indentmetin">Öyle taptaze açmalı</p>

  <p class="indentmetin">Hayatın şen gülü ressamın tuvalinde,</p>

  <p class="indentmetin">Kız kardeşlerle sarılmış çevresi</p>

  <p class="indentmetin">Sonbahar meyvesıyla çevrili, coşturur</p>

  <p class="indentmetin">Gizemli hayatın açık manasını.</p>

  <p class="indentmetin">&nbsp;</p>

  <p class="indentmetinbold">B u l u n m u ş</p>

  <p class="indentmetin">&nbsp;</p>

  <p class="indentmetin">Ormanda yürüyordum</p>

  <p class="indentmetin">Öylesine</p>

  <p class="indentmetin">Ve bir şey aramamaktı</p>

  <p class="indentmetin">Niyetim.</p>

  <p class="indentmetin">Gölgede gördüm,</p>

  <p class="indentmetin">Bir çiçekçik duruyordu,</p>

  <p class="indentmetin">Yıldızlar gibi parlak</p>

  <p class="indentmetin">Sevimli bir göz gibi güzel.</p>

  <p class="indentmetin">&nbsp;</p>

  <p class="indentmetin">Koparmak isterken onu</p>

  <p class="indentmetin">Kibarca dedi ki:</p>

  <p class="indentmetin">Solayım diye mi</p>

  <p class="indentmetin">Koparacaksın beni?</p>

  <p class="indentmetin">&nbsp;</p>

  <p class="indentmetin">Bütün kökleriyle</p>

  <p class="indentmetin">Kazıyıp aldım toprağını,</p>

  <p class="indentmetin">Taşıdım bahçeye</p>

  <p class="indentmetin">Zarif evimin önüne.</p>

  <p class="indentmetin">Ve diktim yeniden</p>

  <p class="indentmetin">Sakin bir yere;</p>

  <p class="indentmetin">Dal verip duruyor</p>

  <p class="indentmetin">Şimdi çiçeklenerek.</p>

  <p class="indentmetin">&nbsp;</p>

  <p class="indentmetinbold">D ü n y a E d e b i y a t ı</p>

  <p class="indentmetin">&nbsp;</p>

  <p class="indentmetin">Davut’un harple şahane şarkı söylemesi,</p>

  <p class="indentmetin">Bağcı kızın şarkısının tahtta hoş tınlaması,</p>

  <p class="indentmetin">Acem bülbülünün gül dalını dolanması,</p>

  <p class="indentmetin">Ve yılan derisinin güderi kemer olarak parlaması,</p>

  <p class="indentmetin">Kutuptan kutba şarkıların adlandırılması gibi-</p>

  <p class="indentmetin">Kargaşada ahenkli bir küresel dans-</p>

  <p class="indentmetin">Bırakın bütün halklar aynı sema altında</p>

  <p class="indentmetin">Gönül hoşluğuyla sevinsin aynı servete!</p>

  <p class="indentmetin">&nbsp;</p>

  <p class="indentmetinbold">E l e ş t i r m e n</p>

  <p class="indentmetin">&nbsp;</p>

  <p class="indentmetin">Bir herif misafirim olmuştu,</p>

  <p class="indentmetin">Pek yük sayılmazdı bana;</p>

  <p class="indentmetin">Her zamanki yemeğim hazırdı,</p>

  <p class="indentmetin">Herif tıka basa doyurdu karnını,</p>

  <p class="indentmetin">Tatlı olarak ayırdığımı da.</p>

  <p class="indentmetin">Ve doyar doymaz,</p>

  <p class="indentmetin">Götürdü onu şeytan, komşuya,</p>

  <p class="indentmetin">Yemeğimi çekiştirmeye.</p>

  <p class="indentmetin">“Çorbanın baharatı azmış,</p>

  <p class="indentmetin">Kızartma daha iyi, şarap daha soğuk olabilirmiş”</p>

  <p class="indentmetin">Belasını versin!</p>

  <p class="indentmetin">Vurun onu, o köpeği! Eleştirmendir kendisi.</p>

  <p class="indentmetin">&nbsp;</p>

  <p class="indentmetinbold">B i r v e H e p s i</p>

  <p class="indentmetin">&nbsp;</p>

  <p class="indentmetin">Sınırsız olanda bulmak için kendini,</p>

  <p class="indentmetin">Seve seve yok olacaktır tek insan,</p>

  <p class="indentmetin">O zaman erir her fazlalık;</p>

  <p class="indentmetin">Hararetli arzulama, vahşice isteme</p>

  <p class="indentmetin">Bıktırıcı talep, sert terbiye yerine</p>

  <p class="indentmetin">Keyiftir salıvermek kendini.</p>

  <p class="indentmetin">&nbsp;</p>

  <p class="indentmetin">Dünya ruhu, gel de doldur içimizi</p>

  <p class="indentmetin">O zaman yüce görevi olur güçlerimizin</p>

  <p class="indentmetin">Dünya ciniyle teke tek savaşmak.</p>

  <p class="indentmetin">Eşlik ederek götürür iyi ruhlar,</p>

  <p class="indentmetin">Beceriyle yöneterek büyük ustalar</p>

  <p class="indentmetin">O her şeyi yaratmış ve yaratmakta olana.</p>

  <p class="indentmetin">&nbsp;</p>

  <p class="indentmetin">Ve değiştirmek için etrafında yaratılmış olanı</p>

  <p class="indentmetin">Hiçbir şey donup kalmasın diye,</p>

  <p class="indentmetin">İşlemekte ebedi, canlı eylem.</p>

  <p class="indentmetin">Ve eskiden olmayan şey, şimdi olmak ister</p>

  <p class="indentmetin">Saf güneşler, renkli dünyalar;</p>

  <p class="indentmetin">Ve izin yoktur asla durmaya.</p>

  <p class="indentmetin">&nbsp;</p>

  <p class="indentmetin">Kıpırdamalı, yaratarak çalışmalı,</p>

  <p class="indentmetin">Önce biçimlenmeli sonra değişmeli</p>

  <p class="indentmetin">Yalnızca görünürde durur saniyelerce sessiz.</p>

  <p class="indentmetin">Ebedi olan, her şeyde devinir durmadan</p>

  <p class="indentmetin">Çünkü mecburen düşecektir her şey hiçliğe</p>

  <p class="indentmetin">Eğer şimdiki halinde ederse ısrar.</p>

  <p class="indentmetin">&nbsp;</p>

  <p class="indentmetinbold">D e ğ i ş i m d e k i S ü r e k l i l i k</p>

  <p class="indentmetin">&nbsp;</p>

  <p class="indentmetin">Ah, bir saat olsun kalsa</p>

  <p class="indentmetin">Bu ilkbahar ihsanı!</p>

  <p class="indentmetin">Ama indiriyor ılık Günbatısı,</p>

  <p class="indentmetin">Dolu dolu çiçek yağmuru şimdiden.</p>

  <p class="indentmetin">Az önce gölgesine şükran duyduğum</p>

  <p class="indentmetin">Yeşile sevinmeli miyim?</p>

  <p class="indentmetin">Birazdan dağıtacak bunu da fırtına,</p>

  <p class="indentmetin">Sonbaharda solup sallanırken.</p>

  <p class="indentmetin">&nbsp;</p>

  <p class="indentmetin">Meyvelere mi el atmak istiyorsun,</p>

  <p class="indentmetin">Çabucak al payını!</p>

  <p class="indentmetin">Bunlar olgunlaşıyor,</p>

  <p class="indentmetin">Ötekiler filizleniyor artık;</p>

  <p class="indentmetin">Hemen her yağmur yağışıyla</p>

  <p class="indentmetin">Değişiyor sevgili vadin,</p>

  <p class="indentmetin">Ah yüzemezsin aynı nehirde</p>

  <p class="indentmetin">İkinci kere.</p>

  <p class="indentmetin">&nbsp;</p>

  <p class="indentmetin">Ve şimdi kendin! Önünde</p>

  <p class="indentmetin">Kaya misali ortaya çıkmış olanı,</p>

  <p class="indentmetin">Örüleni görüyorsun, saraylar görüyorsun</p>

  <p class="indentmetin">Hep farklı gözlerle.</p>

  <p class="indentmetin">Eskiden öperken şifa bulan dudaklar</p>

  <p class="indentmetin">Şimdi yok olup gitmiş, keza</p>

  <p class="indentmetin">Kayayla bir zamanlar keçi inadıyla</p>

  <p class="indentmetin">Boy ölçüşen o ayak.</p>

  <p class="indentmetin">&nbsp;</p>

  <p class="indentmetin">İyilik etmek için severek</p>

  <p class="indentmetin">Ve özenle kıpırdayan el,</p>

  <p class="indentmetin">Uzuvları olan beden,</p>

  <p class="indentmetin">Herşey şimdi başka bir şey.</p>

  <p class="indentmetin">Ve o yerde şimdi</p>

  <p class="indentmetin">Senin adını alan şey,</p>

  <p class="indentmetin">Bir dalga gibi yaklaştı</p>

  <p class="indentmetin">Ve şimdi koşuyor ana öze.</p>

  <h2 class="h2baslik" id="calibre_toc_26">SONELER</h2>

  <p class="indentmetinbold">Sone</p>

  <p class="indentmetin">&nbsp;</p>

  <p class="indentmetin">Yenileştirilmiş sanat tarzını denemek</p>

  <p class="indentmetin">Sana yüklediğimiz kutsal bir görev.</p>

  <p class="indentmetin">Sen de bizim gibi, davranabilirsin şüphesiz</p>

  <p class="indentmetin">Adım adım, nasıl belirlenmişse öyle.</p>

  <p class="indentmetin">&nbsp;</p>

  <p class="indentmetin">İşte sevilebilir bu sınırlama</p>

  <p class="indentmetin">Ruhlar pek güçlü harekete geçerse;</p>

  <p class="indentmetin">Ve onlar istediği gibi coşsun,</p>

  <p class="indentmetin">Eser sonunda yine de mükemmel olsun.</p>

  <p class="indentmetin">&nbsp;</p>

  <p class="indentmetin">Ben de kendim suni sonelerde</p>

  <p class="indentmetin">Dil becerisiyle dolu emek, cesur gururla</p>

  <p class="indentmetin">Kafiyeleyeceğim, duygunun bana verdiğinin en iyisini;</p>

  <p class="indentmetin">&nbsp;</p>

  <p class="indentmetin">Ne var ki beceremiyorum burada rahat etmeyi.</p>

  <p class="indentmetin">Yoksa odunun bütününü işlemeyi öyle severim ki</p>

  <p class="indentmetin">Ara sıra isterse uyumlu olsun.</p>

  <p class="indentmetin">&nbsp;</p>

  <p class="indentmetin">Tabiat ve sanat, birbirinden kaçarlar sanki,</p>

  <p class="indentmetin">Ama öyle sanılır sanılmaz buluşuverirler;</p>

  <p class="indentmetin">O isteksizlik bende de silindi,</p>

  <p class="indentmetin">Ve ikisi de sanki birden çekiyor beni.</p>

  <p class="indentmetin">Önemlisi, yalnızca içten bir çaba!</p>

  <p class="indentmetin">Yeter ki uygun saatlerde</p>

  <p class="indentmetin">Canla başla bağlanalım sanata</p>

  <p class="indentmetin">Alevlensin özgürce kalpte tabiat.</p>

  <p class="indentmetin">&nbsp;</p>

  <p class="indentmetin">Bütün kültürün de böyledir yapısı:</p>

  <p class="indentmetin">Boş yere çabalarlar dizginlenmemiş ruhlar</p>

  <p class="indentmetin">Doruklarına doğru olgunluğun.</p>

  <p class="indentmetin">Büyük isteyen, toparlamalıdır kendini;</p>

  <p class="indentmetin">Ancak sınırlamada gösterir usta ustalığını,</p>

  <p class="indentmetin">Ve bize özgürlük verebilir yalnızca yasa.</p>

  <p class="indentmetin">&nbsp;</p>

  <p class="indentmetinbold">M u a z z a m Ş a ş k ı n l ı k</p>

  <p class="indentmetin">&nbsp;</p>

  <p class="indentmetin">Bir nehir çağıldıyor bulutlu kayalar arasında</p>

  <p class="indentmetin">Okyanusa çabucak bağlanmak isteğiyle;</p>

  <p class="indentmetin">Ne yansırsa yansısın zeminden zeminlere,</p>

  <p class="indentmetin">Koşar o durmamacasına vadiye.</p>

  <p class="indentmetin">&nbsp;</p>

  <p class="indentmetin">Ama bir daymon gibi düşer birdenbire</p>

  <p class="indentmetin">Onu izler dağ ve orman hortumla</p>

  <p class="indentmetin">Oreas, rahata ersin diye orada.</p>

  <p class="indentmetin">Ve engeller koşuyu, sınırlar geniş kabuğu.</p>

  <p class="indentmetin">&nbsp;</p>

  <p class="indentmetin">Dalga köpürür, geri yığılır ve çekilir,</p>

  <p class="indentmetin">Ve coşar yukarı, kanmak için;</p>

  <p class="indentmetin">Ama engellenmiştir Tanrıya doğru giden o çaba.</p>

  <p class="indentmetin">&nbsp;</p>

  <p class="indentmetin">Sallanır ve sakinleşir, göle geri dönmüştür,</p>

  <p class="indentmetin">Yıldızlar onda yansıyarak seyrederler parlayışını</p>

  <p class="indentmetin">Dalga darbesinin kayalarda, yeni bir hayatı.</p>

  <p class="indentmetin">&nbsp;</p>

  <p class="indentmetinbold">H o ş K a r ş ı l a ş m a</p>

  <p class="indentmetin">&nbsp;</p>

  <p class="indentmetin">Geniş paltom boğazıma kadar kapalı,</p>

  <p class="indentmetin">Yürüyordum kayalı, o eğri, gri yolda</p>

  <p class="indentmetin">Yokuş aşağı, sonra kış havası vadide,</p>

  <p class="indentmetin">İçim huzursuz, yaklaşan kaçışa istekli.</p>

  <p class="indentmetin">Birden açıldı sanki yeni gün.</p>

  <p class="indentmetin">Bir kız geldi, seyre doyulmaz,</p>

  <p class="indentmetin">O sevgili kadınları gibi</p>

  <p class="indentmetin">Şair dünyasının. Ve dindi özlemim.</p>

  <p class="indentmetin">Ama çevirdim başımı, bıraktım gitsin</p>

  <p class="indentmetin">Ve sarındım daha sıkı paltoma,</p>

  <p class="indentmetin">Sanki istiyordum kendi içimde coşarak ısınmak</p>

  <p class="indentmetin">&nbsp;</p>

  <p class="indentmetin">Yine de izledim onu. Durdu. İşte olan oldu</p>

  <p class="indentmetin">Üstümdekiyle duramazdım,</p>

  <p class="indentmetin">Attım onları. –Kız kollarımdaydı.</p>

  <p class="indentmetin">&nbsp;</p>

  <p class="indentmetinbold">A z v e Ö z</p>

  <p class="indentmetin">&nbsp;</p>

  <p class="indentmetin">O kıza böylesine çok mu alışmalıydım?</p>

  <p class="indentmetin">Bu bana sonunda tam bir eza olurdu.</p>

  <p class="indentmetin">Onun içindir ki daha bugünden artık</p>

  <p class="indentmetin">Yanaşmıyorum o çok alışılan güzele.</p>

  <p class="indentmetin">&nbsp;</p>

  <p class="indentmetin">Ama nasıl affettirebilirim sana kalbim,</p>

  <p class="indentmetin">Önemli durumda sana danışmamamı?</p>

  <p class="indentmetin">Haydi! Gel buraya! Açıklayalım şikâyetimizi</p>

  <p class="indentmetin">Sevimli, hazin neşeli namelerde.</p>

  <p class="indentmetin">&nbsp;</p>

  <p class="indentmetin">Gördün mü oluyor işte! Şairin işareti tamam,</p>

  <p class="indentmetin">Ahenkle tınlıyor çalınan lir,</p>

  <p class="indentmetin">Bir aşk kurbanını, sessizce sunmaya.</p>

  <p class="indentmetin">&nbsp;</p>

  <p class="indentmetin">Sen düşünmezsin bile, ama bak, şarkı tamam!</p>

  <p class="indentmetin">Peki ya şimdi? – Derim ki: İlk ateşte</p>

  <p class="indentmetin">Koştuk oraya, bunu onun önünde okumaya.</p>

  <p class="indentmetin">&nbsp;</p>

  <p class="indentmetinbold">K ı z K o n u ş u y o r</p>

  <p class="indentmetin">&nbsp;</p>

  <p class="indentmetin">Çok ciddisin, sevgili! Şu mermerden</p>

  <p class="indentmetin">Heykelinle kıyaslayayım seni:</p>

  <p class="indentmetin">Onun gibi vermiyorsun hayat işareti bana.</p>

  <p class="indentmetin">Seninle kıyasta taş yumuşak kalıyor.</p>

  <p class="indentmetin">Kalkanı arkasında saklar kendini düşman,</p>

  <p class="indentmetin">Dost ise yüzünü açmalı bize.</p>

  <p class="indentmetin">Seni arıyorum, sense kaçmak peşindesin;</p>

  <p class="indentmetin">Ama sıkı dur, aynı bu sanat eseri gibi.</p>

  <p class="indentmetin">&nbsp;</p>

  <p class="indentmetin">İkisinden hangisine yaklaşayım?</p>

  <p class="indentmetin">İkisinden de soğukluk mu kaderim,</p>

  <p class="indentmetin">Buna ölü sana canlı diyorlarken?</p>

  <p class="indentmetin">&nbsp;</p>

  <p class="indentmetin">Kısacası, fazla söz harcamadan</p>

  <p class="indentmetin">Bu taşı öpüp durayım</p>

  <p class="indentmetin">Ta ki sen kıskanıp beni çekene kadar.</p>

  <p class="indentmetin">&nbsp;</p>

  <p class="indentmetinbold">B ü y ü m e k</p>

  <p class="indentmetin">&nbsp;</p>

  <p class="indentmetin">Küçük uslu bir çocukken çayır çimen demeden</p>

  <p class="indentmetin">Zıplardın benimle, birçok bahar sabahı.</p>

  <p class="indentmetin">“Böyle bir kızım için, tatlı heveslerle</p>

  <p class="indentmetin">Evler kurmak isterdim baba olarak duayla!”</p>

  <p class="indentmetin">&nbsp;</p>

  <p class="indentmetin">Ve sen başlayınca dünyaya bakınmaya,</p>

  <p class="indentmetin">Bütün zevkin ev gailesiydi.</p>

  <p class="indentmetin">“Böyle bir kızkardeş! Mutlu olurdum:</p>

  <p class="indentmetin">Ah nasıl güvenebilirdim ona! O nasıl güvenirdi bana.”</p>

  <p class="indentmetin">&nbsp;</p>

  <p class="indentmetin">Ama bu güzel büyümeyi sınırlayamaz hiçbir şey;</p>

  <p class="indentmetin">Kalbimde hararetli aşk çarpıntısı.</p>

  <p class="indentmetin">Acıları artırmak için sarsam mı onu?</p>

  <p class="indentmetin">&nbsp;</p>

  <p class="indentmetin">Ama ah! Şimdi bir prenses gibisin düşümde</p>

  <p class="indentmetin">Önümde öyle yükselmişsin ki;</p>

  <p class="indentmetin">Eğiliyorum o göz ucuyla bakışlarının önünde</p>

  <p class="indentmetin">&nbsp;</p>

  <p class="indentmetinbold">S e y a h a t A r ı n m a s ı</p>

  <p class="indentmetin">&nbsp;</p>

  <p class="indentmetin">Uzaklaşmalıyım o bakışların parıltısından</p>

  <p class="indentmetin">Artık güzelleştirmesinler hayatımı.</p>

  <p class="indentmetin">Kaderim neyse, düzelmez.</p>

  <p class="indentmetin">Bunu gayet iyi bildiğimden, geri döndüm aniden.</p>

  <p class="indentmetin">&nbsp;</p>

  <p class="indentmetin">Bu yüzden de bilmiyordum daha büyük bir mutluluk;</p>

  <p class="indentmetin">Hemen başladım şu ya da bu</p>

  <p class="indentmetin">Gerekli şeylerden kendimi kurtarmaya;</p>

  <p class="indentmetin">Bana gerekli görünen oysa yalnızca onun bakışları.</p>

  <p class="indentmetin">&nbsp;</p>

  <p class="indentmetin">Şarabın hararetini, yemeklerin bolluğunu,</p>

  <p class="indentmetin">Rahatı ve uykuyu ve başka lütufları,</p>

  <p class="indentmetin">Toplumu uzaklaştırdım, az bir şey kaldı geriye.</p>

  <p class="indentmetin">&nbsp;</p>

  <p class="indentmetin">Öyleyse artık rahatça dolaşabilirim dünyayı;</p>

  <p class="indentmetin">İhtiyaç duyduklarım, her yerde bulunur türden,</p>

  <p class="indentmetin">Elzem olanı ise yanıma aldım: Aşktı o.</p>

  <p class="indentmetin">&nbsp;</p>

  <p class="indentmetinbold">V e d a</p>

  <p class="indentmetin">&nbsp;</p>

  <p class="indentmetin">Binlerce öpüşmeden sonra doyumsuz-</p>

  <p class="indentmetin">Bir tek öpücükle ayrılmak zorundaydım.</p>

  <p class="indentmetin">Derin acılarla buruk ayrılıştan sonra</p>

  <p class="indentmetin">Koptuğum sahildi bana,</p>

  <p class="indentmetin">&nbsp;</p>

  <p class="indentmetin">Evleri, dağları, tepeleri, nehirleriyle</p>

  <p class="indentmetin">Açıkça gördüğüm sürece bir sevinç hazinesi;</p>

  <p class="indentmetin">Sonunda maviliklerde kaldı bir göz ziyafeti</p>

  <p class="indentmetin">Uzaklaşmış parlak karanlıklarda.</p>

  <p class="indentmetin">&nbsp;</p>

  <p class="indentmetin">Ve nihayet, deniz ufku çevrelediğinde</p>

  <p class="indentmetin">Geri döndü kalbime o hararetli arzum;</p>

  <p class="indentmetin">Tam bir pişmanlıkla aradım kaybettiğim şeyi,</p>

  <p class="indentmetin">O zaman birden sanki parladı gökyüzü</p>

  <p class="indentmetin">Öyle oldu ki, hiç hiçbir şey uzaklaşmamış gibi;</p>

  <p class="indentmetin">Tadına vardığım ne varsa yanımdaydı sanki.</p>

  <p class="indentmetin">&nbsp;</p>

  <p class="indentmetinbold">S e v e n K a d ı n Y a z ı y o r</p>

  <p class="indentmetin">&nbsp;</p>

  <p class="indentmetin">Gözlerinden gözlerime bir bakış,</p>

  <p class="indentmetin">Dudaklarından dudaklarıma bir öpücük</p>

  <p class="indentmetin">Bunu benim gibi bilen kişi,</p>

  <p class="indentmetin">Hiç hoşlanır mı başka bir şeyden?</p>

  <p class="indentmetin">&nbsp;</p>

  <p class="indentmetin">Senden uzak, benimkilerine yabancılaşmış</p>

  <p class="indentmetin">Dolaştırıp duruyorum düşüncelerimi,</p>

  <p class="indentmetin">Ve her seferinde buluşuyorlar,</p>

  <p class="indentmetin">Benim ağlamaya başladığım o tek saatte.</p>

  <p class="indentmetin">&nbsp;</p>

  <p class="indentmetin">Yaşlar anında yine kuruyor:</p>

  <p class="indentmetin">Seviyor ya, diyorum, gel sessizliğe</p>

  <p class="indentmetin">Uzaklara erişmemişsen de,</p>

  <p class="indentmetin">&nbsp;</p>

  <p class="indentmetin">Duy fısıltısını bu aşk acısının;</p>

  <p class="indentmetin">Dünyada tek mutluluğum senin arzundur,</p>

  <p class="indentmetin">Senin bana karşı duyduğun – bir işaret yeter bana!</p>

  <p class="indentmetin">&nbsp;</p>

  <p class="indentmetinbold">S e v e n K a d ı n Y i n e</p>

  <p class="indentmetin">&nbsp;</p>

  <p class="indentmetin">Neden mi yine kâğıda dönüyorum?</p>

  <p class="indentmetin">Bunu, sevgilim, böyle sormamalısın;</p>

  <p class="indentmetin">Çünkü aslında yok sana söyleyeceğim bir şey;</p>

  <p class="indentmetin">Ama sonunda sevgili ellerine ulaşacak ya!</p>

  <p class="indentmetin">&nbsp;</p>

  <p class="indentmetin">Kendim gelemediğim için, gönderdiğim şey</p>

  <p class="indentmetin">Şu bölünmez kalbimi taşımalı o yana,</p>

  <p class="indentmetin">Sevinçlerle, umutlarla, hayranlıklarla, acılarla:</p>

  <p class="indentmetin">Bütün bunların ne başı var ne sonu.</p>

  <p class="indentmetin">&nbsp;</p>

  <p class="indentmetin">Bugüne dair sana söyleyeceklerim</p>

  <p class="indentmetin">Yalnızca sana yöneldiğidir kalbimin</p>

  <p class="indentmetin">Düşünürken, arzularken, dalarken, isterken.</p>

  <p class="indentmetin">&nbsp;</p>

  <p class="indentmetin">Bir zamanlar seni seyretmek için önünde dururdum</p>

  <p class="indentmetin">Ve hiçbir şey söylemezdim. Ne söylemeliydim ki?</p>

  <p class="indentmetin">Bütün varlığım, içimde mükemmeldi.</p>

  <p class="indentmetin">&nbsp;</p>

  <p class="indentmetinbold">K a d ı n B i t i r e m i y o r</p>

  <p class="indentmetin">&nbsp;</p>

  <p class="indentmetin">Bu boş kâğıdı sana hemen yollasam,</p>

  <p class="indentmetin">Onu yazıyla doldurmadan,</p>

  <p class="indentmetin">Sen de onu belki zaman öldürmek için doldurup</p>

  <p class="indentmetin">Gönderirsin bu mutluluktan uçan kadına.</p>

  <p class="indentmetin">Ben de o mavi zarfı görünce sonra,</p>

  <p class="indentmetin">Merakla çabucak, bir kadına yakıştığı gibi</p>

  <p class="indentmetin">Açınca, gizli bir şey kalmayacasına,</p>

  <p class="indentmetin">Okurum, başka zaman söylenince beni hayran eden şeyleri.</p>

  <p class="indentmetin">&nbsp;</p>

  <p class="indentmetin">Sevgili çocuk! Uslu kalbim! Biricik varlığım!</p>

  <p class="indentmetin">Özlemimi nasıl dostça gideriyorsun</p>

  <p class="indentmetin">Tatlı sözle beni nasıl şımartıyorsun!</p>

  <p class="indentmetin">&nbsp;</p>

  <p class="indentmetin">Hatta fısıltını bile okur gibiyim,</p>

  <p class="indentmetin">Ruhumu hep sevgiyle doldurduğunu</p>

  <p class="indentmetin">Ve beni ebediyen kendimden esirgediğini.</p>

  <p class="indentmetin">&nbsp;</p>

  <p class="indentmetinbold">İ n t i k a m P e r i s i</p>

  <p class="indentmetin">&nbsp;</p>

  <p class="indentmetin">Eğer halk arasında patlarsa korkunç salgın,</p>

  <p class="indentmetin">Usulca terk etmeli toplumu.</p>

  <p class="indentmetin">Ben de korumuşumdur kendimi</p>

  <p class="indentmetin">Çoğu zaman tereddütle ve geçiştirmeyle.</p>

  <p class="indentmetin">&nbsp;</p>

  <p class="indentmetin">Aşk tanrısı beni çoğu zaman korusa da</p>

  <p class="indentmetin">Sonunda onunla uğraşmak istemedim.</p>

  <p class="indentmetin">Aynı şeyi o kandırmacalarla yaşadım,</p>

  <p class="indentmetin">Dörtlü üçlü kafiyelerle onları çoğaltırken.</p>

  <p class="indentmetin">Ama şimdi ceza geliyor hor gören erkeğe,</p>

  <p class="indentmetin">İntikam perilerinin yılan meşaleleri gibi sanki</p>

  <p class="indentmetin">Dağdan vadiye, karadan denize kovuyorlar onu.</p>

  <p class="indentmetin">&nbsp;</p>

  <p class="indentmetin">Dahilerin kahkahalarını duyuyorum;</p>

  <p class="indentmetin">Ama sone öfkesi ve aşk çılgınlığı</p>

  <p class="indentmetin">Ayırıyor beni her tür düşünceden.</p>

  <p class="indentmetin">&nbsp;</p>

  <p class="indentmetinbold">N o e l H e d i y e s i</p>

  <p class="indentmetin">&nbsp;</p>

  <p class="indentmetin">Tatlı küçük sevgilim! İşte kutuda</p>

  <p class="indentmetin">Çeşit çeşit tatlılar.</p>

  <p class="indentmetin">Kutsal noel zamanlarının meyveleri,</p>

  <p class="indentmetin">Çocuklara dağıtılacak kurabiyeler bunlar.</p>

  <p class="indentmetin">Sana ise tatlı sözlerle</p>

  <p class="indentmetin">Şairce bayram tatlısı hazırlayacağım.</p>

  <p class="indentmetin">Ama bu tür kibirlere ne gerek?</p>

  <p class="indentmetin">Bırakalım iltifatlarla göz kamaştırmayı!</p>

  <p class="indentmetin">&nbsp;</p>

  <p class="indentmetin">Ama bir de tatlı bir şey var</p>

  <p class="indentmetin">İçten gelip içe hitap eden ve gurbette tadılan:</p>

  <p class="indentmetin">İşte ancak bu, ulaşabilir sana uçarak.</p>

  <p class="indentmetin">&nbsp;</p>

  <p class="indentmetin">Ve o zaman dostça bir hatırlama hissedersen</p>

  <p class="indentmetin">Sanki bildik yıldızlar neşeyle göz kırpar gibi,</p>

  <p class="indentmetin">Hor görmezsin, en küçük armağanı.</p>

  <p class="indentmetin">&nbsp;</p>

  <p class="indentmetinbold">U y a r ı</p>

  <p class="indentmetin">&nbsp;</p>

  <p class="indentmetin">Kıyamet günü, borazanlar öterken</p>

  <p class="indentmetin">Ve dünya hayatı biterken,</p>

  <p class="indentmetin">Mecburuz hesabını vermeye</p>

  <p class="indentmetin">Boşa söylediğimiz her sözün.</p>

  <p class="indentmetin">&nbsp;</p>

  <p class="indentmetin">O zaman ne olacak bütün o sözler,</p>

  <p class="indentmetin">Senin lütfuna ermek için harcadığım o sevgi dolu emeğim,</p>

  <p class="indentmetin">Eğer bunlar yalnızca senin kulağında tınlarsa?</p>

  <p class="indentmetin">&nbsp;</p>

  <p class="indentmetin">Bu nedenle, düşün, ey sevgili, vicdanını!</p>

  <p class="indentmetin">Düşün ciddiyetle, ne çok tereddüt ettiğini</p>

  <p class="indentmetin">Dünyanın bu tür acıları tekrar görmemesi için.</p>

  <p class="indentmetin">&nbsp;</p>

  <p class="indentmetin">Hesaplayıp özür dileyeceksem</p>

  <p class="indentmetin">Sana boşuna neler söylediğimi,</p>

  <p class="indentmetin">Kıyamet yılı olur o kıyamet günü.</p>

  <p class="indentmetin">&nbsp;</p>

  <p class="indentmetinbold">Ş ü p h e l e n e n l e r</p>

  <p class="indentmetin">&nbsp;</p>

  <p class="indentmetin">Soneyi seviyor ve yazıyorsunuz! Yazık şüpheye!</p>

  <p class="indentmetin">Kalbin iç dökme gücü,</p>

  <p class="indentmetin">Kafiye arayacak –onu çiftleştirmek için-</p>

  <p class="indentmetin">Siz çocuklar, sanırsınız irade güçsüz kalır.</p>

  <p class="indentmetin">Tamamen bağımsızca konuşamaz kalbin özü</p>

  <p class="indentmetin">Kendini korumaktır onun isteği;</p>

  <p class="indentmetin">Sonra fırtınalar benzeri akar bütün tellerden</p>

  <p class="indentmetin">Sonra yine gece ve sessizlik.</p>

  <p class="indentmetin">&nbsp;</p>

  <p class="indentmetin">Ne diye bu eziyet kendinize ve bize</p>

  <p class="indentmetin">O ağır taşı adım adım yuvarlamak için yokuştan,</p>

  <p class="indentmetin">Kendisi geri gitmek, durmadan yeniden yormak isterken?</p>

  <p class="indentmetin">&nbsp;</p>

  <p class="indentmetin">S e v e n l e r</p>

  <p class="indentmetin">Tam tersine doğru yoldayız bizler!</p>

  <p class="indentmetin">En sert olanı eritmek için</p>

  <p class="indentmetin">Çok güçlü yanmalıdır aşk ateşi.</p>

  <p class="indentmetin">&nbsp;</p>

  <p class="indentmetinbold">G e n ç K ı z</p>

  <p class="indentmetin">&nbsp;</p>

  <p class="indentmetin">Karmaşık satırların ciddiyetinden şüpheliyim ben!</p>

  <p class="indentmetin">Gerçi hoşlanıyorum senin şu hece oyunlarından,</p>

  <p class="indentmetin">Ama bence, tatlı sevgilim, cilalamamalı</p>

  <p class="indentmetin">Kalplerin içten duygularını.</p>

  <p class="indentmetin">Şairin hep yaptığı, sıkmamak için</p>

  <p class="indentmetin">Temelden altüst etmektir duygularını;</p>

  <p class="indentmetin">Ama bilir soğutmayı yaralarını</p>

  <p class="indentmetin">En derin olanlara büyülü sözle şifa vermeyi.</p>

  <p class="indentmetin">&nbsp;</p>

  <p class="indentmetinbold">Ş a i r</p>

  <p class="indentmetin">&nbsp;</p>

  <p class="indentmetin">Bak bir, küçük sevgili, nasıldır işi fişekçinin?</p>

  <p class="indentmetin">Öğrenmiştir, ölçülü gürlemeyi,</p>

  <p class="indentmetin">Yanıltıcı kurnazlıkla açar gizli yollarını;</p>

  <p class="indentmetin">&nbsp;</p>

  <p class="indentmetin">Ne var ki ana unsurun daha güçlüdür kuvveti</p>

  <p class="indentmetin">Ve o daha anlamadan, paramparça</p>

  <p class="indentmetin">Boylar bütün sanatıyla havaları.</p>

  <p class="indentmetin">&nbsp;</p>

  <p class="indentmetinbold">D ö n e m</p>

  <p class="indentmetin">&nbsp;</p>

  <p class="indentmetin">Ateşli harflerle derinden yazılmıştı</p>

  <p class="indentmetin">Petrarca’nın gönlüne her günden çok</p>

  <p class="indentmetin">Çarmıha gerilme günü. Aynı şekilde benim için,</p>

  <p class="indentmetin">Bin sekiz yüz yedinin Noel öncesi Advent.</p>

  <p class="indentmetin">&nbsp;</p>

  <p class="indentmetin">Yaşamaya başlamadım, sevmeye devam ettim</p>

  <p class="indentmetin">Kalbimde çoktandır taşıdığım kadını,</p>

  <p class="indentmetin">Sonra tekrar bilgece sildim aklımdan,</p>

  <p class="indentmetin">Yine şimdi kalbine sürüldüğüm kadını.</p>

  <p class="indentmetin">Petrarca’nın o sonsuz yüce aşkı,</p>

  <p class="indentmetin">Ne yazık mükâfatsız ve fazla hüzünlüydü,</p>

  <p class="indentmetin">Bir kalp acısı, ebedi bir çarmıha gerilme,</p>

  <p class="indentmetin">&nbsp;</p>

  <p class="indentmetin">Ama hep görünsün, durmadan, o sevinçli</p>

  <p class="indentmetin">Tatlı şenlik coşkusuyla, hazla ürpertici</p>

  <p class="indentmetin">Gelişi efendimin, ebedi bir Mayıs günü.</p>

  <p class="indentmetin">&nbsp;</p>

  <p class="indentmetinbold">H e c e B i l m e c e s i</p>

  <p class="indentmetin">&nbsp;</p>

  <p class="indentmetin">İki kelimedir bunlar, kısa ve söylemesi rahat,</p>

  <p class="indentmetin">Ekseri içten sevinçle andığımız,</p>

  <p class="indentmetin">Ama asla bilmeyiz o şeyleri açıkça,</p>

  <p class="indentmetin">Neyin mührünü taşıdıklarını aslında.</p>

  <p class="indentmetin">&nbsp;</p>

  <p class="indentmetin">Hoş olur yeni ve eski günlerde,</p>

  <p class="indentmetin">Birini ötekinde şuhça yakıp kül etmek;</p>

  <p class="indentmetin">Ve bunları birlikte adlandırabilirsek</p>

  <p class="indentmetin">Dile getiririz mutlu bir rahatlığı.</p>

  <p class="indentmetin">&nbsp;</p>

  <p class="indentmetin">Oysa ben onların hoşuna gitmeye çalışıp rica ediyorum</p>

  <p class="indentmetin">Beni de kendileriyle birlikte mutlandırmalarını.</p>

  <p class="indentmetin">Sessizce umuyorum, ama umuyorum ulaşacağımı buna:</p>

  <p class="indentmetin">&nbsp;</p>

  <p class="indentmetin">Sevgililerin adları olarak bunları söylemeye</p>

  <p class="indentmetin">Tek resimde ikisini görmeye,</p>

  <p class="indentmetin">Tek bir varlıkta ikisini kucaklamaya.</p>
</body>
</html>
