<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>goethe</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <h1 class="h1baslik" id="calibre_toc_3">GOETHE’NİN ESERLERİNDEN<br class="chapter" />
  SEÇMELER</h1>

  <h2 class="h2baslik" id="calibre_toc_10">İtalya Gezisi Notları</h2>

  <p class="normal2">Trieste, 11.9.1786, sabah</p>

  <p class="normal1"><span class="ideitalik">“[...] Bir kertenkele aralardan süzülüyor; zaten şurada burada dolaşan her şey, insana en sevimli sanat tablolarını hatırlatıyor. Kadınların başlarının üstüne topladıkları saç örgüleri, erkeklerin açık bağrı; ince ceketleri, pazardan eve sürdükleri besili öküzler, yükünü almış eşekcikler, her şey her şey sanki canlanıp, hareketlenmiş Heinrich Roos.<sup class="calibre4"><a href="../Text/goethe_split_024.html#footnote-100-13" id="footnote-100-13-backlink">[13]</a></sup> Şimdi de, akşam olurken, ılık havada pek az bulut yamaçlarda dinlenir, gökyüzünde dolaşmaktan ziyade hareketsiz dururken ve günbatımının hemen ardından çekirgelerin vızıltısı duyulmaya başladığında insan nihayet kendini dünyaya sığınmış ya da sürgün değil, evinde hissediyor. Burada doğmuşçasına, burada yetişmişçesine sanki Grönland seferinden bir balina avıyla dönüyormuşçasına keyfini çıkarıyorum. Çoktan beri haberdar olmadığım, zaman zaman arabayı saran o bildik toz bulutu bile hoş geliyor. Çekirgelerin çan ve zil sesleri ise en hoş; etkileyici ve nahoş değil. Hele cesur çocuklar bu tür şarkıcı dişiler ordusuyla yarış ederek ıslık çaldığında kulağa nasıl neşeli geliyor! Birbirlerini gerçekten azdırıyorlar sanıyor insan. Akşamları da gündüz gibi iyice ılık.</span></p>

  <p class="normal1">Güneyde yaşayan ya da Güneyden gelen biri, benim bu şeylere hayran oluşumu fark etse besbelli beni çok çocuksu bulur. Ah, şu dile getirdiklerimi kötü kalpli bir gökyüzüne katlandığım sürece hep bilmişimdir; şimdi ise bu zevki sonsuz bir doğa zorunluluğu olarak hep tadına varmamız gereken bir istisna olarak hissetmek istiyorum.”</p>

  <p class="normal2">Verona, 17.9.1788</p>

  <p class="normal1">“[...] Büyük ve güzel ne varsa severek yüceltmek, benim tabiatımda var. Ve böyle mükemmel şeylerden bir hazineyi günbegün, saatbesaat biriktirmek bütün duyguların en mutlandırıcısı.</p>

  <p class="normal1">Gündüzün tadına varılan, özellikle de akşam neşelenilen bir ülkede gecenin başlangıcı son derece anlamlı. O zaman işler bitiyor, o zaman gezgin dönüyor, baba kızını tekrar evde görmek istiyor, gün sona eriyor; ama günün ne demek olduğunu biz “Kimmerliler”<sup class="calibre4"><a href="../Text/goethe_split_025.html#footnote-100-14" id="footnote-100-14-backlink">[14]</a></sup> pek bilmeyiz. Sonsuz sis ve alacakaranlıkta gündüz mü gece mi bizim için fark etmez. Çünkü ne kadar zaman açık havada hakikaten gezip zevk alabiliyoruz? Burada gece olur olmaz, akşam ve sabahtan ibaret olan gün kesinkes bitmiş oluyor; yirmi dört saat yaşanıp bitmiştir, yeni bir hesap başlar, çanlar çalınır, dua tesbihi bırakılır, hizmetçi kız elinde lamba odaya girip “Felicissima notte!” der. Bu dönem mevsimden mevsime değişir ve burada tam yaşayan insan yanılmaz çünkü varlığının her zevki saatle değil günün bölümüyle ilgilidir. Bu topluma zorla Alman saati kabul ettirilse insanlar altüst olur, çünkü bunlarınki doğalarına sinmiş.</p>

  <p class="normal1">[...] Burada halk çok hareketli; özellikle alışveriş mağazalarının ve zanaatkâr dükkânlarının yan yana olduğu bazı caddeler çok eğlenceli. Orada dükkânın ya da atölyenin önünde kapı yok mesela, hayır, bina boylu boyunca açık, en içlere kadar görünüyor, her şey ve olup bitenler. Terziler dikiyor, kunduracılar çekip çakıyorlar ve hepsi yarı yarıya sokak ortasında; hatta atölyeler caddenin bir bölümü. Akşamları ışıklar yandığında çok canlı oluyor.</p>

  <p class="normal1">Meydanlarda pazar günleri çok kalabalık var. Sebze ve meyveler yığın yığın, sarımsak soğan istediğiniz kadar. Üstelik satıcılar bağırıyor, şakalaşıyor ve bütün gün şarkı söylüyorlar, itişip kakışıyor, haykırıyor ve sürekli gülüyorlar. Ilıman hava, bol besin, yaşamalarını kolaylaştırmış. Ne varsa, hepsi açık havada.”</p>

  <p class="normal2">Padua, 27 Eylül 1786</p>

  <p class="normal1">“[...] Botanik bahçesi bir o kadar değişik ve canlı. Birçok bitki duvar kıyısına ya da yakınına dikilmişse kışın da toprakta kalabiliyor. Ekim sonunda hepsi örtülüyor ve yalnızca birkaç ay ısıtılıyor. Bize yabancı olan bir bitki örtüsü içinde dolaşmak, hem zevkli hem öğretici. Bildik bitkilerin, keza çoktandır tanıdığımız şeylerin karşısında hemen hiç düşünmeyiz; ve düşünmeden seyretmek nedir ki? Burada karşımdaki yeni çeşitlilik içinde şu düşünce gittikçe canlanıyor: Bütün bitki tipleri belki de bir tek tipten çıkıp gelişmiş olabilir. Kanımca şimdiye kadar çok rastgele oluşan cinsleri ve türleri hakikaten belirlemek belki de yalnızca bu sayede mümkün olacaktır. Botanik felsefemde işte bu noktada takılıp kaldım ve karmaşadan nasıl kurtulacağımı henüz bilmiyorum. Bu işin derinliği ve genişliği bana vız geliyor.”</p>

  <p class="normal2">12 Ekim 1786</p>

  <p class="normal1">“Sonunda güncemi gözden geçirip küçük notlar ekledikten sonra, belgeler düzene konup dostlarımın yargısına sunulacak. Bu sayfalarda daha şimdiden, daha kesin belirleyebileceğim, genişletebileceğim ve düzeltebileceğim bazı şeyler buluyorum. Her zaman doğru olmasa da hoş ve değerli kalan ilk izlenimin anıtı olsun bu. Dostlarıma bu rahat hayattan bir nefes yollayabilsem keşke! Evet, İtalyan için Katolikçilik, karanlık bir tasavvur. Bana da Alplerin ötesi şimdi sıkıcı geliyor; ama sevimli tipler hep sis içinden kendini gösterir. Bu bölgeleri ötekilere tercih etmede yalnızca iklim beni zorlar. Çünkü doğum ve alışkanlık, güçlü zincirlerdir. Burada yaşamak istemiyorum, aynı çalışmadan hiçbir yerde yaşayamayacağım gibi. Şimdi yenilik beni son derece uğraştırıyor. Mimari, mezardan eski bir ruh gibi yükseliyor, öğretilerini bana, ölü bir dilin kuralları gibi, uygulamak için ya da içinde canlı olarak tat almak için değil, geçmiş çağların saygın, ebediyen ayrılmış varlığını sessiz bir ruhla yüceltmek için inceletiyor.”</p>

  <p class="normal2">Roma, 5 Kasım 1786</p>

  <p class="normal1">“Şimdi yedi gündür buradayım ve bu şehrin genel niteliği ruhumda yavaş yavaş beliriyor. Durmadan oraya buraya gidiyoruz; ben Roma’nın yeni ve eski planlarıyla tanışıyorum, harabeleri, binaları seyrediyorum, şu ya da bu villayı geziyorum; en büyük ilginçlikleri sindire sindire inceliyorum, gözlerimi açıp bakıyorum ve geçiyorum ama sonra yeniden dönüyorum: Çünkü insan kendini Roma’ya ancak Roma’da hazırlayabiliyor.</p>

  <p class="normal1">Yine de itiraf edelim ki eski Roma’yı yenisinden çıkarıp anlamak tatsız, hüzünlü bir iş ama bu işi yapmak ve sonunda tahmin bile edilemez bir doyum ümit etmek zorundayız. Bir ihtişamın, bir yıkımın izlerine rastlıyor insan, her ikisi de aklımızı aşıyor. Barbarların bıraktıklarını yeni Roma’nın mimarları yerle bir etmiş.</p>

  <p class="normal1">İki bin, hatta daha eski, devirler değiştikçe böylesine çeşitli ve temelden değişmiş böyle bir varlığı görüyoruz ama yine de aynı toprak, aynı dağ, hatta çoğu zaman aynı sütun ve duvar, halkta da eski karakterin izleri! O zaman insan, kaderin büyük kararlarının şahidi oluyor ve böylece, seyreden daha başından zorlanıyor bir Roma’dan öteki Roma’ya geçişini hatta yalnızca eskinin ardından yeninin nasıl geldiğini değil, eskinin ve yeninin çeşitli dönemlerinin birbirine nasıl eklendiğini anlamada. Ben önce sırf yarı gizli noktaları ayıklamaya çalışıyorum, güzel ön çalışmalar ancak sonradan tam olarak işe yarayabilir; çünkü 15. yüzyıldan günümüze kadar ne mükemmel sanatkârlar, bilginler bu objelerle hayatları boyunca uğraşmışlardır.</p>

  <p class="normal1">Ve biz Roma’da en yüce şeylere ulaşmak için oraya buraya koşuştururken, bu dev sessizce üzerimizdeki etkisini sürdürüyor. Başka yerlerde önemli olanı aramak zorundasınız; burada önemlinin altında eziliyor, onunla doluyorsunuz. Yürürken olsun dururken olsun, türlü manzaralarla karşılaşıyorsunuz; saraylar ve harabeler, bahçeler ve vahşi doğa, uzaklar ve sıkışıklıklar, kulübeler, ahırlar, zafer takları ve sütunlar, çoğunlukla hepsi bir arada öylesine yakın ki tek kâğıda resmedilebilir. Binlerce kalem gerekir; tek kalem ne yapsın! İşte sonra insan akşamları bakmaktan hayret etmekten bitkin düşüyor.”</p>

  <p class="normal2">Roma, 24 Kasım 1786</p>

  <p class="normal1">“Bu millet hakkında söyleyebileceğim tek şey şu: Mağaralarda ve ormanlarda olsalar ne olurlardıysa dinin ve sanatların ihtişamı altında da aynı öyleler. Bütün yabancıların dikkatini çeken ve bugün yine bütün şehirde sözü edilen şey, sık sık olan cinayetler. Hatta dört kişi bizim bölgede bu üç hafta içinde öldürüldü. Bugün namuslu bir sanatkâr, bir İsviçreli, mühürdar, Hedlinger’in son öğrencisi, baskına uğradı, aynı Winckelmann gibi. Mücadele ettiği caniden yirmi bıçak yarası almış ve bekçi gelince katil kendini bıçaklamış. Aslında bu, burada yeni değil. Katil kiliseye sığındı mı, tamamdır.</p>

  <p class="normal1">Tabloma gölge de katmam isteniyorsa, cinayet, kötülük, deprem ve selden de biraz söz etmeliyim; ama Vezüv’ün patlaması buradaki çoğu yabancıyı harekete geçirdi, kapılmamak için insanın kendini zorlaması gerekiyor. Bu doğa olayında gerçekten çıngıraklı yılanvari bir şey var, insanları elde olmayarak çekiyor. Şu an sanki Roma’nın bütün sanat hazineleri mahvolmuş gibi bütün yabancılar incelemelerini kesip Napoli’ye kaçıyorlar. Ama ben ısrarlıyım, dağın benim için birşeyler daha açıklayacağı ümidiyle.”</p>

  <p class="normal2">3 Aralık 1786</p>

  <p class="normal1">“Fırtına şimdiye kadar birer hafta arayla tekrarladı. Çok şahane iki gün, kapalı bir gün, iki üç yağmurlu gün ve sonra yine güzel günler. Ben her birini gerektiği gibi en iyisinden değerlendirmeye bakıyorum.</p>

  <p class="normal1">Ama her seferinde bu şahane şeylerle yeni tanışıyor gibiyim. Kendileriyle birlikte yaşamadığım, özelliklerini kapmadığım şeyler. Bazı şeyler bizi kendine zorla çekiyor, öyle ki insan başkalarına karşı ilgisiz kalıyor, hatta haksızlık ediyor. Mesela işte Panteon, Belvedere Apollonu, birkaç muhteşem büst ve en yenilerde de Sixtin Manastırı ruhumu öylesine tekeline aldı ki bunların yanı sıra neredeyse hiçbir şey görmez oldum. Ama şu küçük haliyle ve küçüğe alışmışken insan, bu soylu, bu muazzam, bu aydın şeye kendini nasıl eşit görebilir ki? Ve biraz olsun kendine gelmek istediğinde muazzam bir sürü şey her yanını sarıveriyor, her adımda karşına çıkıyor ve dikkatin bütünü kendi üstüne yöneltilsin istiyor. Bu durumda kendinizi nasıl soyutlarsınız? Ancak sabırla etki etmesini, etkisini artırmasını beklemek ve başkaları bizim hayrımıza neler ortaya çıkarmış diye durmadan şaşmaktan başka çareniz yok.</p>

  <p class="normal1">Winckelmann’ın sanat tarihi, Fea’nın çevirdiği yeni baskı, hemen satın aldığım çok kullanışlı bir eser; burada da iyi, aydınlatıcı ve öğretici bir dost olarak çok yararlı.</p>

  <p class="normal1">Roma antik eserleri de hoşuma gitmeye başladı. Tarih, yazıtlar, paralar, eskiden hiç ilgimi çekmeyen bütün bu şeyler üstüme geliyor. Doğa tarihi konusunda durumum ne idiyse burada da öyle; çünkü bu yerde bütün dünya tarihi düğümleniyor ve ben ikinci bir doğum günü yaşıyorum, Roma’ya ayak bastığım gün, tam bir yeniden doğuş.”</p>

  <p class="normal2">17 Mart 1787, Napoli</p>

  <p class="normal1">“Ben, kelimeler peşindeyken gözlerimin önünde resimler dikilip kalıyor: Verimli ülke, açık deniz, rayihalı adalar, tüten dağ! Bütün bunları nasıl aktarabilirim bilmiyorum.</p>

  <p class="normal1">Ancak burada kavrıyorsunuz; tarlayı işlemeyi insan nasıl akıl etmiş! Tarlanın her şeyi verdiği, yılda üç hatta beş kez ürün alınabilen bu yerde. En iyi yıllarda aynı tarladan üç kez mısır toplanırmış.</p>

  <p class="normal1">Çok gördüm, daha da çok düşündüm; dünya, kapılarını açtıkça açıyor. Eskiden beri bildiğim her şey üstelik ancak şimdi kendimin oluyor. İnsan nasıl da erkenden bilen ama geç uygulayan bir yaratık!</p>

  <p class="normal1">Burada insanların birbirinden hiç haberleri yok; yanyana koşuşturup durduklarının farkında bile değiller. Gün boyu bir cennette dolaşıyorlar, etraflarına bakmaksızın ve komşu cehennem çukuru fokurdamaya başladığında kutsal Januarius’un kanıyla dertlerine çare buluyorlar; aynı, dünyanın geri kalan kısmında ölüme ve şeytana karşı yine kanla şifa buldukları ya da bulmak istedikleri gibi.</p>

  <p class="normal1">Bu sayısız ve durmak bilmeyen hareketli kalabalık içinde dolaşmak çok ilginç ve de şifa verici. Her şey nasıl karmakarışık akın halinde, ama yine de her biri yolunu ve hedefini buluyor. Büyük topluluk ve sessiz hareket içinde ben kendimi son derece sakin ve yalnız hissediyorum; caddeler dolup taştıkça ben daha sakinleşiyorum.”</p>

  <p class="normal2">Palermo, 13 Nisan 1787</p>

  <p class="normal1">“[...] Sicilya’sız bir İtalya’nın ruhumuzda yeri olmaz: Her şeyin anahtarı burada.</p>

  <p class="normal1">İklim pek övülecek gibi değil; şimdi yağmur zamanı; ama hiç aralıksız, bugün gök gürlüyor, şimşek çakıyor ve her şey kudretten yeşil. Ketencik yer yer filizlendi bile, bir yanı da çiçekli. Derinlerde küçük göller gördüğünüzü sanıyorsunuz, aşağılardaki ketencik tarlaları öylesine hoş mavimsi yeşil. İnsanı büyüleyen şeyler saymakla bitmez! Yardımcım ise harika bir insan, hakiki umut; ben de samimi sadakatli dostu oynamayı sürdürüyorum. Şimdiden güzel taslaklar çizdi ve en iyilerini yanında götürecek. Hazinelerimle, vakti geldiğinde, mutlu eve dönmem ne güzel olacak!</p>

  <p class="normal1">Buralarda yeme içme hakkında henüz bir şey söylemedim, ama küçük bir konu da değil yani. Bahçe meyveleri mükemmel, hele marul öyle körpe öyle lezzetli ki, adeta süt; eskilerin ona ‘lactura’ demesi boş değil. Yağ, şarap, hepsi çok iyi, hatta daha da iyi olabilir, eğer hazırlanmasında daha çok özen gösterilse. Balık dersen, en iyi, en tazeleri. Bugünlerde çok iyi dana eti bulduk, her ne kadar her zaman pek övmeye değmese de.</p>

  <p class="normal2">Palermo, 17 Nisan 1787</p>

  <p class="normal1">“İnsanın, çeşitli ruhlarca takibedilip sınanması tam bir bela! Bu sabah edebi rüyalarımı sürdürmek konusunda sakin, kesin kararlı olarak genel parka doğru yürüyordum. Ne var ki göz açıp kapayıncaya kadar başka bir hortlak yakama yapıştı; zaten bugünlerde peşimdeydi. Başka zaman yalnızca kapılarda saksılarda, hatta yılın büyük kısmında yalnızca camların arkasında görmeye alışkın olduğum bir sürü bitki, burada açık havada şen şakrak yaşıyor ve kaderlerini tam olarak yerine getirmekle daha bir anlaşılır oluyorlar. Bu yepyeni ve tazelenmiş manzaranın karşısında o eski takıntım yine aklıma geldi: Acaba bu küme arasında ana bitkiyi keşfedemez miydim! Böyle birşeyin var olması gerekir. Yoksa, eğer hepsi bir örneğe göre biçimlenmiş olmasa şu ya da bu şeklin bir bitki olduğunu nereden anlardım?</p>

  <p class="normal1">Bu çeşitli farklı şekillerin nerede birbirinden ayrıldığını araştırmaya çalıştım. Ve gördüm ki bunlar birbirinden farklı olmaktan ziyade birbirine benzerlik gösteriyor. Ve botanik terminolojime bakınca bu mümkün, ama işe yaramıyor. İlerlememe yardımcı olmayıp beni huzursuz etti. O iyi edebi niyetim bozulmuştu. Alkimus’un Bahçesi yok olmuş, bir dünya bahçesi açılmıştı. Biz yeni nesil niye böyle dağınığız, niye ulaşamayacağımız, yerine getiremeyeceğimiz şeylere hevesleniyoruz!”</p>

  <p class="normal2">Herder’e<br class="chapter" />
  &nbsp;&nbsp;&nbsp;Napoli, 17 Mayıs 1788</p>

  <p class="normal1">“[...] Homeros’a gelince! Sanki gözlerimin önünden bir perde kalktı. O tasvirler, semboller vb. bize şairane geliyor ama aslında son derece doğal, ama tabii insanı ürküten bir saflık ve samimiyetle çizilmiş. O en tuhaf uydurma olaylarda bile ancak tasvir edilen şeylerin yakınında hissettiğim bir doğallık var. Düşüncemi kısaca ifade etmeme izin ver: Onlar, varlığı işliyordu, biz genellikle etkiyi; onlar korkunç olanı tasvir ediyordu, biz korkunç tasvir ediyoruz; onlar hoş olanı, biz hoş ... vb. Bütün abartılar, bütün özenti, bütün sahte cazibe, bütün tumturak bundan ileri geliyor. Çünkü etki üzerinde durulunca insan onu yeterince hissettiremediğini sanıyor. Bu söylediğim, eğer yeni değilse de yeni bir vesileyle çok canlı olarak hissettim. Şimdi, bütün bu kıyıları ve dağları, körfezleri ve koyları, adaları ve yarım adaları, kayaları ve kumlu sahilleri, çalılık tepeleri, yumuşak meraları, verimli tarlaları, süslü bahçeleri, bakımlı ağaçları, asmaları, bulutlu dağları ve hep şen yaylaları, kayalıkları ve kumsalı ve hepsini saran, denizi bu çeşitliliğiyle ve dönüşümleriyle kafamda canlandırdığım zaman, işte ancak o zaman Odyssea benim için canlı bir kelime.”</p>

  <p class="normal2">Napoli, 28 Mayıs 1787</p>

  <p class="normal1">“[...] Ne kadar çevreme bakınsam, ne kadar dikkatli gözlemlesem de ne alt ne de orta sınıftan, ne sabahları ne de günün büyük kısmında hatta hiçbir yaş ve cinste tam işsiz dolaşan bulabildim.</p>

  <p class="normal1">İddiamı daha inanılır ve daha somut anlatmak için daha yakın bir ayrıntıya gireyim. Çok küçük çocuklar çeşitli şekillerde meşgul. Bunların büyük bir kısmı, Santa Lucia’dan şehre satılık balık taşıyor; ötekilerine, Arsenal taraflarında ya da marangozluk yapılan, yongaların bulunduğu yerlerde, keza çalı çırpı ve küçük odunlar taşıyan denizin kıyısında çalışırken sık sık rastlanıyor. Yalnızca yerde sürünen bir iki yaşındaki çocuklar, beş altı yaşında biraz daha büyük çocukların yanında bu tip küçük işle uğraşıyorlar. Sonra sepetçikleriyle şehre dalıp küçük odun parçalarını pazara çıkarıyorlar. Zanaatkârlar, küçük burjuva bunları satın alıyor, saçayaklarında ateşinde ısınmak için yakıp kor ediyorlar ya da hesaplı mutfaklarında kullanıyorlar.</p>

  <p class="normal1">[...]</p>

  <p class="normal1">Doğrudur, insan, adım başı pejmürde kılıklı, hatta paçavralar giymiş bir kimseyle karşılaşıyor, ama bu yüzden de bu kişilere asla avare ya da haylaz diyemeyiz. Şöyle bir tezat ifade kullanacağım: Napoli’de nispeten belki de endüstrinin en büyüğüne bu çok aşağı sınıfta rastlarsınız. Tabii ki bunu Kuzey’in endüstrisiyle karşılaştıramayız; Kuzey’inki yalnız günlük ve saatlik değil iyi ve güzel günlerde de kötü ve karanlık günler için, yazın da kış için çalışmak zorundadır. Kuzey insanının çalışıp çabalamaya doğa tarafından zorlanmasıyla, ev kadınının mutfağı yıl boyunca idare etmek için turşu kurup et kurutmak zorunda olmasıyla. Erkeğin odun ve meyve yedeklemek, hayvanları için yemi ihmal etmemek vb. durumunda oluşuyla en güzel günler ve saatler zevke değil çalışmaya adanır. Birçok ay boyunca insanlar açık havadan uzaklaşır; fırtına, yağmur ve soğuktan korunmak için evlere kapanır; mevsimler birbirini kovalar ve mahvolmak istemeyen herkes evinin adamı olmak zorundadır. Çünkü fedakârlık etmek isteyip istemediği burada sorulmaz bile: Fedakârlık etmek istememeye hakkı yoktur, çünkü bunu yapamaz, doğa onu çalışmaya, hazırlığa zorlar. Şüphesiz, bin yıllarca aynı kalan doğa etkileri, bazı bakımlardan saygıdeğer kuzey uluslarının karakterini belirlemiştir. Buna karşılık biz, Tanrının böyle pek yumuşak davrandığı Güney halklarını kendi bakış açımızdan fazla sert yargılarız. Bay Von Pauw’un Grekler üzerine araştırmalarında bir ara kinik filozoflardan söz ederken söyledikleri tam da buraya uyuyor. Ona göre bu tip insanların zavallı durumları hakkında tam bir fikrimiz yok; bu adamların her şeyden vazgeçme ilkesi, iklim tarafından çok korunuyor; bu iklim her şeyi sağlıyor. Yoksul, bize zavallı görünen bir insan, o bölgelerde en gerekli, ilk ihtiyaçlarını yalnızca gidermekle kalmaz, dünyanın pekâlâ tadını çıkarabilir; keza Neapolitan denen bir dilenci, Norveç’in eski kralını kolayca küçümseyip kendisine Rusya İmparatoriçesi’nin vereceği Sibirya Valiliği şerefini reddedebilir.</p>

  <p class="normal1">Şüphesiz, bizim buralara kinik bir filozof zor dayanır, oysa Güney ülkelerinde doğa onu buna davet eder. Üstü başı yırtık bir kişi orada çıplak sayılmaz; kendi evi olmadığı gibi kirada da oturmayıp yazın sarayların, kiliselerin eşiğinde saçaklar altında, spor salonlarında geceleyen ve kötü havalarda herhangi bir yerde az bir para karşılığı sığınan bir insan, bu yüzden itilmiş ve zavallı değildir. Bir insan, gelecek günü garantiye almadığı için zavallı değildir. Bir düşünün, balığı bol bu deniz ki verdikleriyle o insanlar sürekli olarak haftanın birkaç günü beslenmek durumunda, ne kadar çok yiyecek sunuyor ve her mevsim her çeşit meyve ve bahçe ürünleri fazlasıyla var, Napoli’nin bulunduğu bölge ‘Terra di Lavoro’ (iş ülkesi değil tarım ülkesi) adını hak etmiş ve bütün bölge mutlu bölge unvanını (Campagnafelice) yüzyıllardır taşıyor. İşte oralarda yaşamanın ne kadar kolay olduğunu anlarsınız.</p>

  <p class="normal1">[...] Bundan bazı şeyler kendiliğinden anlaşılır oluyor: Mesela zanaatkârlar, Kuzey ülkelerindekinden iyiden iyiye geri. Fabrikalar kurulmuyor. Avukat ve hekimlerin dışında geniş kitlelere kıyasla, pek az bilgililik bulursunuz, kazancı yerinde tek tük insanlar gayret etse bile. Neapolitan Ekolünde hiçbir ressam esaslı ve büyük olmamıştır. Din adamları başıboşluktan gayet memnun ve büyükler de mülklerini çoğunlukla yalnızca sefahat, gösteriş ve eğlencede harcamaktan hoşlanıyor.</p>

  <p class="normal1">Kesinlikle biliyorum ki bütün bunlar genellemelerdir ve her sınıfın karakter özellikleri ancak yakın bir tanışıklıktan ve gözlemden sonra tam anlaşılabilir; ama genel olarak, sanıyorum bu sonuçlara varılacaktır.</p>

  <p class="normal1">Yine Napoli’deki o bir avuç insana döneyim. Onlarda şöyle bir şey farkediliyor: Kendilerine bir iş verilen neşeli çocuklar nasıl işlerini yaparlar ama işi aynı zamanda eğlenceye dönüştürürler ya, onlar da öyle. Bu insanlar sınıfı genellikle çok canlı bir mentaliteye ve özgür, isabetli bir görüşe sahip. Dilleri imge dolu, esprileri canlı ve acıtıcıymış. Eski Atella, Napoli bölgesindeydi ve onun sevgili oğlu Pulcinell nasıl hâlâ o oyunları sürdürüyorsa bu çok basit insan grubu da o keyiften hâlâ payını alıyor.”</p>

  <p class="normal2">Roma, Nisan 1788<br class="chapter" />
  &nbsp;&nbsp;&nbsp;Roma’ya Veda</p>

  <p class="normal1">“Aslında Roma’ya veda edişim, özel bir tören gibi hazırlanmalıydı: Üç gün öncesinde dolunay pırıl pırıl bir gökyüzünde ışıldıyor ve bu muazzam şehrin üzerine bir sihir yayıyordu; sık sık hissettiğim şeyi, şimdi çok derinden duyuyordum. Büyük ışık kütleleri, sanki ılık bir gündenmiş gibi, berrak ama kendiliğinden aydınlanan koyu gölgelerden oluşmuş tezatlarıyla bazen tek olanı sezdirircesine, bizi sanki başka, daha sade, daha büyük bir dünyaya ait bir konuma sokuyor.</p>

  <p class="normal1">Dalgınlaştırıcı, bazen kötü geçen günlerden sonra, bir iki arkadaşla yaptığım gezintiyi bu kez yalnız başıma yaptım. O uzun Korso’yu, tabii son defa olarak, adımladıktan sonra, çölde bir peri sarayı gibi duran Kapitol’e çıktım. Marc Aurellius’un heykeli, ‘Don Juan’daki komutanı hatırlatıyor, gezgin adama sanki pek tekin bir işe kalkışmadığını anlatıyordu. Buna aldırmadan arka merdivenden aşağı indim. Karşımda Septimus Severus’un karanlık, kara gölgeler yayan bir zafer takı! Via Sacra’nın yalnızlığında başka zaman tanıdık olan nesneler yabancı ve hortlak gibi görünüyordu. Ama Kolize’nin o yüce kalıntılarına yaklaşıp da kapalı iç mekânına parmaklıklardan göz attığımda, itiraf edeyim ki tüylerim ürperdi ve hızla geri döndüm.</p>

  <p class="normal1">Kütlesel her şeyin kendine özgü bir etkisi var, hem yüce hem somut ve bu tür dolaşmalarda ben aynı zamanda bütün seyahatimin sınırları belirsiz bir ‘özün özünü’ (Summa Summarum) çıkarırdım. Bu, heyecanlı ruhla derin ve büyük algılanan şey, kahramanca ve elejik diye niteleyebileceğim bir duygu uyandırdı ki bundan edebi tarzda bir eleji çıkarmak istedim.</p>

  <p class="normal1">Ve işte bu gibi anlarda Ovidius’un elejisini nasıl hatırlamam? O da kovulmuş olarak mehtaplı bir gecede Roma’yı terk edecekti. Cum repeto noctem! Karadeniz’in ötesinde, uzakta, hüzün ve zavallı bir haldeki hatırası aklımdan çıkmadı. Hafızamda kısmen eksiksiz kalmış, ama beni kendi yaratışımda gerçekten yanıltan ve engelleyen o şiiri tekrarladım; bu yaratı daha sonra da girişilse, asla olmayacaktı.</p>

  <p class="indentmetinitalik">O geceden çıkıp gelir karşıma bu hüzünlü manzara</p>

  <p class="indentmetinitalik">Roma’da benim için sonuncuydu o,</p>

  <p class="indentmetinitalik">Pek kıymetli şeyler de bırakan o geceyi tekrarladım mı</p>

  <p class="indentmetinitalik">Şimdi bile bir damla yaş süzülür gözümden.</p>

  <p class="indentmetinitalik">Ve işte insanların ve köpeklerin sesleri susar,</p>

  <p class="indentmetinitalik">Ay, yüksekte gecenin atlı arabasını sürerdi.</p>

  <p class="indentmetinitalik">Göğe ona bakar, Kapitol Mabedi’ni görürdüm,</p>

  <p class="indentmetinitalik">Koruyucu ruhlarımızın boş yere beklediği.</p>

  <p class="indentmetinitalik">&nbsp;</p>

  <p class="indentmetinitalik">Cum subit illius tritissima noctis imago</p>

  <p class="indentmetinitalik">Quae mihi supremum tempus in urbe fuit,</p>

  <p class="indentmetinitalik">Cum repeto noctem, quatot mihi cara reliqui,</p>

  <p class="indentmetinitalik">Labitur ex oculis nunc qudque qutta meis.</p>

  <p class="indentmetinitalik">Jamque quiescebant voces hominumque canumque,</p>

  <p class="indentmetinitalik">Lunaque nocturnos alta regebat equos.</p>

  <p class="indentmetinitalik">Hanc ego suspiciens et ab hac Capitolia cernens,</p>

  <p class="indentmetinitalik">Quae nostro frustra juncta fuere lari.”</p>

  <h2 class="h2baslik" id="calibre_toc_11">MEKTUPLAR</h2>

  <p class="normal2">Johann Caspar LAVATER’e<br class="chapter" />
  &nbsp;&nbsp;&nbsp;Ostheim vor der Rhön, 20.9.1780</p>

  <p class="normal1">“[...] Temeli atılmış ve bana bahşedilmiş olan bu hayat piramidini elden geldiği kadar yükseltip sivriltmek konusundaki bu hırsım her şeyin üstündedir ve bir an bile kendini unutturmuyor. Bunu ihmal edemem, yaşım oldukça ilerledi, –kader belki de beni orta yaşta yarıda bıraktırır ve bu Babil Kulesi yarım kalarak körelir. [O zaman] En azından denmeli ki cesur bir projeydi. Ama yaşarsam, Tanrı nasibederse, güçlerim en yükseğe ulaşmalı.</p>

  <p class="normal1">Ayrıca Bayan Stein’ın hayatımı tatlandırdığı o güzel aşk tılsımının da etkisi büyük. O, günden güne annemin, kız kardeşimin ve sevgililerimin yerini aldı ve tabiatın bağları gibi bir bağ oluştu.”</p>

  <p class="normal2">Johann Caspar LAVATER’e<br class="chapter" />
  &nbsp;&nbsp;&nbsp;Weimar, 9 Ağustos 1782</p>

  <p class="normal1">“[...] Sen, İncil’i, olduğu gibi ilahi hakikat olarak alıyorsun, oysa yukardan algılanacak bir ses, suyun yandığına ve ateşin söndürdüğüne, bir kadının erkeksiz doğurduğuna ve bir ölünün dirildiğine inandıramaz; ben bunları daha ziyade o büyük Tanrıya ve doğadaki tecellisine karşı hakaret sayarım.</p>

  <p class="normal1">Sen hiçbir şeyi İncil’den daha güzel bulmuyorsun, bense Tanrı lütfuna erişmiş insanlarca yazılmış eski ve yeni binlerce sayfayı onun kadar güzel ve insanlığa yararlı ve vazgeçilmez buluyorum.</p>

  <p class="normal1">Kabul et ki sevgili kardeşim ben kendi inancımda senin kendi inancında olduğun gibi ve eğer halka hitabetmek durumunda olsam, benim kanaatimce Tanrının koyduğu aristokrasiyi senin İsa’nın Tek Devleti için yazdıkların gibi bir gayretle anlatır ve yazardım. O zaman senin kitabındaki Pilatus’un bize tartışılmaz diye yol göstererek yüzümüze karşı söylediklerinden pek çoğunun karşıtını savunurdum.</p>

  <p class="normal1">Tam bir hoşgörüsüzlük! Bu sert sözlerimi bağışla –Kafamızı yeniden karıştırmazsa, demek isterim ki bu hoşgörüsüzlük senin içinde değil, senin kitabında.</p>

  <p class="normal1">İnsanlar arasına karışan, yazarlara yaklaşan Lavater, en hoşgörülü, en sevecen varlık. Başkalarını dışlayan bir dinin hocası ona bütün kimliğiyle bağlı biri sıfatıyla Lavater ise –nasıl istersen o adı koy– zaten kendin de itiraf ediyorsun ya!”</p>

  <p class="normal2">Samuel Thomas von SÖMMERING’e<br class="chapter" />
  &nbsp;&nbsp;&nbsp;Eisenach, 9 Haziran 1784</p>

  <p class="normal1">“O fil kafatasını göndermekle beni çok sevindirdiniz. Sapasağlam elime ulaştı ve onu fırsat buldukça gizlice göz attığım küçük bir odada saklıyorum; çünkü böyle bir ejderhanın evime girdiğini fark etmiş olmamam gerek.</p>

  <p class="normal1">Dileğim, onu Weimar’a götürmek; siz, eğer daha önce kullanmayacaksanız, oradan en geç Eylül başında alabilirsiniz. Onu, bizdeki büyük bir kafatasıyla ve başka hayvan kafataslarıyla karşılaştırmayı çok istiyorum. Çünkü, ekseri kafatası çizgilerini ve uyuşumları bozulmamış haliyle bulma umudum yeşerdi. Asıl manada yalnızca dakikalar ayırabildiğim bu bilimin beni nasıl çektiğini siz kendinizi ona tamamiyle adadığınız için kolay anlarsınız. Yakın bir gelecekte size bu küçük uğraşlarımın hesabını verebilmek benim için ne büyük zevk olurdu!</p>

  <p class="normal1">Weimar’da Mongolfie tarzı bir balonu 42 fit yükseğe ve en çok 20 fit çapta uçurduk.</p>

  <p class="normal1">Güzel bir görünüm ama yanına ateş koymaya cesaret edemediğimiz için cisim havada uzun zaman kalamadı. İlk defasında dört dakikada çeyrek saatlik yol aldı, ikinci kez bu kadar uzun süre kalamadı. En azından buradan yükselecek...”</p>

  <p class="normal2">Karl Ludwig von KNEBEL’e<br class="chapter" />
  &nbsp;&nbsp;&nbsp;Weimar, 17 Kasım 1784</p>

  <p class="normal1">“Sana nihayet kemikler dünyası üzerine makalemi gönderiyorum ve düşüncelerini bildirmeni rica ediyorum. Herder’in de “Düşünceler’inde değindiği, insanın hayvandan farkının tek tek şeylerde bulunamayacağı konusundaki sonuca şimdiden işaret etmekten çekindim. İnsanın en yakın akrabası daha ziyade hayvanlardır. Bütünün uyması, her bir yaratığı, ne ise o yapıyor ve insan, üst çene biçiminin tipi ve doğası sayesinde olduğu kadar ayak serçe parmağının son halkasının doğası ve tipi sayesinde insandır. Ve yine her bir yaratık, bütünüyle incelenmesi gereken (aksi halde her bir şey ölü bir harften ibaret kalır) büyük bir ahengin yalnızca bir sesi, bir gölgelemesidir.</p>

  <p class="normal1">Eğer karşılaştırmalı anatomi ve tabiat öğretisi için elimden daha fazlası gelse, daha canlı olurdu. Ne yazık ki doğaya yalnızca bir gözatabiliyorum ve bu alanlarda çalışmış yazarları incelemeden bir şey yapılmıyor, bunu şimdilik bir yana bırakacağım, ta ki kader beni emekli edinceye ya da aşka getirinceye kadar...</p>

  <p class="normal2">SCHILLER’e<br class="chapter" />
  &nbsp;&nbsp;&nbsp;Frankfurt, 9 Ağustos 1797</p>

  <p class="normal1">“Hiçbir güçlük çekmeden neşe içinde, sağ salim Frankfurt’a ulaştım ve sakin, ferah bir evde ancak şimdi düşünüyorum, benim yıllarımda dünyaya gelmek ne demek. İlk zamanlar henüz hüküm veremediğimiz, anlayamadığımız için birçok şey bizi etkiler ve şaşırtır, ama yine de onlarla başa çıkmamız daha kolay olur, çünkü, yalnızca yolumuzun üstünde olan şeyle ilgilenir, sağımızda solumuzda olana pek dikkat etmeyiz. Daha sonraları nesneleri daha çok tanırız, onların birçoğu ilgimizi çeker ve bu durumlarda iç huzurumuz ve yöntemler yardımımıza koşmadığında mutsuz oluruz. Ben şimdi şu bir haftada olup bitenlerin hepsini elden geldiğince yerli yerine koymak, çok şeyi içeren bir şehir olarak Frankfurt’ta planımı uygulamak ve sonra daha uzaklara seyahat için hazırlanmak istiyorum.</p>

  <p class="normal1">Aslında büyük şehirde yaşayanların hali bana çok tuhaf geldi. Sürekli bir kazanma ve tüketme hır gürü içindeler ve bizim keyif dediğimiz şeyi ne sağlamak ne de öğretmek mümkün; bütün eğlenceler, tiyatro bile yalnızca hoşça vakit geçirtmeli ve okuyan halkın gazetelere ve romanlara büyük eğilimi, ötekilerin her zaman, berikilerin ise çoğu zaman eğlenceye eğlence katmalarından ileri geliyor. Hatta (edebi ürünlere hem de edebi oldukları ölçüde) karşı bir çeşit ürkeklik farkettiğimi sanıyorum ki bu da bana işte aynı nedenlerden dolayı gayet tabii geliyor. Edebiyat, dikkat ister, hatta bunu emreder, insanı kendi iradesine rağmen soyutlar, kendini tekrar tekrar kabul ettirir ve geniş bir dünyada (büyük demesek de) sadık bir sevgili gibi rahatsız edicidir.”</p>

  <p class="normal2">SCHILLER’e<br class="chapter" />
  &nbsp;&nbsp;&nbsp;Weimar, 6 Ocak 1798</p>

  <p class="normal1">“Eserinizin tamamlanışından doğan sevincinizi kutlarım! Kendinizden istemeniz gereken şeyleri başarırkenki kesinliğiniz karşısında başarınızın tam geçerliliğinden şüphe duymuyorum. İkimizin mizaçlarının bu elverişli beraberliği bize bazı yararlar sağladı ve umarım bu ilişki hep aynı sürer. Ben size bazı şeyleri temsil etmekle hizmet ederken, siz de beni dış şeyleri ve bu şeylerin ilişkilerini pek sıkı gözlemlemekten [çıkarıp] kendime geri döndürdünüz, bana içsel insanın çok yönlülüğüne daha hakkaniyetle bakmayı öğrettiniz, bana ikinci bir gençlik sağladınız ve beni tekrar neredeyse son verdiğim şairliğime götürdünüz.</p>

  <p class="normal1">Seyahatimin etkisini hâlâ çok tuhaf biçimde hissediyorum. Burdan edindiğim malzemeyi hiçbir yerde kullanamıyorum ve herhangi bir şey yapma konusunda hiç havamda değilim. Eskinin bu tür etkilerini hatırlıyorum da, bazı durumlarda ve şartlarda, izlenimlerin edebi uygulamaya hazır hale gelmesi için bende uzun süre mayalanması gerektiğini bilirim. Bu yüzden de tamamen ara verdim ve Jena’daki ilk kalışımın bana ne getireceğini bekleyip duruyorum. [...]</p>

  <p class="normal1">Schelling’in kitabı vesilesiyle benim de yine çeşitli düşüncelerim oldu; bunlar üzerinde etraflıca durmamız gerek. Kabul ediyorum, o bildiğimiz şey doğa değil, tersine o, yalnızca kafamızın belli biçimleri ve yeteneklerine göre bizce algılanıyor. Bir çocuğun daldaki elmaya duyduğu iştahla Newton’da teorisinin fikrini uyandıracak olan elmanın daldan düşüşü arasında besbelli pek çok görüş basamağı vardır ve isteriz ki bunlar bize açık seçik anlatılsın ve aynı zamanda en yüksek basamak olarak neyin sayıldığını da kavrayabilelim. Aşkıncı idealist şimdi tabii en yukarda olduğuna inanıyor. Ama onda hoşlanmadığım bir şey var: Öteki tasarı tarzlarıyla kavgaya girişiyor; ama aslında hiçbir tasarı tarzıyla kavga edilemez. Organik tabiatların işlevselliği fikrini belli insanlara kim unutturabilir ki? Çünkü tecrübelerin kendisi hergün bu öğretiyi söyler gibidir ve olası bir açıklamayla en zor fenomenlerden bile kolayca uzaklaşılır. Siz bilirsiniz: Ben organik tabiatların içe doğru işlevselliği fikrine çok bağlıyımdır, ama yine de dışardan bir belirleme ve dışa bir ilgi inkâr edilemez, ki bununla az çok o tasarı tarzına tekrar yaklaşılıyor, aynı bir konuşmada onlardan deyim olarak vazgeçemediğimiz gibi. Aynı şekilde idealist, ‘kendiliğinde nesne’ye karşı istediği kadar kendini savunsun farkına bile varmadan kendi dışındaki şeylere toslar ve bana öyle geliyor ki bu şeyler ona ilk karşılaşmada Çinliye kızgın tava gibi ters gelir. Bence, eğer bir taraf dışardan, ruha asla ulaşamıyorsa, öbür taraf içerden, cisimlere besbelli ulaşamayacaktır ve o halde insanın yapacağı en iyi şey, felsefi tabiat halinde Schelling’in fikirleriyle kalmak ve ayrılmaz varlığıyla elinden gelen en iyi şeyi yapmaktır, ta ki filozoflar günün birinde, onları şimdi ayıran şeyi birleştirme fikrinde anlaşana kadar.”</p>

  <p class="normal2">Wilhelm von HUMBOLDT’a<br class="chapter" />
  &nbsp;&nbsp;&nbsp;Jena, 26 Mayıs 1799</p>

  <p class="normal1">“[...] Japonya’ya gitme kararınızı çok beğendim; çünkü yabancı edebiyatların tadına varmak, o dünya hakkında, uluslar, kökenleri ve şartları üzerine düşünmek isteyen kimse, bazı ülkelere seyahat etmekle çok iyi eder; amaç, hiçbir okumayla sağlanamayacak bir görüşe ulaşmaktır.</p>

  <p class="normal1">Kendimden gayet iyi biliyorum, bir İtalyan ya da bir İngiliz yazarı birbirinden nasıl farklı bir anlayışla okuyorum. İlki bana aynı zamanda bütün duyularımla hitabediyor ve az çok tam bir imaj veriyor; oysa sonuncusu hep hayal gücünün kuvvetine muhtaç ve ben asla tam emin değilim, acaba bu arada kastedileni mi düşünüyor ya da hissediyorum. Napoli’deki günlerim ve Sicilya seyahatim bana aynı şekilde bütün Grek tabiatına belli bir yakın tasavvur sağladı, keza Roma’da kalışım da Latine. En azından öyle sanıyorum ki o zamandan beri eskileri daha iyi anlıyorum.</p>

  <p class="normal1">Umarım hem İspanya hem de Fransa hakkında sayenizde bu ülkeler hakkındaki büyük bilgi noksanlarımı gidermiş olacağım. Çünkü insan kendi zihniyetindeki bir dosttan ne öğrenirse sanki kendi bizzat yaşamış gibi olur.”</p>

  <p class="normal2">SCHILLER’e<br class="chapter" />
  &nbsp;&nbsp;&nbsp;Oberrossla, 3 Nisan 1801</p>

  <p class="normal1">“Weimar’a dönüşünüzü kutlarım ve yakında yeniden görüşeceğimizi umarım, ya siz beni ziyaret edersiniz ya da ben yeniden şehre gelirim.</p>

  <p class="normal1">Buradaki yerim bana çok iyi geliyor; kısmen bütün gün açık havada hareket ettiğim için, kısmen de hayatın basit şeyleri sayesinde gevşeyerek, durumumda uzun zamandır unuttuğum belli bir rahatlık ve adam sendeciliğe kavuşuyorum.</p>

  <p class="normal1">Son mektubunuzdaki meselelere gelince: Sizin fikrinize katılmamakla kalmıyorum, daha da ileri gidiyorum. Ben dehanın deha olarak yaptığı her şeyin bilinçsiz oluştuğunu sanıyorum. Dâhi insan, emin olarak alışılmış düşünceye göre akıllıca hareket edebilir; ama bütün bunlar öylece yanı sıra olur. Hiçbir deha eseri, düşünmeyle ve bunun sonuçlarıyla düzeltilip hatalarından arındırılamaz. Ama deha, düşünme ve eylem sayesinde zamanla öylesine yükselebilir ki sonunda örnek eserler ortaya çıkarır. Asrın kendisi ne kadar fazla deha sahibiyse, birey o kadar fazla desteklenir.</p>

  <p class="normal2">Heinrich Karl Abraham EICHSTÄDT’e<br class="chapter" />
  &nbsp;&nbsp;&nbsp;Jena, 15 Eylül 1804</p>

  <p class="normal1">“[...] Her şair kendi eserini, kendisinin başkasından daha uyumlu dokuyabileceği malzemelerden oluşturur, ama daha önemlisi, okurluğu hangi ilkeden yola çıkışına göredir. Okur, ayrıştırmaya eğilimliyse, sanatçının başarmaya çalıştığı o bütünlüğü az çok bozar; ama bağlamaktan daha çok hoşlanıyorsa, sanatçıya yardım eder ve onun niyetini aynı şekilde tamamlar.</p>

  <p class="normal1">[...] Şair, özellikle de çağdaş, yaşayan şair okurunun ve eleştirmenin eğiliminde söz sahibi olabilmeli ve kendisiyle yapıcı olarak çalışmasını ve narin, belki de zayıf bir dokuyu ayrı bir metotla parçalamayı ya da mevcut bir yırtığı büyütmemeyi şart koşabilmeli.</p>

  <p class="normal1">Bir şey daha! Kendimin ve yabancının hayattaki ve sanattaki ilerleyişini dikkatlice incelediğimde çoğu zaman görüyorum ki insanın haklı olarak yanlış bir çaba adını verebileceği şey, o birey için hedefe doğru çok elzem bir dolambaçlı yoldur. Yanılgıdan her dönüş insanı bütünüyle iyice geliştirir, öyle ki gönül ustası için tövbekar bir günahkâr, doksan dokuz dürüst adamdan daha sevimlidir. Hatta, çoğu zaman bile bile, görünürde yanlış bir hedefe doğru çabalarız; tek amacı karşı kıyıya ulaşmak olan kayıkçının akıntıya karşı kürek çekmesi gibi ...”</p>

  <p class="normal2">Friedrich Heinrich JACOBİ’ye<br class="chapter" />
  &nbsp;&nbsp;&nbsp;Weimar, 6 Ocak 1813</p>

  <p class="normal1">“[...]</p>

  <p class="normal1">İnsanlar; zihniyetlerle birleşir, fikirlerle ayrılır. Zihniyetler, içinde toplandığımız basit bir şeydir, fikirler ise içinde dağıldığımız çeşitliliktir. Gençlikte dostluklar ilkine dayanır, yaşlılıktaki bölünmelerin suçlusu ise sonunculardır. Bunu daha önceleri fark etmiş olsaydık, kendi düşünce tarzımızı oluşturarak başkalarına karşı hatta muhaliflerimize karşı liberal bir görüş kazanır ve böylece çok daha anlayışlı olurduk ve fikirlerin parçaladıklarını zihniyet sayesinde yeniden bir araya getirmeye çalışırdık.</p>

  <p class="normal1">Ben kendim ise, varlığımın şu çeşitli yönleri varken bir tek düşünce tarzıyla yetinemiyorum; şair ve sanatçı olarak çoktanrıcıyım, buna karşılık doğa araştırıcısı olarak panteistim ve biri gibi ötekinde de kararlıyım. Şahsiyetim, yani etik insanlığım için bir Tanrıya ihtiyacım olursa, bu da sağlanmıştır. Uhrevi ve dünyevi şeyler öyle geniş bir alan ki ancak bütün yaratıkların organları bir araya gelse onu kavrayabilir.</p>

  <p class="normal1">Görüyorsun işte, benim durumum bu ve hem içime hem dışıma doğru sessizce ilerlemekteyim ve istiyorum ki herkes aynı şeyi yapsın. Yalnız eğer benim varlığım ve çalışmam için elzem olan şey başkalarınca değersiz, faydasız, hatta zararlı sayılırsa, o zaman birkaç saniyeliğine huysuzlaşırım ve bunu dostlarımdan da yakınlarımdan da gizlemem. Ama bu hal çabuk geçer, kendi tarzımda inatla devam etsem bile her türlü ters tepkiden kendimi korurum, eskiden olduğu gibi şimdi de...”</p>

  <p class="normal2">Karl Ludwig von KNEBEL’e<br class="chapter" />
  &nbsp;&nbsp;&nbsp;Weimar, 9 Kasım 1814</p>

  <p class="normal1">“Son seyahatimin bana sağladığı yararlar arasında hoşgörü en önde gelir. Bunu her bir insan için her zamankinden daha çok hissediyorum. Yüzlercesine yakından, binlercesine uzaktan bakarak şunu kendi kendimize itiraf etmek zorundayız ki sonunda her bir insan, bir yer edinmek, elindekini tutmak ve ilerletmek için yeterince uğraşıyor; hiç kimseye bu işini nasıl yapacağı konusunda ders veremeyiz, çünkü felaketle nasıl başa çıkacağı ve mutlulukta ne yapacağı sonunda onun kendine kalmıştır. Bu görüşlerle bu sefer, hiç kimseden verebileceği veya vermek istediğinden fazlasını istemeyerek ve herkese uygun olandan ve memnuniyetle alacağından ve vereceğinden fazla bir şey vermeyerek mutlulukla hayatın üstesinden geldim ve böylece hiç kimseyi hayat tarzında şaşırtmadım. Kanaat, gelenek, alışkanlık, aşk-meşk, din, bunların hepsi bence iyiden iyiye benimle konuşan kişilere göreydi ve zevk konusunda da bunu böyle buldum.</p>

  <p class="normal1">Herkes, gagasına burnuna uygununu arar ve ister. Şu adam dar boyunlu şişeden, şu adam düz tabaktan ister, biri çiğ, bir başkası pişmiş yemek ister. İşte ben de böylece bu durumda tencerelerimi, taslarımı, şişelerimi ve testiciklerimi pek bir özenle doldurdum, hatta kapkacağımı bazı edevatla zenginleştirdim. Homeros’un sofrasında da doydum, Nibelungen’inkinde de, ama şahsen bana en uygun bulduğum geniş, derin, daima canlı tabiat, Grek şairlerinin ve sanatçılarının eserleri oldu.</p>

  <p class="normal1">Payıma düşen en yüce şeyler, Panteon hücrelerinden birkaç barölyef, Velletri Sarayı, bir Venüs’ün sonsuz güzel gövdesidir; sonra bir Venedik atının başı. Leziz oyma taşlardan birkaç baskı gösterebilirim; yüce İtalyan Ekolünden şahane tablolar, çizimler ve bakırlar gördüm.</p>

  <p class="normal1">Bugünlük bu kadar. Seyahat kronolojimin bir taslağını ekliyorum, hemen geri göndermen ricasıyla. Vale fave.</p>

  <p class="normal2">Büyük Düşes Maria PAULOWNA’ya<br class="chapter" />
  &nbsp;&nbsp;&nbsp;Weimar, 3 Ocak 1817</p>

  <p class="normal1">“[...]</p>

  <p class="normal1">[Kant felsefesini] okurken gözüme çarpan bir noktayı belirtmeden edemeyeceğim. Bence paragraf 3’te, bütün felsefede fark edilen bir esas eksik var. Burada imgelem yetimizin asıl güçleri olarak duyusallık, anlama ve akıl gösteriliyor, ama hayal gücü unutulmuş ve bu yüzden de telafisi imkânsız bir boşluk oluşuyor. Hayal gücü, bizim düşünsel varlığımızın dördüncü ana gücüdür; o, hafıza biçimi altında bizim duyusallığımızı tamamlar, anlamaya, deneyim biçimi altında dünya görüşünü sunar, akıl fikirlerini oluşturur ya da onlara biçimler bulur, yani bütün insan birliğini canlandırır ki bu birlik hayal gücü olmasa çorak bir atalete düşerdi.</p>

  <p class="normal1">Şimdi yani hayal gücü, o üç kardeş güce böyle hizmetler sunuyorken öte yandan da ancak bu sevgili akrabalar sayesinde hakikat ve gerçeklik dünyasına sokulur. Duyusallık ona tam manasıyla tanımlanmamış, belli tipler sunar, anlama [Verstand], onun üretici gücünü ayarlar, akıl ise ona rüya resimleriyle oynamaması, fikirlere dayanması için tam bir güven verir.</p>

  <p class="normal1">Dediklerimizi birden fazla ilişkiyle tekrarlayalım!</p>

  <p class="normal1">– İnsan zekâsı [Verstand] denen şey, duyusallığa dayanır; salt zekâ nasıl kendine ve kendi yasalarına dayanırsa öyle. Akıl, kendini ondan koparmaksızın onun üstüne yükselir. Hayal gücü, duyusallığın üzerinde yüzer ve onun tarafından cezbedilir; ama yukardan akıl tarafından farkedilir farkedilmez bu en yüce kılavuza sarılır. Böylece de biz, durumlarımızın çemberini iyice kapanmış, ama yine de her bir yetenek diğerine muhtaç olduğu ve biri ötekine yardım etmek zorunda olduğu için ‘sonsuz’ buluruz.</p>

  <p class="normal1">Bu ilişkilere yüzlerce çeşit bakılıp ifade edilebilir; mesela: Kendi hayatımızda deneyim bizi belli kurallara götürür; zekâ, ayırmayı bölmeyi ve gerektiğinde birleştirmeyi başarır ve böylece bir çeşit metot oluşur. Şimdi, her şeyi özetleyen ve her şeyin üzerine çıkan hiçbir şeyi ihmal etmeyen akıl işe karışır. Ama bu arada, her şeye burnunu sokan, her şeyi süsleyen hayal gücü, duyusallığa yaklaştıkça daha çekici, akılla birleştikçe daha saygın olur. İşte o sınırda hakiki edebiyat yer alır, öte yanda ise hakiki felsefe, ama bu, kendini gösterip yığın tarafından algılanma iddiasında bulunduğunda doğal olarak ‘Barok’laşır ve zorunlu olarak yanlış anlaşılır.”</p>

  <p class="normal2">Karl Erns SCHUBART’a<br class="chapter" />
  &nbsp;&nbsp;&nbsp;Weimar, 7 Temmuz 1818</p>

  <p class="normal1">“Kültürümüze hangi çevrede başladığımız hiç fark etmez; daha ilerdeki hayata kültürümüzü nereden yönelttiğimiz bütünüyle önemsizdir eğer bu, yalnızca bir çevre, yalnızca bir yer ise. Arkada bıraktığım eserleri incelemede ısrar ediyorsanız, bunu tavsiye edişim benim oldukları için değil, sizin de bizzat böyle dostça ve anlayarak ortaya koyduğunuz gibi, bunlarda birbiriyle ilişkili duygular, düşünceler, deneyimler ve neticeler kompleksi bulacağınız içindir. Sonuçta bu, olgunlaşmış alan size artık yeterli gelmiyorsa, o zaman kendiliğinizden buradan uzaklaşırsınız. Hayat size yeni bir ruh ikizi gönderiyorsa o zaman ilk öğretmeninizden soğur, ama yine de onun sayesinde kazandıklarınızın kıymetini bilirsiniz. Birlikten gelen üretken bir kültür, gence yakışandır ve daha ileri yaşlarda bile kültürümüzü daha çok tarihsel daha çok yaygın alanda ilerletirken bu açılımı yeniden daraltıp bütünlüğe ulaştırmak zorundayız.</p>

  <p class="normal1">Kuşkusuz biliyorum ki siz, zaman ve gücü büyük pazarda parçalayan bugünün dünyasıyla ters düşüyorsunuz.</p>

  <p class="normal1">Daha fazla konuşmayacağım ve selametiniz için samimi dileğim ve sizden ara sıra haber almak isteğimle bitiriyorum.”</p>

  <p class="normal2">Johann Friedrich Heinrich SCHLOSSER’e<br class="chapter" />
  &nbsp;&nbsp;&nbsp;Weimar, 17 Mayıs 1819</p>

  <p class="normal1">“Uzun yaşamak, aziz dostum, aslında birçok kimseyi tanımak ve birçoklarının ölümünü yaşamak demek: Birinciler bizi kültürlerine yardıma çağırırlar; ikinciler ise kültürlerinin ve etkilerinin geçmişiyle kendimizi yetiştirmeye.”</p>

  <p class="normal2">Auguste von BERNSTORFF’a<br class="chapter" />
  &nbsp;&nbsp;&nbsp;Weimar, 17 Nisan 1823</p>

  <p class="normal1">“[...]</p>

  <p class="normal1">Uzun ömür demek, pek fazla şeyden çok yaşamak demek: Sevilmiş, nefret edilmiş, önemsiz insanlardan, imparatorluklardan, başkentlerden, hatta gençken dikip yetiştirdiğimiz ormanlardan ve ağaçlardan fazla yaşamak. Kendimizi aşarız ve iyice müteşekkir olarak şunu farkederiz: Eğer hâlâ bedenimizden ve zekâmızdan bir şeyler kaldıysa, bütün bu geçici şeylere razı oluruz; o ebediyet her an karşımızda kalsın yeter, fani zamandan dolayı acı çekmeyiz.</p>

  <p class="normal1">Hayatım boyunca kendime ve başkalarına karşı samimi oldum ve dünyevi her türlü işte hep en yüce olana doğru baktım; siz de böyle yapınız, sizinkiler de böyle yaptılar. Hep böyle devam edelim, bizim için gün aydınlık olduğu sürece başkaları için de bir güneş parlayacaktır, onunla öne çıkacaklar ve bu arada berrak bir ışığı yakacaklar.</p>

  <p class="normal1">[...]</p>

  <p class="normal1">Şimdi ise ölümcül bir hastalıktan hayata geri dönmüşken mektubum size doğrudan bildirmeli ki Her şeye Kadir Olan, bana güneşinin güzel ışığına bakmama henüz rıza göstermekte; dilerim gün size de aynı şekilde gülsün ve siz beni sevgiyle iyi anın; ben de ilerde ayrılacak olanın henüz bir arada göründüğü o zamanları hatırlamaya devam ediyorum.</p>

  <p class="normal1">Hakiki bağlılıkla”</p>

  <p class="normal2">August Wilhelm von SCHLEGEL’e<br class="chapter" />
  &nbsp;&nbsp;&nbsp;Weimar, 15 Aralık 1824</p>

  <p class="normal1">“[...]</p>

  <p class="normal1">Emek verdiğiniz her bir girişimin verimli başarılarından asla kuşku duymadım. Keza Hint edebiyatındaki çabalarınızı da yalnızca uzaktan takip etsem de görmekten sevinç duyuyorum, her ne kadar burada eleştiri ve teknik, ruh verici dehaya uysalca elini uzatsa da.</p>

  <p class="normal1">Gerçi Hint sanatına, resim-heykel olduğu sürece, pek açık değilim çünkü hayal gücünü dizginleyip kurala sokacağı yerde dağıtıp karıştırıyor, ama ben buna karşılık zekânın en karanlık bölgelerinden iç ve dış duyuların bütün basamaklarından geçerek bizi son derece harika bir tarzda sürükleyen o edebiyatın en samimi ve en kararlı hayranlarındanım.”</p>

  <p class="normal2">Karl Friedrich ZELTER’e<br class="chapter" />
  &nbsp;&nbsp;&nbsp;6 Haziran 1825</p>

  <p class="normal1">“[...] Gençler fazlasıyla erken yaşta heyecanlanıp devrin girdabına kapılıyorlar. Zenginlik ve hız, dünyanın hayran olup ulaşmak istediği şey, trenler, hızlı postalar, buharlı gemiler, iletişimin bütün imkânları, aydın dünyanın hedefi, kendini yıpratmak, fazla bilgilenmek ve böylece vasatlıkta direnmek.”</p>

  <p class="normal2">Carl Gustav Carus ve Eduard Joseph d’ALTON’a<br class="chapter" />
  &nbsp;&nbsp;&nbsp;Weimar, 7 Ocak 1826</p>

  <p class="normal1">“Doğabilimlerinin en yeni adımlarına bakınca kendimi şafak vakti doğuya doğru ilerleyen, yaklaşan ışığa sevinçle bakan ve kocaman ateş topunun görünmesini hasretle bekleyen, ama o ortaya çıkınca arzulanan, umulan parlaklığı kaldıramayan gözlerini kaçıran bir gezgin gibi görüyorum.</p>

  <p class="normal1">Abartmış değilim, ama Bay Carus’un eserine bakınca böyle bir durumdayım. O eser bütün var oluşun belirtilerini en basitinden en karmaşık hayata kadar götürüyor ve o büyük sırrı sözle ve resimle gözler önüne seriyor: Yani önceden haber verilmemiş hiçbir şey ortaya çıkmaz ve bu haber veriş ancak haber verilmiş şeyle açıklanır, aynı kehanetin gerçekleşmeyle açıklanması gibi.”</p>

  <p class="normal2">Karl Friedrich ZELTER’e<br class="chapter" />
  &nbsp;&nbsp;&nbsp;Weimar, 19 Mart 1827</p>

  <p class="normal1">“[...]</p>

  <p class="normal1">Binlerce kere hâlâ bir kez daha bastıran gecenin masalı gibi tanrıları bıkmadan anlatırlar. Uzun yaşamak, bir çoğunun ölümünü yaşamaktır, böyle der girizgâh ve sonuç bölümü, bizim vodvil tarzı sürüklenen hayat yürüyüşümüzün. Durmadan, sırası gelir, bizi kızdırır, ama yeniden yeni ciddi çabalara sokar.</p>

  <p class="normal1">İlk olarak bana dokunan kişiler halkası sanki kâhin yapraklarından bir deste: Bu yapraklardan her biri birer birer hayat alevlerince yutulup havaya saçılıyor da hayatta kalanlara an be an yüksek değerler sunuyor. Bizler birbirimizden önce ya da sonra dünya ruhunca havaya geri dönmek üzere çağrılıncaya kadar çalışıp didinmeye devam edelim! Dilerim, ebedi canlı olan, o zaman bize yeni görevler versin, bunlara benzer şekilde zaten kendimizi denemişizdir ve başarısız olmayız. Ardından, daha buradayken isteyip başardığımız iyiyi ve doğruyu hatırlatma ve merhameti de bir baba gibi eklerse, şüphesiz bir o kadar daha çabuk dünya hayhuyunun taraklarına el atarız.</p>

  <p class="normal1">Mükemmelliğe koşan monad hep durmak bilmez faaliyette olmak zorundadır; bu, onun ikinci tabiatı oldu mu ebediyen uğraş eksikliği görmeyecektir. Bu karanlık ifadeler için kusura bakma! Ama insan ezelden beri bu tür alanlarda kendini kaybetmiş, bu tür ifade tarzlarıyla meramını anlatmayı denemiştir, aklın yetmediği alanlarda ve akılsızlığa meydanı bırakmak istemediğinden...”</p>

  <p class="normal2">Thomas CARLYLE’ye<br class="chapter" />
  &nbsp;&nbsp;&nbsp;Weimar, 20 Temmuz 1827</p>

  <p class="normal1">“[...] Bütün ulusların en iyi şairlerinin ve edebiyatçılarının çabası, çok uzun zamandır genel insani olana yönelmiştir. Her özel şeyde, ister tarihi, ister mitolojik, isterse efsanevi az çok keyfi buluş olsun insan, ulusallığı ve kişiliği aracılığıyla o geneli gittikçe daha çok aydınlatacak ve aydınlanmış görecektir.</p>

  <p class="normal1">Pratik hayatta da benzer durum egemen olduğu için ve her türlü dünyevi –ham, vahşi, sahte, bencil, yalanımsı şeyler arasından sıyrılınıp her yerde biraz merhamet yaymaya çalışıldığından dolayı, genel bir huzurun bu sayede geleceği gerçi ümidedilemezse de, o kaçınılmaz kavganın yavaş yavaş bırakılacağı, savaşın daha az korkunç, zaferin daha az aşırı cesur olacağı ümidedilebilir.</p>

  <p class="normal1">Bütün ulusların edebiyatlarında buna işaret eden ve buna çabalayan şey, işte o şey, ötekilerin benimsemesi gereken şeydir. Her birinin özel yanlarını öğrenmek gerek, bunları ona bırakmak ve tam da bu sayede onunla ilişki kurmak için. Çünkü bir ulusun özellikleri, onun dili ve parası gibidir; bunlar ilişkiyi kolaylaştırır, hatta ilişkiyi tam olarak mümkün kılar.</p>

  <p class="normal1">[...]</p>

  <p class="normal1">Hakiki bir genel hoşgörü, en sağlam şekliyle şu şartlarda sağlanır: Eğer tek tek insanların ve toplumların özelliklerine dokunulmazsa, ama esas yararın, tüm insanlığa ait olmakla kendini göstereceği kanaatine sımsıkı sarılınırsa. Böyle bir aracılığa ve karşılıklı anlayışa Almanların uzun zamandan beri katkısı olmaktadır.</p>

  <p class="normal1">Alman dilini anlayan ve inceleyen kimse, bütün ulusların ürünlerini sunduğu bir pazarda gibidir, kendini zenginleştirirken çevirmenlik rolü oynar.</p>

  <p class="normal1">İşte her çevirmene, bu genel manevi ticaretin aracısı olmaya çalışan ve alışverişi meslek edinen biri olarak bakmak gerek. Çünkü çevirinin yetersizliği konusunda ne söylenirse söylensin, bu iş yine de genel dünya varlığında en önemli ve en saygın işlerden biridir ve öyle kalacaktır.</p>

  <p class="normal1">Kuran der ki: ‘Allah her halka kendi dilinde bir peygamber vermiştir.’ Yani her çevirmen, kendi halkı için bir peygamberdir. [...]”</p>

  <p class="normal2">Thomas CARLYLE’ye<br class="chapter" />
  &nbsp;&nbsp;&nbsp;Weimar, 14 Mart 1818</p>

  <p class="normal1">“[...] Hakiki bir kanaat, kalpten kaynaklanır, vicdanın asıl yeri olan gönül, uygun olanla olmayan üzerine akıldan çok daha güvenilir hüküm verir; akıl ise doğru noktaya isabet ettirmeden bazı şeylere nüfûz edip belirleyecektir.</p>

  <p class="normal1">Kendine saygı duymayı ve kendiyle barışık yaşamayı dileyen, ama yine de ruhunun alt üst olarak hissetmek zorunda olduğu bir sürü kusurlu şeyden, onu dışarıya karşı hoş göstermekle onu her iki tarafa karşı huzursuz ve şüpheli kılan bazı hatalardan üzüntü duyan iyi niyetli, kendine dikkat eden bir karakter, kendini bu güçlüklerden kurtarmaya çalışacaktır.</p>

  <p class="normal1">Ama bu anlaşmazlıklar eğer inatla sabitleşmişse, insan farkeder ki, üzüntü ve katlanmalardan ancak çaba ve çalışmayla kurtulabilir, kusur için bir yarar, hata için bir yedek aranabilir ve bulunabilir; o zaman kendini yeni bir insan olarak rahat hisseder.</p>

  <p class="normal1">Onu sonradan aynı şekilde doğuştan getirdiği bir iyilik, başkalarının da, aynı sıkıntısını hafifletme, bundan koruma, hemcinslerini içsel doğa hakkında, dış dünya hakkında aydınlatma, o çelişkilerin nereden geldiğini, bunlardan nasıl uzak kalınacağını ve bunların nasıl düzeltileceğini gösterme gayreti zorlar. Ama bu arada itiraf eder ki bütün bunlara aldırmadan hayatın akışı içinde hem dış hem iç çatışmada tutuklu kalmaktadır ve bu tür kavgayı tekrar tekrar kazanmak için nasıl donanımlı olmak zorunluluğu vardır.</p>

  <p class="normal1">Abartmadan iddia edilebilir ki Alman edebiyatı bu insani bakımdan çok şey başarmıştır; onda ahlaki -psikolojik bir yön bulunur, keşişçe bir ürkeklikle değil, özgür, doğaya uygun ve şen bir yasallığın yolunu açarak. Bay Carlyle’nin Alman edebiyatını derinden hayran olmaya değer o Alman Edebiyatı incelemesini bu bakımdan memnuniyetle izledim ve katılarak fark ettim o, yalnızca bizdeki güzeli ve insaniyi, iyiyi ve kötüyü keşfetmekle kalmıyor, kendininkilerden de bu tarafa taşıyıp gönlünün hazinelerini sunuyor. Bizim estetik ahlaki yazarlarımız hakkındaki net yargısını kabul etmeliyiz, üstelik orijinal bir temele dayanmasını sağlayan kendi fikirlerini ve iyi ile güzelin gereklerini kendiliğinden geliştirme yeteneğine sahip olduğunu da.”</p>

  <p class="normal2">Carl Gustav CARUS’a<br class="chapter" />
  &nbsp;&nbsp;&nbsp;Weimar, 8 Haziran 1828</p>

  <p class="normal1">“Bütün hayatı boyunca tabiatın okyanusunda oradan oraya, adadan adaya gidip gelen, en tuhaf ejderhaları her üç alanda gözlemleyip gizli-ortak gelişim yasalarını sezmiş, ama kendi gerekli kürek-yelken ve dümen teşkilatına dikkat ederken kendini o davetkâr gözlemlere veremeyen bir yaşlı gemici, şimdi en sonunda şunu yaşayıp görüyor: Ölçülmesi imkânsız uçurum araştırılmış, en basitinden sonsuz derecede çeşitli varlıklar ilişkileri bakımından gün ışığına çıkarılmış ve bu büyük ve inanılmaz iş, gerçekten başarılmış. Özleminin gerçekleşmiş ve umudunun arzusunu aşacak kadar yerine getirildiğini görmekle hayran kalarak sevinmek için ne çok sebebi var! Daha fazlasını söyleyemem, çünkü bu esere henüz tam göz atmış değilim, ama en mükemmelinden tatmin edici.</p>

  <p class="normal1">En sadık dilekler ve selamlarla bu saygın doğa araştırıcısına şu mektubu sunuyorum ve ona ulaştığında teşekkürümün ve dualarımın şahidi olsun.”</p>

  <p class="normal2">Karl Friedrich ZELTER’e<br class="chapter" />
  &nbsp;&nbsp;&nbsp;Weimar, 15 Şubat 1830</p>

  <p class="normal1">“Hayatımdan mahremiyetler olan Edebiyat ve Hakikat’in en şüphesiz bir dereceye kadar çelişkili başlığına gelince! Bu başlık, okuyucuların bu tür hayat öyküsü denemelerinin hep hakikiliğinden şüphe duyduğu tecrübesinden kaynaklanmakta. Bunu karşılamak için bir çeşit kurmacayı, bir dereceye kadar zorlanmadan belli bir itiraz ruhuyla itiraf ettim, çünkü anladığım kadarıyla hayatımda egemen olmuş asıl temel hakiki olanı elden geldiğince işlemek ve dile getirmek konusunda bu, benim en ciddi çabamdı. Ama böyle bir şey, ileri yaşlarda eskiyi hatırlamaksızın ve böylece hayal gücünü çalıştırmaksızın mümkün olmayınca, yani insan hep bir ölçüde şair yeteneğini uygulamak, ayrıntıları, vaktiyle nasıl olmuşsa öyleden daha çok, sonuçları ve geçmişi şimdi nasıl gördüğümüzü anlatmak ve vurgulamak durumunda oluyor. En genel kronik bile zorunlu olarak, yazıldığı çağın ruhundan bir şeyler taşır. 16. yüzyıl, bir kuyruklu yıldızı on dukuzuncu yüzyıldan daha bilgili anlatmayacaktır. Evet, aynı şehirdeki önemli bir olayın akşam, sabahınkinden farklı anlatıldığı duyulacaktır.</p>

  <p class="normal1">Anlatana ve hikâyeye ait olan bütün bu şeyleri ben burada, bilinçli olduğum hakikiyi kendi amacımda kullanabilmek için ‘edebiyat’ kavramı altında topladım. Ona ulaşıp ulaşmadığımı has okuyucunun kararına bırakıyorum, çünkü şöyle bir soru ortaya çıkıyor: Acaba aktarılan şey doğru mu? Acaba bunlardan, çalışmalarıyla artık tanınmış bir şahsiyetin basamaklı kültürü hakkında fikir edinilebilir mi?</p>

  <p class="normal1">Her tarihte, diplomatik tarzda sunulanında bile, yazan kişinin ait olduğu ulus ve taraf yansır. Fransızlar’ın İngiliz tarihi üzerine anlattıkları İngilizler’inkinden ne kadar farklı gelir!</p>

  <p class="normal1">[...]</p>

  <p class="normal1">Şimdi söyleyeceklerimi, azizim, saygın bir kişinin seninkine benzer sorusu üzerine söylemeyi görev bilmiştim, bu kez sana aynı zamanda amaca uygun diye bildiriyorum: Her nefeste bir unutkanlık seli tüm bedenimizi kaplar ve biz sevinçlerimizi az çok hatırlarız, acılarımızı ise neredeyse hiç. Bu yüce Allah vergisinin eskiden beri kıymetini bilirim, ondan yararlanmayı ve onu artırmayı da.</p>

  <p class="normal1">Demek oluyor ki kaderin, sevgilinin, dostların, düşmanların bizi sınadığı darbeler ve hamleler söz konusu olduğunda bunun hatırası, mutlak iyi insanda çoktan uçup gitmiştir.”</p>

  <p class="normal2">Ludwig Friedrich SCHULTZ’a<br class="chapter" />
  &nbsp;&nbsp;&nbsp;Weimar, 18 Eylül 1831</p>

  <p class="normal1">“[...] Evimin karşısındaki meydanda büyük bir havuz var; suyu gür akan bir boruyla bolca besleniyor. Buraya, özellikle sabahları ve akşamları kadınlar, kızlar, hizmetçiler, çıraklar, çocuklar hayatlarının gerekli maddesini almak için geliyorlar.</p>

  <p class="normal1">Burada uğraş hem basit hem de çeşitli; havuzdan su alınıyor, bidonlara dolduruluyor, temizlik işleri için sırtta taşınıyor. İçmek için testiler oluğun altına konuyor, pişirme ve ince işler için kovalar sürülüyor. Bu arada iş görenlerin ve bekleyenlerin duruşu ise hiç aynı değil; yüz ifadelerinin çeşitliliği sınırsız, ne istediğini almış olanın duruşunda ne de sırasının geleceği anı bekleyenin duruşunda huzursuzluktan eser var, her şey tıkırında, ama yine de birbiri arasında ufak farklar görülebiliyor. [...]</p>

  <p class="normal1">Bu, güzel sanatlarla uğraşan kimsenin neyi gördüğünü, neyi yakaladığını, neyi seçtiğini ve neyi işleyebileceğini kanıtlaması için bir fırsat. İnsanlığın her anında davranışlarını, herkesin nerede önemli ama bazen de tamamiyle uygun, güzel, cazip ve çok anlamlı ve üsluplu olduğunu incelemek, gerekli ve elzem bir iştir. Ve işte, nesneyle öznenin doğrudan birleşmesi olmadan hiçbir canlı sanat eserinin ortaya çıkamayacağını gösteren binlerce örnekten biri!</p>

  <p class="normal1">Ben, eleştirel ve idealist felsefeye beni kendimi incelemeye yönlendirdiği için müteşekkirim, bu muazzam bir kazanç; ama o felsefe asla nesneye gelmez, biz nesneyi genel insan zekâsının yaptığı gibi katmak zorundayız, onunla olan değişmez ilişkimizde hayat zevkini alabilmemiz için...”</p>

  <p class="normal2">Karl Friedrich ZELTER’e<br class="chapter" />
  &nbsp;&nbsp;&nbsp;Weimar, 20 Ekim 1831</p>

  <p class="normal1">“[...] Schlegel Kardeşler bu kadar güzel yeteneklerine rağmen hayatları boyunca mutsuz kişilerdi ve şimdi de öyleler. Tabiatın kendilerine verdiğinden fazlasını ortaya koymak ve yapabildiklerinden fazla çalışmak istediler. Bu sebeple sanatta ve edebiyatta çok felaketlere yol açtılar. Güzel sanatlarda bencilliği zafiyetle birleştirerek öven, öğreten ve yayan o yanlış öğretiden Alman sanatçıları ve sevenleri hâlâ kendine gelemediler; hatta bu insanların yanılgılarını bir süreliğine hoş görmek gerek, gözleri açıldığında çaresiz kalacaklardır.</p>

  <p class="normal1">[...] Aslına bakılırsa Hindistan’a yönelmek de yalnızca bir baş belasıydı. Ne Alman ne Latin ne de Antik Yunan alanlarında onlar için yapılacak parlak bir iş olduğunu görebilecek kadar akılları vardı; bu yüzden Uzak Doğu’ya attılar kendilerini ve August Wilhelm’in kabiliyeti burada şerefli bir şekilde ortaya çıkar. Bütün eksileri ve artıları istikbal daha açık seçik gösterecektir. Schiller onları sevmezdi, hatta nefret ederdi ve ben de bilmiyorum, acaba mektuplaşmalardan benim en azından dar çevremizde sosyal ilişkiler sağlamayı deneyip denemediğim anlaşılıyor mu. Beni, gerçekten sebep oldukları o büyük dalgalanmada mecburen terk ettiler, Hardenberg’i kızdırarak. O da beni söndürmüş olmak istemiş. Benimse yeterince kendi işlerim vardı, başkalarından bana neydi.”</p>

  <p class="normal2">Sulpiz BOISSERÉE’ye<br class="chapter" />
  &nbsp;&nbsp;&nbsp;Weimar, 25 Şubat 1832</p>

  <p class="normal1">“Doğa araştırmalarında insanın düştüğü büyük bir hata, karmaşık bir fenomeni karmaşık bir şey olarak açıklamak istemektir. Çünkü aynı şeyi ilk elementlerine geri götürmek için çok fazlası gerek, oysa onu bütün dolambaçlı yollardan aynı açıklıkla yürütmek istemek, boş bir çabadır. En basit şeyde görüp farkettiğimiz şeyi bileşik olanda ön görmek ve inanmak zorunda olduğumuzu anlamayı öğrenmemiz gerek. Çünkü basit olan, çeşitli olanda kendini saklar ve bende inancın devreye girdiği yer işte burasıdır; inanç bütün bilginin başlangıcı değil sonucudur.”</p>

  <p class="normal2">Wilhelm von HUMBOLDT’a<br class="chapter" />
  &nbsp;&nbsp;&nbsp;Weimar, 17 Mart 1832</p>

  <p class="normal1">“Uzun ve zorunlu bir aradan sonra şöyle başlıyorum ve yalnızca doğaçlama olarak hayvanlara organları sayesinde öğretilir, derdi eskiler; bense ekliyorum: İnsanlar da öyle, ama insanların üstünlüğü, organlarını tersine yeniden eğitmektir.</p>

  <p class="normal1">Her işe, bu nedenle her yeteneğe bir doğuştan gelmelik gereklidir; bu, kendiliğinden işler ve gerekli yetileri bilinçsizce beraberinde taşır; bu nedenle de düpedüz işlemeye devam eder, öyle ki kuralı hemen içinde taşısa da sonunda hedefsiz ve amaçsız ilerleyebilir.</p>

  <p class="normal1">İnsan, kendisine doğal yetilerini düzenli bir şekilde yükseltecek bir zanaatın, bir sanatın bulunduğunu ne kadar erken farkederse, o kadar mutlu olur: Dışardan ne gelirse gelsin, onun doğuştan bireyselliğine zarar vermez. En iyi deha, her şeyi içine alan, her şeyi benimsemeyi bilendir; bunu, karakter denen o asıl temel kadere en az yük getirerek, daha ziyade onu yükseltip elverdiğince iyice çalıştırarak yapar.</p>

  <p class="normal1">Ama burada bilinçliyle bilinçsiz olan arasına çeşitli ilişkiler girer; önemli bir parça bestelemek durumunda olan bir müzik kabiliyeti düşünelim: Bilinç ve bilinçsizlik, mektupla zarfı gibidir, bu benzetmeden çok hoşlanırım.</p>

  <p class="normal1">İnsanın organları temrin, öğreti, düşünme, başarma, başaramama, destek ve köstekle ve tekrar tekrar düşünmeyle kazanılan şeyi bilinçsizce özgür bir eylemde, doğuştan gelen şeyle birleştirir, öyle ki ortaya dünyayı şaşırtan bir bütün çıkar.”</p>

  <h2 class="h2baslik" id="calibre_toc_12">BİR RENK ÖĞRETİSİ PLANI</h2>

  <p class="normal1">“Görünen, bir fenomen olarak karşımıza çıkan ne varsa her şey, ya birleşme yeteneği olan bir ilk ikiye bölünmeye ya da ikiye bölünmeye ulaşabilecek bir ilk birliğe işaret eder ve kendini bu şekilde ortaya koyar. Birleşmiş olanı bölmek, ayrılmış olanı birleştirmek, tabiatın hayatıdır; bu, ebedi sistol ve diastol, ebedi sinkrisis ve diakrisis, içinde yaşayıp dokuyup doğurduğumuz dünyanın nefes alıp vermesidir.</p>

  <p class="normal1">Bizim burada sayı olarak, bir ve iki olarak telaffuz ettiğimiz şeyin daha yüksek bir uğraş olduğu, kendiliğinden anlaşılır, nasıl ki bir üçüncünün, dördüncünün, daha sonra gelişenin ortaya çıkışı, daima daha yüksek bir manada anlaşılmalıdır, özellikle ise bütün bu ifadelerin temeline hakiki bir görüş yerleştirmek gerekmektedir.</p>

  <p class="normal1">Demiri özel, başkalarından farklı bir madde olarak biliriz; ama o, herhangi bir, yalnızca bazı bakımlardan, bazı işler için ilginç birşeydir. Ama bu maddenin herhangi birliğini yok etmek için ne az şey gereklidir! Bir ayrışma olur ve bu, yeniden birleşme çabasına girerek ve kendini arayarak kendi eşitine karşı sihirli bir ilişki kazanır ve yine bir birleşme olan bu bölünme, bütün nesil boyunca devam eder. Burada herhangi bir şey olan demiri biliyoruz; ondaki bölünmeyi, üremeyi ve yok olmayı ve yeniden oluşmayı görüyoruz; bu, bizim görüşümüze göre, doğrudan fikrin yanı başında duran ve üzerinde hiçbir dünyevi şey kabul etmeyen bir ilk fenomen.” (Entwurt einer Farbenlehre. Didaktischer Teil)</p>

  <h2 class="h2baslik" id="calibre_toc_13">EDEBİYATIN DOĞAL BİÇİMLERİ</h2>

  <p class="normal1">“Edebiyatın sadece üç hakiki doğal biçimi vardır: Net anlatıcı, coşkun heyecanlı ve bizzat eyleyici: Nesir, nazım ve tiyatro. Bu üç yazma tarzı, bir arada veya birbirinden ayrı varlığını sürdürebilir. En küçük şiirde bunları çoğu zaman bir arada bulabilirsiniz ve üstelik işte bu en dar mekândaki birleşmeleri sayesinde en muhteşem oluşumu ortaya çıkarırlar, bütün milletlerin o en değerli baladlarında açıkça fark ettiğimiz gibi. Eski Grek trajedisinde de bu üçünü aynı şekilde bir arada görürüz ve ancak belli bir zaman sırası içinde birbirlerinden ayrılırlar. Koro, baş kişiyi oynadığı sürece nazım üste çıkmıştır; koro daha ziyade seyirci olunca, ötekiler meydana çıkar ve nihayet, olayın bizzat ve ailecek toplandığı yerde, koro nahoş ve rahatsız edici hissedilir. Fransız trajedisinde başlangıç nesirdir, ortası dramatik ve tutkulu-coşkulu ilerleyen beşinci perdeye nazım denebilir.</p>

  <p class="normal1">Homeros’un kahramanlık şiiri salt epiktir; halk ozanı hep ön plandadır, olup biteni aktarır o; daha önce kendisine sözü bırakmadığı, konuşmasını ve cevabını önceden haber verdiği hiç kimsenin ağzını açmaya hakkı yoktur. Dramın en güzel süsü olan karşılıklı konuşma parçalarına izin yoktur.</p>

  <p class="normal1">Tarihsel bir konuyu işleyen çağdaş bir doğaçlamacıya pazar yerinde kulak verdik mi, anlarız ki, net olmak için önce anlatacaktır; sonra heyecanla coşacak ve ruhları peşinden sürükleyecektir. Bu unsurlar böylesine tuhaf bir şekilde, iç içe geçirilebilir, edebiyat tarzları sonsuza kadar çeşitlidir; bu yüzden de yan yana veya art arda sıralayabilmek için bir düzen bulmak bu kadar güçtür. Ama eğer bu üç ana unsur bir daire içinde birbirinin karşısına konur da her bir unsurun tek başına hakim olduğu örnek parçalar aranırsa, o zaman iş bir dereceye kadar kolaylaşır. Öyleyse bir ya da öbür tarafa eğilim gösteren örnekler toplansın, ta ki nihayet bütün üçünün birleşmesi ortaya çıksın ve böylece bütün daire kendi içinde bütünleşsin.</p>

  <p class="normal1">Bu yolda güzel görüşlere ulaşılır, gerek edebiyat tarzlarının, gerekse milletlerin karakterinin ve zevklerinin kronolojik güzel görüşlerine. Ve bu hareket tarzı başkalarına ders vermekten ziyade kendini yetiştirme, eğlenme ve ölçüt kazanmaya yaradığı halde, belki de hem dış raslantısal biçimleri hem de iç, gerekli eski başlıkları, somut düzene sokacak bir şema koymak gerekir. Ama bunu denemek aynı tabiat bilgisinde, tabiata uygun bir düzeni akla sunmak için minerallerin ve bitkilerin dış özelliklerinin iç öğelerine bağıntılarını bulup çıkarmak kadar güç olacaktır.”</p>

  <p class="normal1">(West-Östlicher Diwan, Noten und Abhandlungen, Berlin 1961, s. 94-95)</p>

  <h2 class="h2baslik" id="calibre_toc_14">SANAT ve ZANAAT ÜZERİNE</h2>

  <p class="normal1">“Bütün sanatlar, gerekli olandan başlar; ne var ki sahip olduğumuz ya da kullandığımız gerekli bir şeye hemen hoş bir görünüş vermemek, onu başka şeylerle uyum sağlayacak şık bir yere yerleştirmemek kolay değildir. Yakışan ve uygun olan konusundaki ve sanatın ilk denemelerini oluşturan bu doğal duygu, sanatın en yüksek basamağına çıkmak isteyen en son sanatçıyı da terk edemez. Bu duygu, mümkün olan ve yapılabilir olan hissiyle çok yakından bağlıdır ve bunların tümü bir arada, aslında her sanatın temelidir. Ne var ki maalesef şunu görüyoruz: En eski zamanlardan bu yana insanlar, sanatlarda olduğu gibi toplumsal, ahlaki ve dini kurumlarında pek az ilerleme kaydettiler, daha ziyade neredeyse hissedilmemiş taklit, doğru deneyimlerin yanlış uygulanışı, yontulmamış görenek, cinslerin kolay geleneğini güçlendirmişlerdir ve bütün sanatlar bu etkiden az ya da çok zarar görmüştür ve görmektedir; çünkü asrımız okul alanında bazı şeyleri aydınlatmış olsa da bunu salt duyusal olan akılla bağlamada çok beceriksiz, oysa hakiki sanat eseri yalnızca bu sayede ortaya çıkarılır.</p>

  <p class="normal1">Bir malzeme, hakiki bir sanatkârın çalışması sayesinde içsel, sonsuz bir değer kazanır, oysa mekanik bir işçi tarafından en kıymetli metale bile verilen biçim, en iyi işçilikle bile içinde biraz anlamsızlık ve önemsizlik taşır, bu ise ancak, yeni olduğu sürece sevindiricidir ve büyük bir zenginliğin lüksünün ve tadının farkı bence işte buradadır. Benim anlayışıma göre lüks, bir zenginin kıymetli şeylere sahip olmasıyla değil, kendine anlık bir zevk ve başkaları nezdinde biraz saygınlık kazandırmak amacıyla biçimlerini değiştireceği tarzda şeylere sahip olmasıyla vardır. Yani hakiki zenginlik, insanın hayatı boyunca elinde tutacağı, hayatı boyunca tat alacağı ve tat alırken daima artan bilgilerle hep daha çok hoşlanabileceği hazinelere sahip olmasındadır. Homeros’un belli bir kemer hakkında söylediği gibi: Öyle kazançlı imiş ki onu üreten sanatkâr, hayatı boyunca bayram edebilirmiş, aynı şekilde bu kemerin sahibi de bundan ömrü boyunca zevk aldığını söyleyebilirmiş.</p>

  <p class="normal1">Buna karşılık, sırf mekanik sanatkârın ortaya çıkardığı her şey, ne kendine ne de başkasına hiçbir zaman böyle bir yarar sağlamaz. Çünkü onun bininci eseri, ilk eseri gibidir ve sonunda bin kere daha var olur. Şimdi üstelik yeni zamanlarda makine ve fabrikalar son derece geliştirildi ve süslü püslü, hoşa giden, geçici şeylerle ticaret sayesinde bütün dünyayı doldurdu.</p>

  <p class="normal1">Bundan görülüyor ki lüks eğer dengelenmek isteniyorsa buna karşı tek ilaç hakiki sanattır ve hakikaten harekete geçmiş sanat hissidir, buna karşılık, pompalanmış mekanizm, incelmiş el işi ve fabrikalar, sanatın büsbütün yok olmasını hazırlayacaktır.</p>

  <p class="normal1">Son yirmi yılda halkın güzel sanatlardaki konuşma, yazma ve satın almada yeni canlanan katılımının nereye vardığı görüldü. Kurnaz fabrikatörler ve girişimciler sanatkârları tekeline aldı ve mahir mekanik taklitler sayesinde bilgilendirilmekten ziyade tatmin edilen heveslileri doyuruldu, halkın yeşeren merakı sözde bir tatminle başka yöne çekilip mahvedildi.</p>

  <p class="normal1">Bu yazımı, şurada burada bir bireye yararlı olması dileğiyle bitiriyorum, çünkü kalabalık, durdurulmaz bir zorlamayla uzaklaşmakta.”</p>

  <p class="normal1">(Schriften zur Kunst. Aus dem Nachlass)</p>

  <h2 class="h2baslik" id="calibre_toc_15">NOVELLE</h2>

  <p class="normal1">“Bakın şu kayaya! Nasıl sapasağlam duruyor ve fırtınaya, güneşe inat hiç kıpırdamıyor. Çok yaşlı ağaçlar süslüyor başını ve böylece taçlanmış bakıyor etrafına. Ama bir parçası aşağıya düştü mü, artık eskisi gibi kalmak istemez, birçok parçalar, mecburen aşağıya yuvarlanırlar, dere onlara kucak açar, nehre taşır onları. Karşı koymadan, inat etmeden, köşeli değil, düzgün ve yuvarlanmış olarak çabucak yollarını bulur, bir nehirden ötekine ulaşırlar, sonunda da devlerin sürülerle geçip gittiği ve derinlerde cücelerin kaynaştığı okyanusa.</p>

  <p class="normal1">Ama yıldızların ezelden ebede övdüğü o efendinin şöhretini kim över! Ne diye uzaklara bakıp duruyorsunuz? Burada şu arıyı gözlemleyin! Daha sonbaharın sonunda gayretle toplar ve kendine bir yuva yapar, usta ve kalfa olarak köşeleri tam, kendi düzgün; şu karıncaya bakın! Yolunu biliyor; şaşırmıyor, çerçöpten, toprak kırıntılarından, çam yapraklarından kendine bir yuva yapıyor, yuvayı yükseltiyor ve hatta kubbeleştiriyor, ama boşuna çabalamış oluyor, çünkü at tepinip her şeyi darmadağın ediyor, şuraya bakın! Karıncanın direklerini çiğneyip onun setlerini eziyor, sabırsızlıkla kişneyip durmak bilmiyor. Çünkü Tanrı, atı rüzgârın çırağı; fırtınanın arkadaşı yapmıştır ki erkeği istediği yere taşısın, kadını canının çektiği yere götürsün! Ama palmiye ormanında o, yani arslan çıkagelir, ciddi adımlarla çölü aşar, orada hâkimdir her şeye ve hiçbir şey ona karşı çıkmaz. Ama insan, onu dizginlemeyi bilir ve yaratıkların en korkuncu, Tanrı benzerinin önünde saygı duyar; Tanrıya ve uşaklarına hizmet eden melekler de öyle yaratılmıştır. Çünkü arslan ininden korkmamıştır Daniel; sarsılmadan ve teselli içinde durup o vahşi kükreyişi kendi dini şarkısıyla bölmemiştir.”</p>

  <h2 class="h2baslik" id="calibre_toc_16"><span class="idebold">EDEBİYAT ve HAKİKAT</span></h2>

  <p class="normal1">“28 Ağustos 1749 gününün öğle vakti, saat tam on ikiyi vururken, Frankfurt-Main’da dünyaya geldim. Yıldızların konumu mutluydu; güneş Başak burcundaydı ve günün zirvesindeydi; Jüpiter ve Venüs ona gülümsüyordu, Merkür de soğuk bakmıyordu; Satürn ve Mars kayıtsızdı; aynı zamanda dolunay halindeki ay, yalnız işte o, ters ışıklarının gücünü, gezegen saatinin başlamasındaki gibi gösteriyordu. Bu yüzden de bu saatin geçmesinden önce tamamlanmayan doğumuma o karşı koymuştu.</p>

  <p class="normal1">Astrologların daha sonraları benim çok lehime yormayı bildikleri bu iyi manzaralar besbelli benim hayatta kalmamın sebebidir: Çünkü ebenin beceriksizliği yüzünden ölü gibi doğmuşum ve ancak birçok çabadan sonra, gözlerimi açmam sağlanmış. Benimkileri büyük bir sıkıntıya sokan o terslik, hemşehrilerimin yararına olmuş: Çünkü büyükbabam Schultheiss Johann Wolfgang Textor, bu vesileyle ebelik dersini başlatan ya da geliştiren bir kadın doğum hemşiresinin görevlendirilmesini sağlamış; bu da yeni doğanların birçoğunun yararına olmuş olmalı.” (1.Bölüm, 1. Kitp, s. 11, Weimarer Ausgabe, Bd. 26 1889 Goethes Werke)</p>

  <p class="normal1">“Bir aile gezintisinin yazın havanın ansızın bozmasıyla son derece berbat bir şekilde zarar görmesi ve neşeli bir durumun iğrenç bir hale dönüşmesi gibi, çocuk hastalıkları da beklenmedik bir anda ilk yaşların en güzel mevsimine rastlar. Benim için de farklı olmadı. Fortunatus’u sırtında çuvalı ve takkesiyle daha yeni satın almıştım ki çiçek hastalığının habercisi bir keyifsizlik, bir ateş sardı bedenimi. Bunun aşısına bizde hâlâ endişeli bakılıyordu, popüler yazarlar ısrarla tavsiye etseler de Alman hekimler, tabiata müdahale gibi görünen bu eyleme karşı tereddütlüydü. Spekülasyoncu İngilizler bu tarafa geçip zengin ve önyargısız buldukları kişilerin çocuklarına hatırı sayılır bir ücret karşılığı aşı yapıyorlardı. Ama çoğunluk hâlâ bu eski belayla karşı karşıyaydı: Hastalık aileleri kasıp kavuruyor, birçok çocuğu öldürüyordu ve pek az ana baba, olası yardımı başarılarla çok kez kanıtlanmış bir çareye başvurmaya cesaret ediyordu. Bela bizim evi de buldu ve beni özellikle sarstı.</p>

  <p class="normal1">[...]</p>

  <p class="normal1">Bu aile ıstırabından söz açılmışken, benden üç yaş küçük bir erkek kardeşimi anmak istiyorum. O da bu hastalığa tutulmuş ve çok çekiyordu. Narin yaratılışlıydı, sessiz ve inatçıydı; onunla ortak tam bir ilişkimiz olmamıştı. Ve çocukluk yaşlarını aşamadan öldü. Aynı şekilde hayatta kalamayan pek çok kardeşim arasında yalnızca, çok güzel ve hoş bir kızı hatırlarım; biz, ben ve kız kardeşim yalnız kaldığımız için bizi daha içten ve sevgiyle bağlayan birkaç yıl içinde o da hemen kaybolup gitti.” (1. Buch, s. 52, 54)</p>

  <p class="normal1">“Ve böylece, yeni bir eğitim öğretisi ilkelerine göre iki sanata götüren yollar benim için yeterince erken açıldı, şans eseri olarak ve doğuştan bir yeteneğin beni bu alanlarda ilerleteceğine inanmaksızın. Resim yapmayı herkes öğrenmeliydi, babam bunu savunuyordu ve bunu açıkça emreden imparator Maximilian’a bu nedenle saygı duyuyordu. Beni de müzikten çok resme daha ciddiyetle heveslendiriyordu; müziği ise kız kardeşime tavsiye ediyor, hatta onu ders saatlerinin dışında günün oldukça büyük bir kısmında piyano başında tutuyordu.</p>

  <p class="normal1">Ama ben, bu tarzda çalışmaya yönlendirildiğim ölçüde daha da çok çalışmak istiyordum ve boş zamanlarımı bile çeşitli ilginç uğraşılara harcıyordum. Daha en küçük yaşlardan itibaren doğal şeylere karşı bir araştırma eğilimim vardı. Çocukların bir süre oynadıkları, şöyle ya da böyle evirip çevirdikten sonra parçalayıp kırıp yırtmalarını bazen onların acımasızlığa eğilimi olarak açıklarlar. Ama bu şeylerin nelerden oluşmuş olduğunu, içlerinin nasıl göründüğünü anlamak konusundaki merak ve istekleri de böylece gün ışığına çıkar.</p>

  <p class="normal1">Hatırlarım, çocukken çiçekleri yolar, yaprakların taca nasıl bağlı olduğunu görmek isterdim ya da kuşları da parçalar, tüylerin kanatlara nasıl katıldığını gözlemlemek isterdim. Bunu çocukların kötülüğüne yormamak gerek, çünkü doğa araştırıcıları da çoğu zaman birleştirip bağlamaktan ziyade ayırmak ve parçalamakla, canlandırmaktan ziyade öldürmekle bilgilerini artıracaklarına inanmazlar mı? Erguvan renkli bir kumaşa özenle raptedilmiş (mercekli) bir mıknatıs da günün birinde böyle bir araştırma arzusunun etkisini yaşamak zorundaydı. Çünkü yalnızca, ona uydurulan demir çubuğa karşı göstermediği güçlenme ve her gün daha büyük bir yük taşımak özelliğindeki o gizli cazibe, bu büyülü fazilet beni öylesine hayran etmişti ki uzun zaman onu yalnızca seyretmek ve kendimi onun etkisine bırakmak istemiştim. Ama sonunda, eğer bu dış örtüyü kaldırırsam bazı işe yarar bilgilere ulaşabileceğimi düşündüm. Bunu yaptım, ama daha akıllı olamadım: Çünkü çıplak armatür bilgimi artırmadı. Bunu da çekip aldım ve artık taşın kendisi ellerimdeydi. Onu eğeyle, dikiş iğneleriyle bazı deneylerde kullanmaktan usanmadım, ama bu deneylerden genç ruhum, çeşitli tecrübelerden başka özel bir fayda sağlamadı. O bütün düzeneği tekrar nasıl toparlayacağımı bilmiyordum; parçalar dağılmıştı ve ben o harika şeyi cihazla birlikte kaybettim.</p>

  <p class="normal1">Bir elektrikleme makinesinin montajında da daha şanslı olmadım. Gençliği, elektriğin bütün kafaları uğraştırdığı zamana rastlamış bir dost, bize sık sık, çocukluğunda böyle bir makineye sahip olmayı nasıl arzuladığını, kendisinin nasıl esas koşulların dışında ve eski bir öreke tekerleği ve birkaç ilaç şişesiyle az çok etki sağladığını anlatıyordu. Bundan hoşlanarak ve sık sık tekrarlayıp da bize elektrik hakkında ders verdiği için biz çocuklar meseleyi çok takdir ettik uzun süre eski bir öreke tekeriyle ve birkaç ilaç şişesiyle uğraşıp durduk, en ufak bir sonuç almaksızın. Aldırmadan inancımıza sarıldık ve fuar zamanı başka ender şeyler, sihir ve hokuspokus arasında bir elektrikleme makinesi, manyetizma gibi o zaman için çok çeşitlemeleri olan maharet gösterilerine başlayınca çok sevindik.” (1.Kısım, 4. Kitap, s. 186-189).</p>

  <p class="normal1">“Böylece büyük bir şehrin genç sakini olarak bir nesneden ötekine savrulup durdum: Şehirli huzuru ve güveni içinde çirkin adımlar da yok değildi. Kâh uzak ya da yakın bir yangın bizi ev huzurumuzdan uyandırıyordu, kâh soruşturması ve cezalandırması şehri haftalar boyunca huzursuz eden büyük bir cinayetin ortaya çıkarılışı. Çeşitli infazların da tanığı olmak zorunda kalıyorduk, hatırlanmaya değer bir olay da bir kitap yakma eyleminde orada bulunuşumdur. Gerçi devleti sakınan, ama dini ve ahlakı sakınmayan bir Fransız komik romanının yayıneviydi bu. Cansız bir varlığa verilen bir cezanın yerine getirilişini seyretmek gerçekten korkunç bir şeydi. Balyalar ateşte çatlıyor ve fırın çatallarıyla birbirinden ayırılıyor ve alevlerle teması sağlanıyordu. Kısa bir süre sonra yarı yanmış yapraklar havada uçuşuyordu ve kalabalık hırsla bunları yakalıyordu. Biz de bir nüshayı kapmadan rahat edemiyorduk; bu yasak zevki aynı şekilde sağlamayı bilenlerin sayısı hiç de az değildi. Evet, yazar için halka ulaşmak önemliyse, bunu kendisi daha iyi başaramazdı.” (1. Bölüm, 4. Altbölüm, s. 237)</p>

  <p class="normal1">“Hayatım boyunca hiç ayrılmayacağım yön böylece başladı. Yani: Beni sevindiren ya da üzen ya da uğraştıran her şeyi bir imgeye, bir şiire dönüştürmek ve bu sayede kendimle hesaplaşmak, hem dış dünyayla ilgili kavramlarımı düzeltmek, hem de kendimi böylece ruhen rahatlatmak! Buna kabiliyet, tabiatın bir uçtan ötekine durmadan savurduğu benden başkasına gerekmiyordu. Bu nedenle benim bilinen her şeyim, büyük bir itirafın yalnızca parçalarıdır ki onu tamamlamak konusunda bu kitapçık yalnızca bir cesur denemedir.” (II. Bölüm, 7. Altbölüm, s. 109-110)</p>

  <p class="normal1">“Çünkü kalbimiz bize kafamızdan daha yakın olduğundan ve kafamız çaresine bakmayı bildiği zaman kalbimiz bizi derde soktuğundan, benim için gönül meseleleri hep en önemli meseleler gibi görünmüştür. Eğilimlerimin gelip geçiciliği, insan yaratılışının değişkenliği, ahlaki duyusallık ve hepsinin üstüne yüce ve derin düşünmekten bıkmadım; ve bunun tabiatımızdaki düğümlenişi ise insan hayatının bilmecesi olarak görülebilir. Burada da çabam, beni huzursuz eden şeyden bir şiir, bir epigram, herhangi bir kafiye içinde kurtulmaktı ki bunlar en bireysel duygulara ve en özel durumlara ilişkin olduğundan benden başka kimseyi ilgilendiremezdi.” (II. Bölüm, 7. Altbölüm, s. 116)</p>

  <p class="normal1">“Şimdi ise Winckelmann’ın yanımızdan ayrılmasına sonsuz yakınırken, kendimin de az sonra kendi hayatımın derdine düşeceğimi düşünmüyordum: Çünkü her şeyden önce sağlığım pek iyi bir yola girmemişti. Zaten aileden yana belli bir hastalık hastası olma eğilimim kalıtımla geçmiştir ve bu, yeni hareketsiz ve sürünen hayatta azalmaktansa kuvvetleniyordu. Auerstadt kazasından beri göğsümde zaman zaman hissettiğim ve attan düşüşümden beri fark edilir biçimde artan ağrı, keyfimi kaçırıyordu. Yanlış beslenme yüzünden sindirim organlarımı mahvettim; o ağır Merseburg birası, beynimi çöle çevirdi, bana çok tuhaf hüzünlü bir hal veren, özellikle sofradan sonra sütle içilen kahve, bağırsaklarımı felç etti ve iyice çalışamaz hale getirdi, öyle ki bu yüzden akıllıca bir hayat tarzı tutturamadan büyük endişeler yaşadım. Mizacım, gençliğin o yeterli gücüyle destek bulup engelsiz neşe ile melânkolik sıkıntı gibi uç noktalar arasında gidip geliyordu. Ayrıca o sıralar soğuk banyo modası başlamıştı ve mutlaka tavsiye ediliyordu. Sert yatakta yatmalı, çok ince yorganla örtünmeliydi ki bununla bütün alışılmış şeyler bastırılıyordu. Rousseau’nun yanlış anlaşılan etkilerinin sonucu bu ve öbür delilikler, vaad edildiğine göre bizi doğaya yaklaştıracak ve âdetlerin zararlarından kurtaracaktı [...]. Ve ben mutlu organizmamı öylesine azdırdım ki içindeki özel sistemler sonunda ihanete ve başkaldırmaya başladılar, bütünü kurtarmak için.” (II. Bölüm, 8. Altbölüm, s. 185-186)</p>

  <p class="normal1">“Bu arada, elime geçen önemli bir kitap bana çok etki etti: Bu, Arnold’un Kiliseler ve Dinsizler Tarihi’ydi. Arnold yalnızca düşünen bir tarihçi değildi, aynı zamanda dindardı ve duyguluydu. Zihniyeti benimkine çok uyuyordu; eserinde bana en çok zevk veren şey, bana şimdiye kadar deli ya da tanrısız diye tanıtılan bazı zındıklar hakkında yararlı bilgi edinmemdi. Çelişki ruhu ve paradoks hevesi hepimizin içinde mevcuttur. Ben, çeşitli görüşleri gayretle inceledim ve herkesin, sonunda kendi dini olduğunu yeterince işittiğim için, benim de kendi dinimi oluşturabileceğimi çok doğal buldum ve bunu çok rahat gerçekleştirdim. Yeni Platonculuk, temeldi; hermetik, mistik, kabalistik olan da katkıda bulundu ve ben böylece kendime yeterince tuhaf bir dünya kurdum.</p>

  <p class="normal1">Ben, ezelden beri kendini üreten bir Tanrı tasavvur ediyordum; ama üretim, çeşitlilik olmadan düşünülemeyeceğinden bu, zorunlu olarak aynı zamanda, bizim oğul adı altında kabul ettiğimiz ikinci bir şey olarak tecelli edecekti; bu ikisi, üretme eylemini sürdürecekti ve şimdi var olarak canlı ve ebedi bütün olan üçüncüde kendini gösteriyordu. Bununla Tanrı çemberi kapanıyordu ve yeniden kendilerinin tıpkısını meydana getirmek onlar için mümkün değildi. Bununla birlikte üretme güdüsü hep devam ettiğinden, bir dördüncüyü yarattılar, ama bu, onlar gibi mutlaka ve aynı zamanda onların içinde olmak ve onlar aracılığıyla sınırlanmak zorunda olacağından kendi içinde çelişki barındırıyordu. Bu ise Lucifer’di ve o andan itibaren kendisine tüm yaratış gücü aktarılmıştı ve geri kalan her varlık ondan çıkacaktı. Sonsuz eylemini, bütün melekleri yaratmakla gösterdi: Hepsi yine onun aynısı, mutlak, ama onun içinde saklı ve onunla sınırlı. Böylesi bir hale ile çevrilmişken o yüce aslını unuttu ve onu kendi içinde bulacağını sandı ve bu ilk nankörlükten, bizi Tanrının manası ve niyetleriyle bağdaştırmayan her şey çıktı. [...]</p>

  <p class="normal1">Burada selametin kendi başına ezelden beri kararlaştırılmadığı, ebediyen gerekli düşünüldüğü, oluşumun ve varlığın bütün zamanında durmadan tekrarlanmak zorunda olduğu kolayca görülür. Bu manada hiçbir şey, Tanrının insan şeklini aldığı, kendine bunu bir kabuk olarak hazırlamış olduğu, onun aynısının kaderlerinin bu benzeme sayesinde sevinci artırmak ve acıyı azaltmak amacıyla kısa süreliğine bölüştüğü kadar doğal olamaz. Bütün dinlerin ve felsefelerin tarihi bize öğretir ki insanlık için elzem bu büyük hakikat, çeşitli milletlerce, çeşitli devirlerde farklı tarzlarda, hatta tuhaf hikâye ve imgelerle sınırlılık ölçüsünde aktarılmıştır; yalnız kabul edilse yeter, bizler öyle bir durumdayız ki bu durum bizi aşağı çeker ve ezer görünse bile yine de kalkmamıza ve Tanrının niyetini bu sayede gerçekleştirmemize fırsat verir, hatta bunu görev olarak verir, öyle ki bizler bir yandan kendimize gelmek zorunda kalırken öte yandan düzenli aralıklarla kendimizden uzaklaşır ve kendimizi ihmal ederiz.” (II. Bölüm, 8. Altbölüm, s. 217-222)</p>

  <p class="normal1">“Arzularımız, içimizde bulunan yeteneklerin öncü hisleri, neler başarmak durumunda olacaklarımızın habercisidir. Yapabileceğimiz ve istediğimiz şey, kendini hayal gücümüze bizsiz ve gelecekte sunar; biz, habersizce sahip olduğumuza özlem duyarız. Böylece tutkulu bir önceden el atma, hakikaten mümkün olan hayal edilmiş gerçeğe dönüştürür. Eğer böyle bir yön, kesin olarak doğamızda varsa, gelişimimizin her adımıyla ilk arzunun bir bölümü gerçekleşir; uygun şartlarda düz yolda, uygun olmayan şartlarda ise hep kendimizi ona yönelterek dolambaçlı yollarda. Mesela insanların ısrar ederek dünyevi nimetlere ulaştıklarını görürüz; zenginlik, ihtişam ve şöhretle çevrilirler. Başkaları daha emin olarak manevi yararlara doğru çabalarlar, nesnelere yukardan ve net bir bakış, gönül rahatlaması ve şimdi ile gelecek için güven sağlar.” (II. Bölüm, 9. Altbölüm)</p>

  <p class="normal1">“Ve sevinçle söyleyebilirim ki beklenmedik bir tanışma sayesinde, içimde kendini beğenmişlik, yansıtma hevesi, kibir, gurur ve coşkuyu, hepsini susturan ya da işleten ne varsa hepsi çok sıkı bir sınava tabi tutuldu; bu sınavın eşi benzeri yoktu, döneme hiç uygun değildi, ama bir o kadar da etkili ve hassastı.</p>

  <p class="normal1">Çünkü, benim için en önemli sonuçları olacak olan o anlamlı olay, Herder’le tanışma ve bunun devamındaki yakın bağdı. O, üzücü ruh hali içinde bulunan Holstein-Eutin prensine bir seyahatte eşlik etmişti ve birlikte Strassburg’a gelmişlerdi. Bizim toplum, geldiğini öğrenir öğrenmez ona yaklaşmak için can attı ve bu şans hiç umulmadık anda tesadüfen karşıma çıktı. Ben bilmem hangi önemli yabancıyı bulmak için misafirhaneye gitmiştim. Merdivenin hemen başında, benim gibi yukarı çıkmak üzere olan ve rahip sandığım bir adam vardı. [...] Davranışlarında çok yakışan ve edepli bir yumuşaklık vardır. Yuvarlak bir yüz, geniş bir alın, biraz küt bir burun, biraz çıkık, ama son derece kendine has hoş, sevimli bir ağız. Siyah kaşların altında bir çift kömür siyahı göz: Biri kızarmış ve iltihaplı olsa da etkisini gizlemeyen gözler. Çeşitli sorularla, beni ve durumumu tanımaya çalıştı ve çekim gücü üzerimde gittikçe, etkisini artırıyordu. Ben zaten samimi mizaçlıyımdır, hele ondan hiçbir gizlim yoktu. [...]</p>

  <p class="normal1">Herder [göz tedavisi için] prensten ayrılmış, başka bir daireye geçmişti. Labstein’a ameliyat olma kararı alınmıştı. Hassasiyetimi köreltmeye çalıştığım o temrinler bana iyi geldi; ameliyatı izleyebildim ve böyle değerli bir adama hizmet ve yardım edebildim. Onun büyük dirayetine ve sabrına hayran olmamak mümkün değildi: Çünkü ne bir sürü cerrahi yaralanmalarda ne de çok kereler tekrarlanan sancılı bandajlarda en ufak bıkkınlık gösterdi ve içimizde sanki en az acı çeken oymuş gibi göründü; ama aralarda şüphesiz onun farklı ruh hallerine katlanmak zorundaydık. [...]</p>

  <p class="normal1">Şimdi Herder’le benim için öyle önemli ve verimli ilişkimi anlatmaya son vermeden önce birkaç şeyi daha eklemek istiyorum. Benim zaman zaman o güne kadar kültürüme katkısı olan şeyleri, özellikle de o anda beni hâlâ ciddi olarak uğraştıran şeyleri Herder’e aktarmada gitgide daha cimri olmamdan daha tabii bir şey olamaz. O, daha önceleri sevdiğim birçok şeyden aldığım zevki mahvetti ve beni özellikle Ovidus’un Metamorfoz’undan duyduğum zevkten dolayı fena halde azarladı. Ben, sevdiğimi savunmak istiyordum, demek istiyordum ki genç bir hayalgücü için hiçbir şey o tanrıları ve yarı tanrıları olan o neşeli ve muhteşem yerlerde dolaşmak ve onların yaşayışlarının ve tutkularının tanığı olmaktan daha zevkli olamaz. Yukarıda adı geçen, ciddi bir adamın o tavsiye mektubunu eklemek ve bunu kendi deneyimimle güçlendirmek istiyordum: Bütün bunlar işe yaramadı; o şiirlerde tam doğrudan hiçbir hakikat yokmuş, burası ne Grek ülkesi ne de İtalya’ymış, ne en eski dünya ve ne de kültürlü dünyaymış, her şey zaten var olmuş olanın bir taklidiymiş, tumturaklı bir anlatım, ancak aşırı kültürlü birinden beklendiği gibi. Ben sonunda, mükemmel bir bireyin yarattığı şeyin de, ister eski ister yeni bütün halklarda olsun, tabiat olduğunu yalnızca şairin şair olduğunu savununca bu fikrim hiç beğenilmedi ve bu yüzden bazı şeylere katlanmam gerekti; hatta Ovidus’um bu yüzden ziyan olacaktı. Çünkü hiçbir sempati, hiçbir alışkanlık, güvendiğimiz mükemmel insanların kötü sözlerine uzun zaman dayanacak kadar güçlü değildir.” (II. Kısım, 10. Kitap, s. 302-320)</p>

  <p class="normal1">“Hukuk öğrenimini, doktorayı iyice bir notla verebilmek için gereği neyse o kadarlık bir gayretle sürdürüyordum; tıp ise beni çekiyordu, çünkü bana doğayı her yönüyle açıklamasa da fark ettiriyordu ve ben buna varlığımla ve alışkanlığımla bağlıydım; topluma da biraz zaman ve dikkat ayırmam gerekiyordu; çünkü bazı ailelerde de pek çok hoş ve şerefli şey yaşıyordum. Ama bütün bunları ne sürdürebilir ne taşıyabilirdim, eğer Herder’in bana katkıları son derece sürekli olmasaydı. O, Alman edebiyatının yoksulluğunu örten perdeyi benim için açtı; benim bazı acımasız önyargımı bozdu; atalarımın semasında yalnızca birkaç yıldız kaldı, öbürlerine o yalnızca geçici yıldızcıklar gözüyle bakıyordu. hatta kendimle ilgili umutlarımı ve beklentilerimi bile öylesine unufak etti ki kendi yeteneklerimden şüphelenmeye başladım. Ama aynı zamanda beni, kendisinin dolaşmaktan hoşlandığı o muazzam, geniş yola yönlendirici, en sevdiği yazarlara dikkatimi çekti; bunlar arasında Swift ve Hamann en üstte yer alıyordu ve beni eğmekten ziyade kuvvetle sarstı. Bu çok katlı karmaşaya bir de artık yeni bir zaaf ekleniyordu; bu, beni boğmakla tehdit ederken beni gerçi o şeylerden çekse de üstüne çıkarabilecek bir zaaftı.” (3. Bölüm, 11. Altbölüm, s. 7-8)</p>

  <p class="normal1">“Doktora sınavım 6 Ağustos 1771’de oldu. Ertesi gün Schöpflin, yetmiş beş yaşında öldü. Yakın temasımız olmasa da onun benim üzerimde önemli bir etkisi vardır: Çünkü bizimle aynı çağda yaşayan mükemmel kişiler, yıldızlara benzer; onlar gökyüzünde durdukları sürece, biz de gözlerimizi onlara çevirdiğimiz sürece kendimizi güçlenmiş ve ihya olmuş hissederiz, eğer böylesi mükemmellikleri benimsemek bize nasip olmuşsa. Cömert doğa, Schörflin’e iltimaslı bir dış görünüş vermişti: İnce uzun endam, sevimli gözler, konuşkan bir ağız, iyice hoşnut edici bir beraberlik. Manevi armağanları da bu sevgilisine sunarken cimri davranmamıştı: Kendini çok yormadan, doğuştan getirdiği ve yavaşça geliştirdiği yeteneklerin sonucuydu onun mutluluğu. O, geçmişle şimdiyi birleştirmeye eğilimli, hayat gereklerine tarih bilgisini katlamayı bilen şanslı insanlardandı.” (3. Bölüm, 14. Altbölüm, s. 45)</p>

  <p class="normal1">“Alman mizacıyla hayatta ve eğitimde en iyi kılavuz olarak hakikat aşkını kendimize ve başkalarına karşı dürüstlüğü hep göz önünde tutan biz gençlere Voltaire’in taraf tutan o samimiyetsizliği, pek çok değerli şeyi bozması, gittikçe fazla geliyordu ve biz gün geçtikçe kendimizi ona karşı güçlendiriyorduk. O dini ve dinin dayandığı kutsal kitapları, sözde papazlara zarar vermek için aşağılamaktan bıkmıyor ve bununla bende bazı nahoş duygular uyandırıyordu. Ama şimdi bir de tufan efsanesini zayıflatmak amacıyla bütün taşlaşmış midyeleri inkâr ettiğini ve bunları yalnızca tabiatın oyunları saydığını öğrenince benim güvenimi tamamiyle kaybetti. Çünkü Baschberg’de gözümle gördüklerim, eski kurumuş bir deniz dibinde, onun ilk sakinlerinin mezarları arasında bulunduğumu yeterince göstermişti. Evet, bu dağlar bir zamanlar sularla kaplıydı; tufandan önce mi sonra mı, beni ilgilendirmiyordu, tamam, Ren havzası muazzam bir deniz, uçsuz bucaksız bir körfezdi; bunun aksine beni inandıramazlar. Ben bu ülkeler ve dağlar hakkında bildiklerimle ilerlemek niyetindeydim, sonuç ne olursa olsundu.” (3. Bölüm, 1. Altbölüm, s. 60-62)</p>

  <p class="normal1">“Ansiklopedistler hakkında konuşulduğunu duyduğumuzda ya da o muazzam eserlerinin bir cildini açtığımızda sanki büyük bir fabrikanın hareketli sayısız makaraları ve dokuma tezgâhları arasında yürüyor ve her şeyden önce gözü ve duyuları altüst eden mekanizmanın yüksek sesli horlama ve zırıltısından, birbirine geçmiş çeşitli düzeneklerin akıl almazlığından, bir parça bez dokumak için nelerin gerekli olduğunu görünce kendi sırtımızdaki elbisenin kumaşından ağzımızın tadının kaçtığını hissediyoruz.</p>

  <p class="normal1">Diderot bize yeterince yakındı; Fransızlar’ın onda bulduğu kusurların hepsiyle ne kadar da tam Alman’dır! Ama durduğu yer o kadar yüksek, görüş açısı o kadar genişti ki bizler kendimizi onunla bir göremiyor, onun yanına yaklaşamıyorduk. Büyük bir hitabet sanatıyla yüceltmeyi ve asilleştirmeyi bildiği öz çocukları ise çok rahattı, onun azılı hırsızları ve kaçakçıları bizi hayran ediyordu ve bu güruh Alman Parnas’ında pek bir çoğaldı. İşte o, Rousseau gibi, eğlenceli hayattan bir iğrençlik kavramı yayan, içinde mevcut her şeyin yok olur gibi olduğu o muazzam dünya devrimlerinin sessiz bir giriş bölümüydü.</p>

  <p class="normal1">Bununla birlikte, bize yakışan, bu görüşleri bir yana bırakıp o iki adamın sanata nasıl etki ettiklerine bakmak olacak. Burada da bizi sanattan tabiata yönlendirdiler.</p>

  <p class="normal1">Her bir sanatın en yüce görevi, görünürde daha yüksek bir gerçeklik yanılgısı vermektir. Ama görünüşü, sonunda yalnızca adi bir gerçek kadar gerçekleştirmek, yanlış bir çabadır.” (3. Bölüm, 1. Altbölüm, s. 64-65)</p>

  <p class="normal1">“Bizler böylece Fransa’nın yanı başında her türlü Fransız tarzından birdenbire kurtulmuştuk. Hayat tarzlarını gereğinden fazla kuralcı ve kibar, edebiyatlarını soğuk, eleştirilerini yıkıcı, felsefelerini muğlak ve anlaşılmaz buluyorduk; o kadar ki durduğumuz nokta, ham tabiata, en azından deneme şeklinde kendimizi vermekti, eğer başka bir etki, uzunca bir süredir bizi daha yüksek, daha hür ve hakiki olduğu kadar edebi dünya görüşlerine ve manevi zevklere hazırlamamış ve bize önce gizli ve ölçülü, ama sonra gittikçe daha açıkça ve güçle egemen olmuş olmasaydı.</p>

  <p class="normal1">Burada Shakespeare’i kastettiğimi söylememe gerek yok ve bunu söyledikten sonra da başka açıklama gereksiz. Shakespeare, Almanlarca öteki uluslarca hatta kendi ulusunca olduğundan daha iyi tanınmaktadır. Biz ona kendi aramızda birbirimize göstermediğimiz her türlü hakseverliği, takdiri ve esirgemeyi bolca sunduk; mükemmel kişiler, onun dehasını en uygun şekilde göstermeye gayret ettiler ve ben de her zaman onun şerefine, onun hayrına, hatta onun affına söylenmiş ne varsa onayladım. Bu olağanüstü dehanın bana etkisi daha önceleri ortaya kondu ve onun eserleri üzerine takdir edilmiş birkaç şey de denendi; bu nedenle burada bu genel açıklama yetmeli; bu incelemelerden yeri gelmişken ekleyeceğim bir seçkiyi, beni dinlemek isteyen dostlara aktarma durumunda olana kadar.</p>

  <p class="normal1">[...]</p>

  <p class="normal1">Ve sonra Wieland’ın Shakespeare çevirisi yayınlandı. Bu, adeta yutuldu, dostlara tanıdıklara tavsiye edildi. Biz Almanların avantajı, yabancı uluslardan pek çok önemli eserin önce kolay ve hoş tarzda bu tarafa nakledilmiş olmasıydı. Shakespeare, önce Wieland, sonra Eschenburg tarafından nesir halinde çevrilerek genel olarak anlaşılabilir ve her okura uygun bir kitap olarak çabuk yayılabildi ve büyük bir yankı uyandırdı. Ben, ritm ve kafiyeye önem veririm, şiir ancak bunlarla şiir olur, ama asıl derin ve esaslı etki, hakikaten eğitici ve ilerletici olan şey, bir şair eğer nesir olarak çevrilmişse onda geri kalan [çevrilememiş] şeydir.” (3. Bölüm, 1. Altbölüm, s. 71-73)</p>

  <p class="normal1">“İnsan, asker olup savaşa gitme kararı alsa ve tehlikelere, güçlüklere katlanmayı, yaralanmayı, sancıları, hatta ölmeyi cesurca göze alsa da bu genel olarak beklenen belanın bizim hangi kötü şartlarda başımıza geleceğini hiç tasavvur etmez. Dünyaya adım atma cesareti gösteren her kişi için, özellikle de bir yazar için, benim için, durum aynıdır. Halkın en büyük kısmı biçimlemeden çok konudan etkilendiği için, gençlerin benim kitaplarıma ilgisi çoğu zaman konu bağlamındaydı. Bunlarda bir bayrak gördüklerine inandılar, o bayrağın altında gençlik çağında vahşi ve yontulmamış ne varsa kendine yer açabilecekti. Ve işte şimdilik aralarında benzer zıpırların bulunduğu en iyi kafalar kendilerini kaptırdılar. O mükemmel ve bir bakıma eşsiz vatandaştan bilmem kime yazılmış bir mektup var elimde. Bu mektup, o kitabın o sıralar nasıl etki edip heyecanlandırdığının önemli bir belgesi sayılabilir. Karşıt taraftan ciddi adamlar beni, kaba gücü fazla uygun renklerle tasvir ettiğim için eleştirdiler, hatta o karışık devirleri yeniden getirme niyetimden şüphelendiler. Daha başkaları beni çok bilgili biri sayıp Götz’ün orijinal hikâyesini yeniden notlarla yayınlamamı istediler; oysa bunu hiç becereceğimi sanmam.</p>

  <p class="normal1">[...]</p>

  <p class="normal1">Ama bu tarz başıma gelenlerden en eğlencelisi, bir kitapçının ziyaretiydi: Adam benden açık açık bu oyunlardan bir düzine yazmamı istedi, iyi ücret ödeyeceğine dair de söz verdi.” (3. Bölüm, 13. Altbölüm, s. 204, 206)</p>

  <p class="normal1">“Hayata karşı duyulan o iğrenmenin fiziksel ve ahlaki nedenleri vardır, ilkini hekimlerin, ikincisini de ahlakçıların araştırmalarına bırakalım ve böylesine incelenmiş bir konunun yalnızca en belirgin noktasına dikkatimizi yöneltelim. Hayattan her türlü hoşlanma, dış şeylerin düzenli bir tekrarına dayanır. Günle gecenin, mevsimlerin, çiçek ve meyvelerin birbirini kovalaması ve tat alabilmemiz ve almamız için dönem dönem karşılaştığımız şeyler, dünyevi hayatın itici güçleridir. Bu tatlara ne kadar açık olursak kendimizi o kadar mutlu hissederiz. Ama bu olayların çeşitliliği aksadı mı, bu hoş verilere karşı duyarsızızdır: O zaman en büyük bela, en ağır hastalık başlar, insan hayatı iğrenç bir yük olarak görür. Artık hergün soyunup giyinmemek için kendini asan bir İngilizden söz ederler. Ben, büyük bir parkın bekçisi, uyanık bir bahçıvan tanırdım: Bir keresinde şöyle haykırmıştı: Bu yağmur bulutlarının akşamdan sabaha uzaklaştığını hep görmem şart mı? Bizim en mükemmel erkeklerimizden birini anlatırlar; o da ilkbaharın yeniden gelip etrafın yeşerdiğini bıkkınlıkla seyretmiş ve istiyorum ki demiş, bir kere değişiklik olsun etraf kırmızıya kesilsin. Bunlar aslında intihara götürebilen hayattan bıkkınlık semptomlarıdır ve düşünen, içe kapalı insanlarda sanıldığından daha sık görülürdü.</p>

  <p class="normal1">Ama bu bıkkınlığa, aşkın yeniden ortaya çıkışından daha çok sebep olan başka bir şey yoktur. İlk aşk, derler haklı olarak, tek aşktır: Çünkü ikincisinde ve ikincisi yüzünden aşkın o en yüce anlamı kaybolur. Aşkı aslında yücelten ve sürdüren ebedilik ve sonsuzluk kavramı artık bozulmuştur ve o, tekrarlanan her şey gibi geçici görünür. O savunulan kültürlü dünyada seven ve arzulayan duyguları ikiye bölen duyusal ile ahlaki ayrımı, burada da iyi bir şey yapamayan bir abartı ortaya çıkarır.” (3. Bölüm, 13. Altbölüm, s. 209-211)</p>

  <p class="normal1">“[Lavater’le] ilk buluşmamız içten oldu; çok dostça kucaklaştık ve ben onu bazı resimlerinden bildiğim gibi buldum. Bir birey, biricik, görülmemiş ve eşsiz derecede özel, capcanlı ve etkili karşımda duruyordu. O ise ilk anda birkaç tuhaf çığlıkla, beni başka türlü beklediğini dile getirdi. Buna karşılık ben o doğuştan getirdiğim ve de sonradan geliştirdiğim gerçekçiliğimle dedim ki Tanrı ve tabiat beni nasıl yaratmak istemişse biz de bırakalım öyle kalsın. Şimdi de hemen mektuplarda hiç olmazsa hemfikir olabildiğimiz o en önemli noktalar söz konusu oldu. Ama o zaman bunları ayrıntılı olarak ele almaya fırsat kalmamıştı ve ben hiç karşılaşmadığım şeyi öğrendim.</p>

  <p class="normal1">Biz ötekiler düşünce ve gönül meseleleri üzerinde sohbet etmek istediğimizde, kendimizi kalabalıktan, hatta toplumdan hep soyutlardık, çünkü, düşünce tarzlarının çeşitliliği ve kültür seviyelerinin farklılıkları yüzünden, pek azıyla bile anlaşmak zordur. Ne var ki Lavater bambaşka görüşteydi: Etkisini uzağa yaymayı seviyordu, cemaat içinde olmazsa keyfi kaçıyordu, zaten o cemaatı bilgilendirmek onunla sohbet etmek konusunda o fizyonomik yeteneğine dayanan özel bir gücü vardı. Her insanın yüzüne baktığında onun ruh halini hemen anlamak gibi kişileri doğru fark etmek kabiliyeti kendisine bahşedilmişti. Buna bir de içten bir itiraf, samimi bir soru eklendi mi o zaman iç ve dış deneyimin büyük hazinesiyle herkesi tatmin edecek cevabı vermeyi biliyordu.</p>

  <p class="normal1">[...]</p>

  <p class="normal1">Bu şartlarda bizimle ilgili güvenilir bir sohbet düşünülemezdi; ben, onun insanlara nasıl davrandığını gözlemledikten sonra kendim bilgilendim, ama kendimi yine de aydınlanmış bulmadım: Çünkü benim durumum onunkinden çok farklıydı. Geleneksel iş görenin hiçbir çabası boşa çıkmaz: Çünkü İncil’in ekimci hakkında alçak gönüllülükle itiraf ettiği gibi, çok daha fazla yayılıp serpilir. Ama sanat alanında çalışan kimse, eğer kabul görmezse her eserinde her şeyi kaybeder. Şimdi bilirsiniz, sevgili katılımcı okurlarım beni nasıl sabırsızlandırırlar ve ben onlarla görüşmekten hangi sebeplerle hoşlanmam. Benim etkinliğimle Lavater’inkinin farkını şimdi çok iyi hissettim: Onunki kendinin bakındığı yerde, benimki ise yokluğumda geçerli; uzakta ondan memnun olmayan, yakında onunla dost oluyor; ve beni eserlerimde sevimli bulanlar, katı, itici bir insanla karşılaşınca iyice hayal kırıklığına uğruyorlar.” (3. Bölüm, 14. Altbölüm, s. 264, 266-67)</p>

  <p class="normal1">“Benim için bu arada Lavater ve Fräulein von Klettenberg’in sohbeti çok ilginç ve verimli oldu. Burada iki farklı Hıristiyan karşı karşıyaydı; bir ve aynı dinin zihniyetçe birbirinden farklı insanlarda nasıl şekil değiştirdiği çok açık görünüyordu. O hoşgörülü zamanlarda sık sık tekrarlanırdı, her insanın kendi dini ve kendine özgü ibadeti olduğu. Şimdi ben de düpedüz aynı şeyi iddia etmesem de bu şimdiki durumda, erkeklerle kadınların farklı bir Mesih’e ihtiyaçları olduğuna işaret edebiliyordum. Fräulein von Klettenberg’in kendi Mesih’ine tavrı, insanın kendini kayıtsız şartsız vereceği ve bütün sevincini ve umudunu bağladığı bir sevgiliye tavrı gibiydi; ona şüphe ve tereddüt duymadan hayatının kaderini emanet ediyordu; buna karşılık Lavater kendi Mesih’ine, insanın kıskanmadan, sevgiyle ulaşmaya çalıştığı, başarılarını takdir ettiği, övdüğü ve bu nedenle de kendisine benzemeye hatta onunla bir olmaya çalıştığı bir dosta davrandığı gibi davranıyordu. Bu iki yön arasında ne büyük fark! İki cinsin genel ruhsal ihtiyaçları bu sayede nasıl da ortaya çıkıyor! Buradan şu da anlaşılıyor ki ince ruhlu erkekler, kadın güzelliğinin ve faziletinin toplamı olarak Tanrının annesine yöneliyorlar. Sannazar’ın yaptığı gibi, hayatlarını ve kabiliyetlerini ona vakfediyorlar ve bu arada tanrısal çocukla oynuyorlar. Bu iki dostumun birbirlerine nasıl baktıklarını, birbirine karşı neler düşündüklerini, yalnızca tanık olduğum bu sohbette öğrenmedim, her birinin bana gizlice açılmalarından da anladım. Ben ne birine ne de ötekine tam hak verebiliyordum: Çünkü benim İsa’m benim kafama göre şekillenmişti. Ama onlar benimkini hiç geçerli saymadıklarından ben de onları her çeşit paradoks ve aşırılıklarla kızdırıyordum ve sabırları tükenince bir şakayla yanlarından uzaklaşıyordum.</p>

  <p class="normal1">Bilmekle inanmak arasındaki savaş henüz gündemde değildi, ama bununla birleştirdikleri o iki kelime ve kavram yine de arasıra ortaya çıkıyordu ve tam bir dünya küçümseyicisi bu iki insan, birinin öteki gibi aynı şekilde güvenilmez olduğunu iddia ediyordu. Bu nedenle her ikisinin yararına fikir yürütmek hoşuma gidiyordu, ama dostlarımın takdirini kazanamıyordum. İnançta, diyordum, önemli olan, insanın inanmasıdır; neye inandığı hiç fark etmez. İnanç, şimdi ve gelecek için büyük bir güven duygusudur ve bu güven, aşırı büyük, aşırı güçlü ve araştırılması imkânsız bir varlığa inanmaktan kaynaklanır. Bu güvenin sarsılmazlığıdır önemli olan: Ama bu varlığı nasıl tasavvur ettiğimiz, bizim geri kalan yeteneklerimize bağlıdır, hatta şartlara bağlıdır ve hiç fark etmez; inanç, içinde her bir kişinin duygusunu, aklını, hayal gücünü elinden geldiğince feda etmeye hazır olduğu kutsal bir kaptır. Bilmede bunun tersi söz konusudur; önemli olan, insanın bilmesi değildir, neyi bildiği, ne kadar iyi ve ne kadar çok bildiğidir. Bu nedenle, bilme konusunda tartışılabilir, çünkü doğrulanır, genişletilir ve daraltılabilir. Bilme, tekilden başlar, sonsuzdur, şekilsizdir ve asla, özetlenemez, olsa olsa rüyamsı özetlenebilir, yani inanmanın tam karşıtıdır.” (3. Bölüm, 14. Altbölüm, s.268-270)</p>

  <p class="normal1">“Her ne kadar edebi işleme beni en çok uğraştırıyorduysa ve mizacıma aslında hitap ediyorduysa da her çeşit şey hakkında düşünceye dalmak da bana yabancı değildi; Jacobi’nin araştırılamaz olana karşı o orijinal, kendi mizacına uygun eğilimi kabulümdü ve hoştu. Burada hiçbir itiraz yoktu, ne Lavater’deki gibi Hıristiyanlık açısından, ne de Basedow’daki gibi didaktik açıdan. Jacobi’nin bana ilettiği fikirler, doğrudan doğruya onun duygusundan kaynaklanıyordu; ve mutlak bir güvenle en derin ruh isteklerini benden gizlemediğinde ne kadar duygulanmıştım! İhtiyaç, tutku ve fikirlerin bu harika birliğinden benim için de, belki ilerde belirginleşecek şey hakkında sezgiler doğabiliyordu. Çok şükür ki ben kendimi bu taraftan geliştirmediysem de kendimi işlemiş ve bu olağanüstü adamın varlığını ve düşünce tarzını içime sindirmiştim, gerçi eksik ve kaçırırcasına, ama bundan önemli derecede etkilendim. Bana böylesine kesin etki edip bütün düşünce tarzımda bu kadar büyük payı olan, Spinoza olmuştur. Çünkü bütün dünyada bu acayip varlığım için bir kültür aracını boş yere aradıktan sonra, nihayet bu adamın ahlak öğretisine kapıldım. Eserinden okuyarak anladığım ve ona kendimden kattığım şeylerin hesabını veremezdim, ama burada tutkularımın huzur bulması yetiyordu; benim için duyusal ve ahlaki dünyanın üstüne sanki büyük, hür bir manzara açılıyordu. Ama beni ona en çok çeken şey, her cümleden parıldayan sınırsız bencillik dışı oluştu. Şu harika söz: Tanrıyı hakikaten seven kimse, Tanrının da onu sevmesini istememeli! Bu söz dayandığı bütün ön niyetlerle, buradan çıkacak bütün sonuçlarla benim bütün düşüncemi doldurdu. Bencil olmamak, hiçbir şeyde ve en çok da sevgide ve dostlukta, benim en büyük sevincim, ilkem, uygulamamdı, öyle ki sonraki o arsız ‘Seni seviyorsam bundan sana ne’ sözünü tam içten söylemişimdir. Ayrıca burada da yanlış anlaşılmasın, en içten bağlar aslında yalnızca karşı kutuptan gelir. Spinoza’nın her şeyi dengeleyen huzuru, benim her şeyi heyecanlandıran çabama ters düşüyordu; onun matematiksel yöntemi benim edebi duyu ve anlatım tarzımın aksiydi ve ahlaki konularda uygun bulunmayan işte o kurala bağlanmış davranış tarzı, beni onun en tutkulu öğrencisi, kesin hayranı yaptı. Kafa ve kalp, akıl ve duyu zorunlu bir ruh akrabalığıyla birbirini arıyordu ve bu akrabalık sayesinde en farklı yaratıkların birleşmesi ortaya çıkıyordu.” (3. Bölüm, 14. Altbölüm, s. 287-289)</p>

  <p class="normal1">“Bizim hepimizin katkıda bulunmamız gereken genel insan kaderi, kafa gücü daha erken ve daha çok gelişenlere en fazla yüklenmiş olmalı. Bizler anne babamızın ve akrabalarımızın koruması altında yükselmek isteriz, kardeşlerimize ve dostlarımıza dayanmak, tanıdıklarımızla eğlenmek, sevilen kişilerce mutlu edilmek isteriz, ama yine de sonuçta, insan kendine muhtaçtır ve öyle görünüyor ki Tanrı, insanla ilişkisini şöyle kurmuş: İnsanın saygısına, güvenine ve sevgisine her zaman, en azından acil anda karşılık veremiyor. Ben oldukça genç yaşta bunu sıkça yaşadım; en çok muhtaç olduğumuz anlarda bize sanki şöyle haykırır: Ey hekim, kendi çareni kendin bul! Ve ne çok kereler acı içinde haykırmadım, cendereye kendim giriyorum diye. Yani kendi başımalığımın onaylanması için etrafıma bakınırken, bunun en güvenilir temeli olarak üretme yeteneğimi buldum. Bu yetenek birkaç yıldır beni bir an bile yalnız bırakmıyordu; gündüz uyanıkken farkına vardığım şeyler, hatta çoğu zaman gece düzenli rüyalarıma dönüşüyordu ve gözümü açtığım anda karşıma ya harika yeni bir bütün çıkıyordu ya da mevcut birşeyin parçası. Genellikle her şeyi sabah erkenden yazardım; ama akşamları da, hatta gecenin geç saatlerine kadar; şarap ve dostluk hayat ruhlarını yükselttiğinde, dile benden ne dilersen, diyebilirdim. Yeter ki bazı özellikleri olan o fırsat çıksındı, o zaman emre amadeydim. Şimdi bu doğa vergisi yeteneği düşünüyorum da, bunu tamamen kendime özgü, yabancı hiçbir şeyle ne artırabilir ne de engellenebilir buluyorum, bu tarzda yükselerek bütün varlığımı fikirlere dayandırmak isterdim. Bu tasavvur bir imgeye dönüşüyordu, eski mitolojiden Prometeus figürü dikkatimi çekti: O, tanrılardan ayrılmış, kendi tezgâhında bir dünya oluşturmuştu. Derinden hissediyordum ki özel bir şeyin üretilmesi, ancak insanın kendini soyutlamasıyla mümkün. Çok beğeni toplayan eserlerim, yalnızlığın çocuklarıydı ve dünyayla aram iyi olduğundan bu yana, gerçi bakış gücüm ve hevesim eksik değildi, ama gerçekleştirme tıkandı, çünkü ne nesirde ne de nazımda aslında bir üslubum vardı ve her yeni çalışmamda, konusuna göre, hep yeni baştan el yordamıyla denemek zorundaydım. Şimdi bu işte insanların yardımını reddetmek, hatta yasaklamakla, kendimi Prometeus gibi soyutladım, tanrılardan bile, karakterim ve düşünme tarzımda her zaman dünya görüşünün birinin diğerini kovup öldürüşü gibi doğallıkla” (3. Bölüm, 15. Altbölüm, s. 310-312)</p>

  <h2 class="h2baslik" id="calibre_toc_17">ECKERMANN’LA KONUŞMALAR</h2>

  <p class="normal2">(Eckermann’ın Güncesinden)<br class="chapter" />
  &nbsp;&nbsp;&nbsp;Jena, 18.9.1823</p>

  <p class="normal1">“Dün sabah, Goethe’nin Weimar’a hareketinden önce bir saatçik yine onun yanında olmaktan öyle mutluydum ki! Ve o, yine benim için paha biçilmez değerde ve hayatım boyunca iyiliğini hissettiğim çok önemli bir sohbet başlattı. Almanya’daki bütün genç şairlerin bundan haberdar olmaları gerekir; onlara yardımı dokunabilir.</p>

  <p class="normal1">Bu yaz hiç şiir yazıp yazmadığımı sorarak konuşmaya başladı. Ben, gerçi birkaç tane yazdığım, ama genel olarak bunun için gerekli huzurumun eksik olduğu cevabını verdim: ‘Dikkat edin kendinize!’ dedi bunun üzerine ‘Büyük bir işe başlarken. En iyilerimizin tam da en kabiliyetli ve en gayretlilerin ıstırabı, asıl budur. Ben de bunun acısını çektim ve bana neyin zarar verdiğini biliyorum. O arada neler kuyuya düşmedi ki! Pekâlâ yapabileceğim şeylerin hepsini yapmış olsaydım, yüz cilt yetmezdi.</p>

  <p class="normal1">Şimdiki zamanın hakları var; her gün şairi zorlayan düşünce ve duyguların dile gelmesi gerekir. Ama insanın aklında daha büyük bir eser varsa, yanı sıra başka bir şey ortaya çıkamıyor, bütün fikirler geri itiliyor ve insan hayatın huzuru için uzun süre yok oluyor. Kendi içinde büyük bir bütünlüğü düzene koyup tamamlamak için ne çok çaba, ne çok düşünce gücü harcanıyor; ve sonra bunu uygun bir akılcılıkla dile getirmek için ne çok güç, hayatta nasıl sakin, rahatsız edilmemiş bir konum gerekli! Bir kez genelde yanlış adım atılmışsa, o zaman bütün çaba boşunadır; keza böylesine geniş oylumlu bir konunun tek tek bölümlerinde konuya hakim olunmazsa, bütün, yer yer kusurlu olacaktır ve azar işitilecektir; ve bütün bunlardan şair için bu kadar çaba ve özverinin karşılığı olarak ödül ve sevinç yerine rahatsızlık ve güçlerinin felç olması sunuluyor. Buna karşılık eğer şair her gün şimdiyi düşünürse ve kendisine sunulanı hep aynı taze ruh haliyle işlerse, kendine hep iyilik eder ve ara sıra bazı şeylerde başarısız olursa, pek bir şey kaybetmiş sayılmaz.</p>

  <p class="normal1">Alın işte Königsberg’deki August Hagen! Muazzam bir kabiliyet. Onun Olfried ve Lisena’sını okudunuz mu? Kitapta, daha iyisi olmaz dedirten yerler var; Baltık kıyısındaki durumlar ve oradaki bölgeselliğe ilişkin ne varsa, hepsi ustaca. Ama bunlar yalnızca güzel bölümler, bir bütün olarak kimsenin hoşuna gitmez. Ve o buna ne kadar çaba, ne kadar güç harcamıştır! Hatta bu işte ölesiye yorulmuş. Şimdi bir trajedi oldu.</p>

  <p class="normal1">Bu sırada Goethe gülümseyip bir an için ses çıkarmadı. Ben söz aldım ve dedim ki yanılmıyorsam o, Hagen’a Kunst und Altertum’da yalnızca küçük konular işlemesini öğütlemişti. ‘Tabii ki bunu yaptım’ dedi Goethe, ‘ama biz yaşlıların söylediği yapılıyor mu? Herkes, en iyisini kendisinin bildiğini düşünüyor ve bu arada bazıları yok oluyor ve bazıları daha uzun süre bu yanılgıyı sürdürecek. Ama şimdi artık yanılmak için zaman yok; siz gençler eğer aynı yollarda yürüyecekseniz, biz yaşlıların arayışları ve yanılgıları neye yaradı? Öyleyse hiç ilerlemiyoruz! Biz yaşlılar, önümüzde yolları hazır bulmadığımız için yanılabilirdik; ama daha sonra dünyaya gelenden daha çoğu istenir, o yeniden yanılıp aramamalı, yaşlıların öğüdünden yararlanıp hemen doğru yolda ilerlemelidir. Her adım, onun hedefi olmalı ve ilerleme sayılmalıdır. Bu sözleri etrafa yayın ve bunlardan kendinize uyanların ne olduğuna bakın. Aslında sizin için endişe etmiyorum, ama sizi benim şu öğüdümle belki de şimdiki durumunuza uymayan bir safhadan çabucak aşırıyorum. Dediğim gibi, şimdilik sadece küçük işler yapın, her günün size sunduklarını sıcağı sıcağına. O zaman genel olarak hep iyi şeyler yaparsınız ve her gün size sevinç getirir. Yazılarınızı önce cep kitaplarına, gazetelere gönderin, ama asla başkalarının isteklerine boyun eğmeyin, hep kendi kafanıza göre hareket edin.</p>

  <p class="normal1">Dünya öyle büyük, hayat o kadar çeşitli ki, şiir yazmak için vesileler asla tükenmeyecek. Ama bunların hepsinin ‘Gelegenheitsgedicht’ olması gerek, yani gerçekliğin kendisi konuyu vermeli. Özel bir durum, ancak şairin işlemesiyle genellik, edebilik kazanır. Benim bütün şiirlerim böyledir, bunlar gerçeklikle tetiklenmiştir ve temeli, zemini gerçekliktir. Havadan yakalanmış şiirleri hiç tutmam.</p>

  <p class="normal1">Denmesin ki gerçekliğin edebi iddiası eksik. Çünkü asıl onda gösterir şair, sıradan bir konuda ilginç bir yan gösterecek kadar fikir ve duygu zengini olduğunu. Gerçeklik, motif, dile getirilecek noktaları, asıl çekirdeği verecektir; ama ondan güzel, canlı bir bütün oluşturmak şairin işidir. Doğa şairi diye bilinen Fürnstein’ı tanırsınız, şerbetçiotu yetiştiriciliği üzerine bir şiir yazdı, daha iyisi yazılamazdı. Şimdi ona zanaatkar şarkıları sipariş ettim, özellikle bir dokumacı şarkısı ve başaracağından eminim. Çünkü çocukluğundan itibaren bu tür insanlar arasında yaşamış, konuyu iyiden iyiye biliyor, konusuna hâkim olacaktır. İşte küçük şeylerin avantajı, insanın tanıdığı, hâkim olduğu konuları seçmekten başka işi olmaması ve bunları seçmesidir. Ama büyük bir edebi eserde bu olmaz, orada bütüne bağlanabilecek hiçbir şeyden kaçamazsınız ve planın içine giren her şeyin işlenmesi gerekir, hem de tam isabetli bir doğrulukla. Ama gençlikte nesneler hakkında bilgi henüz tek yanlıdır; oysa büyük bir eser çok yanlılık gerektirir ve işte burada başarısız olunuyor.’</p>

  <p class="normal1">Goethe’ye, mevsimler üzerine büyük bir şiir yazıp bütün sınıfların uğraşlarını ve eğlencelerini katmak niyetimi söyledim. ‘Bu da aynı durum’ dedi Goethe. ‘Bunun birçok şeyini becerebilirsiniz, ama yeterince araştırmamış olduğunuz ve tanımadığınız bazı şeyleri hayır. Belki balıkçıyı başarırsınız da belki avcıyı başaramazsınız. Ama bütünün bir şeyleri aksıyorsa, bütün olarak kusurludur, tek tek bölümler istediği kadar iyi olsa da. Ve siz mükemmel bir iş çıkarmamış olursunuz. Ama becerebildiğiniz o tek tek bölümleri bağımsız olarak ortaya koyarsanız kesinlikle iyi bir iş yaparsınız.</p>

  <p class="normal1">Özellikle kendi büyük buluşlarınızdan sakınınız derim; çünkü orada meseleler hakkında bir görüş ileri sürmeniz istenir ve böyle bir görüş, gençlikte nadiren olgundur. Keza: Karakterler ve görüşler şairin özellikleri olarak ondan ayrılıp onu ileriki bütünlük üretimleri için çalarlar. Ve nihayet: Bu buluş ve iç düzenleme ve bağlama için ne kadar zaman harcanır ki bu hiçbirimizin işine yaramaz, zaten ancak işimizin üstesinden geldiğimizi varsaysak bile.</p>

  <p class="normal1">Oysa hazır bir konuda her şey bambaşka ve daha kolaydır. O zaman olaylar ve karakterler verilmiştir ve şaire yalnızca bütünlüğün canlandırılması kalır. Bu sırada kendi varlığını da korur, çünkü kendinden pek az şey katmak zorundadır; zaman ve zahmet kaybı da epey azdır, çünkü yalnızca uygulama işi vardır. Hatta daha önce işlenmiş konuları bile tavsiye ederim. Iphigenie daha önce ne çok işlenmiştir, ama hepsi başkadır; çünkü her bir kimse meseleyi başka türlü ortaya koyar, yani kendi tarzında.</p>

  <p class="normal1">Ama şimdilik bütün büyük şeyleri bir yana bırakın. Siz yeterince çaba harcadınız, hayatın hoşluklarına ulaşma zamanıdır ve bunun için de küçük konuları işlemek en iyi çaredir.’</p>

  <p class="normal1">Bu konuşma sırasında onun odasında bir aşağı bir yukarı gidip geldik; ben hep onaylayabildim, çünkü her bir sözün doğruluğunu bütün varlığımda hissediyordum. Her adımda ferahlayıp mutlu oldum, çünkü itiraf edeyim ki şimdiye kadar tam olarak başa çıkamadığım o çeşitli büyük planlar benim için az yük değildi. Şimdi bunları üstümden attım; beklesinler bakalım ta ki bir zaman bir konuyu ve bir bölümü art arda neşe içinde tekrar ele alayım ve işleyeyim, yavaş yavaş, dünyayı araştırarak ustası olmam gibi.</p>

  <p class="normal1">Goethe’nin sözleri sayesinde kendimi birkaç yaş akıllanmış ve ilerlemiş hissediyorum ve ruhumun en derinlerinden mutluluğu tattığımı, insanın tam bir ustayla bir araya gelmesinin ne demek olduğunu biliyorum.</p>

  <p class="normal1">Bu kış ondan daha neler öğreneceğim ve sırf onunla bir arada neler kazanacağım, hatta önemli birşeyler anlatmadığı zamanlarda bile. Onun kişiliği, onun sırf yakınlığı bana eğitici gibi geliyor, hiçbir söz söylemediğinde bile.”</p>

  <p class="normal2">29 Ekim 1823</p>

  <p class="normal1">“Bu akşam, lambaların yanma zamanı Goethe’ye gittim. Onu çok zinde buldum; gözleri ışığın yansımasında pırıl pırıldı; bütün ifadesi neşe, güç ve gençlikti.</p>

  <p class="normal1">Hemen, ona dün gönderdiğim mektuplardan söz etmeye başladı; odasında benimle birlikte bir aşağı bir yukarı gidip gelirken.</p>

  <p class="normal1">‘Şimdi anlıyorum’ dedi ‘Jena’da bana karşı nasıl konuşabildiğinizi. Mevsimler üzerine bir şiir yazmak istiyorsunuz. Tavsiyem, hemen kışla başlamanız. Sizde galiba doğa konularına karşı özel bir anlayış ve bakış var.</p>

  <p class="normal1">Şiirler hakkında yalnızca iki şey söylemek istiyorum. Şimdi, zorunlu olarak sanatın asıl yüksek ve ağır konularına açılmak, bireyseli yakalamak noktasında bulunuyorsunuz. Fikirden çıkmak için zor kullanacaksınız; yeteneğiniz var ve epeyce ilerlediniz, şimdi mecbursunuz. O günlerde Tiefurt’da oldunuz, bunu önce kendinize vazife yapmanızı istiyorum. Belki üç dört kere oraya gitmek ve oranın karakteristik yanlarını çıkarmak ve bütün motifleri toplamadan önce Tierfurt’u gözlemlemek durumundasınız. Ama zahmetten korkmayın, her şeyi iyice inceleyin ve dile getirin; konu bunu hak ediyor. Ben olsam bunu çoktan yapardım; ne var ki yapamıyorum, ben o önemli halleri bizzat yaşadım, gereğinden fazla içindeyim, yani ayrıntıların bir bütün olarak beni zorladığı kadar. Siz yabancı olarak oraya geliyorsunuz ve Kastellan’a geçmişi anlattırıyorsunuz ve yalnızca şimdiki hali, göze çarpanı, önemliyi görüyorsunuz.’</p>

  <p class="normal1">Bunu; kendime çok uzak bulduğum ve çok güç olduğuna inandığım gibi görev olduğunu itiraf etsem de denemeye söz verdim.</p>

  <p class="normal1">‘Gayet iyi biliyorum’ dedi Goethe ‘bu güçtür, ama özel olanı kavramak ve işlemek de sanatın asıl hayatıdır.</p>

  <p class="normal1">Ve sonra: İnsan genel olanda kaldığı sürece herkesçe taklit edilebilir; ama özel olanı kimse taklit edemez. Niçin? Başkaları bunu yaşamadıkları için.</p>

  <p class="normal1">Özel olanın yankı uyandırmayacağından da korkmamalı. Her mizaç, istediği kadar tuhaf olsun ve taştan başlayıp insana kadar dile getirilecek her şeyin bir genelliği vardır; çünkü her şey tekrarlanmaktadır ve yalnızca bir kere var olan hiçbir şey yoktur dünyada.</p>

  <p class="normal1">Bireysel işlemenin bu basamağında’ diye devam etti Goethe, ‘kompozisyon denen şey de aynı zamanda başlar.’</p>

  <p class="normal1">Bu hakikat benim için hemen anlaşılır gibi değildi, ama sormaya çekindim. Belki, diye düşündüm, bununla kastettiği, idealle gerçeğin içiçe erimesi, bizim dışımızda olanın içimizde doğuştan olanla birleşmesidir. Ama belki de başka bir şey kastetti. Goethe devam etti:</p>

  <p class="normal1">‘Ve sonra her şiirin altına daima tarih atın, ne zaman yazdığınızın tarihini. Bunun niçin gerekli olduğunu sorarak yüzüne baktım. ‘Bu, sonradan hallerinizin güncesi olarak da sayılır. Ve bu az bir şey değildir. Ben bunu yıllarca yaptım ve nasıl önemli olduğunu anlıyorum.’</p>

  <p class="normal1">Bu arada tiyatro vakti gelmişti ve ben Goethe’den ayrıldım. ‘Şimdi Finlandiya’ya gidiyorsunuz’ diye bağırdı arkamdan şakayla. Yani Frau von Weissenthum’un ‘Finlandiyalı Johann’ı sahneleniyordu.</p>

  <p class="normal1">Oyunda etkili durumlar eksik değildi ama duygusallıkla öylesine yüklüydü ki bütünüyle üzerimde iyi bir iz bırakmayışının her yerde birçok sebebini görüyordum. Son perde ama çok hoşuma gitti ve beni yeniden barıştırdı. [...]”</p>

  <p class="normal2">14 Kasım 1823</p>

  <p class="normal1">“Akşama doğru Goethe, onu ziyaret etmem için bana bir davet mektubu gönderdi. Humboldt saraydaymış ve bu nedenle beni her zamankinden çok bekliyormuş. Onu birkaç gün önceki gibi koltuğunda oturur buldum; bana dostça elini uzattı, son derece nazik birkaç söz söyledi. Yan tarafında büyük bir şömine kapağı duruyor ve ona hep masada duran mumların ışığına karşı gölge oluyordu. Kâtip bey de içeri girip bize katıldı. Bizi yalnızca dinleyerek oturabilsin diye Goethe’nin yanına oturduk. Az sonra hekim saray müşaviri Rehbein da geldi. Goethe’nin nabzını, kendi deyişiyle çok canlı ve aceleci buldu, ki bizler buna sevindik, Goethe de birkaç şaka yaptı. ‘Kalp tarafındaki ağrı da bir geçse’ diye şikâyet etti ardından. Rehbein, oraya bir bant koymasını tavsiye etti; biz böyle bir ilacın iyi etkisinden söz ettik ve Goethe buna razı göründü. Rehbein, sözü Marienbad’a getirdi ve galiba Goethe’de hoş hatıralar uyandırdı. Ertesi yaz oraya tekrar gitme planları yapıldı, büyük dükün de eksik olmamasına değinildi ki bu planlarla Goethe çok neşeli bir havaya girdi. Madam Szymanawska’dan da konuşuldu ve burada bulunduğu ve erkeklerin ona yaranmak istediği o günler hatırlandı.</p>

  <p class="normal1">Rehbein gittikten sonra başkan Hint şiirleri okudu. Goethe arada benimle Marienbad elejisi üzerine sohbet etti.</p>

  <p class="normal1">Saat sekizde başkan gitti, ben de gitmek istedim ama Goethe biraz daha kalmamı rica etti. Konu tiyatroya geldi ve yarın Wallenstein’ın gösterileceği konuşuldu. Bu, Schiller hakkında konuşmaya vesile oldu.</p>

  <p class="normal1">‘Schiller konusunda tuhafım’ dedim ‘büyük tiyatro eserlerinin birkaç sahnesini tam bir sevgi ve hayranlıkla okurum, ama sonra doğanın hakikatine karşı bazı itirazlara rastlıyorum ve devam edemiyorum. Wallenstein için bile durum farklı değil. Schiller’in felsefi yönünün onun şiirine zarar verdiğine inanmadan edemiyorum. Çünkü o yüzden düşünceyi bütün doğadan üstün tutmaya, hatta doğayı bununla mahvetmeye kadar vardı. Düşünebildiği ne varsa, olmalıydı, ister doğaya uygun olsun ister karşı olsun.’</p>

  <p class="normal1">‘Üzücü bir şey bu’ dedi Goethe, ‘böylesine olağanüstü yetenekli bir kişinin kendisine hiçbir şey getirmeyecek olan felsefi düşünce tarzıyla nasıl cebelleştiğini görmek. Humboldt, Schiller’in o düşüncelerin hayırsız zamanında kendisine yazdığı mektupları bana getirdi. Buradan anlaşılıyor, o sıralarda duygusal şiiri naif şiirden kurtarma niyetiyle kendine nasıl işkence ettiği. Ama şimdi o tarz edebiyatla kendine zemin bulamadı ve bu onu anlatılması imkânsız bir karışıklığa götürdü. Ve sanki’ diye ekledi Goethe gülümseyerek ‘sentimental şiir, aynı zamanda kaynağını aldığı o naif temel olmadan hiç var olabilirmiş gibi!’</p>

  <p class="normal1">Devam etti ‘belli bir bilinçsizlikle aynı zamanda da içgüdüsel olarak davranmak, Schiller işi değildi, o daha ziyade, yaptığı her şey hakkında kafa yorardı; nedense edebi ilkeleri üzerine orada burada pek fazla konuşmadan edemezdi, mesela son eserlerinin hepsini sahne be sahne benimle tartışmıştır. Oysa edebi planlar konusunda herhangi biriyle, Schiller’le bile konuşmak benim mizacıma hiç uymaz. Ben her şeyi sessizce içimde taşırdım ve genel olarak o şey tamamlanmadan hiç kimsenin haberi olmazdı. ‘Hermann und Dorothea’mı bitmiş olarak Schiller’in önüne koyduğumda hayretler içinde kaldı çünkü böyle bir niyetim hakkında daha önce ona tek kelime söylememiştim!</p>

  <p class="normal1">Ama yarın sizin ‘Wallenstein’ üzerine ne söyleyeceğinizi merak ediyorum! Büyük kişiler göreceksiniz ve oyun, herhalde ummadığınız şekilde sizi etkileyecek.”</p>

  <p class="normal2">27 Ocak 1824</p>

  <p class="normal1">“Goethe yazımıyla şu sıralar meşgul olduğu hayat hikâyesinin devamı konusunda benimle sohbet etti. Hayatının bu son döneminden söz açıldı, bunda Dichtung und Wahrheit’daki gençlik dönemi konusunda olduğu gibi ayrıntı bolluğu olamayacağına değinildi.</p>

  <p class="normal1">‘Bu son yıllarımı’ dedi Goethe ‘daha ziyade yıllıklar tarzında ele almalıyım; burada hayatımdan çok yaptıklarım ortaya çıkmalı. Genel olarak bir bireyin en önemli dönemi, gelişim dönemidir ki bu, bende Dichtung und Wahrheit’ın ayrıntılı ciltlerinde tamamlanmıştır. Sonra, dünyayla çatışma başlar ve bu da eğer ortaya birşeyler çıkmışsa ilgi görür.</p>

  <p class="normal1">Ve sonra, bir Alman bilgininin hayatı, nedir bu? Benim durumumda bunun iyi olabilecek yanı, anlatılacak türden değil ve aktarılabilecek olan da zahmete değmez. Sonra, insanın gönül rahatlığıyla anlatmak isteyeceği dinleyiciler nerde?</p>

  <p class="normal1">Geriye dönüp hayatımın ilk ve orta dönemlerine bakıp da şimdiki yaşımda onlardan yani benimle birlikte genç olanlardan ne kadar az kişinin hayatta kaldığını düşündüğümde aklıma hep bir kaplıcada geçirdiğim yaz günleri geliyor. Oraya gelir gelmez, bir süredir orada olan ve birkaç hafta sonra çekip gidecek olan kimselerle tanışılıp arkadaş olunur. Yoklukları acıdır. Şimdi, bir süre birlikte yaşayıp samimi olunan ikinci nesle dayanırsınız. Ama o da gider ve bizi, ayrılacağımız günden az önce oraya gelen ve kendileriyle hemen hemen hiç işimiz olmayacak üçüncü nesille yalnız başımıza bırakır.</p>

  <p class="normal1">Beni hep kaderin iltimas geçtiği biri olarak görmüşlerdir; benim de şikâyet edecek birşeyim yok ve hayatımın akışını suçlamak istemem. Ne var ki aslında çabadan ve işten başka bir şey değil ve rahatça söyleyebilirim ki şu yetmiş beş yaşıma kadar tam huzurlu dört haftam olmamıştır. Bu, hep yeniden yukarı çıkarılması gereken bir taşın ebediyen yuvarlanmasıdır. Yıllıklarım, bununla neyi kastettiğimi açıklayacaktır. Etkinliklerime itirazlar, hem dışardan hem içerden, haddinden fazlaydı.</p>

  <p class="normal1">Benim asıl mutluluğum, edebi algılama ve yaratma gücümdü. Ama bu da dış konumum yüzünden ne kadar çok zedelenmiş, sınırlanmış ve engellenmiştir! Kendimi kamu ve işlerle ilgili etkinlik ve uğraşlardan daha uzak tutsaydım, daha mutlu olurdum ve şair olarak çok daha fazla şeyler yapardım. Ama böylece benim Götz ve Werther’imden hemen sonra bir bilgenin “İnsan eğer dünyaya iyi bir şey yapmışsa, dünya da bunu ikinci kez yapmamasını sağlamayı bilir” şeklindeki o sözü bende doğrulandı.</p>

  <p class="normal1">Ünlü bir isim, hayatta yüksek bir mevki, iyi şeylerdir. Ne var ki bütün o adım ve mevkiimle başarabildiğim tek şey, başkalarını üzmemek için onların fikrine susmaktı. Bunda eğer başkalarının nasıl düşündüğünü bilmemin, ama onların benim nasıl düşündüğümü bilmemesi gibi bir avantajım olmasa bu gerçekten çok kötü bir şaka olurdu.”</p>

  <p class="normal2">25 Şubat 1824</p>

  <p class="normal1">“Goethe bugün bana çok ilginç iki şiir gösterdi; ikisi de yüksek derecede ahlaki eğilimde, ama bazı motiflerde dünyanın ahlaksız diye niteleyeceği türden dosdoğru doğal ve hakiki; bu yüzden de o, bunları gizli tutuyor ve kamuya iletmeyi düşünmüyor.</p>

  <p class="normal1">Eğer düşünce ve yüksek kültür’ dedi ‘bir ortak hazine olabilseydi, şairin işi kolay olurdu; o zaman hep dosdoğru hakiki olabilirdi ve en iyisini söylemekten çekinmesine gerek kalmazdı. Ama şimdi daima belli bir düzeyde kalmak zorunda; eserlerinin karışık bir dünyanın eline sunulduğunu düşünmek zorunda ve bu nedenle iyi insanların büyük bir kısmının fazla açıklıkla kızdırılmaması için dikkat etmeli. Sonra, zaman da tuhaf bir şeydir. O, günü gününe uymayan bir müstebittir ve üstelik birinin söylediği ve yaptığı şeye her asırda başka tavır takınır. Antik Yunanlılarca söylenmesine izin verilen şeyi bizim söylememiz yakışık almıyor ve Shakespeare’in o güçlü insanlarına iyiden iyiye hoş gelen şeyi, 1820’nin İngilizi artık kaldıramıyor, öyle ki yenilerde bir Family-Shakespeare hissedilen bir ihtiyaç oluyor.’</p>

  <p class="normal1">‘Formda da çok şey var’ diye ekledim. ‘Eskilerin tonunda ve vezninde yazılmış olan bir tanesinde pek daha az iticilik var. Gerçi tek tük motif aslında itici ama işleyiş, bütüne öyle bir büyüklük ve saygınlık veriyor ki adeta güçlü bir antik şairi dinliyoruz ve Grek kahramanlarının çağına götürülüyoruz. Buna karşılık öteki şiir, Ariost Usta’nın tonu ve vezninde olanı oldukça etkili. O, bugünkü bir macerayı, bugünün dilinde ele alıyor ve bu sayede hiç üstü örtülmeden karşımıza çıkan tek tük cesur yerler çok daha aykırı görünüyor.</p>

  <p class="normal1">‘Haklısınız’ dedi Goethe ‘farklı edebi formlar içinde esrarengiz büyük etkiler yatıyor. Benim Römische Elegien’imin içeriği Byron’un Don Juan’ının tonuna ve veznine taşınmış olsa, söylenmiş olanı tamamiyle uygunsuz diye çıkarmam gerekirdi.’</p>

  <p class="normal1">Fransız gazetelerini getirdiler. Fransızların İspanya seferinin Angoulême Dükü kumandasında sona ermesi Goethe’nin çok ilgisini çekti. ‘Bourbonları bu adımlarından dolayı iyice övmem gerekir’ dedi ‘çünkü ancak bu sayede, orduyu kazanarak taçlarını kazanıyorlar. Asker, kralına sadakatle geri dönüyor, çünkü o çok sayıda yanılmış İspanyolun kendi zaferlerinden de yenilgilerinden de şu kanaate varmıştır ki bir tek kimseye itaat etmekle çok insana itaat etmek arasında fark vardır. Ordu eski ününü göstermiş ve devamlı olarak kendi içinde usludur ve Napolyonsuz da zafer kazanabilmekte olduğunu ortaya koymuştur!’</p>

  <p class="normal1">Goethe, bunun üzerine düşüncelerini tarihte gerilere çevirdi ve Yedi Sene Savaşları’ndaki Prusya ordusunun üzerine oldukça fazla konuştu; bunlar Büyük Frederik sayesinde sürekli zafere alıştırılmış ve böylece şımartılmıştı, öyle ki daha sonraları fazla özgüven yüzünden birçok savaşı kaybetmişlerdi. Bütün tek tek ayrıntılar gözünün önündeydi ve ben onun bu şanslı hafızasına hayrandım.</p>

  <p class="normal1">‘Benim büyük avantajım’ diye devam etti, ‘en büyük dünya olaylarının gündeme gelmesi ve benim hayatım boyunca sürmesidir, öyle ki ben Yedi Sene Savaşlarının, ardından Amerika’nın İngiltere’den ayrılışının, keza Fransız Devrimi’nin ve nihayet bütün Napolyon döneminin, kahramanın çöküşünden ve bunu izleyen olaylara kadar canlı tanığıydım. Bu sayede şimdi doğan ve büyük olayları anlamadıkları kitaplardan öğrenenler için mümkün olamayacak çok farklı sonuçlara ve görüşlere ulaştım.</p>

  <p class="normal1">Gelecek yılın bize ne getireceği şimdiden söylenemez; ama korkarım hemen huzura kavuşamayacağız. Tevazulu olmak, dünyaya kısmet değil: Gücün kötüye kullanılmaması da büyüklere kısmet değil ve yavaş yavaş iyileşmelerin beklentisiyle orta halli bir durumla yetinmek de kitleye kısmet değil. İnsanlığı mükemmel hale getirmek mümkün olsa, mükemmel bir durum da düşünülebilir olurdu; ama şimdi ebediyen o yana bu yana sallanıp duracak; ötekinin hali iyiyken bir kısım acı çekecek, bencillik ve kıskançlık kötü daymonlar olarak daima oyunlarını sürdürecek ve tarafların mücadelesi son bulmayacak.</p>

  <p class="normal1">En akıllısı, her insanın doğuştan uygun olduğu ve öğrendiği mesleği yürütmesi, başkasının kendi mesleğini yapmasını engellememesidir. Ayakkabıcı kendi işinde kalsın, çiftçi sabanının peşinde olsun ve prens de yönetmeyi bilsin. Çünkü bu da öğrenilmesi gereken ve bu işten anlamayan hiç kimsenin haddini aşmaması gereken bir meslektir.’</p>

  <p class="normal1">Goethe bundan sonra yine Fransız gazetelerine geçti. ‘Liberaller’ dedi ‘konuşmaktan hoşlanıyor, çünkü akıllı olduklarında insanlar onları seve seve dinliyor; ne var ki uygulanan gücü ellerinde tutan kralcılara konuşmak yakışmıyor, onların iş yapması gerekiyor. İsterlerse kıtaları yürütsünler, kafaları uçurtsunlar ya da assınlar, tamam; ama kamusal gazetelerde fikir mücadelesi ve kendi tedbirlerini savunmak, onlara yakışmıyor. Bir krallar toplumu olsa, orada konuşsunlar.</p>

  <p class="normal1">Kendimin yapacağı ve yapmayacağı şeyde; ben kendimi hep kralcı saydım. Bıraktım, öbürleri istedikleri kadar gevezelik etsin, ben iyi bulduğum şeyi yaptım. Meseleme hâkimdim ve hedefimi biliyordum. Birey olarak bir yanlış yaptım mı bunu düzeltebiliyordum, ama o yanlışı üç kişiyle ya da daha fazlasıyla işlemiş olsaydım, düzeltmek imkânsız olurdu, çünkü çok kişi arasında çok çeşitli kanaat olur.’</p>

  <p class="normal1">Sonra, sofrada Goethe çok keyifliydi. Bana kendisinin çok güzel mısralar yazdığı Frau von Spiegel’in soy ağacını gösterdi. Onun için bir yeri iki yıl boyunca boş bırakmışlardı ve o, eski sözünü nihayet yerine getirmeyi başardığı için şimdi sevinçliydi. Ben Frau von Spiegel’e yazdığı şiiri okuduktan sonra kitabı karıştırdım, bu arada bazı önemli isimlere rastladım. Hemen bir sonraki sayfada Tiedge’den bir şiir vardı: Tam onun Urania’sının zihniyet ve havasında. ‘Bir pervasızlık anında’ dedi Goethe ‘bunun altına birkaç mısra yazmak üzereydim ki yapmadığıma memnunum, çünkü düşüncesizce ifadelerle iyi insanları uzaklaştırışım ve en iyi şeylerimin etkisini mahvedişim ilk değil. Ayrıca’ diye devam etti Goethe ‘Tiedge’nin Urania’dan başka hiçbir şarkının söylenmediği ve hiçbir şeyin okunmadığı bir dönem vardı. Nereye gidilse bütün masaların üstünde bir Urania bulunuyordu ve ölümsüzlük, her sohbetin konusuydu. Gelecekte var olmaya inanmanın mutluluğundan asla yoksun olmak istemem, hatta Lorenzo von Medici gibi şöyle demek isterim: Başka bir [hayat] ümidi olmayan bütün insanlar bu hayat için bile ölüdür. Ne var ki böylesi akıl almaz şeyler, günlük görüşmelerin ve düşünceleri rahatsız edici spekülasyonların konusu olmaktan uzaktır. Ayrıca, devam etmeye inanan kimse, içinden mutlu olsun, ama bunun üzerine birşeyler hayal etmesi için bir neden yok. Tiedge’nin Urania’sı vesilesiyle ben de şuna işaret ettim ki soylular gibi dindarlar da belli bir aristokrasi oluşturmaktalar. Tiedge ile birlikte ölümsüzlüğe inandıkları için mutlu olan aptal kadınlar gördüm ve bazılarının beni bu noktada çok kibirli bir tarzda sınava çekmelerine üzüldüm. Ama şu sözlerim onları kızdırdı: Bu hayatın sona ermesinin ardından bizi yeni hayatların mutlu etmesi benim de işime gelir; ama buna inanmış kişilerle öbür tarafta karşılaşmamama müsaade edilsin. Çünkü aksi halde azabım asıl o zaman başlar! Dindarlar etrafıma toplanıp derler ki haksız mıymışız? Bunu önceden söylemedik mi? Doğru çıkmadı mı? Ve böylece öbür tarafta da can sıkıntısının sonu gelmez.</p>

  <p class="normal1">Ölümsüzlük düşünceleriyle uğraşmak’ diye devam etti Goethe, ‘özellikle kibar sınıflar ve işsiz güçsüz kadınlar içindir. Ama burada doğru dürüst bir şey olduğunu düşünen ve bu nedenle hergün çabalaması, mücadele etmesi, iş görmesi gereken çalışkan bir insan, öbür dünyayla ilgilenmez, bu dünyada etkin ve yararlıdır. Ayrıca, ölümsüzlük düşünceleri, mutluluk bakımından bu dünyada pek şanslı olmamış kişiler içindir. Ve iddia ederdim ki eğer o saf Tiedge’nin daha iyi bir kaderi olsaydı onun da daha iyi fikirleri olurdu.”</p>

  <p class="normal2">14 Nisan 1824</p>

  <p class="normal1">“Saat birde Goethe ile yürüyüşe çıktık. Çeşitli yazarların üslubu üzerine konuştuk. ‘Almanlara’ dedi Goethe ‘genel olarak üsluplarına çoğu zaman duyusal olmayan, somut olmayan geniş ve çözücü bir nitelik katan felsefi spekülasyonlar engeldir. Onlar belli felsefi ekollere kendilerini kaptırdıkları ölçüde yazma tarzları kötüleşiyor. Buna karşılık iş ve hayat adamı olarak sırf uygulamaya yönelik olanlar en iyi yazıyorlar. Mesela Schiller’in üslubu, felsefe yapmadığı zaman, şu anda ilgilendiğim son derece önemli mektuplarında daha bugün gördüğümüz şekliyle en muhteşem ve en etkili.</p>

  <p class="normal1">Aynı şekilde Alman kadınları arasında da mükemmel bir üslupla dâhiyane kişiler var, öyle ki bizim bazı övülen yazarlarımızı da bunda aşıyorlar.</p>

  <p class="normal1">İngilizler genel olarak hepsi iyi yazıyor; doğuştan hatip, pratik, gerçek olana yönelmiş insanlar.</p>

  <p class="normal1">Fransızlar, genel karakterlerini üsluplarında da inkâr etmiyorlar. Onlar toplum insanı ve böyle olmakla hitap ettikleri toplumu asla unutmuyorlar; okurlarını inandırmak için net olmaya ve onların hoşuna gitmek için zarif olmaya gayret ediyorlar.</p>

  <p class="normal1">Bir yazarın üslubu, bütünüyle onun iç dünyasının sadık bir kopyasıdır; bir kimse net bir üslup peşindeyse, ruhu zaten aydınlıktır; ve bir kimse muazzam bir üslupla yazmak istiyorsa, muazzam bir karakteri vardır.’</p>

  <p class="normal1">Goethe daha sonra muhalifleri üzerine, bu soyun asla tükenmeyeceği üzerine konuştu.</p>

  <p class="normal1">‘Muhaliflerime öncelikle aptallıktandır diyorum; bunlar beni anlamamışlardır ve beni tanımadan eleştirmekteler. Bu büyükçe kitle hayatımda bana epey can sıkıntısı oldu; ama kusurlarına bakılmasın, çünkü ne yaptıklarını bilmiyorlar.</p>

  <p class="normal1">İkinci bir grup, beni kıskananlar. Bu insanlar benim kabiliyetimle kazandığım mutluluğumu ve şerefli makamımı bana çok görüyorlar. Ünümü yıpratıyorlar ve beni en iyisi yok etmek istiyorlar. Mutsuz ve zavallı olsam, bu tutumlarına son verirler.</p>

  <p class="normal1">Sonra kendi başarılarının eksikliğinden benim muhalifim olmuşlardan büyük bir sayı var. Aralarında yetenekli kabiliyetler de var, ama kendilerini gölgelememi affedemiyorlar.</p>

  <p class="normal1">Dördüncü olarak, sebebi olan muhaliflerimi sayıyorum. Çünkü ben bir insan olduğumdan ve böyle biri olarak insani hatalarım ve zaaflarım olduğu için yazılarım da bunlardan yoksun olamaz. Ama yetişmeme önem verdiğim için ve asilleşmem için durmadan çalıştığımdan hep sürekli ilerleme peşindeydim. Ve beni, uzun zamandır terk ettiğim bir yanlıştan dolayı kötüledikleri de çok olmuştur. Zaten tamamlamış olduğum bir esere artık pek önem vermediğimden, artık onunla uğraşmayı bırakır ve yeni birşey düşünürdüm.</p>

  <p class="normal1">Keza yine büyük bir grup, zihniyet farklılığından benim muhalifim olarak ortaya çıkıyor. Derler ki bir ağacın birbirinin tam aynı iki yaprağı bulunamaz, aynı şekilde bin insan arasında zihniyet ve düşünce tarzı bakımından tam uyumlu iki insan bulmak da neredeyse imkânsızdır. Bunu koşul olarak ileri sürdüğüm zaman, muhaliflerimin sayısının bu kadar büyük olmasından ziyade hâlâ pek çok dostum ve hayranım olduğuna şaşmam gerekir. Benim bütün dönemim benden uzaklaştı, çünkü o, öznel yöne kapılmıştı, oysa ben kendi nesnel çabamda yarar görüyor ve tek başıma duruyordum.</p>

  <p class="normal1">Bu bakımdan Schiller benden avantajlıydı. İyi niyetli bir general bana bu nedenle pek kapalı olmayan bir ifadeyle, Schiller gibi davransan iyi olur demeye getirdi. Bunun üzerine Schiller’in hizmetlerini iyice ortaya koydum, çünkü ben bu hizmetleri o generalden iyi biliyordum. Ben yoluma sessizce devam ettim, bu başarıyı artık dert etmeksizin ve bütün muhaliflerimi elden geldiğince az önemsedim.’</p>

  <p class="normal1">[...]”</p>

  <p class="normal2">2 Mayıs 1824</p>

  <p class="normal1">“Goethe, burada saygın bir aileyi ziyaret etmediğim için beni suçladı. ‘Orada’ dedi ‘kış boyunca keyifli akşamlar geçirebilir ve oradaki bazı önemli yabancılarla tanışabilirdiniz; bunu Allah bilir hangi takıntı yüzünden kaybettiniz.</p>

  <p class="normal1">‘Benim bu heyecanlı mizacımla’ diye cevap verdim, ‘ve benim çok yönlü ilgi toplayıp yabancı konumlara girme konusundaki çekingenliğimle, bir sürü yeni izlenimden daha sıkıcı ve mahvedici hiçbir şey olamaz. Ben topluluklar için yetiştirilmedim ve böyle yerden de gelmiyorum. Benim daha önceki hayat şartlarım öyleydi ki, ancak sizin yakınınızda olduğum şu kısa zamandan beri yaşamaya başladığımı düşünüyorum. [...]’</p>

  <p class="normal1">‘Sizin bu mizaç eğiliminiz’ diye cevap verdi Goethe ‘şüphesiz sosyal değil; ne var ki eğer doğal yönlerimizi aşmaya çalışmayacaksak bütün eğitim neye yarar? İnsanların bize uymaları gerektiğini istemek büyük bir çılgınlıktır. Ben bunu hiç yapmadım. Ben bir insanı hep kendisi için var olan ve araştırmaya ve tuhaflığı içindeki beni tanımaya ve öğrenmeye çalıştığım, ama bu işten başka bir sempati beklemediğim bir birey olarak gördüm. Bu sayede ulaştığım şey, her insanla ilişki kurabilmektir ve çeşitli karakterler hakkında bilgi ve hayatta gerekli beceri ancak böyle oluşur. Çünkü tam da o inatçı mizaçlarda, onlarla geçinebilmek için dikkatli olmak gerekir ve bu sayede içimizdeki farklı yanlar harekete geçer ve gelişmeye, eğitilmeye başlar, sonunda insan hemen hemen her kimse karşısında kendini yeterli hisseder. Siz de böyle yapmalısınız. Sandığınızdan daha yeteneklisiniz buna; ama bu hiç yetmez. Dünyaya açılmalısınız, nasıl olursanız olun.’</p>

  <p class="normal1">[...]</p>

  <p class="normal1">Akşama doğru Goethe beni bir geziye davet ettirdi. Yolumuz Oberweimar’dan geçip Batı’ya doğru park manzaralı tepelerin üzerinden devam etti. Ağaçlar çiçek açmıştı, huş ağaçları yeşermişti bile ve çayırlar, batmakta olan güneşin yaladığı baştan başa yeşil bir halıydı. Beyaz çiçekli ağaçların resmedilemeyeceği, keza yeşeren huş ağaçlarının bir resmin ön planına yerleştirilemeyeceği konuşuldu; zayıf yapraklı kısmın beyaz gövdeyle denge sağlayamayacağı da; bunlar güçlü ışık ve gölgelerle vurgulanacak büyük bölümler oluşturmazdı. ‘Ruysdael’ dedi Goethe, ‘bu nedenle asla yapraklı huş ağaçlarını ön plana koymamıştır, tersine yalnızca huş gövdelerini, yapraksız kesik gövdeleri. Böyle bir gövde ön plana iyi gider, çünkü açık renk endamı gayet ihtişamlı ortaya çıkar.’</p>

  <p class="normal1">Sonra başka şeylere şöyle bir değindikten sonra dini sanat yapmak isteyen sanatçıların bu yanlış eğilimi üzerine konuştuk, oysa sanat onlar için din olmalıydı. ‘Dinin’ dedi Goethe ‘sanatla ilişkisi başka yüksek hayat ilgilerininki gibidir. Onu, öteki bütün hayat konularıyla aynı haklara sahip salt konu olarak görmek gerekir. Ayrıca inanç ve inançsızlık, bir sanat eserinin anlaşılmasına yarayacak organlar hiç de değildir; o iş için bambaşka insani güçler ve beceriler gerekir. Ama sanat, onu anlayacağımız organları eğitmeli; bunu yapmadı mı o zaman hedefini kaçırır ve asıl etkisini bırakmadan yanımızdan geçer gider. Dini bir konu da aynı şekilde sanat için iyi bir konu olabilir, ne var ki ancak genel insani olursa. Bu nedenle çocuklu bir bakire, yüz kere işlenmiş ve hep keyifle seyredilmiş düpedüz iyi bir konudur.’</p>

  <p class="normal1">Bu arada Webicht korusunu dolanmıştık ve Tiefurt yakınlarında Weimar dönüş yoluna saptık ki karşımıza batmakta olan güneş çıktı. Goethe bir süre dalıp gitmişti, sonra bana dönüp bir ihtiyarın şu sözlerini söyledi:</p>

  <p class="normal1">Batarken bile güneş aynı güneştir.</p>

  <p class="normal1">‘Bir insan yetmiş beş yaşındaysa eğer’ diye devam etti aynı canlılıkla ‘ara sıra ölümü düşünmeden edemez. Bu düşünce beni huzursuz etmiyor, çünkü ben iyice eminim ki zekâmız (Geist) hiç bozulmaz tabiattadır; o, ebediyetten ebediyete etkisini sürdüren birşeydir. O, yalnızca bizim dünyevi gözümüzce batıyor görünen, ama aslında asla batmayan, sonsuz parıldayan güneşe benzer.’</p>

  <p class="normal1">Bu sırada güneş Ettersberge ardında batmıştı; bizler korulukta bir parça akşam serinliği hissediyorduk ve bu nedenle olacak daha hızlı Weimar’a girip onun evinin önünde durduk. Goethe kendisiyle birlikte biraz daha yukarı çıkmamı rica etti, ben de bunu yerine getirdim. Keyfi son derece iyi, kendisi son derece sevimliydi. Bunun üzerine en çok Renk Öğretisi üzerine, gizli muhalifleri üzerine konuştu ve bu bilim dalında birşeyler başardığının bilincinde olduğunu söyledi.</p>

  <p class="normal1">‘Dünyada çığır açmak için’ dedi bu vesileyle ‘bilindiği gibi iki şey gerekir: Birincisi, kafası iyi biri olmak ve ikincisi büyük bir miras. Napolyon, Fransız Devrimi’ni yaşadı, Büyük Friedrich Şlezya Savaşı’nı, Luther, Papazların karanlığını. Benim payıma ise Newton öğretisinin yanılgısı düştü. Şimdiki nesil, burada benim tarafımdan neyin başarıldığından habersiz; ama gelecek devirler itiraf edecek ki bana da hiç öyle kötü bir miras düşmedi.’</p>

  <p class="normal1">[...]</p>

  <p class="normal1">Sonra onun tiyatro yönetmenliğinde geçirdiği bazı yıllardan söz ettik ve kendisinin yazarlık etkinliğinde bu yüzden ne kadar zaman kaybettiğinden. ‘Şüphesiz’ dedi Goethe, ‘bunun yerine bazı iyi şeyler yazabilirdim, ama tam düşündüğüm zaman, pişman değilim. Ben bütün yapıp ettiklerime hep sembol gözüyle bakmışımdır ve tencere mi tas mı yaptığım aslında benim için fark etmemiştir.’ [...]</p>

  <p class="normal2">16 Ağustos 1824</p>

  <p class="normal1">“Goethe’yle ilişki, bugünlerde çok verimliydi, ama ben başka şeylerle fazlasıyla meşguldüm. Öyle ki konuşmalarının bolluğundan ancak önemli birkaç şeyi kaydedebildim.</p>

  <p class="normal1">Yalnızca aşağıdaki ayrıntıları günceme not etmişim. Bunların ne vesileyle ve hangi bağlamda ortaya çıktıklarını ise unuttum:</p>

  <p class="normal1">‘İnsanlar, birbirine toslayan yüzen tencerelerdir.’</p>

  <p class="normal1">‘Sabahları en akıllıyızdır, ama aynı zamanda en endişeli, çünkü endişe de bir akıllılıktır, ne var ki yalnızca pasif. Aptallık, endişe nedir bilmez.’</p>

  <p class="normal1">‘Hiçbir gençlik hatasını ihtiyarlığa taşımamalı, çünkü ihtiyarlığın kendi noksanları zaten var.’</p>

  <p class="normal1">‘Saray hayatı, her bir kişinin kendi usûl ve aralarına uymak zorunda olduğu bir müziğe benzer.’</p>

  <p class="normal1">‘Eğer vakitlerini törenlerle doldurmayı bilmeselerdi, saray erkanı can sıkıntısından ölürdü.’</p>

  <p class="normal1">‘Bir prense, en ufak bir şey için bile teşekkür etmesini öğütlemek iyi değildir.’</p>

  <p class="normal1">‘Tiyatro oyuncusu yetiştirmek için sonsuz sabır gerekir.’ ”</p>

  <p class="normal2">12 Mayıs 1825</p>

  <p class="normal1">Goethe, büyük hayranlıkla Menander üzerine konuştu. ‘Sofokles’ten hemen sonra’ dedi ‘onun kadar çok sevdiğim bir başkası yoktur. O, son derece saf, asil, büyük, şendir ve zarafetine ulaşılmaz. Ondan çok az şeye sahip oluşumuz, üzücü bir durumdur, ama az şey de değerlidir ve kabiliyetli kişiler bundan öğrenebilirler.</p>

  <p class="normal1">‘Önemli olan’ diye devam etti Goethe ‘kendisinden öğreneceğimiz kişinin bizim mizacımıza uygun olmasıdır. Mesela Calderon, ne kadar büyük olsa da ve kendisine ne kadar hayran olsam da benim üzerimde etkisi yoktur, ne iyi şeyde ne kötü şeyde. Ama Schiller’e tehlikeli olabilirdi, Schiller ona hayran olurdu ve bu nedenle Calderon’un ancak onun ölümünden sonra Almanya’da yaygın olarak okunuyor olması bir şanstır. Calderon, teknik ve teatral konusunda son derece büyüktür; buna karşılık Schiller iradede çok daha çalışkan, ciddi ve büyüktür ve bu nedenle Calderon’un büyüklüğüne öbür yandan ulaşmaksızın bu erdemlerden biraz kaybetmesi herhalde yazık olurdu.’</p>

  <p class="normal1">[...]</p>

  <p class="normal1">‘Hep orjinallikten söz edip dururlar, ama nedir bu! Bizler doğduğumuz anda dünya bize etki etmeye başlar ve bu sonuna kadar sürer. O zaman, enerji, güç ve iradenin dışında neye kendimizin diyebiliriz ki! Büyük öncülere ve yaşıtlarıma neler borçlu olduğumu söyleyebilsem, geriye pek bir şey kalmaz.</p>

  <p class="normal1">Ama burada, yabancı önemli bir şahsiyetin, hayatımızın hangi çağında bize etki ettiği hafife alınacak bir husus değildir.</p>

  <p class="normal1">Lessing’in, Winckelmann’ın ve Kant’ın benden yaşlı olması ve o ilk ikisinin gençliğimde, sonuncusunun ise yaşlılığımda beni etkilemesi, benim için çok önemliydi.</p>

  <p class="normal1">Öte yandan, ben dünyadan yorulmaya başlarken Schiller’in çok daha genç olması ve taze bir çabayla dopdolu olması; keza Humboldt Kardeşlerin ve Schlegel Kardeşlerin gözümün önünde sahneye çıkmaya başlamaları son derece önemlidir. Bu sayede benim için sayısız yararlar doğmuştur.’</p>

  <p class="normal1">Önemli kişilerin ona olan etkileri üzerine bu açıklamalarından sonra, onun başkalarına yaptığı etkilerden söz açıldı ve ben Bürger’in adını andım: Onun gibi saf bir doğa yeteneğinde Goethe etkisinin hiç fark edilmeyişi bana tuhaf geliyordu.</p>

  <p class="normal1">‘Bürger’ dedi Goethe ‘yetenekçe bana yakındır, ama onun gelenek kültürü bambaşka zeminde kök salmıştı ve bambaşka yönde ilerledi.’</p>

  <p class="normal1">[...]</p>

  <p class="normal1">‘Zaten, insan ancak sevdiği insandan birşeyler öğrenir. Bu tür zihniyetler, şimdi yetişen genç kabiliyetlerde bana karşı mevcut, ne var ki bunları yaşıtlarım arasında pek nadir görüyorum. Hatta beni tam benimseyen bir tek önemli adam bile bilmiyorum. Benim Werther’imin hemen ardından öyle çok kusur buldular ki, eğer kusur denen yerleri yok etmeye kalksaydım, bütün kitaptan tek bir satır kalmazdı geriye, ama bu eleştiri bana zarar vermedi, çünkü önemli olsalar da tek tek kişilerin bu tür öznel yargıları kitle sayesinde dengelendi. Ama bir milyon okuyucu beklemeyen kimsenin tek satır yazmaması gerekir.</p>

  <p class="normal1">Şimdi okurlar yirmi yıldır hangimizin, Schiller’in mi benim mi daha büyük olduğunu tartışıyor. Aslında sevinmeleri gerekir, üzerinde tartışabilecekleri bir çift adam var diye.’ ”</p>

  <p class="normal2">18 Ocak 1825</p>

  <p class="normal1">“Bugün saat beşte Goethe’ye gittim. Onu birkaç gündür görmemiştim. Kendisiyle güzel bir akşam geçirdim. Çalışma odasında gurup vakti oturmuş, oğlu ve saray danışmanı, ‘doktoru Rehbein’la sohbet ediyordu. Masaya yanlarına oturdum. Grupta bir süre daha konuştuk, sonra lamba getirdiler ve Goethe’yi karşımda tamamen zinde ve neşeli görmekle sevindim.</p>

  <p class="normal1">Her zaman olduğu gibi ilgiyle, bugünlerde yeni neler yaşadığımı sordu. Ben de ona bir kadın şairle tanıştığımı söyledim. Onun pek alışılmadık kabiliyetini övebilirdim ve onun birkaç ürününü aynı şekilde tanıyan Goethe bu övgüye katıldı. ‘Onun şiirlerinden biri’ dedi ‘hani memleketinin bir bölgesini tasvir ettiği, son derece orijinal özellikte. Dış konulara yönelik iyi bir tutumu var; üstelik iyi iç özellikleri de eksik değil. Şüphesiz bazı kusurlar bulunabilir, ama dokunmayalım da kabiliyetinin gösterdiği yolunda şaşırmasın.’</p>

  <p class="normal1">Söz şimdi genel olarak kadın şairlere geldi ve saray danışmanı Rehbein, kızların şairlik kabiliyetinin kendisine çoğu zaman bir çeşit düşünsel cinsel güdü gibi geldiğini belirtti. ‘Duydunuz mu’ dedi Goethe bana bakıp gülümseyerek ‘düşünsel cinsel güdü! Hekim nasıl da sınıflandırıyor!’ –‘Bilmem doğru ifade edebildim mi’ diye devam etti beriki, ama böyle bir şey işte. Genellikle bu insanlar aşk mutluluğunu tatmamıştır ve şimdi bunu düşünsel yönlerde gidermenin yollarını arıyorlar. Vaktinde evlenmiş olsalardı ve çocuk doğursalardı şairlik yaratılarını düşünmezlerdi.’</p>

  <p class="normal1">‘Sizin bu konuda ne kadar haklı olduğunuzu araştıracak değilim’ dedi Goethe, ‘ama kızların başka kabiliyetlerinde hep fark ettim ki evlilikte bitiyor. Mükemmel resim yapan kızlar tanıdım, ama evlenip çocuk sahibi olunca iş bitmişti; çocuklarla uğraşıyor ve artık ellerine kalem almıyorlardı.</p>

  <p class="normal1">Ama şair kadınlarımız’ diye hararetle devam etti ‘hep şiir yazmaya, edebiyata istedikleri kadar devam etsinler; yeter ki erkeklerimiz kadınlar gibi yazmasınlar! İşte benim hoşlanmadığım bu. Dergi ve cep kitaplarımıza bakın bir, her şey ne zayıf ve gittikçe nasıl daha zayıf oluyor! Morgenblatt’da Cellini’nin bir bölümü basılsa, nasıl farklı olur!’</p>

  <p class="normal1">‘Bu arada’ diye devam etti ‘kendileri bilir diyelim ve bizim şu Halle’deki kızımızla sevinelim; bizi erkekçe ruhla Sırp dünyasına sokuyor. Şiirler mükemmel! İçlerinde birkaçı var ki yüksek lied’le aynı yere konulabilir; bu da az şey değil.’ Bu sözlerin ardından bana Kunst und Altertum dergisinin yeni sayılarından bu yazının bulunduğu sayısını uzattı. ‘Tek tek şiirleri içeriklerine göre kısaca nitelendirdim, siz de bu leziz motiflere sevineceksiniz. Rehbein şiirden anlamayan biri değildir, en azından içerik ve konu açısından ve belki o da dinler, siz şu bölümü okursanız.’</p>

  <p class="normal1">Tek tek şiirlerin içeriğini ağır ağır okudum. Anıştırılan durumlar öylesine çok şey söylüyor ve öylesine tasvir ediliyordu ki bana her kelime bütün bir şiiri gözlerimin önüne getirdi.</p>

  <p class="normal1">[...]</p>

  <p class="normal1">Her bir motifi, içimde sanki o şiirlerin kendisini okuyorum gibi çeşitli hayatlar canlandırdı; bu yüzden de sunulandan başka hiçbir beklentim olmadı. ‘Çok haklısınız’ dedi Goethe ‘aynen böyle. Ama kimsenin anlamak istemediği motiflerin büyük önemini görüyorsunuz işte. Bizim kadınlarımızın bundan hiç mi hiç haberi yok. Bu şiir güzel, derler ve bunu söylerken sırf duygulara, kelimelere, mısralara bakarlar. Ama bu şiirin hakiki gücünün ve etkisinin durumdan, motiflerden oluştuğunu kimse düşünmez. Bu nedenle, motifçe sıfır olan ve sırf duygular ve tınlayan mısralarla bir çeşit varlığı yansıtan binlerce şiir yazılıyor. Zaten heveslilerin, özellikle de kadınların şiir hakkında çok zayıf kanaatleri var. Genellikle sanıyorlar ki teknik yönden bir kurtuldular mı meseleyi yakalıyorlar ve tamam oluyorlar; ama çok yanılıyorlar.’</p>

  <p class="normal1">[...]</p>

  <p class="normal1">‘Dünya hep aynı dünya’ dedi Goethe ‘durumlar tekrarlanıyor, bir halk, öteki gibi yaşıyor, seviyor ve hissediyor: Öyleyse bir şair neden öteki gibi şiir yazmasın? Hayatın durumları birbirine benziyor: Öyleyse, şiirlerin durumları niye birbirine benzemesin?’</p>

  <p class="normal1">[...]</p>

  <p class="normal1">‘Ben’ dedi Goethe ‘Lord Byron’un gösterdiği o güzelliklerin büyük kısmını okumadım bile; Faust’u yazarken bunları sadece düşündüm. Ama Lord Byron, yalnızca şiir yazarken büyüktür; düşünmeye başladığı anda bir çocuktur. Kendi milletinin onu ilgilendiren anlaşılmaz saldırıları karşısında kendini savunmayı bilir; aslında bunlara karşı kendini daha iyi ifade etmeliydi. Burada ne varsa benimdir! Demeliydi ve bunları hayattan mı yoksa kitaptan mı aldığım farketmez, önemli olan, onları doğru kullandığımdır! Walter Scott, benim Egmont’umun bir sahnesini kullandı ve buna hakkı da vardı ve bu akıllıca olduğu için Scott’u övmek gerek. Keza benim Mignon karakterimi romanlarından birinde tekrarlardı, ama aynı bilgelikle mi, bu başka mesele. Lord Byron’un değiştirilmiş şeytanı, Mefisto’nun devamıdır ve doğrudur! Eğer orijinallik saçmalığından kaçmak isteseydi, bu işi daha kötü yapardı. Mesela benim Mefistom Shakespeare’in bir lied’ini okur, niye okumayacakmış ki? Shakespeare’ninki eğer uygunsa ve söylenmesi gerekeni söylüyorsa niye zahmet edip kendim bir şey bulayım ki? Bu nedenle Faust’umun serimi eğer Hiob’unkiyle bazı benzerlikler gösteriyorsa, bu da aynen doğrudur ve ben bu yüzden eleştirilmek yerine övülmeliyim.’ [...]”</p>

  <p class="normal2">15 Ekim 1825</p>

  <p class="normal1">“Goethe’yi bu akşam özellikle keyifli buldum ve onun ağzından yine birçok önemli şeyler dinleme sevincini yaşadım. Onunla en yeni edebiyatımız konusunda sohbet ettik, Goethe şunları söyledi:</p>

  <p class="normal1">‘Her bir araştırıcı ve yazar bireyin mizacındaki eksikliktir bizim en yeni edebiyatımızdaki sıkıntının kaynağı.</p>

  <p class="normal1">Özellikle eleştiride bu eksiklik, dünyanın zararına işliyor, çünkü ya yanlış olanı doğru diye yayıyor ya da zavallı bir doğru aracılığıyla bize, aslında ihtiyacımız olan büyük bir şeyi kaybettiriyor.’</p>

  <p class="normal1">[...]</p>

  <p class="normal1">Tarih eleştirmenleri üzerine açıklamalarından sonra başka tarzdaki araştırıcı ve edebiyatçılar üzerine konuştu.</p>

  <p class="normal1">‘O insanların zavallılığını ve hakikaten büyük gayelerle ne kadar az işleri olduğunu asla fark etmezdim’ dedi ‘eğer doğa bilimleriyle ilgili çalışmalarım dolayısıyla onları denememiş olsaydım. Ama gördüm ki bunların ekserisi için bilim, geçimleri ancak bundansa o zaman bir şey ifade ediyor ve hatta yanılgıyı bile tanrılaştırıyorlar, eğer varlıkları buna bağlıysa.</p>

  <p class="normal1">Ve edebiyatta da durum daha parlak değil. Orada da büyük hedefler, hakikiye ve gayretliye özel bir duyarlılık! Bunun yaygınlaşması çok nadir. Biri ötekini yüceltip taşıyor ve hakikaten büyük olan, onlara ters. Bu yüzden, yalnızca kendileri biraz bir şey ifade etsin diye, ellerinden gelse onu dünyadan silecekler.</p>

  <p class="normal1">[...]</p>

  <p class="normal1">Lessing gibi biri bize gerekli. Çünkü karakteri; sağlamlığıyla değilse neyiyle o adam öyle büyük? Onun kadar akıllı, onun kadar bilgili insan çok, ama öyle bir karakter kimde var?</p>

  <p class="normal1">Birçokları yeterince kültürlü ve bilgili, ne var ki son derece kibirli ve kısa görüşlü yığın tarafından esprili insanlar diye övülmekten ne utanıyorlar ne de ürküyorlar ve kutsal saydıkları hiçbir şey yok. [...]</p>

  <p class="normal1">İnsan, dünyanın problemlerini çözmek için doğmamıştır, ama problemin ne olduğunu araştırmak ve sonra da kavranabilir olanın sınırında durmak için [doğmuştur].</p>

  <p class="normal1">Evrenin işlerini ölçmeye yetmez onun kabiliyetleri ve evrene akıl vermek istemekse onun o yetersiz seviyesi bakımından çok boşuna bir çabadır. İnsanın aklı ve Tanrının aklı çok farklı iki şeydir.</p>

  <p class="normal1">İnsana özgürlük verdiğimiz anda, bu Tanrının her şeyi bilirliği uğrunadır; çünkü Tanrı benim ne yapacağımı bildiği anda onun bildiği gibi davranmaya zorlanırım.</p>

  <p class="normal1">Şimdi bunu, bizim ne kadar az bildiğimizin ve ilâhi sırlara dokunmanın iyi olmadığının bir işareti olarak gösteriyorum.</p>

  <p class="normal1">Yüksek özdeyişleri, dünyaya yararlı olacaksa telaffuz etmeliyiz; öbürlerini kendimize saklamalıyız ama onlar bizim ve yaptıklarımızın üzerinde gizli bir güneşin hafif ışığı gibi yayılsınlar.’ ”</p>

  <p class="normal2">11 Nisan 1827</p>

  <p class="normal1">“Bugün öğlen saat birde Goethe’ye gittim; beni yemek öncesi arabayla bir gezintiye çağırmıştı.</p>

  <p class="normal1">[...]</p>

  <p class="normal1">‘Her zaman söylerim’ diye başladı ‘bu kadar basit olmasa dünya ayakta kalamazdı. Bu zavallı toprak bin yıldır ekilip biçiliyor ve gücü hep aynı. Biraz yağmur, biraz güneş, her bahar yeşeriyor ve bu böyle sürüyor.’ Bu sözlere cevap bulamadım. Goethe bakışlarını yeşeren tarlalara yöneltti ve sonra bana dönüp başka şeyler üzerine konuştu.</p>

  <p class="normal1">[...]</p>

  <p class="normal1">‘Benim Wieland’la kişisel ilişkim hep çok iyiydi, özellikle sırf bana ait olduğu ilk zamanlar. Küçük hikâyelerini benim teşvikimle yazdı. Ama Herder Weimar’a geldiğinde Wieland benden uzaklaştı; Herder onu elimden almıştı, çünkü bu adamın çekim gücü çok büyüktü.’</p>

  <p class="normal1">Araba, geri dönüş yoluna saptı. Doğuya doğru iç içe giren yağmur bulutları gördük.</p>

  <p class="normal1">[...]</p>

  <p class="normal1">‘Oğlum, havada ayın etkisi olduğuna inanıyor. Belki siz de öyle; ve ben yanıldığınızı söylemiyorum, çünkü ay, dünyamıza önemli bir etkisi olmayacağını söyleyemeyeceğimiz kadar önemli bir yıldız olarak görünüyor. Ne var ki havanın değişimi, barometrenin aşağı ya da yukarı inip çıkışı ay değişiminden değil, tam olarak tellür’le ilgili.</p>

  <p class="normal1">Ben o buhar çevresiyle birlikte dünyayı, ebedi bir nefes alıp veriş içinde büyük canlı bir varlık olarak düşünüyorum. Dünya nefes alırken o buharı içine çekiyor, öyle ki bu çember dünyanın yüzeyine yaklaşıyor ve bulut ve yağmur oluncaya kadar yoğunlaşıyor. Bu duruma suyun benimsenmesi diyorum; her tür düzeni aşarak devam ederse dünyayı sarhoş eder. Ama o buna izin vermez; nefesini yeniden dışa verir ve su buharını yukarıya, yüksek atmosferin bütün mekânına yayarak öylesine incelir ki yalnızca güneş parlayarak görünmez, o sonsuz uzayın ebedi karanlığı da taze mavilik olarak ortaya çıkar. Atmosferin bu haline suyun inkârı diyorum. Çünkü tersi durumda yalnızca yukardan çok suyun gelmemesi, dünyanın neminin de buharlaşıp kurumaması gibi bu durumda yukardan yalnızca nem gelmez, dünyanın ıslaklığı da uçup gider ve yukarı doğru çıkar, öyle ki devam ettiği durumda dünya, güneş ışığı olmadan da kuruma ve kuraklaşma tehlikesine girer.</p>

  <p class="normal1">[...]</p>

  <p class="normal1">Size, hayatta uyacağınız bir şey söyleyeceğim. Tabiatta yalnızca bir anlaşılır ve bir anlaşılmaz vardır. Bunu ayırt edip iyi düşünmek ve saygı duymak gerekir. Genel olarak bilmemiz gereken şey, hep güçlüğünü korusa da bunlardan birinin nerede bitip öbürünün başladığını görmektir; bunu bilmek çok işimize yarar. Bunu bilmeyen, belki de ömür boyu anlaşılmaz olanla kendini eziyete sokar, hakikate asla yaklaşmaksızın. Ama bunu bilen ve akıllı olan, bilinebilir olanda kalır ve bu alan içinde her yana giderek ve kendini sağlamlaştırarak bu yolda bile anlaşılmaz olandan bir parça kazanabilir, her ne kadar sonunda, bazı şeylere ancak belli bir dereceye kadar yaklaşılabildiğini ve tabiatın, ardında sebebine insan kabiliyetlerinin ulaşamayacağı problemli bir şeyleri hep sakladığını itiraf edecek olsa bile.’</p>

  <p class="normal1">[...]</p>

  <p class="normal1">‘O kadar mükemmel bir resim asla doğada görülmemiştir, biz kompozisyonu ressamın şair ruhuna borçluyuz. Ama büyük Rubens’in öyle olağanüstü bir hafızası vardı ki bütün doğayı kafasında taşıyordu ve doğa bütün ayrıntılarıyla onun emrindeydi. Bütünün ve ayrıntıların bu hakikiliğinin sebebi bu; öyle ki biz her şeyin doğanın kopyası olduğunu sanıyoruz. Böyle bir manzara artık yapılmıyor, bu tarz hissetme ve doğayı böyle görme tamamiyle kayboldu; ressamlarımızda şiir eksik.</p>

  <p class="normal1">Üstelik genç kabiliyetlerimiz kendi haline terk edilmiş; onları sanatın sırlarına götürecek canlı ustalar eksik. Gerçi ölmüş olanlardan da öğrenilebilir ama bu, görüldüğü gibi, bir ustanın derin düşünme tarzına ve çalışmasına nüfuz etmekten çok, ayrıntıların kopyası oluyor.’</p>

  <p class="normal1">[...]</p>

  <p class="normal1">‘Sizler, her şeyin nasıl birbirine bağlı olduğunu anlamak için, benim gibi elli yıldır kilise tarihini incelemek zorundasınız. Oysa müslümanların eğitime hangi öğretilerle başladıkları çok ilginç: Dinde temel olarak gençlerini öncelikle şu kanaatte tutuyorlar: Her şeye kadir olan Tanrı tarafından çoktan beri belirlenmiş olmayan hiçbir şey gelmez insanın başına. Bununla onlar ömürleri boyunca zırhlanmış ve rahatlamış oluyorlar ve fazlasına pek ihtiyaçları kalmıyor.</p>

  <p class="normal1">Bu öğretide neyin doğru ya da yanlış, faydalı ya da zararlı olduğunu araştırmak istemiyorum, ama temelde hepimizin içinde bize öğretilmediği halde bu inançtan birşeyler var. Üzerinde adımın yazılı olmadığı kurşun, bana isabet etmeyecek der savaştaki asker; ve bu güven olmasa en acil tehlikede cesaret ve dengesini nasıl korur? Hıristiyan inanışının öğretisi; Babanızın isteği olmadan hiçbir güvercin damdan düşmez de aynı kaynaktan çıkar ve onun en küçük şeyi bile kaçırmayan ve isteği ve izni olmadan hiçbir şeyin olamayacağı kehanetine işaret eder.</p>

  <p class="normal1">Böylece müslümanlar felsefedeki derslerine şu öğretiyle başlarlar: Tersi iddia edilemeyecek hiçbir şey yoktur; ve gençliğin görevini, her iddiadan karşıt fikri bulup söylemekten ibaret görerek gençliğin kafasını işletirler ki bunda da düşünme ve hitabette büyük beceri ortaya çıkar.</p>

  <p class="normal1">Ama, ortaya konan her cümleden bunun karşıtı iddia edildikten sonra, bunlardan hangisinin aslında doğru olduğu, şüphesi ortaya çıkar. Ama şüphede ısrar yoktur, o, kafayı daha yakından incelemeye ve denemeye götürür ki buradan, tam yapılırsa, şüphesizlik doğar ve burada insan tam huzura kavuşur.</p>

  <p class="normal1">Bu öğretide hiçbir şeyin eksik olmadığını ve bizim bütün sistemlerimizle daha ileri gitmediğimizi ve zaten hiç kimsenin daha ileri gidemeyeceğini görüyorsunuz.’</p>

  <p class="normal1">[...]</p>

  <p class="normal1">“Müslümanların bu felsefi sistemleri aslında düşünsel erdemin hangi basamağında bulunduğunu anlamak için insanın kendisine ve başkalarına uygulayabileceği iyi bir ölçüt.</p>

  <p class="normal1">[...]</p>

  <p class="normal1">Lessing, polemikçi tabiatına uygun olarak, en çok çelişkiler ve şüphe alanında durdu; ayırt etmek onun işidir ve bunda güçlü aklı mükemmel bir şekilde işine yaradı. Oysa beni çok farklı bulacaksınız; ben asla çelişkilere kapılmadım, şüpheyi kendi içimde dengelemeyi denedim ve yalnızca bulduğum sonuçları dile getirdim.’</p>

  <p class="normal1">Goethe’ye yeni filozoflardan hangisini en mükemmel bulduğunu sordum.</p>

  <p class="normal1">‘Kant’ dedi ‘şüphesiz en mükemmeli. O aynı zamanda öğretisi sürekli olarak kendini yenileyen ve kültürümüze en derin nüfûz eden kimse. Onu okumadığınız halde sizi de etkilemiştir. Şimdi artık ona ihtiyacınız yok, çünkü size verebileceği şeye artık sahipsiniz. İlerde ondan birşeyler okumak isterseniz, onun Kritik der Urteilskraft’ını (Yargıgücünün Eleştirisi) tavsiye ederim, orada hitabeti mükemmel, şiiri biraz, güzel sanatları ise yetersiz ele almıştır.’</p>

  <p class="normal1">‘Ekselanslarının Kant’la kişisel bir ilişkisi hiç oldu mu?’</p>

  <p class="normal1">‘Hayır’ dedi Goethe. ‘Kant beni hiç fark etmedi; oysa ben tabiatım gereği onunki gibi bir yolda yürüyordum. Bitkilerin Değişimi’ni, Kant’dan hiç haberim yokken yazdım, ama bu tamamen onun öğretisine uygundur. Öznenin nesneden ayırt edilmesi, keza her varlığın kendi uğruna var olduğu düşüncesi, şişelerimize tıpa olsun diye mantar ağacının yetişmediği: Bunda Kant benimle aynı fikirdedir ve ben bu alanda ona rastladığıma seviniyordum. Sonra deneme öğretisini yazdım bu, özne ve nesnenin eleştirisi ve her ikisinin aracılığı olarak görülebilir.’ [...]”</p>

  <p class="normal2">13 Şubat 1829</p>

  <p class="normal1">“[...]</p>

  <p class="normal1">‘Bütünü görmek için yaşlanmak gerek ve deneylerini ödeyebilmek için yeterince parası olmak gerek. Söylediğim her özlü söz, bana bir kese altına mal olmuştur; özel servetimin yarım milyonluk bölümü elimden gitmiştir, şimdi bildiklerimi öğrenmek için. Yalnız babamın bütün serveti değil, kendi maaşım ve elli yıllık önemli edebiyat gelirim de. Ayrıca yakın olduğum ve attıkları adımda, başarı ve başarısızlıklarında payım olan prenslerin büyük hedeflerine de birbuçuk milyon harcadım.</p>

  <p class="normal1">İnsanın kabiliyetli olması yetmiyor, daha fazlası gerekli, akıllı olmak için iyi şartlarda yaşamak ve devrin oyun oynayan figürlerinin kartlarına bakmak fırsatına sahip olmak ve kârına zararına bizzat oyuna katılmak da gerekiyor.</p>

  <p class="normal1">Ama tabiat bilimlerindeki gayretim olmasa insanları tanıyamazdım. Öbür bütün işlerde salt gözleme ve düşünceye, duyuların ve anlayışın yanılgılarına, karakter zayıflıklarına ve kuvvetine yetişemezdim; bütün bunlar, az çok şekil verilebilir ve sallantıdadır ve her şey az çok pazarlığa gelir, ama doğa şaka tanımaz, o hep hakikidir ve ciddidir, hep serttir, hep haklıdır ve yanlışlar yanılgılar ise hep insana aittir. Doğa, anlaşılmaz olanı hor görür ve anlaşılır olana, hakikiye ve saf olana kendini verir ve sırlarını açar.</p>

  <p class="normal1">Anlama gücü ona kadar yükselmez, insan kendini en yüksek akla yükseltebilmelidir ki ana fenomende, fiziki ve ahlaki alanda kendini gösteren Tanrısala yaklaşabilsin; Tanrısallık, bu fenomenlerin arkasında durur ve bu şeyler ondan kaynaklanır.</p>

  <p class="normal1">Ama tanrısallık, ölüde değil, canlıda etkilidir; o, olmuş ve donmuşta değil oluşanda ve dönüşendedir. Bu nedenle de akıl da tanrısala olan eğilimiyle yalnızca oluşmakta olanda ve canlıda işler, anlayış gücü ise faydalanmak için olmuşla ve donmuşla çalışır.</p>

  <p class="normal1">Mineraloji bu nedenle anlayışa, pratik hayata hitabeden bir bilimdir, çünkü onun malzemeleri artık oluşmayan, ölü birşeydir ve burada bir sentez düşünülemez. Meteoroloji’nin malzemeleri gerçi her gün etki edişini ve faaliyetini gördüğümüz biraz canlı bir şeydir, bunlar bir sentezi şart koşarlar, ama etkileri öyle çeşitlidir ki insan bu senteze ulaşamaz ve bu nedenle gözlem ve araştırmalarında boş yere çabalar. Bu alanda hipotezlere yöneliriz, hayali adalara yöneliriz, ama asıl sentez herhalde keşfedilmemiş bir ülke olarak kalır, bitki ve renk gibi basit şeylerde bile bazı sentezlere ulaşmanın ne kadar güç sayıldığını düşününce buna şaşırmıyorum.’ [...]”</p>

  <p class="normal2">23 Mart 1829</p>

  <p class="normal1">“ ‘Kâğıtlarımın arasında bir yaprak buldum’ dedi bugün Goethe, ‘burada mimariye donmuş bir müzik demişim. Gerçekten de onda bir şeyler var; mimariden yayılan ruh hali, müziğin etkisine yaklaşır.</p>

  <p class="normal1">Muhteşem binalar ve odalar, prensler ve zenginler içindir. Orada yaşarken insan kendini rahat, memnun hisseder ve daha fazlasını istemez.</p>

  <p class="normal1">Bu benim tabiatıma çok ters. Ben, Karlsbad’da oturduğum gibi muhteşem bir evde hemen tembelleşir ve işten soğurum. Oysa içinde bulunduğumuz bu kötü oda gibi küçük evler, bir parça düzensiz düzenli, bir parça çingenevari, tam benim için, benim iç tabiatımı çalışmak, ruhumdan yaratmak için olabildiğine özgür bırakıyor.’</p>

  <p class="normal1">[...]”</p>

  <p class="normal2">1 Eylül 1829</p>

  <p class="normal1">“Goethe’ye, Hegel’in Tanrının varlığının kanıtı konulu bir dersini dinleyen bir seyyahtan söz ettim. Goethe, bu tür derslerin artık zamanının geçtiğini söyledi. ‘Şüphe çağı’ dedi ‘geçti, şimdi insanlar arasında Tanrı’dan da kendinden de şüphe edenler öyle az ki.’ Oysa Tanrı’nın tabiatı, ölümsüzlük, bizim ruhumuzun varlığı ve onun bedenle ilişkisi, bunlar felsefenin bizi ilerletemediği ebedi problemler. Son günlerin bir Fransız filozofu, konusuna gönül rahatlığıyla şöyle başlıyor: ‘Bilindiği gibi, insan iki kısımdan, beden ve ruhtan ibarettir. Buna göre biz bedenden başlayalım, sonra da ruhtan söz ederiz.’ Fichte biraz daha ileri giderek meselenin içinden daha akıllıca çıkıp der ki ‘Beden olarak görülen insanı ve ruh olarak görülen insanı ele almak istiyoruz.’ O, gayet iyi hissediliyordu ki böylesine sıkı bağlanmış bir bütün kendini parçalatamaz. Kant, kesinlikle en çoğundan yararlanarak insan aklının nereye kadar nüfuz edebileceğinin sınırını çekti ve çözümsüz problemleri bir yana bıraktı. Ölümsüzlük üzerine ne felsefeler yapılmadı ki! Ve ne kadar ilerlendi! –Ben, devamımızdan şüphelenmiyorum, çünkü tabiat entelekya’dan vazgeçemez. Ama hepimiz aynı şekilde ölümsüz değiliz ve gelecekte kendini büyük entelekya olarak ortaya koymak için insanın öyle biri olması gerekir.’ [...]”</p>

  <p class="normal2">21 Mart 1830</p>

  <p class="normal1">“[...] Sonra hastalıklı bedensel durumlardan ve bedenle ruh (Geist) arasındaki etkileşimden söz ettik.</p>

  <p class="normal1">‘İnanılır gibi değil’ dedi Goethe ‘ruh, bedenin sağlıklı kalması için neler yapabiliyor! Benim sık sık karın şikâyetlerim olur, ama ruh iradesi ve üst kısmın güçleri beni ayakta tutar. Ruh bedeni affetmedi! Mesela ben yüksek basınçta alçak basınçtakinden daha rahat çalışırım; ve bunu bildiğim için de alçak basınçta daha büyük bir gayretle o zararlı etkiyi yok etmeyi denerim ve başarırım.</p>

  <p class="normal1">Ama edebiyatta bazı şeyler zorlamayla olmuyor ve insan, sırf kafa iradesiyle ulaşılamayacak şeyi iyi anlardan beklemek zorunda oluyor. [...]</p>

  <p class="normal1">Şimdilerde bütün dünyaya yayılan ve pek çok tartışma ve bölünmelere neden olan klasik ve romantik edebiyat kavramı’ diye devam etti Goethe ‘aslında benden ve Schiller’den çıkmıştır. Benim edebiyattaki ilkem, nesnel tutumlardır ve bunu geçerli kılmak istedim. Ama Schiller, ki tamamen öznel çalışır, kendi tarzını doğru sayıyordu ve kendini bana karşı savunmak için naif ve sentimental edebiyat konusundaki yazısını yazdı. O, bana benim irademe rağmen romantik olduğumu ve Iphigenie’min duygunun üstünlüğü nedeniyle asla antikite anlamında sanılacağı gibi klasik olmadığını kanıtladı. Schlegeller bu fikri yakalayıp ilettiler, öyle ki şimdi bütün dünyaya yayıldı ve herkes Klasisizm ve Romantizmden söz eder oldu; elli yıl önce kimse bunu düşünmezdi.’”</p>
</body>
</html>
