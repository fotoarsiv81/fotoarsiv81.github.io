<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Dört Oyun</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
  <p class="calibre18" id="filepos893477"><span class="calibre10"><span class="bold">Altıncı Sahne</span></span></p>

  <p class="calibre19">Rouen, 30 Mayıs 1431. Şatodaki büyük salonlardan biri mahkeme olarak düzenlenmiştir. Piskopos’un mahkemesine Engizisyon Yargıcı da katılır. Piskopos ile Engizisyoncu için iki yargıç koltuğu yüksek bir yerde yan yana konulmuştur. Bu koltuklar merkez olmak üzere geniş açıda sıralanan sandalyeler, din danışmanları, hukuk ve ilahiyat doktorları, yargıç yardımcılığı yapan Dominik tarikatından keşişler içindir. Açı içinde kâtipler için bir masayla arkalıksız iskemleler bulunur. Tutuklu için de kaba, ağır tahtadan arkalıksız bir iskemle vardır. Bütün bunlar salonun ön tarafındadır. Salonun arka tarafı bir sıra kemerle avluya açılır. Mahkeme, perdeler ve paravanalarla soğuktan, rüzgârdan korunmuştur. Hem sağda, hem solda kemerli kapılar vardır. Tutuklunun iskemlesi solda, yargıç koltukları sağda durur. Güzel, güneşli bir mayıs sabahı. Warwick, yargıçların tarafındaki kemerli kapıdan girer. Az sonra Cauchon yanında Dominik tarikatından bir keşiş ve bir yargıç yardımcısıyla birlikte aynı kapıdan girer.</p>

  <p class="calibre12">CAUCHON: İyi günler, Lord Warwick.</p>

  <p class="calibre12">WARWICK: İyi günler, Piskopos Hazretleri. Oturum başlamadan bir hatırınızı sorayım dedim. Bu dini mahkemede benim işim olmadığını biliyorum tabii. Arkadaşlarınızla tanışmak onuruna ermiş miydim? Pek sanmıyorum.</p>

  <p class="calibre12">CAUCHON: (sağındaki keşişi tanıtır): Dominik tarikatından Birader Jan Lemaître, Engizisyon Başyargıç Vekili, Warwick Dükü.</p>

  <p class="calibre12">WARWICK: Şerefyab oldum, efendim.</p>

  <blockquote class="calibre23">
    (Engizisyon Yargıcı gülümseyerek başıyla selam verir. Yaşlıca, yumuşak huylu ama gerektiğinde yetkisini kullanmayı, metin olmayı bilen bir adam.)
  </blockquote>

  <p class="calibre12">CAUCHON: (solundaki adamı tanıtır): Keşiş Jan D’Estivet, Savcı.</p>

  <blockquote class="calibre23">
    (D’Estivet başıyla selam verir. Gençle orta yaşlı arası, kibar görünüşlü, ama içinden pazarlıklı biri. Koltuğunda bir dosya vardır.)
  </blockquote>

  <p class="calibre12">WARWICK: Öyle mi? Tanıştığımıza pek sevindim Sayın Savcı. Davanın ne safhada olduğunu sorabilir miyim? Jan Dark tutsak düşeli dokuz aydan fazla oldu. Önce Compiègne’de Burgonyalıların eline geçti. Dört ay önce Burgonyalılardan onu ben satın aldım. Hem de hatırı sayılır bir para ödeyerek. Sırf adaletin huzuruna çıksın diye tabii. İnançtan sapkınlık suçundan yargılanması için onu size teslim edeli üç aya yaklaşıyor efendimiz. Bu dava hiç bitmeyecek mi?</p>

  <p class="calibre12">ENGİZİSYONCU (gülümseyerek): Daha başlamadı bile Sayın Lordum.</p>

  <p class="calibre12">WARWICK: Daha başlamadı mı? Nasıl olur? Siz tam on bir haftadır bu davayı inceliyorsunuz.</p>

  <p class="calibre12">CAUCHON: Boş durmadık Lordum. Kız tam on beş oturumda sorguya çekildi. Altısı halka açık, dokuzu gizli.</p>

  <p class="calibre12">ENGİZİSYONCU (hep sabırla gülümseyerek): Ben bu oturumların yalnız ikisine katıldım, Lordum. Engizisyon Mahkemesi’nin de bu davayla ilgilenmesi gerektiğine daha yeni karar verdim. Daha önceki oturumları sadece Piskopos yönetiyordu. Başlangıçta bu davayı siyasi bir dava, Jan’ı da bir savaş tutsağı olarak görüyordum. Ama katıldığım iki oturumda anladım ki Jan, Hıristiyan Kilisesi’nde kabul edilmiş inançlara karşı çıkmaktadır. Düpedüz dalalet içinde bu kız. Davaya bakmaya bu sabah başlıyoruz.</p>

  <p class="calibre12">CAUCHON: Sizce bir sakınca yoksa hemen şu an.</p>

  <p class="calibre12">WARWICK (kibarca): Bakın, bu iyi haber efendiler. Sabrımız sona ermek üzereydi.</p>

  <p class="calibre12">CAUCHON: Askerlerinizin kızdan yana çıkan Fransızlara gözdağı vermesinden belli efendim.</p>

  <p class="calibre12">WARWICK: Başıma gelenler! Ama niyetleri size dostluk göstermek herhalde.</p>

  <p class="calibre12">CAUCHON: Vazgeçsinler! Kız adilce yargılanacak. Bu böylece bilinsin. Kilise’nin adaleti kimsenin oyuncağı değildir.</p>

  <p class="calibre12">ENGİZİSYONCU: Ben bundan daha adil bir mahkeme görmedim. Kızın avukata bile ihtiyacı yok. Ruhunun selamete kavuşması için çırpınan dostlarla çevrili.</p>

  <p class="calibre12">D’ESTIVET: Bir savcı olarak bu kızı kovuşturmak benim için ağır bir görevdir. Akılca, fikirce, merhametçe benden kat kat üstün adamların onu yola getirmeye çalıştıklarını bilmesem, durumunun ne kadar ciddi, ne kadar tehlikeli olduğu, ama isterse nasıl kolaylıkla bu işten yakasını sıyırabileceği ona tekrar tekrar anlatılmış olmasa, vazgeçerdim bu davadan. (Cauchon ile Engizisyon Yargıcı onu şu ana kadar sabırla dinlemişlerdir. Ama belagati tutup lafı uzatınca endişelenirler.) Bu kızdan nefret ettiğimiz söyleniyor. Ama Tanrı şahidimizdir ki iftira, düpedüz iftira. Ona işkence mi ettik? Asla! Bize dönmesi için az mı yalvardık? İnattan vazgeçerse Kilise’nin onu gene bağrına basacağını az mı söyle...</p>

  <p class="calibre12">CAUCHON: (kuruca sözünü keserek): Dikkatli olunuz, Savcı. Bütün dedikleriniz doğru, ama Lordu buna iyice inandırırsanız ne sizin hayatınıza kefil olurum, ne de kendiminkine.</p>

  <p class="calibre12">WARWICK (tam yadsımadan): Efendimiz, biz zavallı İngilizlere karşı hiç insafınız yok. Gerçi kızı kurtarmak için gösterdiğiniz şu dindarca gayretkeşliği paylaşmıyoruz, hatta açık konuşayım, onun idam edilmesi beni üzecek ama engel olmayacağım bir siyasi zorunluluktur. Kilise kızı serbest bırakırsa...</p>

  <p class="calibre12">CAUCHON: (vahşice bir gururla): Kilise kızı serbest bırakırsa ona parmağının ucuyla dokunanın vay haline. Kilise siyasi zorunluluk tanımaz.</p>

  <p class="calibre12">ENGİZİSYONCU (usulca araya girer): Merak etmeyin, Lordum. Jan’ın yakılması için sizden çok daha kararlı biri var.</p>

  <p class="calibre12">WARWICK: Kim?</p>

  <p class="calibre12">ENGİZİSYONCU: Kızın kendisi. Ağzını her açışta kendini on kere ölüme mahkûm ediyor.</p>

  <p class="calibre12">D’ESTIVET: Çok doğru, Lordum. Bu kadar saf, bu kadar körpe bir kızın günah işlemekte böylesine ayak diremesi tüylerimi ürpertiyor.</p>

  <p class="calibre12">WARWICK: Onu kurtarmak için elinizden geleni yapın, mademki sonunda bir işe yaramayacak. (Cauchon’a bakarak) Kilise’nin desteği olmadan harekete geçmek zorunda kalırsam üzülürüm doğrusu.</p>

  <p class="calibre12">CAUCHON: İngilizler için ikiyüzlü derler ama, oyununuzu açık oynuyorsunuz Lordum. Ülkenizin çıkarı için cehennemlik olmayı bile göze alıyorsunuz. Ben o kadar ileri gidemem. Cehennem azabından korkarım.</p>

  <p class="calibre12">WARWICK: Biz herhangi bir şeyden korksak İngiltere’yi idare edemezdik. Sizinkileri yollayayım mı artık?</p>

  <p class="calibre12">CAUCHON: Evet, Lord Hazretleri lütfen çekilip mahkemenin toplanmasına izin verirlerse çok iyi ederler.</p>

  <blockquote class="calibre23">
    (Warwick topukları üstünde dönüp avluya doğru çıkar. Cauchon yargıç koltuklarından birine oturur. D’Estivet kâtip iskemlesine oturarak elindeki dosyayı inceler.)
  </blockquote>

  <p class="calibre12">CAUCHON: (yerine yerleşirken sade bir tavırla): Şu İngiliz soyluları da amma alçak herifler.</p>

  <p class="calibre12">ENGİZİSYONCU (Cauchon’un solundaki yargıç koltuğuna geçerek): Cismani gücü elinde tutanlar alçak olur. İdarecilik için eğitilmemişlerdir. Yol yöntem bilmezler, rütbe mertebe tanımazlar. Bizim Fransız soyluları da geri kalmaz bunlardan.</p>

  <blockquote class="calibre23">
    (Bu sırada yargıç Yardımcıları, Papaz John de Stogumber ve otuz yaşlarındaki Papaz de Courcelles’in ardından içeri girerler. Yardımcıların bazıları otururlar. Bazıları mahkemenin resmen başlamasını bekleyerek aralarında çene çalarlar. De Stogumber, kızgın ve inatçı, yerine oturmak istemez. Yanındaki Papaz da ayakta durur.)
  </blockquote>

  <p class="calibre12">CAUCHON: Günaydın, Sayın Rahip de Stogumber. (Engizisyoncu’ya) İngiltere Kardinali’nin Mühürdarı.</p>

  <p class="calibre12">PAPAZ: Size bir şikâyette bulunacağım efendim.</p>

  <p class="calibre12">CAUCHON: Şikâyetleriniz hiç eksik olmuyor.</p>

  <p class="calibre12">PAPAZ: Paris Kilisesi Danışmanı Sayın De Courcelles de benimle aynı görüşte.</p>

  <p class="calibre12">CAUCHON: Peki, derdiniz ne?</p>

  <p class="calibre12">PAPAZ (suratlı): Bari siz konuşun sayın meslektaşım. Efendimiz bana güvenmezler.</p>

  <blockquote class="calibre23">
    (Cauchon’un sağına öfke ile oturur.)
  </blockquote>

  <p class="calibre12">COURCELLES: Efendimiz, büyük zahmetlere katlanarak Jan Dark aleyhine tam altmış dört maddelik bir iddianame hazırlamıştık. Bize danışılmadan bu maddeler azaltılmış.</p>

  <p class="calibre12">ENGİZİSYONCU: Tam altmış dört madde sıralamak için canla başla çalışmanıza hayranım. Ama bütün mahkeme kurulu sizler kadar alim ve fazıl olmadığından iddiaların bir kısmını pek saçma bulabilirlerdi. Onun için maddeler on ikiye indirildi.</p>

  <p class="calibre12">COURCELLES (yıldırımla vurulmuş gibi): On iki mi?</p>

  <p class="calibre12">ENGİZİSYONCU: On iki madde amacınıza ulaşmaya yetecektir.</p>

  <p class="calibre12">PAPAZ: Ama bazı çok önemli noktalar es geçilmiş. Örneğin, kız, Kutsal Ermişlerin kendisiyle Fransızca konuştuklarını ileri sürüyor.</p>

  <p class="calibre12">ENGİZİSYONCU: Size göre Latince konuşmaları gerekirdi herhalde.</p>

  <p class="calibre12">CAUCHON: Hayır. İngilizce konuşmaları gerektiğine inanıyor.</p>

  <p class="calibre12">PAPAZ: Elbette, efendim.</p>

  <p class="calibre12">ENGİZİSYONCU: Kötü ruhların kızı yanılttığına hepimiz inanıyoruz. İngilizceyi şeytanın anadili diye mi kabul edelim şimdi? Lütfen yerlerinizi alınız efendiler. Oturumu açıyorum.</p>

  <blockquote class="calibre23">
    (Ayakta olanlar yerlerini alırlar.)
  </blockquote>

  <p class="calibre12">PAPAZ: Benden itiraz etmesi!</p>

  <p class="calibre12">COURCELLES: Onca emeğimiz boşa gitti. Bu da kadının mahkemeyi nasıl şeytanca etkilediğini gösterir.</p>

  <p class="calibre12">CAUCHON: Yani ben şeytana uyuyorum. Bunu mu demek istiyorsunuz?</p>

  <p class="calibre12">COURCELLES: Hiçbir şey demek istemiyorum, efendim. Kız, Senlis Piskoposu’nun atını çaldı. Bu örtbas ediliyor.</p>

  <p class="calibre12">CAUCHON: (öfkesini zor zapt ederek): Burada adi suçlar yargılanmıyor. Böyle önemsiz şeylerle vakit harcamayalım.</p>

  <p class="calibre12">COURCELLES (ayağa kalkarak): Piskoposun atı mı önemsiz?</p>

  <p class="calibre12">ENGİZİSYONCU (yumuşak): Kız atı satın aldığını söylüyor. Para Piskoposun eline geçmediyse kabahat onun değil. Bu konuda temize çıkabilir.</p>

  <p class="calibre12">COURCELLES: Başka bir at olsa neyse, ama Piskoposun atı bu. (Şaşkın ve üzgün yerine oturur.)</p>

  <p class="calibre12">PAPAZ: Nasıl olur efendim?</p>

  <p class="calibre12">COURCELLES: Ya perili ağaç?</p>

  <p class="calibre12">ENGİZİSYONCU: Jan’ı incir çekirdeğini doldurmayacak şeylerle suçlayıp sonunda beraat ettirirsek, işin can alacak noktası arada kaynar gider. Asıl mesele dini inançlarında Kilise’nin yolundan ayrılması, asıl mesele dalalet. Karşımıza getirildiği zaman, yok Piskopos’un atını çalmış, yok köy çocuklarıyla perili ağacın etrafında dönmüş gibi saçma sapan savlarda bulunmayın lütfen. Fransa’da böyle oyunlar oynamayan köylü kızı bulamazsınız. Birçoğu da elinden gelse Papa’nın atını bile çalar.</p>

  <p class="calibre12">CAUCHON: Köyünde soruşturma yaptırdık, ciddi bir kabahati görülmedi.</p>

  <blockquote class="calibre23">
    (Courcelles ve Papaz aynı anda kalkar.)
  </blockquote>

  <p class="calibre12">PAPAZ: Ciddi kabahati yok ha!</p>

  <p class="calibre12">COURCELLES: Nasıl? Yok ha! Perili ağaç ta mı...</p>

  <p class="calibre12">CAUCHON: (sabrı tükenmiş): Susun efendiler. Ya da birer birer konuşun.</p>

  <blockquote class="calibre23">
    (Courcelles sinerek sandalyesine çöker.)
  </blockquote>

  <p class="calibre12">PAPAZ (somurtarak): Geçen cuma kız da bize aynı şeyi söylemişti.</p>

  <p class="calibre12">CAUCHON: Sözünü dinleyeydiniz keşke. Sayın meslektaşım Engizisyon Yargıcı’yla aynı düşüncedeyim. Sadece dalalet maddesi üstünde durmalıyız.</p>

  <p class="calibre12">LADVENU (bu Dominik rahibinde genç ama riyazetçi bir din adamının ince güzelliği vardır. Courcelles’in sağında oturur): Efendim, kızın bizden farklı düşünmesi çok mu zararlı? Birçok ermiş, Jan’ın söylediklerini söylemiştir.</p>

  <p class="calibre12">ENGİZİSYONCU (umursamaz tavrını bırakıp ciddi konuşur): Birader Martin, dalaleti benim gibi yakından gözleseydiniz, en saf, en sevimli, en dindarca başlangıcında bile hafife alınamayacağını bilirdiniz. Dalalet, görünüşte komşularından daha iyi olan kişilerle başlar. Yumuşak başlı, dindar, bir kız, İsa Efendimizin çağrısına uyarak, varını yoğunu yoksullara dağıtan, gönülsüzlük gömleğini giyip azla yetinen bir delikanlı Kilise’yi de, İmparatorluğu da yıkacak bir dalaletin öncüleri olabilirler. Nerede görülürlerse başları ezilmelidir. Kutsal Engizisyon’un kayıtlarında nice örnekleri var. Herkese açıklayamıyoruz; çünkü namuslu erkeklerle masum kadınların aklı almaz böyle şeyleri. Böyle akımları başlatan hep ermişliğe özenen salaklar. Kendi giysilerini atıp erkek gibi giyinen bir kadın, kürklü hırkasından vazgeçip Vaftizci Yuhanna gibi yarı çıplak gezen erkeğe benzer. Nasıl gündüz geceyi izlerse, bunları izleyen çılgınlar da çırılçıplak soyunmaya kalkarlar. Evlenmeye ya da Kilise’ye bağlanmaya yanaşmayan kızlarla, dünyaevine girmeyip şehvetlerini kutsal amaçlara yönelten erkeklere gelince, nasıl yaz baharı izlerse, bunlar da çok evlilikten yakınları ile zinaya kadar işlemedik günah bırakmazlar. Dalalet başlangıçta suçsuz, övgüye değer bile görünür, gelgelelim doğadışı, canavarca kötülüklere yol açar. Benim gördüklerimi siz de göreydiniz, en yufka yürekliniz bile Kilise’nin bu konuda acımasız olmasını dilerdi. Kilise iki yüz yıldan beri bu iblisçe deliliklerle uğraşıyor. Çok iyi biliyor ki bunlar kendini beğenmiş, cahil kişilerin başı altından çıkar. Kendi yargılarını, Kilise’nin yargısından üstün tutarlar. Tanrının dileklerini bildikleri gibi yorumlamaya kalkarlar. Bu sersemleri ikiyüzlü ya da yalancı sanan çoktur. Siz de zinhar, aynı gaflete kapılmayınız. Şeytana uydukları halde göklerden esinlendiklerine, içtenlikle inanırlar. Dikkatli olunuz, merhamete kapılmanızdan korkarım. Umarım, hepiniz şefkatli kişilersiniz. Yoksa o gönlü yüce Kurtarıcımızın yoluna adar mıydınız kendinizi? Şimdi karşınızda tertemiz, inanç dolu bir kız göreceksiniz. Şunu iyi biliniz efendiler, İngiliz dostlarımızın bu kız için söyledikleri hiçbir kanıta dayanmıyor. Zevke düşkün, ahlaksız filan değil, dindarlıkta, yardımseverlikte aşırılığa kaçmış tam tersine. Kadınlar vardır, pişkin görünüşleri, bayağı davranışları daha suçlanmadan mahkûm eder onları. Jan öyle değil. Onu bu korkulu duruma düşüren şeytanca gururu yüzünde iz bırakmamış. Belki size tuhaf gelecek ama, kişiliğinde de iz bırakmamış, bazı konular dışında. Şeytanca bir gururla melekçe bir kurumsuzluğun aynı yürekte yan yana yattığını göreceksiniz. Onun için gözünüzü açınız. Katı yürekli olunuz demiyorum, Tanrı esirgesin. Hüküm giyerse cezası öyle ağır olacak ki, yüreklerimizde kötülüğün zerresi bulunması bizleri Tanrının gözünden düşürür. Zalimlikten nefret etmeyen varsa içinizde, ruhunun selameti için şu kutsal mahkemeyi terk etsin. Zalimlikten nefret ediyorsanız gene de şunu hatırlatırım: Hiçbir şey dalaletin hoş görülmesi kadar zalimce sonuçlara yol açamaz. Şunu da unutmayınız, hiçbir mahkeme doğru yoldan sapanlara karşı halk kadar acımasız değildir. Kilise’nin elinde bulunan sanık saldırılardan korunur, adilce yargılanır, tövbe ederse ölüm cezasından kurtulur. Kilise nice sapkını halkın elinden kurtarıp hayatını bağışlamıştır. Engizisyon mahkemeleri kurulmadan neler oldu neler. Şimdi bile bizim uzanamadığımız yerlerde, dalalete saptığından kuşku duyulan kişiler, belki de haksız yere, taşa tutuluyor, paramparça ediliyor, boğuluyor, evleri ateşe verilip çoluk çocukları ile birlikte yakılıyor. Ne yargılama, ne günah çıkartma, ne dini tören. Köpek leşi gibi bir çukura atılıyor. Bu ne insanlığa yakışır, ne de Tanrı katında makbuldür. Efendiler, hem yaradılışım hem mesleğim bakımından anlayışlı bir insanım. Yaptığım iş bazılarına zalimce görünebilir. Bundan kaçmanın daha büyük bir zulme yol açacağını bilmezler de ondan. Doğruluğuna, gerekliliğine inanıyor, aslında merhamete dayandığını biliyorum. Yoksa, kendi idam hükmümü kendi elimle imzalardım. Bunu bilerek verin kararınızı. Öfkeye kapılmayınız. Öfke yanıltır sizi. Ama unutmayınız merhametten de maraz gelir. En iyisi insafı elden bırakmamak. Adalet, adalet her şeyin üstündedir, efendiler. Yargılamaya başlamadan bir diyeceğiniz var mı, efendim?</p>

  <p class="calibre12">CAUCHON: Benim adıma da konuştunuz, hem de benden çok daha iyi. Aklı başında bir adam hiçbir sözünüze karşı çıkamaz. Yalnız şunu eklemek isterim; sözünü ettiğiniz kabaca sapkınlıklar veba gibi korkunçtur, ama bir süre ortalığı kasıp kavurduktan sonra kaybolur. Hiçbir aklı başında adam çıplak gezmeye ya da yakınları ile düşüp kalkmaya yanaşmayacaktır. Ama bugün Avrupa’da hiç de akılsız ya da beyinsiz olmayan kişilerin kapıldığı bir dalalet var. İşin garibi adamın kafası ne kadar sağlamsa, inadı da o kadar güçlü oluyor. Ne saçma aşırılıklar, ne de şehvet düşkünlüğü ile suçlanabilir bu akım. Gene de bir tek hatalı kulun özel düşüncesini Kilise’nin bilgeliğine ve deneyimine üstün tutuyor. Ne çıplak deliler, ne de puta tapanlar Katolik dünyasının bu güçlü kalesini sarsabilir. Ama içimizden hainler çıkabilir. İngiliz komutanın Protestanlık dediği bu büyük sapınç Kilise’nin çökmesine yol açabilir.</p>

  <p class="calibre12">DANIŞMANLAR (fısıldaşarak): Protestanlık mı, bu da nesi? Piskopos ne demek istiyor? Bu da yeni bir sapıklık zahir. İngiliz komutanı söylemiş. Bak hele! Protestanlık diye bir şey duydunuz mu kuzum?</p>

  <p class="calibre12">CAUCHON: (sözünü sürdürerek): Komutan dedim de aklıma geldi... Kız inadından dönmez, halk da merhamete gelirse, Warwick sivil kanadın korunması için ne gibi önlemler aldı?</p>

  <p class="calibre12">PAPAZ: Hiç merak etmeyiniz efendim. Dük Hazretleri kapıya sekiz yüz tane silahlı asker diktiler. Bütün kent halkı kızdan yana olsa biz İngilizlerin elinden kurtulamaz.</p>

  <p class="calibre12">CAUCHON: (isyan eder): İnşallah kız tövbe eder de, günahlarından sıyrılır, demeyecek misin be adam?</p>

  <p class="calibre12">PAPAZ: Bana pek tutarlı gelmiyor, ama siz bilirsiniz, efendim.</p>

  <p class="calibre12">CAUCHON: (omzunu silkerek ondan umudu kestiğini belirtir): Oturumu açıyorum.</p>

  <p class="calibre12">ENGİZİSYONCU: Sanık getirilsin!</p>

  <p class="calibre12">LADVENU (seslenerek): Sanığı buraya getirin!</p>

  <blockquote class="calibre23">
    (İngiliz askerleri, ayak bileklerinden zincire vurulmuş olan Jan’ı sanık sandalyesinin arkasındaki kemerli kapıdan getirir. Cellatla yardımcıları da birlikte gelir. Onu sanık sandalyesine getirirler. Zincirini çözdükten sonra arkasında yerlerini alırlar. Jan’ın sırtında siyah bir uşak elbisesi vardır. Uzun süredir tutuklu kalması ve mahkemeden önceki sorgular onda iz bırakmış, ama canlılığını kaybetmemiştir. Bu ciddi Mahkeme Kurulu karşısında ne ürkmüş, ne de huşuya kapılmıştır.)
  </blockquote>

  <p class="calibre12">ENGİZİSYONCU (şefkatle): Otur Jan! (Jan arkalıksız iskemleye oturur.) Bugün çok solgun görünüyorsun. Rahatsız mısın?</p>

  <p class="calibre12">JAN: Sağ olun, iyiyim. Yalnız Piskopos bana sazan balığı yollamıştı, o dokundu.</p>

  <p class="calibre12">CAUCHON: Buna üzüldüm. Balık taze olsun diye tembih etmiştim.</p>

  <p class="calibre12">JAN: İyilik olsun diye yolladınız biliyorum. Ama o balık bana dokunur. İngilizler beni zehirlemek istediğinizi sandılar.</p>

  <p class="calibre12">CAUCHON: Ne?</p>

  <p class="calibre12">PAPAZ: Hayır Lordum.</p>

  <p class="calibre12">JAN (sözüne devamla): Beni cadı diye yakmayı akıllarına koymuşlar. Hekim yollayıp iyileştirmek istediler. Ama adam hacamat yapamadı. Çünkü bu aptalların inancına göre bir cadının kanı akıtılırsa cadılığı yok olurmuş. Hekim bana çirkin çirkin laflar etti, sonra çekip gitti. Beni neden İngilizlerin elinde bırakıyorsunuz? Kilise bana sahip çıkmalı. Hem neden ayağıma zincir vurup bir kütüğe bağlıyorsunuz beni? Uçacağımdan mı korkuyorsunuz?</p>

  <p class="calibre12">D’ESTIVET (sertçe): Kadın, mahkemeyi sorguya çekmek sana düşmez. Biz seni sorguya çekeceğiz.</p>

  <p class="calibre12">COURCELLES: Sen, zincire vurulmadan altmış kadem yüksekliğindeki bir kuleden atlayarak kaçmaya kalkışmadın mı? Bir cadı gibi uçamıyorsan nasıl sağ kaldın, söyle bakalım.</p>

  <p class="calibre12">JAN: Kule o zaman bu kadar yüksek değildi, anlaşılan. Siz soruşturmaya başlayalı her gün biraz daha yükseliyor.</p>

  <p class="calibre12">D’ESTIVET: Kuleden niçin atladın?</p>

  <p class="calibre12">JAN: Atladığımı nereden biliyorsunuz?</p>

  <p class="calibre12">D’ESTIVET: Kule dibindeki hendekte baygın yatarken bulmuşlar seni. Neden kaçtın?</p>

  <p class="calibre12">JAN: İnsan hapishanede durmak ister mi?</p>

  <p class="calibre12">D’ESTIVET: Kaçmaya çalıştın yani?</p>

  <p class="calibre12">JAN: Pek tabii. Hem ilk kez de değil. Kafesin kapısını açık bulan kuş uçar.</p>

  <p class="calibre12">D’ESTIVET (kalkarak): Bakın, sapık olduğunu itiraf ediyor. Mahkemenin dikkatini çekerim.</p>

  <p class="calibre12">JAN: Allah Allah, hapisten kaçmanın sapıklıkla ne ilgisi var?</p>

  <p class="calibre12">D’ESTIVET: Olmaz olur mu? Sen Kilise’nin elindesin, kaçmaya çalışman Kilise’yi terk etmek demektir. Bu da dini sapıklıktır düpedüz.</p>

  <p class="calibre12">JAN: Ömrümde bu kadar saçma bir şey işitmedim.</p>

  <p class="calibre12">D’ESTIVET: Görüyor musunuz efendim, görev başındaki bir savcıya nasıl hakaret ediyor?</p>

  <p class="calibre12">CAUCHON: Seni daha önce de uyardım Jan, böyle dik dik cevaplar vermekle kendine kötülük ediyorsun.</p>

  <p class="calibre12">JAN: Siz de saçma sapan konuşmayın benimle.</p>

  <p class="calibre12">ENGİZİSYONCU: Usul hakkında itirazım var. Sanık sorguya çekilmeden Kutsal Kitaba el basarak bize bütün gerçeği söyleyeceğine yemin etmeli.</p>

  <p class="calibre12">JAN: Bunu kaç kere tartıştık. Size yalnız bu davayla ilgili şeyleri söyleyebilirim. Tanrı bütün gerçeğin söylenmesine izin vermez. Söylediğim zaman da anlamıyorsunuz zaten. Hem eski meseldir, doğru söyleyenin bir ayağı üzengide gerek.</p>

  <p class="calibre12">COURCELLES: Efendimiz, bu kıza işkence edilsin.</p>

  <p class="calibre12">ENGİZİSYONCU: İşitiyor musun Jan? İnatçılığın sonu budur. Cevap vermeden düşün. Ona işkence aletleri gösterildi mi?</p>

  <p class="calibre12">CELLAT: Aletler hazır efendim. Kendisine birer birer gösterildi.</p>

  <p class="calibre12">JAN: Etlerimi lime lime etseniz, ruhumu bedenimden ayırsanız, ağzımdan bir kelime fazlasını alamazsınız. Söyleyeceğim kadarını söyledim. Hem acıya dayanamam ben. Canımı acıtırsanız istediğinizi söyler, sonra da geri alırım. Sil baştan olur.</p>

  <p class="calibre12">LADVENU: Doğru söylüyor. İnsaflı olalım.</p>

  <p class="calibre12">COURCELLES: Ama bu durumda işkence yapmak âdettir.</p>

  <p class="calibre12">ENGİZİSYONCU: Gene de rasgele yapılmaz. Sanık itirafta bulunmayı kabul ederse işkenceye gerek yok.</p>

  <p class="calibre12">COURCELLES: Töreye uymalıyız. Sanık yemin etmek istemiyor.</p>

  <p class="calibre12">LADVENU (nefretle): Kıza illa işkence edecek. Zevk mi alacaksın bundan?</p>

  <p class="calibre12">COURCELLES (şaşarak): Ne zevki? Yasa bu, töre bu. Hep böyle yapılagelmiş.</p>

  <p class="calibre12">ENGİZİSYONCU: Yanılıyorsun rahip efendi. İşkenceye başvuranlar yasaları çiğneyenlerdir.</p>

  <p class="calibre12">COURCELLES: İnanın bana hep yapılagelmiştir.</p>

  <p class="calibre12">CAUCHON: (kararlı): Ama bugün yapılmayacak. Bu konu burada kapansın. Zora başvurarak iş gördü dedirtmem bu mahkemeye. Jan’ın ruhunu da, vücudunu da ateşten kurtarmak için en iyi, en bilgili din adamlarımızı seferber ettik. Daha umut kesilmeden onu kendi elimle cellada teslim edemem.</p>

  <p class="calibre12">COURCELLES: Efendimiz, çok merhametlisiniz, ama alışılmış yoldan ayrılmak büyük sorumluluktur.</p>

  <p class="calibre12">JAN: Düdük makarnası sen de! Senden önceki ne yapmışsa sen de onu yapacaksın; kör derneğini beller gibi.</p>

  <p class="calibre12">COURCELLES (kalkarak): Ahlaksız! Bana ne cüretle düdük makarnası dersin, yüzsüz!</p>

  <p class="calibre12">ENGİZİSYONCU: Sabırlı olun rahip efendi, sabırlı olun. Korkarım pek yakında öcünüz alınacak, hem de fazlasıyla.</p>

  <p class="calibre12">COURCELLES (mırıldanarak): Düdük makarnası ha! (Çok bozulmuş, yerine oturur.)</p>

  <p class="calibre12">ENGİZİSYONCU: Bir çoban kızının kaba saba sözlerine aldırmayalım, efendim.</p>

  <p class="calibre12">JAN: Çoban kızı değilim ben. Köyde herkes gibi ben de koyun güttüm. Ama ev işlerinden de çok iyi anlarım. Yün eğirmede, kilim dokumada benimle boy ölçüşecek kadın varsa çıksın karşıma.</p>

  <p class="calibre12">ENGİZİSYONCU: Şimdi böbürlenmenin sırası değil, Jan. Büyük tehlike karşısındasın.</p>

  <p class="calibre12">JAN: Doğru. Caka satmanın cezasını çekiyorum zaten. Savaşta enayi gibi altın pelerin giymeseydim, o Burgonyalı asker beni atımdan arkaya doğru çekip düşüremezdi. Şimdi de burada olmazdım tabii.</p>

  <p class="calibre12">PAPAZ: Mademki ev işlerinde bu kadar hünerlisin, neden hanım hanımcık evinde oturmuyorsun?</p>

  <p class="calibre12">JAN: Ev işi yapan kadın çok, ama benim işimi yapacak kimse yok.</p>

  <p class="calibre12">CAUCHON: Haydi, saçma sapan şeylerle vakit kaybetmeyelim. Jan, sana çok ciddi bir soru soracağım. Cevap vermeden iyi düşün. Ölümün kalımın buna bağlı. Bütün sözlerin, bütün eylemlerin için, ister iyi, ister kötü olsun, Kilise’nin yargısını kabul ediyor musun, Tanrının yeryüzündeki temsilcisi olan Kilise’nin? Özellikle bu davada din görevlilerine Tanrının ilham ettiği görüşleri kabul edecek misin?</p>

  <p class="calibre12">JAN: Ben Kilise’nin sadık bir evladıyım. Kilise’ye boyun eğerim.</p>

  <p class="calibre12">CAUCHON: (umutla öne doğru eğilerek): Sahi mi?</p>

  <p class="calibre12">JAN: Yeter ki bana olmayacak şeyler emretmeye.</p>

  <p class="calibre12">D’ESTIVET: Olmayacak şeyler emretmek saçmalığını bekliyor Kilise’den.</p>

  <p class="calibre12">JAN: İnançlarıma aykırı itiraflarda bulunmamı istemeyin. Hiçbir kuvvet bunu yaptıramaz bana. Tanrı yolunda yaptıklarımdan hiçbir zaman pişman olmam. Bundan sonra da buyruklarını yerine getirmekten hiçbir kul alıkoyamaz beni. Olmayacak şey dediğim budur. Kilise, Tanrının bana buyurduklarına aykırı hareket etmemi isterse razı olamam.</p>

  <p class="calibre12">yargIç yardImcIlarI (şaşkın ve öfkeli): Ne? Kilise Tanrıya karşı ha, ya buna ne dersiniz? Düpedüz dalalet! Din iman elden gidiyor! Bak, bu laf hepsini bastırdı, vs., vs.</p>

  <p class="calibre12">D’ESTIVET (dosyasını fırlatarak): Efendimiz, bu kadarı yetmez mi?</p>

  <p class="calibre12">CAUCHON: Kadın, on tane din düşmanının yakılmasına yetecek ikrarda bulundun. Hâlâ aklını başına toplamayacak mısın?</p>

  <p class="calibre12">ENGİZİSYONCU: Kilise, gördüğün hayalleri, işittiğin sesleri sana şeytanın yolladığını söylüyor. Kilise mi bilir, sen mi bilirsin?</p>

  <p class="calibre12">JAN: Ben bilmem. Tanrı bilir. Suç saydığınız bütün işleri onun emriyle yaptım. Hangi papaz bana aksini söylese dinlemem.</p>

  <p class="calibre12">LADVENU (yalvararak): Ne söylediğini bilmiyorsun yavrum, kendini zorla öldürtmek mi istiyorsun? Dinle! Tanrının Kilisesine bağlı olduğunu kabul etmiyor musun?</p>

  <p class="calibre12">JAN: Bunu ne zaman inkâr ettim?</p>

  <p class="calibre12">LADVENU: İyi. Demek ki Papa Hazretlerine, kardinallere, başpikoposlara ve piskoposlara bağlısın.</p>

  <p class="calibre12">JAN: Önce Tanrıya hizmet etmeli.</p>

  <p class="calibre12">D’ESTIVET : İşittiğin sesler Kilise’ye itaat etmeni söylemiyorlar mı?</p>

  <p class="calibre12">JAN: Kilise’ye itaatsizlik etmemi söylemiyorlar. Ama önce Tanrıya hizmet etmeli.</p>

  <p class="calibre12">CAUCHON: Buna da sen karar vereceksin, Kilise değil, öyle mi?</p>

  <p class="calibre12">JAN: Kendi kararımı benden başka kim verebilir?</p>

  <p class="calibre12">YARGIÇ YARDIMCILARI (şaşkınlıktan dilleri tutulmuştur): Oh!</p>

  <p class="calibre12">CAUCHON: Kendi ağzınla kendini mahkûm ettin. Seni kurtarmak için öylesine gayret sarf ettik ki, nerdeyse biz günaha girecektik. Kurtuluş kapısını tekrar tekrar açtık sana, ama yüzümüze kapadın. Bu hezeyanından sonra hâlâ Tanrının sevgili kulu olduğunu söyleyebilir misin?</p>

  <p class="calibre12">JAN: Değilsem bana olmayı nasip etsin. Sevgili kuluysam benden yüz çevirmesin.</p>

  <p class="calibre12">LADVENU: Bu güzel bir cevap efendim.</p>

  <p class="calibre12">COURCELLES: Piskoposun atını çaldığın zaman da Tanrının sevgili kulu muydun acaba?</p>

  <p class="calibre12">CAUCHON: (öfkeyle ayağa kalkarak): Piskoposun atını şeytanlar götürsün. Senin de cehenneme kadar yolun var. Biz tam meselenin temeline varmışken, böyle beygirden başka bir şey anlamayan salaklar işimize engel oluyor. (Öfkeden titreyerek yerine oturur.)</p>

  <p class="calibre12">ENGİZİSYONCU: Efendiler, efendiler! Böyle ıvır zıvır şeyleri büyütmekle kızın avukatlığını yapıyorsunuz. Efendimizin öfkelenmesine şaşmıyorum. Sayın Savcı ne diyor bu konuda?</p>

  <p class="calibre12">D’ESTIVET: Görevim gereği her konuyu incelemek zorundayım. Ama bu kadın aforoz edilmesine yetecek itiraflarda bulunduktan sonra bazı küçük suçlarının üstünde durmaya değmez tabii. Yalnız iki korkunç suçu daha var ki, bunlara asla göz yumulamaz. Birincisi, ifritlerle ilişkisi var, dolayısıyla büyücüdür. İkincisi, sırtındaki erkek giysilerini çıkarmayı reddediyor.</p>

  <p class="calibre12">JAN: Ermiş Catherine, Ermiş Marguerite ifrit midir? Ya Mikail Aleyhisselam?</p>

  <p class="calibre12">COURCELLES: Karşına çıkan hayalin Mikail Aleyhisselam olduğunu nereden biliyorsun? Sana çıplak adam suretinde görünmedi mi?</p>

  <p class="calibre12">JAN: Tanrı, habercisinin sırtına bir çul geçirmekten âciz midir?</p>

  <blockquote class="calibre23">
    (Yargıç yardımcıları gülümsemekten kendilerini alamazlar. Courcelles’e takılınması özellikle hoşlarına gitmiştir.)
  </blockquote>

  <p class="calibre12">LADVENU: Aferin Jan, güzel cevap.</p>

  <p class="calibre12">ENGİZİSYONCU: Kızın hazırcevaplığına diyecek yok, ama iblis, bir bakirenin karşısına çırılçıplak çıkıp onu ürkütmez tabii. Jan, Kilise gördüğün suretlerin seni cehennemlik etmek isteyen ifritler olduğunu beyan ediyor. Kilise’nin beyanını kabul ediyor musun?</p>

  <p class="calibre12">JAN: Ben Tanrının habercisine inanırım. Hangi dini bütün kişi ona inanmaz?</p>

  <p class="calibre12">CAUCHON: Rezil kadın! Tekrar soruyorum sana: Ne dediğinin farkında mısın?</p>

  <p class="calibre12">ENGİZİSYONCU: Onu kurtarmak için şeytanla güreşiyorsunuz ama, boşuna. Baksanıza kurtulmak istemiyor. Sana son kez soruyorum. Bu hayasızca kılığı değiştirip kendi cinsine yaraşır şekilde giyinecek misin?</p>

  <p class="calibre12">JAN: Hayır.</p>

  <p class="calibre12">D’ESTIVET (gene saldırıya geçerek): Bakın, gene itaatsizlik edip günaha giriyor.</p>

  <p class="calibre12">JAN (üzüntülü): Ama işittiğim sesler bir asker gibi giyinmemi söylüyor bana.</p>

  <p class="calibre12">LADVENU: Jan! Jan! İşittiğin seslerin ifritlerden geldiğini göstermez mi bu? Melekler niye böyle hayasızca bir şey öğütlesin? Akla yakın bir neden gösterebilir misin bize?</p>

  <p class="calibre12">JAN: Elbette. Orduda askerlerin arasında yaşıyordum. Burada askerler başımda nöbet bekliyor. Kadın gibi giyinsem bana kadın gözüyle bakarlar. O zaman halim ne olur? Bu yüzden Ermiş Catherine kadın gibi giyinmeme izin vermiyor.</p>

  <p class="calibre12">COURCELLES: Ne zaman izin verecek?</p>

  <p class="calibre12">JAN: Beni İngiliz askerlerinin elinden kurtardığınız zaman. Warwick Dükü’nün dört nöbetçisi gece gündüz başımda. Fistanlar giyerek onlarla düşüp kalkmamı istemezsiniz herhalde.</p>

  <p class="calibre12">LADVENU: Efendimiz, Jan gerçi ayıp şeyler söylüyor, ama sağduyudan da büsbütün yoksun değil. Basit bir köylü kızı ne de olsa.</p>

  <p class="calibre12">JAN: Biz köylüler, siz soylular kadar basit olsaydık ekmeğinizi yapacak unu zor bulurdunuz.</p>

  <p class="calibre12">CAUCHON: Al işte, onu kurtarmaya çalışmanın mükâfatı, Birader Martin.</p>

  <p class="calibre12">LADVENU: Jan, hepimiz seni kurtarmaya çalışıyoruz. Piskopos Hazretleri seni kurtarmaya çalışıyor. Engizisyon Yargıcı öz kızı olsan sana daha adilce davranamazdı. Ama gururun, kendine güvenin gözünü kör etmiş senin.</p>

  <p class="calibre12">JAN: Niçin böyle söylüyorsun? Ben ne dedim? Ne yaptım? Anlamıyorum.</p>

  <p class="calibre12">ENGİZİSYONCU: Ne demiş büyüklerimiz, feraseti kıt olandan kork. Saf olmak yetmez. İyi olmak da yetmez. Kara cahilin saflığı hayvanca bir saflıktır.</p>

  <p class="calibre12">JAN: Hayvanın saflığında büyük feraset, bazen de bilgicin ferasetinde büyük ahmaklık gizlidir.</p>

  <p class="calibre12">LADVENU: Bunu biliyoruz Jan. Sandığın kadar da ahmak değiliz. Bize dik dik cevaplar vermekten vazgeç. Arkanda duran adamı görüyor musun? (Cellat’ı gösterir.)</p>

  <p class="calibre12">JAN (dönüp bakarak): İşkencecibaşı değil mi? Ama Piskopos bana bugün işkence yapılmayacağını söylemişti.</p>

  <p class="calibre12">LADVENU: Sana işkence yapılmayacak, çünkü mahkûm edilmen için gerekli olan her şeyi itiraf ettin. Bu adam yalnız işkencecibaşı değil, aynı zamanda cellatbaşıdır. Cellatbaşı, sana soracağım soruların karşılığını bu kız da işitsin. Bugün bir din düşmanını yakarak idam etmeye hazır mısın?</p>

  <p class="calibre12">CELLAT: Evet efendim.</p>

  <p class="calibre12">LADVENU: Bağlanacağı direk hazır mı?</p>

  <p class="calibre12">CELLAT: Hazır. Pazaryerinde. İngilizler çok yükseğe diktiler. Yanına yaklaşıp ölümünü kolaylaştıramayacağım. Zalimce bir idam olacak bu.</p>

  <p class="calibre12">JAN (dehşete kapılmış): Beni şimdi yakacak mısınız yoksa?</p>

  <p class="calibre12">ENGİZİSYONCU: Sonunda anlayabildin.</p>

  <p class="calibre12">LADVENU: Seni pazaryerine götürmek için bekleyen sekiz yüz İngiliz askeri var. Yargıçlarının ağzına bakıyorlar. Aforoz kararı verildi mi tamam. Yakılmana pek az kaldı.</p>

  <p class="calibre12">JAN (umutsuzca etrafına bakınız): Tanrım!</p>

  <p class="calibre12">LADVENU: Umutsuzluğa kapılma, Jan. Kilise merhametlidir. Kendini gene de kurtarabilirsin.</p>

  <p class="calibre12">JAN (umutla): Evet, seslerim yakılmayacağıma söz verdiler. Ermiş Catherine, sakın yılma Jan dedi.</p>

  <p class="calibre12">CAUCHON: Kadın! İyice çıldırdın mı sen? Bu seslerin seni aldattığını hâlâ anlamıyor musun?</p>

  <p class="calibre12">JAN: Hayır. Hayır, olacak şey değil bu!</p>

  <p class="calibre12">CAUCHON: Olacak şey değil mi? Bu sesler yüzünden aforoz edileceksin. Bu sesler yüzünden yakılacaksın.</p>

  <p class="calibre12">LADVENU (üstüne basarak): Compiègne’de tutsak düştüğünden beri bu sesler sözlerini tuttular mı hiç? Şeytan seni yüzüstü bıraktı. Oysa Kilise kucağını açıyor.</p>

  <p class="calibre12">JAN (büyük bir umutsuzlukla): Doğru. Doğru. Seslerim aldattı beni. Şeytanlar eğlendi benimle. İnancımı yitirdim. Hiç mi hiç yılmadım bugüne kadar. Ama dosdoğru ateşe atılmak için ahmak olmalı. Bana akıl, izan veren Tanrım bunu yapmamı isteyemez.</p>

  <p class="calibre12">LADVENU: Tanrıya şükürler olsun! Son dakikada seni kurtardık.</p>

  <blockquote class="calibre23">
    (Hızla kâtiplerin masasındaki boş sandalyeye gidip önüne bir kâğıt çeker. Acele acele bir şeyler yazmaya başlar.)
  </blockquote>

  <p class="calibre12">CAUCHON: Âmin!</p>

  <p class="calibre12">JAN: Ne yapacağım şimdi?</p>

  <p class="calibre12">CAUCHON: Dalaletten vazgeçtiğini ikrar eden bir kâğıt imzalayacaksın.</p>

  <p class="calibre12">JAN: İmzalamak mı? Adımı yazmayı bilmem ki.</p>

  <p class="calibre12">CAUCHON: Bundan önce çok mektup imzaladın.</p>

  <p class="calibre12">JAN: Ama biri elimi tutup kalemi yürütürdü. Haç işareti yapabilirim.</p>

  <p class="calibre12">PAPAZ (olanları gittikçe artan bir dehşetle izlemiştir): Efendimiz, bu kadının elimizden kaçıp kurtulmasına müsaade edecek misiniz?</p>

  <p class="calibre12">ENGİZİSYONCU: Kanuni yoldan yürüyoruz, Sayın De Stogumber. Kanunu da biliyorsunuz.</p>

  <p class="calibre12">PAPAZ (öfkeden mosmor olmuş ayağa kalkarak): Fransızlara güvenilmeyeceğini de biliyorum. İngiltere Kardinali’nin bunu işitince ne diyeceğini de biliyorum. Warwick Dükü’nün ihanetinizi öğrenince ne yapacağını da biliyorum. Kapıda sekiz yüz asker var. Siz istediğiniz kadar çırpının, bu cadıyı yakılmaya götürecekler.</p>

  <p class="calibre12">YARGIÇ YARDIMCILARI (bu arada): Bu da nesi? Ne dedi, ne dedi? Artık bu kadarına tahammül edilmez. Fransızlara güvenilmezmiş, işittiniz mi? Bu adam ne sanıyor kendini? İngiliz papazına bak sen! Ya deli ya da sarhoş, vs., vs.</p>

  <p class="calibre12">ENGİZİSYONCU (ayağa kalkarak): Susun lütfen! Efendiler, kesin gürültüyü. Sayın Rahip, bir an için kutsal görevinizi düşünün. Kim olduğunuzu, nerde olduğunuzu unutmayın. Oturmanızı rica ediyorum.</p>

  <p class="calibre12">PAPAZ (kollarını kavuşturur, öfkeden yüzü mosmor olmuştur): Oturmak istemiyorum.</p>

  <p class="calibre12">CAUCHON: Sayın Yargıç, bu adam yüzüme karşı hain dedi!</p>

  <p class="calibre12">PAPAZ: Hainsin ya! Hepiniz hainsiniz. Bütün dava boyunca bu pis cadının önünde diz çöküp sözlerini geri alsın diye yalvardınız.</p>

  <p class="calibre12">ENGİZİSYONCU (sakince yerine oturarak): Oturmak istemiyorsanız keyfiniz bilir. Ayakta durun öyleyse.</p>

  <p class="calibre12">PAPAZ: Ayakta durmak istemiyorum. (Kendini sandalyesine atar.)</p>

  <p class="calibre12">LADVENU (elindeki kâğıtla ayağa kalkarak): Efendimiz, işte kızın imzalayacağı belge.</p>

  <p class="calibre12">CAUCHON: Kendisine okunsun.</p>

  <p class="calibre12">JAN: Zahmet etmeyin, imzalarım.</p>

  <p class="calibre12">ENGİZİSYONCU: Kadın, neyin altına imza koyduğunu bilmelisin. Birader Martin yazdıklarını oku. Sesinizi kesin hepiniz.</p>

  <p class="calibre12">LADVENU (sakince okur): Ben Jan Dark, aşağıdaki yüz kızartıcı günahları işlediğimi doğrularım. Tanrı, melekler ve ermişlerin gönlüme doğurduğu buyruklar aldığımı söyledim. Kilise bunların şeytanın ayartmaları olduğu yolunda beni uyarınca da dinlememekte ayak diredim. Gerek Kutsal Kitaba, gerek din adamlarına karşı gelip erdemli bir kıza yakışmayacak giysiler giydim. Saçımı erkek gibi kestim. Tanrı katında hoşa giden kadınlık görevlerini unutup kılıç kuşandım. İnsanları birbirini öldürmeye kışkırttım. Sonra da bütün bu günahları Ulu Tanrıya yüklemek küstahlığında bulundum. Halkı kışkırtma, itaatsizlik, kendini beğenmişlik ve dinden sapkınlık suçlarını işlediğimi kabul ederim. İşlediğim günahlardan çok pişmanlık duyduğumu, bu suçları bir daha işlemeyeceğimi bildirir, beni yeniden Hak yoluna döndüren din ulularımıza minnetlerimi sunarım. Gerek Kiliseye, gerek Kutsal Papa Hazretlerine itaat etmek boynumun borcudur. Kutsal Kitap üstüne and içerim.</p>

  <p class="calibre12">ENGİZİSYONCU: Bunu anladın mı Jan?</p>

  <p class="calibre12">JAN (huzursuz): Anlaşılmayacak bir yanı yok, efendim.</p>

  <p class="calibre12">ENGİZİSYONCU: Doğru mu?</p>

  <p class="calibre12">JAN: Doğru olabilir. Doğru olmasaydı pazaryerinde benim için odunlar çatılmazdı.</p>

  <p class="calibre12">LADVENU (kalemi kâğıdı alıp, caymasından korkarak hızla yanına gider): Gel yavrum. Ben elini tutayım. Kalemi al. (Jan kalemi alır. Kitabın üstünde yazmaya başlar.) j.e.h.a.n.e. Tamam, şimdi kendin haç işareti yap.</p>

  <p class="calibre12">JAN (işareti yapıp kalemi geri verirken ruhunun aklına ve vücuduna karşı isyanı yüzünden işkence çektiği bellidir): İşte!</p>

  <p class="calibre12">LADVENU (kalemi masanın üstüne bırakıp belgeyi saygıyla Cauchon’a sunar): Allaha şükürler olsun! Kuzu sürüye döndü. Kutsal Çobanımız hoşnuttur şimdi. (Yerine döner.)</p>

  <p class="calibre12">ENGİZİSYONCU (kâğıdı Cauchon’dan alarak): Bu beyanınla aforoz edilmekten kurtuluyorsun. (Kâğıdı masaya atar.)</p>

  <p class="calibre12">JAN: Teşekkür ederim.</p>

  <p class="calibre12">ENGİZİSYONCU: Ama gerek Tanrıya, gerek Kutsal Kilise’ye karşı işlediğin büyük günahlardan ötürü, bir hücrede çile doldurup günahlarından arınmana, şeytanın iğvasından kurtulmana, sonunda Cenabı Hakkın sana cennetini nasip etmesi için gam ekmeğini yiyip dert pınarından su içerek ömür boyu hapiste kalmana karar verildi.</p>

  <p class="calibre12">JAN (önce şaşkınlık, sonra müthiş bir öfkeyle): Ömür boyu hapiste kalmak mı? Beni salıvermeyecek misiniz?</p>

  <p class="calibre12">LADVENU (biraz bozulmuş): Seni salıvermek mi? Çocuk musun? Yaptığın bunca kötülükten sonra?</p>

  <p class="calibre12">JAN: Verin bana o yazıyı! (Masaya koşup kâğıdı kaparak parça parça eder.) Varın yakın ateşinizi. Fare gibi deliğe tıkılmam ben. Seslerim haklıymış.</p>

  <p class="calibre12">LADVENU: Jan! Jan!</p>

  <p class="calibre12">JAN: Sizin ahmak olduğunuzu söylemişlerdi (bu söz çok gücenmelerine yol açar.) Bunların güzel sözlerine, merhametlerine güvenilmez demişlerdi. Hayatımı bağışlayacağınıza söz verdiniz. Yalanmış. (Öfkeli mırıltılar.) Yaşamak nedir sizce? Donup taş kesilmemek mi sadece? Ne kuru ekmek bulunca gam yerim, ne de duru su içmek derttir benim için. Ama gök kubbenin şavkından, o güzelim kırların çayırından çimeninden yoksun bırakmak beni. Dağda bayırda askerlerle at koşturmayayım diye ayağıma pranga vurmak. Bana havasız, nemli karanlığı koklatmak, sizin kötülüğünüz, sizin sersemliğiniz beni Tanrıdan bile soğuturken, gönlümü gene onun sevgisiyle dolduracak her şeyi almak elimden, cehennem odundan da beterdir. Savaş atımdan vazgeçebilirim. Etekle dolaşsam da olur. Sancaklar, borazanlar, askerler yanı başımdan geçip gitse de öbür kadınlar gibi geride bırakılmayı nefsime yedirebilirim. Yeter ki rüzgârda ağaçların hışırtısını, güneşte öten çayırkuşunu, köyümün sağlıklı ayazında meleyen kuzuları işitebileyim. Akşam çanları bana melek seslerini getirsin gene. Bunlar olmadan yaşayamam. Bunları benden ya da başka herhangi bir kuldan almaya kalktığınız için siz, biliyorum şeytanın emrindesiniz. Oysa bana yol gösteren, Tanrıdır.</p>

  <p class="calibre12">YARGIÇ YARDIMCILARI (büyük karışıklık, gürültü): Küfür bu! Bu kız ecinni. Biz şeytanın emrindeymişiz. Korkunç! Burada şeytan kol geziyor! Vs., vs.</p>

  <p class="calibre12">D’ESTIVET (gürültüyü bastıracak şekilde bağırır): İnatçı hınzır, adam olmaz bu. Acımaya gelmez böylesine. Aforoz edilmelidir.</p>

  <p class="calibre12">PAPAZ (Cellat’a): Ateşi tutuştur Cellatbaşı. Bu kadın yakılacak.</p>

  <blockquote class="calibre23">
    (Cellat’la yardımcıları avluya açılan kapıya koşarlar.)
  </blockquote>

  <p class="calibre12">LADVENU: Edepsiz! Kılavuzun Tanrı olsa, kurtarmaz mıydı seni?</p>

  <p class="calibre12">JAN: Tanrının hikmetine aklın ermez senin. Beni ateşlerden geçirip bağrına basacak. Çünkü öz evladıyım. Aranızda yaşamama layık değilsiniz sizler. Sana son sözüm bu işte.</p>

  <blockquote class="calibre23">
    (Askerler Jan’ı yakalar.)
  </blockquote>

  <p class="calibre12">CAUCHON: (ayağa kalkar): Daha sırası değil.</p>

  <blockquote class="calibre23">
    (Beklerler. Bir ölüm sessizliği. Cauchon sorarcasına Engizisyon Yargıcı’na bakar. Engizisyon Yargıcı başıyla onaylar. Ciddiyetle ayağa kalkıp karşılıklı ilahi okur gibi hükmü okurlar.)
  </blockquote>

  <p class="calibre12">CAUCHON: Resmen ilan olunur ki: Sen günahkâr bir kadınsın.</p>

  <p class="calibre12">ENGİZİSYONCU: Kilise Birliği’nden çıkarıldın.</p>

  <p class="calibre12">CAUCHON: Cemaatten kovuldun.</p>

  <p class="calibre12">ENGİZİSYONCU: Dalalet cüzamına tutuldun.</p>

  <p class="calibre12">CAUCHON: Şeytana kul oldun.</p>

  <p class="calibre12">ENGİZİSYONCU: Seni aforoz ediyoruz!</p>

  <p class="calibre12">CAUCHON: Seni ruhani idaremizden tart edip cismani idareye teslim ediyoruz. Gerçekten tövbe edersen günahına kefaret olsun diye seni cezalandırmayı Birader Martin’e bırakıyoruz.</p>

  <p class="calibre12">PAPAZ: Cadıyı ateşe atın! (Jan’a koşar, askerlerin onu dışarı çıkarmasına yardım eder.)</p>

  <blockquote class="calibre23">
    (Jan avlu kapısından dışarıya çıkarılır. Yargıç yardımcıları düzensizce kalkıp askerleri izlerler. Yalnız elleriyle yüzünü kapatan Ladvenu yerinde kalır.)
  </blockquote>

  <p class="calibre12">CAUCHON: (oturmak üzereyken yerinden kalkarak): Olmaz. Olmaz. Bu işte usulsuzlük var. Cismani idarenin temsilcisi burada hazır bulunup onu bizden teslim almalıydı.</p>

  <p class="calibre12">ENGİZİSYONCU (o da tekrar ayağa kalkmıştır): Bu adam ıslah olmaz.</p>

  <p class="calibre12">CAUCHON: Birader Martin, her şeyin gereğince yapılmasına göz kulak olun.</p>

  <p class="calibre12">LADVENU: Benim yerim Jan’ın yanı başındadır. Efendimiz, kendi yetkinizi kullanınız. (Hızla dışarıya çıkar.)</p>

  <p class="calibre12">CAUCHON: Bu İngilizleri Allah ıslah etsin. Kızı dosdoğru ateşe atacaklar. Bakın! Bakın!</p>

  <blockquote class="calibre23">
    (Avluyu işaret eder. Mayıs gününde alevlerinparlayıp titrediği görülür. Mahkemede yalnız Piskopos’la Engizisyon Yargıcı kalmıştır.)
  </blockquote>

  <p class="calibre12">CAUCHON: (gitmeye hazırlanarak): Buna engel olmalıyız.</p>

  <p class="calibre12">ENGİZİSYONCU (sakince): Evet. Ama telaşa kapılmadan.</p>

  <p class="calibre12">CAUCHON: (duraksayarak): Kaybedilecek bir dakikamız yok.</p>

  <p class="calibre12">ENGİZİSYONCU: Biz yolu yöntemiyle hallettik işi. İngilizler hata işlerse düzeltmek bize düşmez. İşlemde bir kusur görülmesi sonradan işe yarar bakarsınız. Hiç belli olmaz. Sonra her şeyin bir an önce olup bitmesi zavallı kız için daha iyi.</p>

  <p class="calibre12">CAUCHON: (gevşeyerek): Doğru ama, bu korkunç olayı izlememiz gerek galiba.</p>

  <p class="calibre12">ENGİZİSYONCU: İnsan göre göre alışıyor. Ateş işi çabuk bitirir. Ama genç, masum bir kızın iki müthiş kuvvet, Kanunla Kilise arasında ezildiğini görmek korkunç.</p>

  <p class="calibre12">CAUCHON: Ona masum mu diyorsunuz?</p>

  <p class="calibre12">ENGİZİSYONCU: Evet, pek masum. Kanunu da, Kiliseyi de nerden bilecek. Konuştuklarımızın bir kelimesini bile anlamadı. Arada cahiller güme gider. Haydi yakıldığını görmeye geç kalacağız.</p>

  <p class="calibre12">CAUCHON: (onunla çıkarak): Geç kalsak da gam yemem. Buna sizin kadar alışık değilim. (Çıkarlarken Warwick’le karşılaşırlar.)</p>

  <p class="calibre12">WARWICK: Oh, affedersiniz vakitsiz geldim. Her şey olup bitti sanmıştım. (Çekilmeye davranır.)</p>

  <p class="calibre12">CAUCHON: Her şey olup bitti, Lordum.</p>

  <p class="calibre12">ENGİZİSYONCU: İdam bizim işimiz değildir. Ama sonuca tanık olmamız uygun düşer. İzninizle. (Selam verip avlu kapısından çıkar.)</p>

  <p class="calibre12">CAUCHON: Adamlarınızın Usul Hukukuna riayet ettiği biraz şüpheli Lordum.</p>

  <p class="calibre12">WARWICK: Sizin yetkinizin bu kentte geçerli olduğu da biraz şüpheli, efendimiz. Burası Piskoposluk bölgeniz değil. Siz bunun hesabını verirseniz ben de gerisinin hesabını veririm.</p>

  <p class="calibre12">CAUCHON: İkimiz de Tanrıya hesap vermek zorundayız, Lordum. İyi günler.</p>

  <p class="calibre12">WARWICK: İyi günler, efendim.</p>

  <blockquote class="calibre23">
    (Bir an düşmanlıklarını gizlemeden birbirlerine bakarlar. Cauchon, Engizisyoncu’nun çıktığı kapıdan dışarıya çıkar.)
  </blockquote>

  <p class="calibre12">WARWICK (yalnız kaldığını fark edince): Hey, kimse yok mu burada? Nöbetçi! Nöbetçiler bile kızın yakıldığını görmeye gitmişler. (Sessizlik, ağlayıp dövünen birinin hıçkırıklarıyla bozulur.) Bu da ne?</p>

  <blockquote class="calibre23">
    (Papaz De Stogumber çılgın gibi sendeleyerek, yüzü gözü yaşlar içinde içeri girer. Sanık iskemlesine gidip hıçkırarak üstüne kapanır.)
  </blockquote>

  <p class="calibre12">WARWICK (ona yaklaşıp omzunu okşayarak): Ne var Peder John? Ne oluyorsunuz?</p>

  <p class="calibre12">PAPAZ (ellerine sarılarak): Efendimiz, Efendimiz! Bu günahkar kulunu affetmesi için Tanrıya yalvarınız.</p>

  <p class="calibre12">WARWICK (onu yatıştırmaya çalışarak): Tabii. Tabii. Sakin ol!</p>

  <p class="calibre12">PAPAZ (hüngür hüngür ağlayarak): Ben kötü bir adam değilim, Lordum.</p>

  <p class="calibre12">WARWICK: Değilsin, tabii.</p>

  <p class="calibre12">PAPAZ: Kötülük etmek istemedim. Bilemedim ne olacağını.</p>

  <p class="calibre12">WARWICK (dikleşerek): Ya, gördün demek.</p>

  <p class="calibre12">PAPAZ: Ne yaptığımın farkında değildim. Öfkelenince ne yaptığını bilmeyen sersemin biriyim ben. Bu yüzden de sonsuza dek azap çekeceğim.</p>

  <p class="calibre12">WARWICK: Saçmalama. Çok üzücü bir durum şüphesiz. Ama sen yapmadın bu işi.</p>

  <p class="calibre12">PAPAZ: Başkalarının yapmasına seyirci kaldım. Bilseydim onu çeker alırdım ellerinden. Siz bilemezsiniz, görmediğiniz. Bilmeden konuşmak kolay. Ağzına geleni söyleyerek kendi öfkeni körüklemek, cehennemi mizacınla ortalığı alevlendirmek gururunu okşuyor. Ama yaptığın işi gözlerinle görünce... (Diz çöküp yalvarır.) O manzara gözlerimin önünden gitsin. Yarabbim! İçimi kavuran bu ateşten kurtar beni. Alevler içinde yanarken üç kez seslendi. İsa! İsa! İsa! O şimdi Tanrısına kavuştu. Bense kıyamete dek cehennemde yanacağım.</p>

  <p class="calibre12">WARWICK (onu ayağa kaldırır): Haydi, haydi! Kendini topla artık. Herkesin diline düşeceğiz. (İtercesine onu masadaki sandalyeye oturtur.) Böyle şeyleri görmeyi yüreğin kaldırmıyorsa benim gibi yap, uzak dur.</p>

  <p class="calibre12">PAPAZ (şaşkın ve boyun eğmiş): Bir haç istedi. Bir asker iki değneği birbirine bağlayıp ona verdi. Çok şükür adam İngilizdi. Bunu ben de yapabilirdim. Ama korkağın biriyim, pis kuduz köpeğin biri.</p>

  <p class="calibre12">WARWICK: Asker budalalık etmiş. Papazların eline geçerse onu yakarlar.</p>

  <p class="calibre12">PAPAZ: Bazıları kızla alay ettiler. Böyleleri İsa Efendimize de gülerlerdi hiç şüphesiz. Ama bereket Fransızdılar.</p>

  <p class="calibre12">WARWICK: Sus! Biri geliyor. Kendini topla.</p>

  <blockquote class="calibre23">
    (Ladvenu avludan gelerek Warwick’in soluna geçer. Elinde bir kiliseden aldığı bir piskopos haçı taşımaktadır. Çok ciddi, çok vakurdur.)
  </blockquote>

  <p class="calibre12">WARWICK: İşittiğime göre, her şey olup bitmiş, Birader Martin.</p>

  <p class="calibre12">LADVENU (esrarlı bir tavırla): Bilmiyoruz, Lordum. Daha yeni başlamış da olabilir.</p>

  <p class="calibre12">WARWICK: Bu ne demek oluyor?</p>

  <p class="calibre12">LADVENU: Bu haçı bir kiliseden aldım. Jan son anına kadar görebilsin diye. Elinde değnekten yapılmış bir haç vardı. Onu koynuna soktu. Alevler çevremizi sarınca karşısında haçı tutmakta devam edersem benim de yanacağımı gördü. Aşağıya inip kendimi kurtarmamı söyledi. Efendimiz, böyle bir anda bir başkasının tehlikede olduğunu düşünebilen bir kızın şeytanla ilişiği olamaz. Ben haçı uzaklaştırmak zorunda kalınca gözünü göklere çevirdi. O anda göklerin boş olduğunu sanmıyorum. Kurtarıcımız nurlar saçarak görünmüştür ona. Tanrısına seslenerek can verdi. Bu Jan için son değil, başlangıçtır.</p>

  <p class="calibre12">WARWICK: Korkarım, halk üzerinde kötü etkisi olacak.</p>

  <p class="calibre12">LADVENU: Oldu bile. İçlerinde gülenler de vardı. Ama sanırım, umarım İngilizdiler.</p>

  <p class="calibre12">PAPAZ (hırsla kalkarak): Hayır, olamaz. Ülkesinin yüzünü kara çıkaran bir tek İngiliz var, o da De Stogumber denilen azgın köpek. (Çığlıklar atarak dışarı fırlar.) Bana işkence etsinler. Beni yaksınlar. Gidip kızın külleri arasında dua edeceğim. Yahuda’dan da hainim ben. Asacağım kendimi.</p>

  <p class="calibre12">WARWICK: Çabuk Birader Martin. Peşinden gidin. Canına kıyacak, çabuk.</p>

  <blockquote class="calibre23">
    (Ladvenu, Warwick’in ısrarıyla dışarıya koşar. Cellat, yargıç koltuklarının ardındaki kapıdan girer. Geriye dönen Warwick onunla burun buruna gelir.)
  </blockquote>

  <p class="calibre12">WARWICK: Sen de nerden çıktın be adam?</p>

  <p class="calibre12">CELLAT (vakarla): Bana, be adam diye hitap edemezsiniz, Lordum. Rouen kentinin Cellatbaşıyım. Emirlerinizin yerine getirildiğini bildirmeye geldim.</p>

  <p class="calibre12">WARWICK: Özür dilerim, Cellatbaşı. Emeğiniz cömertçe karşılanacak. Sonradan satmak için öteberisini saklamadığınıza pişman olmayacaksınız. Hiçbir şey kalmadı değil mi ondan? Ne kemik, ne tırnak, ne saç!</p>

  <p class="calibre12">CELLAT: Sadece yüreği yanmadı Lordum. Ama ondan kalan her şey ırmağın dibinde. Bir daha adını sanını işitmeyeceksiniz.</p>

  <p class="calibre12">WARWICK (buruk bir gülüşle Ladvenu’nün dediklerini düşünerek): Adını sanını işitmeyecek miyim? Hmm. Acaba?</p>

  <div class="mbppagebreak" id="calibre_pb_35"/>
</body>
</html>
