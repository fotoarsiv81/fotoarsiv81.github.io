<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="Tr" xmlns:xml="http://www.w3.org/XML/1998/namespace">
<head>
  <link href="../Styles/styles.css" rel="stylesheet" type="text/css" />

  <title>Sözünün Eri</title>
</head>

<body>
  <h2 class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After_1" title="Sözünün Eri"><br /></h2>

  <h2 class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After_1" title="Sözünün Eri"></h2>

  <p class="P__And__Centre_Alignment" style="font-size: medium; text-indent: 0px; font-style: normal; font-weight: normal;"><span style="font-size: 1.5em; font-weight: bold; text-indent: 2em;"><br /></span></p>

  <p class="P__And__Centre_Alignment" style="font-size: medium; text-indent: 0px; font-style: normal; font-weight: normal;"><span style="font-size: 1.5em; font-weight: bold; text-indent: 2em;"><br /></span></p>

  <p class="P__And__Centre_Alignment" style="font-size: medium; text-indent: 0px; font-style: normal; font-weight: normal;"><span style="font-size: 1.5em; font-weight: bold; text-indent: 2em;"><br /></span></p>

  <p class="P__And__Centre_Alignment" style="font-size: medium; text-indent: 0px; font-style: normal; font-weight: normal;"><span style="font-size: 1.5em; font-weight: bold; text-indent: 2em;"><br /></span></p>

  <p class="P__And__Centre_Alignment" style="font-size: medium; text-indent: 0px; font-style: normal; font-weight: normal;"><span style="font-size: 1.5em; font-weight: bold; text-indent: 2em;"><br /></span></p>

  <p class="P__And__Centre_Alignment" style="font-size: medium; text-indent: 0px; font-style: normal; font-weight: normal;"><span style="font-size: 1.5em; font-weight: bold; text-indent: 2em;"><br /></span></p>

  <p class="P__And__Centre_Alignment" style="font-size: medium; text-indent: 0px; font-style: normal; font-weight: normal;"><span style="font-size: 1.5em; font-weight: bold; text-indent: 2em;"><br /></span></p>

  <p class="P__And__Centre_Alignment" style="font-size: medium; text-indent: 0px; font-style: normal; font-weight: normal;"><br /></p>

  <p class="P__And__Centre_Alignment" style="font-size: medium; text-indent: 0px; font-style: normal; font-weight: normal;"><span style="font-size: 1.5em; font-weight: bold; text-indent: 2em;">SÖZÜNÜN ERİ</span></p>

  <div style="page-break-before:always;"></div>

  <p class="P_Current__And__Times_New_Roman__And__18pt__And__Bold__And__Left_Indent__And__Spacing_After__And__Spacing_Before__And__Page_Break"></p>

  <div class="P_Current__And__Times_New_Roman__And__18pt__And__Bold__And__Left_Indent__And__Spacing_After__And__Spacing_Before" style=" width: 38px; max-width: 100%; max-height: 100%;"><img alt="" id="a_11" src="../Images/11.jpg" style=" width: 100%;" /></div>

  <p class="p_c_a">O yıl sonbahar Barcelona’yı, caddelerde gümüş rengi pullar gibi dalgalanan kurumuş yapraklarla sarmaladı. On altıncı doğum günümdeki o gecenin uzak anıları duygularıma bir sürgü çekmiş ya da yaşam beni duygusal üzüntülerimden kurtararak bir tatil bağışlamaya karar vermişti, artık büyümeye başlayabilirdim. Clara Barceló, Julián Carax ya da şu kitaptan çıkma bir karakter olduğu öne sürülen, yüzü olmayan ve yanık kâğıt kokan adam hakkında bu kadar az düşünmeme ben de şaşırmıştım. Kasım ayı boyunca, Clara bir an için pencereden gözüme ilişir diye, Real Plaza yakınlarındaki hiçbir yere gitmeden ağırbaşlı bir dönem geçirdim. Bu erdem, itiraf etmeliyim ki, tümüyle bana ait değildi. Kitapçıdaki işler alabildiğine hızlandı, babamla birlikte daha fazla mesai yapmak zorunda kaldık.</p>

  <p class="p_c_a">"Bu hızla giderse, siparişleri yetiştirmek için bir yardımcı tutmak durumunda kalacağız," dedi, babam. "Yarı dedektif, yarı şair, çok fazla ücret istemeyecek ya da olanaksızı başarmanın peşinde koşmayacak çok özel birine ihtiyacımız var."</p>

  <p class="p_c_a">"Sanırım tam aradığımız gibi birisi var," dedim.</p>

  <p class="p_c_a">Fermín Romero de Torres’i Fernando Sokağı kemerinin altında, her zamanki yerinde buldum. Dilenci çöpten bulduğu pazar gazetesinin baş sayfasını kenarlarından tutarak bir araya getiriyordu. Baş sayfada diktatörlük politikalarının şanlı ilerleyişine vurgu yapan, milli cephe çalışmalarının büyüklüğü hakkında sürmanşet bir haber vardı.</p>

  <p class="p_c_a">"Aman Tanrım! Başka bir bela daha!" diye bağırdığım duydum. Bu fasistler hepimizi azizlerle kurbagalardan olusan bir ırka cevirecek.</p>

  <p class="p_c_a">"Günaydın," dedim sessizce. "Beni anımsadın mı?"</p>

  <p class="p_c_a">Dilenci başını kaldırdı, birdenbire yüzünde muhteşem bir gülümseme belirdi.</p>

  <p class="p_c_a">"Gözlerim beni aldatıyor mu? işler nasıl gidiyor, dostum? Umarım bir yudum kırmızı şaraba hayır demezsin?"</p>

  <p class="p_c_a">"Bugün sıra bende," dedim. "Aç mısın?"</p>

  <p class="p_c_a">"Şey, şöyle güzel bir tabak deniz ürününe hayır diyemem, ama önüme bırakılan her şeyi de yerim."</p>

  <p class="p_c_a">Kitapçıya dönüş yolumuzda Fermín Romero de Torres geçen hafta Güvenlik Servisi’ni atlatmak için ne gibi maceralar yaşadığını anlattı, özellikle savaş yıllarında isim yapmış Müfettiş Fumero’dan çekiniyordu.</p>

  <p class="p_c_a">"Fumero?" diye sordum. Bu, savaşın bitimine yakın Montjuic Kalesi’nde Clara Barceló’nun babasını öldüren askerin ismiydi.</p>

  <p class="p_c_a">Küçük adam korkuyla başını salladı, rengi solmuştu. Açlıktan ölecekmiş gibi görünüyordu ve kirliydi, aylardan beri sokaklarda yaşadığından pis kokuyordu. Davranışlarında derin bir kaygı, sürekli gevezelik ederek saklamaya çalıştığı büyüyen bir huzursuzluk sezinledim. Dükkâna geldiğimizde bana korkulu gözlerle baktı.</p>

  <p class="p_c_a">"Lütfen içeriye gel. Burası babamın kitapçı dükkânı. Seni onunla tanıştırmak istiyorum."</p>

  <p class="p_c_a">Dilenci kirli bir bohça gibi iki büklüm oldu, sinirliydi. "Yo, hayır, bunu duymak istemiyorum, giyimim kuşamım uygun görünmüyor, üstelik burası sosyetik bir yer. Seni utandırırım..."</p>

  <p class="p_c_a">Babam kapı aralığından başını çıkarıp dilenciyi süzdü, ardından yan gözle bana baktı.</p>

  <p class="p_c_a">"Baba, bu Fermín Romero de Torres."</p>

  <p class="p_c_a">"Hizmetinizdeyim," dedi dilenci, neredeyse titriyordu.</p>

  <p class="p_c_a">Babam, ona sakince gülümseyerek elini uzattı. Dilenci elini tutmaya cesaret edemedi, görünüşünden ve derisini kaplayan kirden utanıyor olmalıydı.</p>

  <p class="p_c_a">"Dinle, burdan gidip sizi baş başa bıraksam, iyi olur," dedi kekeleyerek.</p>

  <p class="p_c_a">Babam, onu kolundan kibarca tuttu. "Önemli değil, oğlum öğle yemeğini bizimle yiyeceğinizi söyledi."</p>

  <p class="p_c_a">Dilenci şaşkın bir edayla bize baktı, korkmuştu.</p>

  <p class="p_c_a">"Niçin evimize gelip güzel bir sıcak banyo yapmıyorsunuz?" dedi, babam. "Daha sonra, her şey uygun olduğunda, Can Solé’ye yemeğe gidebiliriz."</p>

  <p class="p_c_a">Fermín Romero de Torres anlaşılmaz bir şeyler mırıldandı. Hâlâ gülümsüyordu, babam ön kapıya doğru ona eşlik edip daireye çıkarmak için merdivenlerden yukarıya doğru sürüklerken ben de dükkânı kapadım. Tatlı sözler ve el altından taktikler sayesinde inadını kırmayı başarıp onu banyoya soktuk. Üstünde hiçbir şey kalmayınca bir savaş zamanı fotoğrafına benzedi, tüyleri yolunmuş bir tavuk gibi titriyordu. El ve ayak bileklerinde derin izler vardı, gövdesinde ve sırtında bakması bile insana acı veren korkunç yaralar görülüyordu. Babamla dehşete düşmüş bakışlarımızla göz göze gelsek de konuşamadık.</p>

  <p class="p_c_a">Dilenci korkarak, titreyerek kendisinin bir çocuk gibi yıkanmasına izin verdi. Ben temiz giysiler ararken, babamın onunla durmaksızın konuştuğunu duyabiliyordum. Eski bir kazak, iç çamaşırı ve babamın uzun zamandır giymediği bir giysi buldum. Dilenci üstünden çıkardığı giysi yığınından ayakkabılarını bile kurtaramadı. Babamın küçük geldiği için giymediği bir çift ayakkabısını da verdim. Çok pişmiş jambon rengi ve kıvamındaki pantolonu dahil tüm paçavralarını bir gazete kâğıdına sarıp kömürlüğe kaldırdım. Banyoya geri döndüğümde babam küvette Fermín’i sabunluyordu. Temizlik ve sabun kokusu onu yirmi yaş gençleştirmişti. Görebildiğim kadarıyla, ikisi şimdiden iyi dost olmuşlardı. Bunun banyo tuzunun etkileriyle ilgisi olabilirdi, ama Fermín Romero da Torres’i coşturmuştu.</p>

  <p class="p_c_a">"İnanın bana, Sinyor Sempere, yazgı beni uluslararası entrikalar içine sürüklese de, peşine düştüğüm şey yüreğime en yakın olan şeydi, klasik Yunan ve Latin edebiyatları. Bir çocukken bile şiirin çağrışımlarını duyumsuyordum, bir Sofokles ya da bir Virgil olmak istiyordum, çünkü trajedi ve ölü diller bana ürperti verir. Ama babam, huzur içinde yatsın, dar görüşlü ve inatçı bir adamdı. Her zaman çocuklarından birinin muhafız alayına katılmasını isterdi, üç köşeli şapkasını giymeyi başaramazsam tüm yazınsal düşlerimi terk ederek en azından bir devlet memuru olacağıma dair yemin ettirdi. Ben de tutucu biriyim, her ne kadar budala da olsa, bir babanın sözünün dinlenmesi gerektiğine inanırım. Bunlara karşın, macera peşinde koştuğum yıllar boyunca tüm entelektüel uğraşlarımı terk ettiğimi sanmayın. Büyük bir tutkuyla okudum, <i>İlahi Komedya</i>’nın en güzel parçalarının bir kısmını hâlâ ezbere okuyabilirim."</p>

  <p class="p_c_a">"Hadi şef, şu giysileri bir giy; bilgi birikimin konusunda kimsenin bir kuşkusu yok," dedim, babamı kurtarmaya çalışarak.</p>

  <p class="p_c_a">Fermín Romero de Torres banyodan pırıl pırıl çıktığında gözleri şükranla parlıyordu. Babam, onu bir havluyla sarmalamıştı, dilenci temizlenmiş derisini sarmalayan havlunun içinde gülümsüyordu. Giysilerini değiştirmesi için ona yardımcı oldum, yaklaşık on beden büyük oldukları belliydi. Babam, ona takmam için kemerini çıkarıp bana verdi.</p>

  <p class="p_c_a">"Çok şık görünüyorsun," dedi, babam. "Değil mi, Daniel?"</p>

  <p class="p_c_a">"Herkes seni bir film yıldızıyla karıştırabilir."</p>

  <p class="p_c_a">"Saçmalama. Eskiden neysem şimdi de oyum. Herkülvari kaslarımı hapiste kaybetmiştim ve o zamandan beri..."</p>

  <p class="p_c_a">"Şey, sanırım Charles Boyer’e benziyorsun, en azından yapı olarak," diye karşı çıktı babam. "Hazır aklıma gelmişken; sana bir teklifim var."</p>

  <p class="p_c_a">"Sizin için, Sinyor Sempere, gerekirse öldürürüm. Yalnızca ismini söyleyin, o ne olduğunu bile anlayamadan ondan kurtulurum."</p>

  <p class="p_c_a">"Onu demek istemedim. Sana kitapçı dükkânında bir iş önermek istiyorum. İşin, müşterilerimize az bulunan kitapları aramaktan oluşuyor. Bir tür yazınsal arkeoloji gibi bir şey ve temel karaborsa teknikleri kadar klasiklerden anlıyor olman çok önemli. Şimdilik sana fazla bir şey ödeyemem, ama bizimle yiyebilir, sana iyi bir pansiyon buluncaya kadar bizimle burda, dairemizde kalabilirsin, tabii senin açından uygunsa."</p>

  <p class="p_c_a">Dilenci bize doğru baktı, afallamıştı.</p>

  <p class="p_c_a">"Ne dersin?" diye sordu, babam. "Takıma katılacak mısın?"</p>

  <p class="p_c_a">Sanırım bir şeyler söyleyecekti, ama o sırada gözlerinden yaşlar boşanmaya başladı.</p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__OPENPAR_1_CLOSEPAR__1"><span>*</span></p>

  <p class="p_c_a">Fermín Romero de Torres ilk haftalığıyla kendine göz kamaştıran bir şapka ile bir çift bot aldı, ayrıca babamla bana Monumental Arenasının birkaç blok arkasında kalan bir lokantada pazartesi günleri pişirilen boğa kuyruğu ısmarlamaya çalıştı. Babam, ona Joaquín Costa Sokağı’nda, komşumuz Merceditas’ın dostu olan kadının pansiyonunda bir oda buldu, böylece polisin istediği konuk formunu doldurmaktan sakınarak Fermín Romero de Torres’i Müfettiş Fumero ve adamlarının işe burnunu sokmasından kurtarmış olduk. Kimi zaman ona vücudundaki korkunç yaralar hakkında sorular sormayı düşünüyordum, bu işle Müfettiş Fumero’nun bir ilgisi olmasından korkuyordum. Ama o zavallı adamın gözlerindeki bakışlar konuyu gündeme getirmemi her defasında engelliyordu. Belki zamanın uygun olduğunu düşündüğü bir gün bize kendisi anlatacaktı. Her sabah, saat tam yedide, Fermín tertemiz giyinmiş ve on iki saat ya da daha uzun sürecek kesintisiz bir çalışmaya hazır durumda, bizi yüzünde bir gülümseyişle dükkânın kapısında beklerdi. Çikolata ve İsviçre topkeklerine karşı -Yunan tragedyasının büyük isimlerine olan coşkunluğu kadar olmasa da- bir tutkuya kapılmıştı, bu da onun biraz kilo almasına yol açtı. Genç bir züppe gibi tıraş olup briyantinli saçlarını geriye yatırıyor, modaya uymak için incecik bir bıyık bırakıyordu. Banyo faslından otuz gün sonra eski dilenci artık tanınmayacak bir durumdaydı. Bu şaşırtıcı değişiminin yanında Fermín Romero de Torres başka alanlarda da ağzımızı açık bırakıyordu. Çılgın fanteziler olarak gördüğüm dedektif içgüdüleri her zaman kusursuzdu. En tuhaf istekleri bile günler, hatta saatler içinde yerine getirebilirdi. Bilmediği bir kitap mı var ya da onu uygun bir fiyata elde etmek olanaksız mı? Hep sahte kimliklerle, Pearson Bulvarı’nda özel kütüphaneleri olan düşeslerin ve at binicisi sanat severlerin ağzından girer burnundan çıkar, sonunda sözü edilen kitapları armağan olarak ya da çok az bir fiyat karşılığında elde ederdi.</p>

  <p class="p_c_a">Dilenciden örnek vatandaşa dönüşüm, yoksul cemaatlerin Tanrı'nın sonsuz merhametini anlatan öyküleri gibi mucizevi görünüyordu... bu öyküler, saç besleyici losyonların tramvay duraklarına yapıştırılan ilanları gibi doğru olması çok istenen değişmez söylemlerdi.</p>

  <p class="p_c_a">Fermín’in kitapçıda işe başlamasından üç buçuk ay sonra, bir pazar günü, sabahın ikisinde Santa Ana Sokağı’ndaki dairenin telefonu bizi uyandırdı. Arayan Fermín’in kaldığı pansiyonun sahibiydi. Kaygılı bir ses tonuyla Sinyor Romero de Torres’in kendisini odasına kilitlediğini, deliler gibi bağırarak duvarlara vurduğunu, içeri girmeye çalışan olursa elindeki kırık şişeyle kendi boğazını keseceğine yemin ettiğini anlattı.</p>

  <p class="p_c_a">"Polisi lütfen aramayın. Hemen oraya geliyoruz."</p>

  <p class="p_c_a">Telaşla çıktık, Joaquín Costa Sokağı’na doğru yola koyulduk. Buz gibi esen rüzgârı, katran karası gökyüzüyle soğuk bir geceydi. Kömür kokan karanlık kapılardan yöneten bakışları, konuşmaları önemsemeden iki eski huzurevini -Casa de la Misericordia ile Casa de Piedad- hızla geçtik. Biraz sonra Ferlandina Sokağı’nm köşesine vardık. Joaquín Costa orada, kararmış arı kovanlarını andıran yan yana sıralanmış evlerin oluşturduğu bir geçit olarak Raval semtinin karanlığına karışıyordu. Pansiyoncu kadının büyük oğlu bizi alt katta bekliyordu.</p>

  <p class="p_c_a">"Polisi aradınız mı?" diye sordu, babam.</p>

  <p class="p_c_a">"Henüz değil," diye yanıtladı oğlan.</p>

  <p class="p_c_a">Koşarak üst kata çıktık. <i>Pansiyon</i> ikinci kattaydı, düz bir kablodan aşağıya sarkıtılmış ampullerin koyu sarı aydınlığında spiral merdiveni kaplayan kir tabakası açıkça seçiliyordu. Bir muhafız alayı onbaşısının dul eşi olan pansiyoncu Bayan Encama kapıda açık mavi bir gecelikle karşıladı bizi, saçında bigudiler vardı.</p>

  <p class="p_c_a">"Bakın Sinyor Sempere, burası saygın bir ev. Pansiyonuma talep çok fazla, bu tip şeylere katlanmak zorunda değilim," dedi, amonyak ve nem kokan karanlık bir koridorda bize eşlik ederken.</p>

  <p class="p_c_a">"Anlıyorum," diye mırıldandı, babam.</p>

  <p class="p_c_a">Fermín Romero de Torres’in duvarları yırtan haykırışları koridorun sonundan duyulabiliyordu. Korkmuş, meraklı birkaç yüz, yarı aralık kapılarının ardından koridora bakıyordu... bulaşık suyu gibi çorbayla beslenmiş pansiyoner yüzleri.</p>

  <p class="p_c_a">"Ve siz, geriye kalanlar, Tanrı aşkına odalarınıza dönün bu Molino’daki bir varyete şov değil!" diye bağırdı Bayan Encama hiddetle.</p>

  <p class="p_c_a">Fermín’in oda kapısının önünde durduk. Babam kapıyı parmaklarıyla kibarca tıklattı.</p>

  <p class="p_c_a">"Fermín? Orda mısın? Ben Sempere."</p>

  <p class="p_c_a">Duvarları delip geçen inilti içimi ürperti. Hatta Bayan Encama bile ağırbaşlı dinginliğini yitirerek ellerini yüreğinin üstüne, birçok kıvrımın altında gizlenen büyük göğüslerine bastırdı.</p>

  <p class="p_c_a">Babam yeniden seslendi. "Fermín? Hadi, kapıyı aç."</p>

  <p class="p_c_a">Fermín yine inledi, kendisini duvarlara çarpıyordu, iğrenç çığlıkları en üst düzeydeydi. Babam içini çekti.</p>

  <p class="p_c_a">"Bayan Encama, sizde bu odanın anahtarı var mı?"</p>

  <p class="p_c_a">"Şey, elbette."</p>

  <p class="p_c_a">"Lütfen onu bana verin."</p>

  <p class="p_c_a">Bayan Encama bir süre duraksadı. Diğer müşteriler korkudan bembeyaz kesilmiş bir halde yeniden koridoru gözetlemeye başlamışlardı. Bu bağırışlar ordu karargâhından duyuluyor olmalıydı.</p>

  <p class="p_c_a">"Sen de, Daniel, bir koşu Dr. Baro’yu bui. Çok yakında, Riera Alta on iki numarada oturuyor."</p>

  <p class="p_c_a">"Dinle, bir rahip çağırsak daha iyi olmaz mı? Sesi bana sanki çıldırmış gibi geldi," diye önerdi Bayan Encama.</p>

  <p class="p_c_a">"Hayır. Bir doktor daha iyi olur. Hadi, Daniel. Koş. Siz de verin lütfen şu anahtarları."</p>

  <p class="p_c_a">Dr. Baro, uykusuz gecelerini Zola okuyarak, sıkıntısını dağıtmak için genç kızların açık saçık üç boyutlu resimlerine bakarak geçiren bir bekârdı. Babamın kitapçı dükkânının düzenli müşterilerindendi, kendisini ikinci sınıf sahte bir doktor olarak tanımlamasına karşın, doğru teşhisler koyma konusunda Muntaner Sokağı’nda usta doktorların çoğundan daha iyi bir göze sahipti. Hastalarının çoğu semtindeki yaşlı orospular ya da ödeme yapacak durumu olmayan çaresiz zavallılardı, ama o tümünü aynı görürdü. Sıklıkla dünyanın Tanrı’nın bir lazımlığı olduğunu söylerdi, tek isteği Barcelona futbol takımının ligi şampiyon olarak bitirmesiydi, böylece huzur içinde ölebilirdi. Kapıyı açtığında üstünde ropdöşambr vardı, şarap kokuyordu ve dudaklarının arasından sönmüş bir sigara sallanıyordu.</p>

  <p class="p_c_a">"Daniel?"</p>

  <p class="p_c_a">"Beni babam gönderdi. Acil bir durum var."</p>

  <p class="p_c_a"><i>Pansiyon</i>’a döndüğümüzde Bayan Encarna'yı korkuyla ağlarken bulduk, diğer müşterilerin rengi mum gibi olmuştu. Babam odanın bir köşesinde Fermín Romero de Torres'i kollarının arasında tutuyordu. Fermín çıplaktı, ağlıyor ve titriyordu. Oda yıkıntıya dönmüştü, duvarlar kan ya da söyleyemeyeceğim pislik gibi şeylerle kaplıydı. Dr. Baro hızla içeriye dalıp babama Fermín’i yatağa yatırmasını söyledi. Onlara Bayan Encarna’nın sözüm ona bir boksör olan oğlu yardım etti. Fermín sanki böcekler içini parçalıyormuş gibi inliyor, dövünüyordu.</p>

  <p class="p_c_a">"Tanrı aşkına, bu zavallı adama ne olmuş? Nesi var böyle?" diye inledi kapıdan Bayan Encarna başını sallayarak.</p>

  <p class="p_c_a">Doktor nabzını ölçtü, bir ışıkla gözbebeklerini kontrol etti ve tek bir sözcük bile etmeden çantasından çıkardığı bir şişeden iğne hazırlamaya başladı.</p>

  <p class="p_c_a">"Sıkı tutun. Bu onu uyutacaktır. Daniel bize yardım et."</p>

  <p class="p_c_a">İğnenin sivri ucunu kalçasında hissettiğinde çılgınca sıçramaya başlayan Fermín’i dördümüz aramıza alarak etkisiz hale getirdik. Kasları çelik kablolar gibi gerilmişti, ama birkaç dakika sonra gözleri karardı, vücudu gevşedi.</p>

  <p class="p_c_a">"Dikkatli olun, bu adam çok güçlü değil, herhangi bir şey onu öldürebilir," dedi, Bayan Encarna.</p>

  <p class="p_c_a">"Kaygılanmayın. Yalnızca uyuyor," dedi, doktor, Fermín’in sıska vücudundaki yaraları dikkatle inceleyerek.</p>

  <p class="p_c_a">Onu başını yavaşça sallarken gördüm. "Piçler," diye mırıldandı.</p>

  <p class="p_c_a">“Bu yaralar neden olmuş?" diye sordum. "Kesik mi?"</p>

  <p class="p_c_a">Dr. Baró bakmadan başını yeniden salladı. Hastasını yıkıntıdan bulduğu bir battaniyeye sardı. "Yanık yaraları. Bu adam işkence görmüş," diye açıkladı. "Bu izler bir havya ile yapılmış."</p>

  <p class="p_c_a">Fermín iki gün boyunca aralıksız uyudu. Uyandığında hiçbir şey anımsamıyordu; yalnızca karanlık bir hücrede uyandığını düşünüyordu. Yaptıklarından dolayı çok utanan Fermín bağışlanmak için aşağıya inip Bayan Encarna’nm önünde diz çöktü. Dindar bir kadın olduğunu bildiğinden Belén Kilisesi’nde onun için on kez ayin yaptıracağına söz verdi, <i>pansiyonu</i> boyayacağına dair yemin etti.</p>

  <p class="p_c_a">"Yapman gereken şey iyileşmek ve beni bir daha böyle korkutmamak. Bu işler için çok yaşlıyım."</p>

  <p class="p_c_a">Babam, Bayan Encarna’ya zararını ödeyip ondan Fermín’e bir şans daha vermesini rica etti. Kadın seve seve kabul etti. Müşterilerinin çoğu kendisi gibi kimi kimsesi olmayan insanlardı. Korkusu geçmişti bir kez, artık Fermín’i daha çok seviyordu, ona Dr. Baro’nun önerdiği ilaçları alacağına dair söz verdirdi.</p>

  <p class="p_c_a">"Sizin için, Bayan Encarna, gerekirse tuğla bile yutarım."</p>

  <p class="p_c_a">Zamanla hepimiz neler olduğunu unutmuşuz gibi davranmayı yeğledik, ama bir daha asla Müfettiş Fumero hakkında konuşmadım. O olaydan sonra, her pazar günü öğleden sonra onu yalnız bırakmamak için Fermín’e Novedades Kafe’de yemek ısmarlıyorduk. Sonra Paseo de Gracia’ya ve Diputación Sokağı’nın köşesindeki Fémina Sineması’na gidiyorduk. Yer göstericilerden biri babamın arkadaşıydı, her zaman sinema haberlerinde Başkomutan’ın yeni sarnıçların açılış töreninde kurdeleyi nasıl kestiği gösterilirken bizi yangın çıkışından gizlice içeriye alırdı, bu durum Fermín’in sinirlerine dokunurdu.</p>

  <p class="p_c_a">"Ne utanç verici," derdi kızgınlıkla.</p>

  <p class="p_c_a">"Sinemayı sevmez misin, Fermín?"</p>

  <p class="p_c_a">"Aramızda kalsın, bu yedinci sanat işine bir türlü ısınamadım. Anlayabildiğim kadarıyla, <b>yalnızca akılsızlığı besliyor ve insanları daha da aptallaştırıyor</b>. Boğa güreşleri ya da futboldan daha ahmakça. Sinema bilgisiz kitleleri eğlendirmek için icat edilmiştir. Elli yıl da geçse, bu değişmez.</p>

  <p class="p_c_a">Fermín’in yaklaşımı Carole Lombard’ı keşfettiği gün kökten değişti.</p>

  <p class="p_c_a">"O ne göğüsler öyle, İsa, Meryem ve Yusuf aşkına, o ne göğüsler." diye şaşkınlıkla bağırdı filmin ortasında, yanındakine. "Bunlar meme değil, iki büyük bira bardağı!"</p>

  <p class="p_c_a">"Kes sesini, soysuz, yoksa müdürü çağıracağım," diye günah çıkarma hücresinden çıkma bir sesle homurdandı biri, birkaç sıra arkamızdan. "İnsanlarda utanma kalmamış. Bir domuzlar ülkesinde yaşıyoruz."</p>

  <p class="p_c_a">"Sesini biraz alçaltırsan iyi olur, Fermín," diye önerdim.</p>

  <p class="p_c_a">Fermín Romero de Torres beni dinlemiyordu. Gözlerini kırpıştırmaksızın, kendinden geçmiş bir gülümsemeyle kapıldığı mucizevi göğüslerin burgacında tüm nezaketini yitirmişti. Daha sonra, Paseo da Gracia’dan yürüyerek geri dönerken bibliyografik dedektifimizin hâlâ trans halinde olduğunu fark ettim.</p>

  <p class="p_c_a">"Sanırım sana bir kadın bulmamız gerekecek," dedim. "Bir kadın yaşamını aydınlatacak, göreceksin."</p>

  <p class="p_c_a">Fermín içini çekti, aklı hâlâ yerçekimi kanununa başkaldırmış görünen büyüleyici göğüslerde kalmıştı.</p>

  <p class="p_c_a">"Deneyimlerine dayanarak mı konuşuyorsun, Daniel?" diye sordu tüm saflığıyla.</p>

  <p class="p_c_a">Babamın beni izlediğini bilerek yalnızca gülümsedim.</p>

  <p class="p_c_a">O günden sonra Fermín Romero de Torres her pazar sinemaya gitti. Babam evde kalıp okumayı yeğliyordu, ama Fermín hiçbir iki film birden gösterimini kaçırmıyordu. Günün divasının görüntülerini beklerken bir kutu çikolata alıyor, onları iştahla yuttuğu on yedinci sıraya oturuyordu. Gereksiz konulara ilgi göstermiyor, perdede Tanrı vergisi güzelliğiyle bir kadın görününceye dek durmaksızın konuşuyordu.</p>

  <p class="p_c_a">"Geçen gün söylediklerini düşünüyordum, hani bana bir kadın bulma konusunda," dedi, Fermín Romero de Torres. "Belki de haklısmdır. <i>Pansiyonda</i> yeni bir kiracı var, Seville’dan eski bir seminerci, iyi yürekli biri, genç ve güzel kızların biri gidip biri geliyor. Doğrusu yeni nesil çok güzelleşti. Delikanlının bunu nasıl başardığını bilmiyorum, çünkü çok yakışıklı biri değil; belki de onları anlamsız dualarla kandırıyor. Odası hemen yanı başımda, bu yüzden her şeyi duyuyorum, bu keşiş gerçek bir artist olmalıymış. Davranışları hep aynı tarz. Söyle bana, ne tip kadınlardan hoşlanırsın, Daniel?"</p>

  <p class="p_c_a">"Doğrusu, onlar hakkında fazla bir şey bilmiyorum."</p>

  <p class="p_c_a">"Kadınlar hakkında hiç kimse fazla bir şey bilmez, Freud bile bilmez, hatta kadınların kendileri bile. Ama bu elektrik akımına benzer: nasıl çarpacağını hiç bilemezsin. Hadi, söyle artık. Nasıl kadınlardan hoşlanırsın? İnsanlar bana katılmayabilir, ama bence bir kadının kadınsı bir görünümü olmalı, ele avuca gelebilecek bir şeyleri olmalı. Öte yandan sen zayıf olanlara eğilimliymiş gibi görünüyorsun, bu da benim çok saygı duyduğum bir görüş, beni yanlış anlama."</p>

  <p class="p_c_a">"Dobra konuşmak gerekirse, kadınlarla ilgili çok fazla deneyimim yok. Hiçbiri kusursuz değil."</p>

  <p class="p_c_a">Fermín Romero de Torres, bana dikkatle baktı, bu itirafım ilgisini çekmişti.</p>

  <p class="p_c_a">"O gece neler olduğunu düşünüyorum, biliyorsun işte, dayak yediğin gece..."</p>

  <p class="p_c_a">"Keşke her şey yüzdeki bir sıyrık kadar az açıtsa..."</p>

  <p class="p_c_a">Fermín sanki düşüncelerimi okudu ve desteklercesine gülümsedi. "O zaman, bunun seni üzmesine izin verme. Kadınlarla ilgili en önemli kısım ilk görüştür. Hiçbir şey ilk görüşe benzemez, hiçbir şey. Bir kadını ilk kez soyuncaya dek yaşamın ne olduğunu bilemezsin. Bir kış gecesi sıcak, tatlı bir patatesi soymaya benzeyen anlık bir tomurcuklanmadır."</p>

  <p class="p_c_a">Birkaç saniye sonra, Veronica Lake’in büyüleyici görüntüsü perdedeydi, Fermín hemen başka bir aşamaya geçti. Bayan Lake’in olmadığı filmde Fermín, stoklarını yenilemek için fuayenin şirin koltuklarını ziyaret edeceğini söyledi. Açlıkla geçen aylardan sonra arkadaşım tüm kavrayışını yitirmişti, ama metabolizması gereği açlığı ve savaş sonrası yıllarının acınası bakışlarını hiç yitirmedi. Tek başıma kalmış, perdedeki hareketleri güçlükle izliyordum. Clara’yı düşünüyordum, dersem yalan söylemiş olurum. Yalnızca müzik öğretmeninin devinimleri altında terden ve hazdan ışıl ışıl yanan vücudunu düşünüyordum. Bakışlarım perdeden ayrıldı, o sırada içeriye yeni giren bir seyirci dikkatimi çekti. Koltukların ortasına doğru ilerleyen siluetini gördüm, altı sıra önümdeydi. Oturdu. Sinema yalnız insanlarla dolu, diye düşündüm. Tıpkı benim gibi.</p>

  <p class="p_c_a">Öykünün olaylar zincirine yoğunlaşmaya çalıştım. Kahraman, toplum törelerini hor gören iyi yürekli bir dedektifti; Veronica Lake gibi kadınların niçin duyarlı erkeklerin yaşamlarını altüst ettiğini, niçin bu erkeklerin tümünün aşırı ve ölürcesine sevdiğini, sonunda da yenildiklerini ikincil bir karakter üzerinden inceliyordu. Bir film uzmanı olan Fermín Romero de Torres onun bu tarzını "tipik bir peygamber örneği" diye isimlendirdi. Ona göre bu değişimler hiçbir şeye, ama dindar kadınlara ya da kabız daire kâtiplerine göreyse zampara bir yaşamın düşleriyle yaşayanların sıkılarak günah çıkarmasıydı. Kendimi arkadaşımın yerinde, fuayenin şirin koltuğunda oturmuş eleştiri yaparken düşleyerek gülümsedim. Ama gülümseyiş yüzümde dondu. Altı sıra önüme oturan seyirci arkasına dönüp gözlerini bana dikerek bakmaya başladı. Projektörün sisli ışıkları yalnızca dış hatları gösteren titrek parlaklıktaki cılız bir ışın demeti halinde salonun karanlığını delip geçiyordu. Hemen yüzü olmayan adamı, Coubert’i anımsadım. Çelik bakışlarını, gözkapaksız parlak gözlerini; karanlıkta, var olmayan dudaklarını yalayarak gülümseyişini. Soğuk bir elin yüreğimi sıkıştırdığını hissettim. Perdede iki yüz keman birden çalmaya başladı, çatışmalar, bağrışmalar eşliğinde sahne sona erdi. Salon bir süre koyu bir karanlığa gömüldü, yalnızca tansiyonumu yükselten kalp atışlarımı duyabiliyordum. Mavi ve mor sisli bir ışığın belirmesiyle perdede yavaşça yeni bir sahneye geçildi. Yüzü olmayan adam ortadan kaybolmuştu. Arkama döndüm, bir an ara koridorda yürüyerek yeme içme safarisinden dönen Fermín’in yanından geçen bir siluet gördüm. Fermín sıraya yöneldi, koltuğuna oturup bana cevizli bir çikolata uzattı.</p>

  <p class="p_c_a">"Daniel, bir rahibe kıçı gibi bembeyaz kesilmişsin. İyi misin?" diye sordu, bana kaygıyla bakarak...</p>

  <p class="p_c_a">Salonda gizemli bir hava oluştu.</p>

  <p class="p_c_a">"Garip kokuyor," diye uyardı, Fermín. "Bir encümen ya da avukatın kokuşmuş osuruğuna benziyor."</p>

  <p class="p_c_a">"Hayır. Yanık kâğıt kokuyor."</p>

  <p class="p_c_a">"Hadi gel. Limonlu bir Sugus tatlısı alalım... içinde her şey var."</p>

  <p class="p_c_a">"Canım istemiyor."</p>

  <p class="p_c_a">"Bir dene, o zaman bir Sugus tatlısının seni tüm sıkıntılarından kurtardığını görürsün."</p>

  <p class="p_c_a">Tatlıyı montumun cebine koyup Veronica Lake’e ya da onun öldüren cazibesinin kurbanlarına aldırmaksızın filmin geri kalan kısmını izlemek için salona girdim. Fermín Romero de Torres çikolatalarıyla ve gösterimle meşguldü. Filmin bitiminde ışıklar yandığında kendimi kötü bir rüyadan uyanmış gibi hissettim, sanki o adamın görüntüsü belleğimin bir oyunuydu. Ama karanlıktaki o bir anlık bakışı verdiği mesajı anlamama yetti. Beni ve yaptığımız anlaşmayı unutmamıştı.</p>

  <div style="page-break-before:always;"></div>

  <p class="P_Current__And__Times_New_Roman__And__18pt__And__Bold__And__Left_Indent__And__Spacing_After__And__Spacing_Before__And__Page_Break__OPENPAR_1_CLOSEPAR_"></p>

  <div class="P_Current__And__Times_New_Roman__And__18pt__And__Bold__And__Left_Indent__And__Spacing_After__And__Spacing_Before__OPENPAR_1_CLOSEPAR_" style=" width: 45px; max-width: 100%; max-height: 100%;"><img alt="" id="a_12" src="../Images/12.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; width: 100%; border-radius: 0px;" /></div>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__OPENPAR_1_CLOSEPAR_">Fermín’in bize katılışının ilk sonuçları kısa zamanda ortaya çıktı: Daha fazla boş zamanım olduğunu keşfettim. Fermín bir müşterinin talebi üzerine dışarıda, egzotik kitaplar avında olmadığı zamanlar vaktini dükkândaki kitapların kayıtlarını düzenleyerek, pazar stratejileri düşleyerek, dükkânın tabelasını, camlarını ışıl ışıl oluncaya kadar parlatarak ya da küçük bir bez parçası ve biraz alkolle kitapların ciltlerini temizleyerek geçiriyordu. Onun bu umulmadık yardımıyla, boş zamanlanmı sürekli ertelediğim birkaç işe ayırmaya karar verdim: Carax’ın gizemini çözme girişimlerim ve en önemlisi, gerçekten çok özlediğim dostum Tomás Aguilar ile daha çok vakit geçirmek.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__OPENPAR_1_CLOSEPAR_">Tomás ağzı sıkı ve ağırbaşlı bir çocuktu, diğer çocuklar onun bir katile benzeyen yüz hatlarının sağladığı ciddiyetten ve ürkütücü bakışlarından korkuyorlardı. Bir güreşçinin vücut yapısına, gladyatör omuzlarına ve insanın içine işleyen çelik bakışlara sahipti. Onunla yıllar önce, Caspe Sokağındaki Cizvit Okulu’na başladığımın ilk haftasında yumruk yumruğa bir kavgada tanıştım. Babası derslerden sonra onu almaya, yanında büyük olasılıkla Tomás’ın ablası olan kibirli bir kızla gelirdi. Kıza uygunsuz laf atmak gibi parlak bir düşünceye kapılmıştım, daha göz kırpmadan Tomás üstüme atlayıp yumruk yağdırmaya başladı. Acısını birkaç hafta çektim. Tomás benden iki kat büyük, güçlü ve vahşiydi. Okuldaki düello sırasında çevremiz kanlı kavgalara susamış çocuklarca sarılmıştı, bir dişimi yitirdim, ama direnç kazandım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__OPENPAR_1_CLOSEPAR_">Babama ya da beni böyle döven insanı cezalandırmayı düşünen rahiplere onun ismini vermeyi reddettim. Ben dayak yerken baş düşmanımın babasının da diğer çocuklarla birlikte keyifle bu dövüşü izlediğinden de söz etmedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__OPENPAR_1_CLOSEPAR_">"Benim hatamdı," deyip konuyu kapattım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__OPENPAR_1_CLOSEPAR_">Üç hafta sonra Tomás teneffüste yanıma geldi. Dizlerimin bağı çözülmüştü. İşimi tamamen bitirmeye geldi, diye düşündüm. Kekelemeye başladım, ama sonra onun dayak olayı için özür dilemek istediğini anladım, çünkü kavganın haksız ve eşit olmadığını düşünüyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__OPENPAR_1_CLOSEPAR_">"Kardeşini incittiğim için asıl özür dilemesi gereken benim," dedim. "Bunu daha önce söylemem gerekirdi ya, bana öyle bir vurmuştun ki konuşamıyordum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__OPENPAR_1_CLOSEPAR_">Tomás başını önüne eğdi, kendisinden utanıyordu. Kayıp bir ruh gibi okul koridorlarında, sınıflarda dolaşan bu sessiz devi, o utangaç halini şaşırarak izledim. Öteki tüm çocuklar -ben dahil- onun sertliğinden ürküyorduk, kimse onunla konuşmaya ya da gözlerine bakmaya cesaret edemiyordu. Başı önünde, neredeyse titreyerek, bana kendisiyle arkadaş olmayı isteyip istemeyeceğimi sordu. İstediğimi söyledim. Elini uzattı, tokalaştık. El sıkışı sertti, yine de çekinmedim. O öğleden sonra beni okul sonrası hafif bir yemek ve odasında sakladığı hurda metallerden yapılma küçük makinelerden oluşan koleksiyonunu göstermek için evine davet etti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__OPENPAR_1_CLOSEPAR_">"Bunları ben yaptım," diye açıkladı, gururla.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__OPENPAR_1_CLOSEPAR_">Nasıl çalıştıklarını, hatta ne işe yaradıklarını bile anlama yeteneğinden yoksundum, ama tek söz etmedim. Yalnızca hayranlıkla başımı salladım. Bana öyle geldi ki, bu yalnız, irikıyım çocuk kendi arkadaşlarını yaratmıştı ve ben onlarla tanışan ilk kişiydim. Bu onun sırrıydı. Ben de kendiminkini paylaştım. Annemi ve onu ne çok özlediğimi anlattım. Sesim titremeye başlayınca Tomás tek söz etmeden beni kucakladı. On yaşındaydık. O günden sonra Tomás Aguilar benim -ben de onun- en iyi arkadaşım oldu.</p>

  <p class="p_c_a">Görünümüyle insanları ürküten Tomás saldırgan bakışlarına karşın barışçıl ve iyi kalpli biriydi. Biraz kekeliyordu, özellikle konuştuğu kişi annesi, ablası ya da ben değilsem, hep zorlanıyordu. Tuhaf buluşlara ve mekanik aygıtlara aşırı bir merakı vardı, sonraları gramofondan diğer makinelere dek tüm mekanik düzenekleri, sırlarını çözmek amacıyla söküp taktığını keşfettim. Benimle birlikte değilse ya da babasıyla çalışmıyorsa zamanının çoğunu odasında anlaşılmaz düzenekler tasarlayarak geçiriyordu. Zekâsıyla deneyim eksikliğinin üstesinden geliyordu. İlgi alanları, Gran Via’daki trafik ışıklarının eşzamanlı hale getirilmesi, Montjuic Pınarları’nın gizeminin aydınlatılması ya da Tibidabo eğlence parkındaki kendiliğinden hareket eden saat makinesi parçalarının özü gibi gerçek dünyayı çevreleyen ayrıntılardı.</p>

  <p class="p_c_a">Öğleden sonraları babasının ofisinde çalışan Tomás, kimi zaman, yolu düştüğünde bizim dükkâna uğrardı. Babam, onun buluşlarına her zaman ilgi gösterir, ona mekanik üzerine el kitapları ya da Tomás’ın çok sevdiği Edison ve Eyfel gibi mühendislerin yaşam öyküsünü anlatan kitaplar verirdi. Yıllar geçtikçe Tomás, babama daha da yakınlaştı, eski bir elektrik fanının parçaları üzerinde deneyim kazanıp zamanını bibliyografik dizin kartlarının dosyalanmasıyla ilgili otomatik bir sistem icat etmeye çalışarak geçirmeye başladı. Dört yıldan beri bir proje üzerinde çalışıyordu, ama babam hâlâ onun bu sürecine büyük bir ilgi gösteriyordu, çünkü Tomás’ın kalbinin kırılmasını istemiyordu.</p>

  <p class="p_c_a">Tomás’la Fermín’i ilk tanıştırdığımda, Fermín’in arkadaşıma nasıl davranacağını merak ediyordum.</p>

  <p class="p_c_a">"Siz Daniel’in mucit arkadaşı olmalısınız. Sizinle tanışmak benim için bir onur. Fermín Romero de Torres, Sempere kitapçısının bibliyografik danışmanı, hizmetinizdeyim."</p>

  <p class="p_c_a">'Tomás Aguilar," diye kekeledi dostum, gülümseyerek Fermín’in elini sıktı.</p>

  <p class="p_c_a">"Dikkat et, dostum, sizinki el değil sanki bir hidrolik pres. Şirketteki işim için bir kemancının parmaklarına ihtiyacım var."</p>

  <p class="p_c_a">Tomás elini çekip özür diledi.</p>

  <p class="p_c_a">"Şimdi söyleyin bakalım, Fermat Teoremi’nin neresindesiniz?" diye sordu Fermín, parmaklarını ovuşturarak.</p>

  <p class="p_c_a">Sonra matematiğin gizemi hakkında bana tümüyle yabancı gelen anlaşılmaz bir tartışmaya başladılar. O günden sonra Fermín, Tomás’a karşı her zaman saygılı bir üslupla davrandı ya da onu "doktor" diye seslenerek çağırdı ve kekemeliğini görmezden gelmeye özen gösterdi. Fermín’in sonsuz sabrının bir karşılığı olarak Tomás, ona üzerinde mavi gökyüzü resimleriyle yeşil otlaklarda sürüler halinde gezen inek figürlerinin yer aldığı kutularda İsviçre çikolataları getirdi.</p>

  <p class="p_c_a">"Arkadaşın Tomás yetenekli bir çocuk, ama içinde itki yok, biraz hırslı davranması onun yararına. Ancak bu şekilde bir yere varabilir," dedi günün birinde, Fermín. "Al sana bilim adamı zekâsı. Albert Einstein’ı bir düşün. Bunların tümü şaşırtıcı buluşlar ve ilk pratik uygulaması onun izni alınmaksızın kullandıkları atom bombasıyla oldu. Tomás boksör suratıyla akademik eğitiminde zorlu bir süreçten geçecek. Bu dünyada mahkemeleri ayakta tutan tek düşünce önyargıdır, bunu unutma."</p>

  <p class="p_c_a">Tomás’ı yoksul bir hayattan ve yanlış anlaşılmaktan kurtarma isteğiyle hareket eden Fermín, dostumun az gelişmiş sosyal yönlerini geliştirmek zorunda olduğuna karar verdi.</p>

  <p class="p_c_a">"İyi bir maymuna benziyor o, insan sosyal bir hayvandır. Karakteristik özellikleri, ahbap çavuş ilişkileri, akraba kayırmacılık, rüşvet yemek ve dedikodu etmektir. Bunlar bizim 'etik davranışlarımızın’ temel kaynağıdır," diye iddia etti. "Tamamen biyolojik bir olgu."</p>

  <p class="p_c_a">"Abartmıyor musun?"</p>

  <p class="p_c_a">"Kimi zaman öylesine safsın ki, Daniel."</p>

  <p class="p_c_a">Tomás’ın sert bakışları zengin El Siglo Mağazası’nın yanındaki Pelayo Sokağı’nda bir ofiste yönetici olarak çalışan babasından miras kalmıştı. Sinyor Aguilar her zaman haklı olma ayrıcalığına sahip bir soydan geliyordu. Katı inançları olan bir adamdı, başka şeylerin yanı sıra, oğlunun hem korkak, hem de akılca yetersiz olduğuna inanıyordu. Bu utanç verici özellikleri kapatmak için, ilk çocuğunu düzeltmek umuduyla her çeşit özel hoca tuttu. "Sizden oğluma bir ahmakmış gibi ders vermenizi istiyorum, anlıyor musunuz?" dediğini sıklıkla duyacaktım. Öğretmenler her şeyi hatta yalvarmayı bile denediler, ama Tomás onlarla yalnızca Katolik aksanıyla ve hiç kekelemeden Latince konuşuyordu. Er ya da geç hepsi onun bir deli olabileceğinden korkarak istifa etti: Tüm bildikleri kendileriyle Arami dilinde cinlerden eğitim almış gibi coşkuyla konuşmasıydı. Sinyor Aguilar’ın tek umudu, askerlik görevinin oğlunu bir erkek yapacağıydı.</p>

  <p class="p_c_a">Tomás’in Beatriz isminde, bizden bir yaş büyük bir ablası vardı. Bu dostluğumuzu ona borçluydum, çünkü uzun zaman önce, o öğleden sonra, onu, babasının elinden tutmuş, okulun dağılmasını beklerken görüp o tatsız davranışta bulunmaya karar vermeseydim arkadaşım, bana o dayağı atmaz, ben de hiçbir zaman onunla konuşmaya cesaret edemezdim. Bea Aguilar annesine çok benziyordu ve babasının gözbebeğiydi. Kızıl saçlıydı, zarif bir solgunluğu vardı, her zaman saf yün ya da ipekten pahalı giysiler giyerdi. Bir manken beline sahipti, kendi peri masalının prensesi rolünde çevrede düz bir çubuk gibi dolaşıyordu. Yeşile çalan mavi gözleri vardı, ama o gözlerini "zümrüt ve safir" olarak tanımlamakta ısrarcıydı. Uzun yıllar soylu bir Katolik okulu olan Teresacı Rahibeler Okulu’nda öğrencilik yapmasına karşın, kim bilir belki de sırf bu yüzden, Bea, babasının olmadığı zamanlar ince uzun bir bardakla anason likörü içiyor, şık La Perla Gris Mağazası’ndan aldığı ipek çoraplar giyiyor, dostum Fermín’i transa sokan beyazperde tanrıçaları gibi süsleniyordu. Onun bu görünüşüne katlanamıyordum, o da benim bu açık düşmanlığıma tepeden bakan ruhsuz, soğuk bakışlarıyla karşılık veriyordu. Bea’nin Pablo Cáceos Buendia isminde, Falanjist Partisi’nin parlak saçlı bir üyesi olan askerlik görevini teğmen olarak Murcia’da yapan bir erkek arkadaşı vardı. Galician Irmağı’nda birkaç tersanesi olan aristokrat bir aileden geliyordu ve zamanının çoğunu askeri hükümetteki amcalarına teşekkür ederek geçiriyordu. Teğmen Cascos Buendia insanlara Bolşevik İmparatorluğumun çöküşünün yakınlığı, İspanyolların genetik ve manevi üstünlüğü gibi konularda konferans verebileceği hiçbir fırsatı kaçırmazdı.</p>

  <p class="p_c_a">"Marks öldü," derdi ciddiyetle.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__OPENPAR_1_CLOSEPAR_">"Tam olarak 1883 yılında öldü," diye yanıtlardım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__OPENPAR_1_CLOSEPAR_">"Kapa çeneni, mankafa, yoksa seni Cebelitarık kayalıklarına dek tekmelerim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__OPENPAR_1_CLOSEPAR_">Erkek arkadaşı böyle konuşurken Bea’nin birçok kez kendi kendine anlamsızca güldüğüne tanık oldum. Gözlerini dikerek uzunluğunu ölçemediğim bir bakışla beni süzerdi. Ben de karşılığında güçsüz bir nezaketle düşmanların karşılıklı yaptıkları şüpheli bir ateşkese uyarcasına gülümser, ama bakışlarımı hızla ondan kaçırırdım. Ona teslim olmaktansa ölmeyi yeğlerdim, ama yüreğimin derinliklerinde Bea’den korkuyordum.</p>

  <div style="page-break-before:always;"></div>

  <p class="P_Normal__And__Left_Indent__And__Spacing_After__And__Spacing_Before__And__Page_Break"></p>

  <p class="P__And__Left_Indent__And__Spacing_After__And__Spacing_Before_1"><img alt="" id="a_13" src="../Images/13.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O yılın başlarında, Tomás’la Fermín akıllarını yeni bir tasarı üstünde birleştirmeye karar verdiler, her ikimiz de askere gitmeyecektik. Fermín Bay Aguilar’ın askerlik deneyimi konusundaki yoğun isteğine özellikle karşıydı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><b>"Askerlik hakkında söylenebilecek tek yararlı şey, onun toplumdaki kuşbeyinlilerin sayısını açığa çıkarmasıdır,"</b> diye düşüncesini belirtti. "İlk iki haftada anlaşılabilir bu, iki yıla hiç gerek yok. Askerlik, evlilik, kilise ve bankacılık: mahşerin dört atlısı. Evet, sen gülmeye devam et."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín Romero de Torres’in anarşist-özgürlükçü eğilimi, yazgının bir oyunu, ekim ayının bir öğleden sonrası, eski bir dostun ziyaretiyle sarsıldı. Babam bir kitap koleksiyonuna değer biçmek için Argentona’ya gitmişti ve akşamdan önce dönmeyecekti. Fermín bir ip cambazı gibi merdivene tırmanarak tavanın hemen altında kalan en üst raftaki kitapları birbirine tutturmaya çalışırken ben de tezgâhta bekliyordum. Kısa bir süre sonra, güneş daha yeni inişe geçmişken Bernarda’nın profili dükkânın vitrininde belirdi. Perşembe giysilerini giyinmiş -perşembe onun tatil günüydü- bana el sallıyordu. Onu görünce kalp atışlarım hızlandı, içeriye girmesini işaret ettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yüce Tanrım, ne kadar büyümüşsün!" dedi giriş kapısından. "Seni güçlükle tanıdım... çünkü, kocaman bir adam olmuşsun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Beni kucakladı, birkaç damla gözyaşı döküp başımı, omuzlarımı ve yüzümü sanki onun yokluğunda her şeyimin yerli yerinde durduğundan emin olmak istercesine elleriyle yokladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evde gerçekten özleniyorsunuz, Bay Daniel," dedi üzüntülü gözlerle.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ben de seni çok özledim, Bernarda. Haydi, bana bir öpücük ver."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Beni utanarak öptü, ben de her iki yanağına birkaç sesli öpücük kondurdum. Güldü. Gözlerinden anladığım kadarıyla benden Clara hakkında bir şeyler sormamı bekliyordu, ama ben sormamaya kararlıydım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bugün çok güzel ve zarif görünüyorsun. Bu ziyaretini neye borçluyuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Doğrusu, uzun zamandır gelmek istiyordum, ama biliyorsun işte, hepimiz meşgulüz ve tüm bilgisine karşın Sinyor Barceló’nun çocukça istekleri var. Yalnızca işini iyi yapıp insanlarla iyi geçinmek zorundasın. Ama bugün beni buraya getiren nedense, şey, yarın yeğenimin doğum günü, San Adriân’da oturanın, ona bir hediye almak istiyorum da. İçinde Çokça yazıyla birkaç resim bulunan güzel bir kitap, ama cahil olduğumdan ve anlamadığımdan..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Daha ben yanıt veremeden, Blasco Ibáñez’in tüm çalışmalarının yer aldığı bez kapaklı ciltler yukarıdan düştü ve yer balistik bir gümbürtüyle sarsıldı. Bernarda’yla başlarımızı kaldırıp kaygıyla yukarıya baktık. Fermín yüzünde parıldayan gizemli bir gülüşle merdivenlerden aşağıya iniyordu, gözleri kösnüyle dolmuştu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bernarda, bu..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Fermín Romero de Torres, Sempere’yle oğlunun bibliyografik danışmanı, hizmetinizdeyim, madam," diye araya girdi Fermín, Bernarda'nın elini tutup törensel bir edayla öperken.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Karıştırıyor olmalısınız, ben madam değilim..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"En azından, bir markiz," diye araya girdi, Fermín. "Tahmin etmeliydim. Pearson Bulvarındaki en güzel kadınlarla çıktım. Lütfen, çocuklar ve gençlere yönelik klasikler bölümümüzde size eşlik etme onurunu bana verin, güzel bir rastlantıyla orda Emilio Salgari’nin en iyi yapıtlarından oluşan bir antoloji ve Sandokan’ın epik öyküsünü bulabiliriz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hay Allah, bilmiyorum, azizlerin yaşantısı hakkında olmasından emin değilim. Kızın babası aşırı solcu, bilirsiniz işte..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Daha fazla bir şey söylemeye gerek yok, burda Jules Verne’in <i>Esrarlı</i> Ada sından daha iyisini bulamayız. Muhteşem bir macera öyküsü, eğitici içeriğiyle hoşnut bırakır, çünkü tümü bilimsel."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Öyle düşünüyorsanız..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín, Bernarda’ya nasıl sulandığını, buna karşılık kadının bu ufak tefek adamın karmaşık bakışlarıyla yer gösterici konuşma tarzının altında nasıl bunaldığına dikkat ederek olanları sessizce izledim. Fermín sanki bir parça çikolataymış gibi kadını gözleriyle yiyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sen ne dersin, Bay Daniel? Senin düşüncen ne?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Fermín Romero de Torres bu konuda uzmandır. Ona güvenebilirsin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şey, o zaman bana güzelce paketlersen adayla ilgili olanı alacağım. Borcum ne kadar?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu bizden," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır, olmaz, bunu duymayayım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Eğer izin verirseniz, madam, benden, Fermín Romero de Torres’den olsun. Beni Barcelona’nın en mutlu adamı yapmış olursunuz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bernarda ikimize de dikkatle baktı. Suskundu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Dinleyin, satın aldığım şeyin parasını ödeyeceğim, hem bu benim yeğenime vermek istediğim bir hediye..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şey, o zaman, belki de karşılığında benimle bir akşam çayı içersiniz," diye hızla araya sokuşturdu Fermín, saçlarını düzelterek.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Haydi, Bernarda," diyerek, onu yüreklendirdim. "Keyfine bak. Dinle, ben bunu paketlerken Fermín ceketini giyip gelebilir."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín koşturarak arka odaya geçti, saçlarını taradı, biraz kolonya sürünüp ceketini giydi. Çaktırmadan ona birkaç duro verdim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onu nereye götüreyim?" diye fısıldadı bana, bir çocuk gibi ürkekti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">“Ben olsam Els Quatre Gats’a götürürdüm," dedim. "Bir aşk macerası için uğurlu bir yer olduğunu iyi biliyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Paketi Bernarda’ya uzatıp ona göz kırptım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O halde sana olan borcum ne, Bay Daniel?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Emin değilim. Öğrenince sana söylerim. Kitabın üstünde fiyat yazmıyor, babama sormam gerek," diye yalan söyledim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Cennette, bir kereliğine olsun, bu çifte bir şans tanınmasını sağlayacak birilerinin olmasını umarak onların Santa Ana Sokağı’ndan kol kola uzaklaşmalarını izledim. Kapalı tabelasını dükkânın camına astım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kapı çıngırağının çıngırdadığım duyduğumda babamın sipariş defterine bakmak için arka odaya yeni geçmiştim. Fermín’in bir şeyler unutmuş olabileceğini düşündüm, belki de babam iş gezisinden erken dönmüştü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Buyrun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Birkaç saniye geçti, yanıt gelmedi. Sipariş defterinin sayfalarını karıştırmayı sürdürdüm.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Dükkânın içinde yavaşça dolaşan ayak seslerini işittim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Fermín? Baba?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yanıt yoktu. Boğuk bir gülme sesi duydum ve defteri kapadım. Belki de bir müşteri kapalı tabelasına dikkat etmemişti. Gelenin kim olduğuna bakmak için dışarı çıkmak üzereyken raflardan düşen kitap seslerini duydum. Yutkundum. Bir mektup açacağını sıkıca kavrayıp arka odadan kapıya doğru usulca süzüldüm. İkinci kez seslenmeye cesaret edemedim. Az sonra ayak seslerini yeniden duydum, uzaklaşıyordu. Kapı çıngırağı çıngırdadı, caddeden gelen bir hava akımı hissettim. Dükkânın içini dikkatle inceledim. İçeride kimse yoktu. Giriş kapısına koşarak kapıyı iki kez kilitledim, derin bir soluk aldım, kendimi korkak ve gülünç buluyordum. Satış tezgâhının üstündeki küçük bir kâğıt parçası dikkatimi çektiğinde arka odaya geri dönmek üzereydim. Yaklaştıkça onun bir fotoğraf olduğunun ayrımına vardım, kalın bir kartona basılmış eski bir stüdyo resmi. Kenarları yanıktı, bulanık görüntünün üstünde mangal kömürüyle konulmuş işaretler vardı. Lambanın ışığı altında iyice inceledim. Kameraya gülümseyen genç bir çiftin fotoğrafıydı. Erkek, açık renk saçları ve ince, aristokratik yapısıyla on yedi ya da on sekiz yaşından daha fazla göstermiyordu. Kadınsa en fazla bir ya da iki yaş daha genç olmalıydı. Kısa siyah saçlarıyla biçimlenmiş keskin yüz hatları, solgun bir teni vardı. Mutlulukla kendinden geçmiş görünüyordu. Adam kolunu kadının beline sarmıştı, kadınsa sanki adamın kulağına muzipçe bir şeyler fısıldıyordu. Onların bu görüntüsü bende, sanki bu iki yabancı, tanıdığım iki eski dostummuş gibi sıcak bir hava yarattı. Arkalarındaki eski moda şapkalarla dolu gösterişli vitrini güçlükle fark ettim. Bütün dikkatimi çifte yöneltmiştim. Giysilerinden resmin en az yirmi beş, otuz yıl önce çekildiğini tahmin edebildim. Resim yalnızca gençlerin gözlerinde görülebilen bir zenginlikle, aydınlık ve umut doluydu. Fotoğrafın kenarları neredeyse tamamen yanmıştı, ama eski model tezgâh masasının ardında sert bir yüz hâlâ seçilebiliyordu, cama işlenmiş kabartma yazıların ardında hayaleti anımsatan bir görüntü.</p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_3"><span><b>ANTONIO FORTUNY</b></span></p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_3"><span><b>Oğulları</b></span></p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_3"><span><b>Kuruluş 1888</b></span></p>

  <p class="P_css1">Unutulmuş Kitaplar Mezarlığı’na döndüğüm gece Isaac, bana Carax’ın, babasının Fortuny olan soy ismini değil annesinin soy ismini kullandığını söylemişti. Carax’ın babasının Ronda de San Antonio’da şapka dükkânı varmış. Genç adamın Julián Carax olduğundan emin olmak için portredeki çifte yeniden baktım, kendisine yaklaşan alevleri görmeksizin geçmişten bana doğru gülümsüyordu.</p>
</body>
</html>
