<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="Tr" xmlns:xml="http://www.w3.org/XML/1998/namespace">
<head>
  <link href="../Styles/styles.css" rel="stylesheet" type="text/css" />

  <title>Gölgeler Kenti b</title>
</head>

<body>
  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br />
  &nbsp;</p>

  <p class="P__And__Left_Indent__And__Spacing_After__And__Spacing_Before_2"><img alt="" id="a_22" src="../Images/22.jpg" style="border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Caddeden dükkân vitrininin olduğu karşı tarafa geçtiğimde kitapçıda ışıklar hâlâ yanıyordu. Babamın, beni bekleyip Bea’yle buluşmamız hakkında ağzımı yoklamak için, yazışmalarını güncelleyerek ya da başka mazeretler bularak geç saatlere dek kalmış olabileceğini düşündüm. Bir kitap yığınıyla uğraşan bir siluet görebiliyordum, kendini işine kaptırmış Fermín’in sinirli, sıska profilini tanıdım. Parmaklarımın ucuyla pencerenin camını tıklattım. Fermín dışarıya baktı, sevinçli bir şaşkınlıkla arka odanın kapısından içeriye girmemi işaret etti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hâlâ çalışıyor musun, Fermín? Çok geç oldu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Zavallı Don Federico’ya refakat etmeye gidinceye dek gerçekte yalnızca zaman öldürüyordum. Eby’le birlikte gözlükçüden nöbeti devralacağız. Nasılsa çok uyuyamıyorum. En fazla iki ya da üç saat. Biliyorum, ağzın sıkıdır, Daniel. Saat gece yarısını geçiyor, bundan, genç bayanla buluşmandan büyük bir başarı elde ettiğin anlaşılıyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Omuzlarımı silktim. "Doğrusu bir şey bilmiyorum," diye yanıtladım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ona dokunmana izin verdi mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İyi bir işaret. Kendilerine dokunmana hemen izin veren kızlara asla güvenme. Ama onay için bir rahibe gereksinim duyanlara da daha az güven. İyi bir sığır bifteğinin -karşılaştırmayı bağışla- nefis bir duruma gelinceye dek pişirilmesi gerekir. Kuşkusuz, fırsatlar ortaya çıkarsa fazla iffet taslayan biri olma, onu haklamaya git. Ama eğer benimle Bernarda’nınkine benzer ciddi bir şeyler arıyorsan altın kuralı anımsa.”</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sizin şey ciddi mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ciddiden de öte. Kutsal. Peki seninle balkabağı Beatriz hakkındaki durum ne? Bir kilometre öteden onun milyon değerinde olduğunu görebilirsin, ama konunun dönüm noktası şu: O, seni kendisine âşık eden biri mi, yoksa alt bölgelerini devindiren biri mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"En küçük bir fikrim yok?" diye belirttim. "Her ikisi de diyebilirim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bak, Daniel, bu hazımsızlığa benzer. Burda, midenin üstünde -sanki bir tuğla yutmuşsun gibi- bir şey hissediyor musun? Yoksa yalnızca genel bir sıcaklık mı hissediyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tuğlalı olan daha çok benziyor," dedim, her ne kadar sıcaklığı tümüyle ıskartaya çıkarmasam da.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Öyleyse ciddi bir durum var demektir. Tanrı yardımcımız olsun! Hadi, otur da sana bir ıhlamur yapayım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Arka odada, kitaplarla kuşatılmış bir masamn çevresine yerleştik. Kent uykudaydı, kitapçı dükkânı sessizlik ve gölgeler denizinde ilerleyen bir kayık gibi görünüyordu. Fermín bana sıcak bir fincan ıhlamur vererek biraz acemice gülümsedi. Bir şey ona sıkıntı veriyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Özel bir soru sorabilir miyim, Daniel?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Elbette."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tüm açık sözlülüğünle yanıtlamanı rica ediyorum," diyerek boğazım temizledi. "Benim bir baba olabileceğimi hiç düşünüyor musun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Şaşkın yüz ifademi görmüş olmalıydı ki, hızla ekledi. "Biyolojik olarak demiyorum... biraz sarsak görünebilirim, ama şans eseri Tanrı bana dövüşen bir boğanın çılgınlığını ve gücünü bağışlamış. Öteki tür bir babalıktan söz ediyorum. İyi bir baba, eğer neyi anlattığımı anlıyorsan."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İyi bir baba?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evet. Seninki gibi. Beyni, yüreği ve ruhuyla bir adam. Bir çocuğa ilgi ve yol göstermeye, onu dinlemeye yetenekli, kendi kusurlarıyla onu boğmayacak bir adam. Çocuğun yalnızca babası olduğu için seveceği biri değil de, hayranlık duyacağı, büyüyünce ona benzemek isteyeceği biri."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bana bunu niçin soruyorsun, Fermín? Senin evliliğe ve aile kurumuna inanmadığını sanıyordum. Boyunduruk ve tüm ötekiler, anımsadın mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín başıyla onayladı. "Bak, bunların tümü amatörler için. Evlilikle aile yalnızca bizim oluşturduğumuz şeyler. O olmadan bunlar yalnızca bir ikiyüzlülük yığınıdır. Süprüntü ve boş sözcükler. Ama eğer ortada gerçek bir aşk varsa, herkese anlatmazsın, yalnızca hissedilir ve yaşanır...”</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Fermín, sen çok değiştin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evet. Bernarda bende daha iyi bir adam olma isteği yarattı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O nasıl oluyor?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Böylece ona layık olabilirim. Bu tür şeyleri şimdi anlayamazsın, çünkü gençsin. Ama uygun bir zamanda, kimi zaman meselelerin kişinin beklediği gibi değil de istemediği tarzda geliştiğini sen de göreceksin. Bernarda’yla konuştuk. Bildiğin gibi oldukça anaç biri. Böyle söylemiyor ama, bence onu hayatta gerçekten mutlu edecek şey anne olmaktır. Ve bu kadın benim için şeftali suyundan daha tatlı. Şu kadarını söylemek yeter ki, onun için otuz iki yıllık papazlarla muhatap olma ve St. Seraph ilahileri okuma perhizimden sonra bir kiliseye girmeye ya da ne gerekiyorsa yapmaya kendimi hazırlıyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Biraz ileri gitmiyor musun, Fermín? Onunla daha yeni tanıştın..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bak, Daniel, benim yaşımdayken ya şeyleri olduğu gibi görmeye başlarsın ya da onlar seni çok fazla yıkar. Yaşam için değerli olan yalnızca üç ya da dört değerli şey var; gerisi boktur. Aylak aylak çok dolaştım, şimdi gerçekten istediğim tek şeyi Bernarda’yı mutlu etmek ve bir gün onun kollarında ölmek olduğunu biliyorum. Yeniden namuslu bir adam olmak istiyorum, anlıyor musun? Kendim için değil -bana gelince, adına insanlık dediğimiz şu maymun korosunun hatırı için bir sinek gibi osuramam- ama onun için. Çünkü Bernarda böyle şeylere inanır... rahiplere, pembe dizilere, saygınlığa ve Lourdes Ana’mıza. Bu onun yolu ve onu tam da böyle istiyorum. Çenesinde çıkan şu kıllardan bile hoşlanıyorum. Ve bu yüzden onun gurur duyabileceği biri olmak istiyorum. Fermín’im çok iyi bir adam, Cary Grant, Hemingway ya da Manolete gibi, diye düşünmesini istiyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kollarını kavuşturup meseleyi zihnimde tarttım. "Bütün bunlar hakkında onunla konuştun mu? Beraber bir çocuk sahibi olmak hakkında?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Elbette hayır. Beni ne sanıyorsun? Sence çevrede dolaşıp onları gebe bırakmak istediğimi mi anlatıyorum? Öyle değil, bunu istemiyorum. Şu sersem Merceditas’ı ele alalım, ona hemen şimdi üçlü bir mani döktürerek kendisini dünyanın tepesinde hissetmesini sağlarım, ama..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir aile kurmak istediğini konuştun mu Bernarda’yla?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Böyle şeyleri konuşmaya gerek yok, Daniel. Onlar yüzünde görülür."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başımla onayladım. "Peki o zaman, benim düşüncem niye önemli, senin mükemmel bir eş ve baba olacağına eminim. Bu şeylere inanmadığın sürece, asla onlar olmuş gibi kabul etmeyeceksin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yüzü mutlulukla ışıldadı. "Doğru mu söylüyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Elbette."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Üstümden kocaman bir yük aldın. Çünkü yalnız kendi öz babamı anımsayıp sonunda ona benzemekten korktuğumdan kendimi kısırlaştırmayı bile düşündüm."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Endişelenme Fermín. Ayrıca senin dölleme gücünü baskı altına alabilecek bir sağaltım büyük olasılıkla yoktur."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İyi bir konuya değindin," dedi. "Haydi git ve biraz uyu. Seni daha fazla tutmayayım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Beni tutmuyorsun, Fermín. Hiç uykum yok."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Mutluluk için biraz sıkıntı çek... Aklıma gelmişken, bana sözünü ettiğin şu posta kutusunu anımsadın mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir şey mi buldun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu işi bana bırakmanı söylemiştim. Bugün öğle paydosunda postaneye gidip orda çalışan eski bir arkadaşımla görüştüm. 2321 numaralı posta kutusu José María Requejo isimli bir avukat adına kayıtlı. Avukatın bürosu XIII. Leon Sokağı’nda. Adresi kontrol etmeye cüret ettim, sanırım senin de bildiğin gibi, öyle bir adresin olmaması beni şaşırtmadı. Birisi o kutuyu adres göstererek yıllardır mektupları topluyor. Bir taşınmazın satışı için taahhütlü olarak gönderilen kimi belgelerin alındı imzası karşılığında ve kimlik onayıyla verilmesinden dolayı biliyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O kim? Requejo’nun bir çalışanı mı?" diye sordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tam olarak anlayamasam da kuşkulandım. Ya ben yanılıyordum ya da bu Requejo’nun adamı Fatma Ana’mızla aynı düzlemdeydi. Sana yalnızca şunu söyleyebilirim, mektupları alan kişinin ismi: Nuria Monfort."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kanımın çekildiğini hissettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nuria Monfort mu? Emin misin, Fermín?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Alındı belgelerinden bir kısmını kendim gördüm. Hepsinin üstünde ismi ve kimlik numarası vardı. Yüzünün hasta görüntüsünden anladığım kadarıyla bu durum seni şaşırttı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hem de çok."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu Nuria Monfort’un kim olduğunu sorabilir miyim? Konuştuğum kâtip bana o kadını çok iyi anımsadığını, çünkü daha iki hafta önce mektupları almaya geldiğini anlattı. Söylediğine göre, <i>Milo Venüs</i> 'ünden daha diri göğüsleri varmış. Görüşüne güveniyorum, çünkü savaştan önce bir estetik profesörüydü, ama sosyalist lider Largo Caballero’nun uzak bir kuzeni olduğundan, normal olarak şimdi bir pesetalık pulları yalıyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bugün o kadınla birlikteydim, onun evinde," diye mırıldandım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín şaşkınlıkla bana baktı. "Nuria Monfort’la birlikte mi? Senin hakkında yanıldığımı düşünmeye başladım, Daniel. Sen iyi bir çapkın olmuşsun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Düşündüğün gibi değil, Fermín."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O zaman bu senin kaybın. Ben senin yaşındayken El Molino müzikholü gibiydim, sabah, Öğle ve akşam şov yapardım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Koca burunlu, sarı tenli bu ufak tefek, sıska adamı inceledim ve en iyi dostum olduğunu fark ettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sana bir şey söyleyebilir miyim, Fermín? Bir süredir aklımda olan bir şeyi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Elbette. Her şeyi. Özellikle de bu tatlı kız kurusuyla ilgili şaşırtıcı şeyleri."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O gece ikinci kez Julián Carax’ın öyküsünü ve ölümündeki bilmeceyi anlatmaya başladım. Fermín dikkatle dinledi, defterine notlar aldı, her defasında sözümü kesip konuyla ilgili gözümden kaçan kimi ayrıntıları sordu. Anlattıklarımı dinlerken, öyküde birçok eksik nokta olduğunun farkına vardım. Birçok kez aklım karıştı, Nuria Monfort’un bana niçin yalan söylediğini anlamaya çalışırken düşüncelerim kayboldu. Tüm bunların anlamı neydi? Nuria niçin Ronda de San Antonio’daki Fortuny-Carax dairesinin sorumlusu olarak görünen, ama gerçekte var olmayan bir avukatın bürosuna gönderilen mektupları yıllarca toplamıştı. Kuşkularımı sesli olarak düşünmeye başladığımı fark etmemiştim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O kadının, sana niçin yalan söylediğini henüz bilemiyoruz," dedi, Fermín. "Ama, eğer bu konuda böyle davrandıysa diğer birçok konuda da böyle davranmış olabilir, büyük olasılıkla davranmıştır diye de düşünebiliriz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Aklım tamamen karışmış bir halde iç geçirdim. "Ne öneriyorsun, Fermín?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín Romero de Torres iç geçirerek en Sokratesçi tavrını takındı. "Ne yapabileceğimizi sana anlatacağım. Eğer kabul edersen, önümüzdeki pazar San Gabriel Okulu’na şöyle bir uğrayıp Carax’la diğer zengin çocuk arasındaki dostluğun başlangıcı hakkında biraz soruşturma yapacağız..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Aldaya."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Her ne kadar çapkın bir keşiş gibi görünsem de rahipleri ikna edebilirim. Biraz yağcılık edip hepsini avucumun içine alırım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Emin misin?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kesinlikle. Sana bu şansın bülbüller gibi şakıyacağını garanti ederim."</p>

  <div style="page-break-before:always;"></div>

  <p class="P_Current__And__Times_New_Roman__And__18pt__And__Bold__And__Left_Indent__And__Spacing_After__And__Spacing_Before__And__Page_Break_2">&nbsp;</p>

  <div class="P_Current__And__Times_New_Roman__And__18pt__And__Bold__And__Left_Indent__And__Spacing_After__And__Spacing_Before_2" style=" width: 45px; height: 41px; max-width: 100%; max-height: 100%;"><img alt="" id="a_23" src="../Images/23.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; width: 100%; border-radius: 0px;" /></div>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Cumartesi gününü trans halinde, dükkânındaki tezgâhın arkasında demir atıp Bea’nin bir büyüyle kapıdan içeri girişini göreceğimi umut ederek geçirdim. Telefonun her çalışında yanıtlamak için koşarak Fermin’den ya da babamdan almacı kaptım. Öğleye doğru, müşterilerden gelen yirmiye yakın telefona karşın Bea’den hiç haber alamayınca, dünyanın ve sefil varlığımın sonunun geldiğini kabul etmeye başladım. Babam San Gervasio’daki bir koleksiyona değer biçmeye gitmiş, Fermín de bu durumdan yararlanarak kendini birçok gizemli aşk destanından bilgece dersler çıkarmaya vermişti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sakin ol, yoksa karaciğerinde bir taş büyüteceksin," diye bana öneride bulundu, Fermín. "Bu kur yapma işi tangoya benzer: saçma ve saf bir süsleme. Ama sen bir erkeksin ve öncü olmalısın."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Oldukça amansız bir bakış için yalnızca bir başlangıçtı. "Öncü? Ben?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne sanıyorsun? Birisi ayakta işemenin bedelini ödemek zorunda."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ama Bea beni arayacağını ima etti?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kadınları gerçekten anlamıyorsun, Daniel. Yılbaşı ikramiyem üzerine iddiaya girerim ki, o küçük piliç şu anda evinde Kamelyalı Kadın gibi isteksizce pencereden dışarıya bakıyor, gidip onu o aptal babasından kurtarmanı ve durdurulmaz bir şehvet ve günah sarmalına sürüklemeni bekliyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Emin misin?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Matematiksel bir kesinlik bu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ya beni bir daha görmek istemediğine karar verdiyse?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bak, Daniel. Kadınlar -komşumuz Merceditas gibi dikkate değer tuhaflıklar hariç- bizden çok daha zekidir ya da en azından yaptıkları veya istemedikleri şeyler hakkında daha dürüsttür. Diğer bir sorunsa onların sana anlatmadıkları dünyalarıdır. Doğanın bilmeceleriyle yüzleşiyorsun, Daniel. Kadınlar çözülemeyecek kadar şaşırtıcıdır. Ona düşünmek için zaman verirsen kaybedersin. Anımsa: kalp sıcak, beyin soğuktur. Çapkınlığın kanunu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kapı çıngırağı çıngırdayıp da arkadaşım Tomás Aquilar içeriye girdiğinde Fermín baştan çıkarma sanatının teknik ve kişisel yönleri hakkında ayrıntılar vermek üzereydi. Kalbim durmuştu. Tanrısal adalet beni Bea’den yoksun bırakıyor, ama yerine kardeşini gönderiyordu. Yazgısal bir haberci, diye düşündüm. Tomâs’m sıkıntılı, kesin çaresiz bir havası vardı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu ne dokunaklı bir görünüş," diye belirtti, Fermín. "Umarım, en azından küçük bir kahveyi kabul edersin?<span style=" font-size: 0.75em; vertical-align: super;">11</span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır demem," dedi, Tomás olağan haliyle.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín bir termosta sakladığı karışımdan ona bir fincan doldurdu. Karışım İspanyol beyaz şarabına benzer bir koku yayıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir sorun mu var?" diye sordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Tomás omuz silkti. "Yeni bir şey yok. Babamın her zamanki günlerinden biri, ben de dışarıya çıkıp bir süre hava almak istedim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yutkundum. "Niye ki?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tanrı bilir. Dün gece kız kardeşim Bea eve çok geç geldi. Babam onu beklemek için yatmadı, her zaman olduğu gibi biraz öfkelendi. Bea nerde ya da kiminle olduğunu söylemeyi reddedince babam öfkeden deliye döndü. Sabahın dördüne dek ona bağırıp çağırarak ağzına ne gelirse söyledi, fahişe bunların en hafifiydi. Onu bir rahibe manastırına göndereceğine yemin etti, eğer hamile kalacak olursa onu kahrolası sokaklara atacağını söyledi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín, bana telaşlı bir bakış attı. Sırtımdan soğuk ter damlaları boşanıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu sabah," diye devam etti, Tomás. "Bea kendini odasına kilitleyip bütün gün dışarıya çıkmadı. Babam da yemek odasına kapandı. Gazete okurken radyoyu da sonuna dek açıp opera dinlemeye başladı. <i>Luisa Fernanda</i> operasının birinci sahnesi sona erince arada dışarıya çıktım, çünkü çıldırıyordum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şey, ablan büyük olasılıkla dışarda nişanlısıyla birlikteymiştir, öyle değil mi?" diye sokuşturdu Fermín. "Nişanlısıyla gezmesi çok doğal."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Tezgâhın altından Fermín’e bir tekme savurdum, bir kedi çevikliğiyle tekmemden sakındı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nişanlısı askerlik görevini yapıyor," dedi, Tomás. "Daha iki hafta izne gelmez. Ayrıca onunla dışarıya çıktığında en geç saat sekizde evde olur."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yani nerde ya da kiminle olduğu hakkında bir fikriniz yok?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Olmadığını az önce söyledi, Fermín," diye araya girdim, konuyu değiştirme isteğiyle.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Baban da mı bilmiyor?" diye üsteledi, Fermín, kendini adamakıllı eğlendiriyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır. Ama o çocuğu bulacağını ve kim olduğunu öğrenir öğrenmez de yüzünü dağıtıp bacaklarını kıracağına yemin etti."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Betimin benzimin attığını hissettim. Fermín sorma gereği duymadan bana bir fincan kahve uzattı. Bir dikişte hepsini içtim. Tadı ılık mazota benziyordu. Tomás, bana baktı, ama hiçbir şey demedi... karanlık, akıl almaz bir bakıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şu sesi duydunuz mu?" dedi, Fermín aniden. "Parende atmak için çalan trompete benziyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gerçekten gurulduyor. Bak, birdenbire korkunç acıktım... İkinizi baş başa bırakıp kendime bir çörek almaya gitmemin sizce bir sakıncası var mı? Reus’tan yeni gelen tezgâhtardan söz etmeyeyim: o kadar tatlı görünüyor ki onu yiyebilirsiniz. İsmi Maria Virtudes, ama ismine karşın bu kız saf bir ahlaksızlık... Bu yüzden ikinizi rahat konuşmanız için baş başa bırakacağım, ha?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">On saniye içinde Fermín atıştırmak ve genç kadınla kırıştırmak için kaybolma numarası çekti. Tomâs’la baş başa kalmıştım. Çevremizi yoğun bir sessizlik sarmıştı. Birkaç dakika sonra daha fazla dayanamadım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tomás," diye başladım, ağzım kurumuştu. "Dün gece kız kardeşin benimle birlikteydi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kırpıştırmaksam gözlerini dikip bana baktı. Güçlükle yutkundum.</p>

  <p class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before">"Bir şey söyle," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Aklın başında değil."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Caddeden gelen boğuk sesler eşliğinde bir dakika geçti. Tomás hiç dokunmadığı kahve fincanını elinde tutuyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ciddi misin?" diye sordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onu yalnızca bir kez gördüm."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yanıt bu değil."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sence bir sakıncası var mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Omuzlarını silkti. "Ne yaptığını bildiğinden emin olsan iyi olur. Yalnızca ben istiyorum, diye onunla görüşmeyi keser miydin?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evet," diye yalan söyledim. "Ama benden bunu isteme."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Tomás önüne baktı. "Bea’yi tanımıyorsun," diye mırıldandı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yanıt vermedim. Dükkânın vitrinini inceleyen gri figürlere bakarak, içlerinden birinin içeriye girmeye karar verip bizi bu zehirli sessizlikten kurtarması için dua ederek, tek sözcük etmeden birkaç dakika daha geçirdik. Bir süre sonra Tomás elindeki fincanı tezgâha bırakıp kapıya doğru yürüdü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hemen gidiyor musun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başıyla onayladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yarın bir süreliğine görüşebilir miyiz?" dedim. "Eski günlerdeki gibi, Fermin’le birlikte sinemaya gidebiliriz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kapının yanında durdu. "Sana bir kez söyleyeceğim, Daniel. Kardeşimi sakın incitme."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Tomás dışarıda, bir torba dolusu sıcak çörekle dönen Fermín’in yanından geçti. Onun alacakaranlık içinde kaybolduğunu gören Fermín başını salladı. Çörekleri tezgâhın üstüne bırakıp bana fırından yeni çıkmış bir <i>ensaimada</i> sundu. Reddettim. Bir aspirin yutacak halim dahi yoktu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bunu atlatacak, Daniel. Göreceksin. Böyle şeyler arkadaşlar arasında yaygındır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bilmiyorum," diye mırıldandım.</p>

  <div style="page-break-before:always;"></div>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before__And__Page_Break">&nbsp;</p>

  <p class="P__And__Left_Indent__And__Spacing_After__And__Spacing_Before_2"><img alt="" id="a_24" src="../Images/24.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín’le pazar sabahı saat yedi buçukta Canaletas Kafe’de buluştuk. Fermín bir kahve ile üzerine sürülen tereyağının süngertaşı gibi kabardığı tatlı çöreklerden ısmarladı. Yakasında bir faşist rozeti taşıyan kalem bıyıklı bir garson bize servis yapıyordu. Durmadan kendi kendine şarkı mırıldanıyordu. Bu mutlu ruh halinin nedenini sorduğumuzda, bize bir gün önce baba olduğunu anlattı. Onu kutladık, bize ilk kez baba oluşunun şerefine gün boyu içmemiz için birer puro ikram etmek için ısrar etti. İçeceğimizi söyleyerek ikramını kabul ettik. Fermín, ona kaşlarını çatarak gözucuyla bakıyordu, bir dolap çevirdiğini tahmin ettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kahvaltı sırasında Fermín günün araştırmasını gizemin genel hatlarıyla anlatmaya başladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bunların hepsi yakın bir dostluğu olan iki çocuk, Julián Carax ile Jorge Aldaya arasında, çocukluğun ilk döneminden başlayan sınıf arkadaşlığıyla başladı, tıpkı Don Tomas'la seninki gibi. Yıllarca her şey yolunda gitti. Önceleri her şeyleriyle ayrılmaz bir dosttular. Ve sonunda dostluklarını yıkan bir anlaşmazlık konusu ortaya çıktı. Oyun yazarının konuk odasını başka sözcüklerle açıklayacak olursam, anlaşmazlık konusu bir kadın isminden kaynaklanıyordu: Penélope. Çok Homerosça. Beni izliyor musun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Aklıma gelen tek şey, bir gece önce Tomâs’ın dükkândan ayrılmadan önce söylediği sözdü: "Kardeşimi incitme." Kendimi iğrenç hissettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"1919’da Julián Carax, Paris’e taşınır, Odysseus tarzı," diye devam etti, Fermín. "Yerine hiç ulaşmayan Penélope imzalı mektup, genç kadının bilinmeyen nedenlerle ailesinin bir tutsağı olarak kendi evine hapsedildiğini açıklıyor, böylece Aldaya’yla Carax arasındaki arkadaşlık sona eriyor. Üstelik Penélope’ye göre kardeşi Jorge eski arkadaşı Julián’ı tekrar görecek olursa öldüreceğine yemin ediyor. Gerçekten korkunç sözcükler. Bu anlaşmazlığın Penélope’yle Carax arasındaki ilişkiyle doğrudan bir bağlantısı olduğunu anlamak için ille de Pasteur olmaya gerek yok."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Alnımı soğuk bir ter kapladı. Kahve ve bir lokma çörek sanki boğazımda düğümlendi. Güçlükle yutkundum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Her neyse, Carax’in Penélope’ye neler olduğunu hiçbir zaman öğrenemediğini kabul etmek zorundayız, çünkü mektup ona ulaşmadı. Carax gözden uzaklaşıp Paris’in buğulu atmosferinde kaybolur. Bir varyete kulübünde piyano çalarak hayatını kazanmaya çalışırken bir yandan da başarısız romanlar yazmaktadır. Paris’teki yılları tam bir bilmece. Bugün tüm yaşananlardan bize kalansa, nerdeyse kaybolmaya yüz tutan, unutulmuş yazınsal bir çalışma. Bu noktada bildiğimiz, kendisinden yaşça iki kat büyük, gizemli, zengin bir hanımla evlenmeye karar verir. Böylesi bir evliliğin doğası, tanıkların söylediklerine göre ilerleyecek olursak, karşılıklı bir aşktan daha çok yardımsever bir iş ya da rahatsız edilen bir kadının yararına bir dostluk olarak görünüyor. Bu konuya neresinden bakarsan bak, bu sanatsever, koruması altındaki erkeğin parasal geleceğinden kaygılanarak ona servetini bırakmaya karar verir ve soylu davası için saman altından su yürütür. Parisliler böyledir."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Belki de onlarınki gerçek bir aşktı," diye öne sürdüm, kısık bir sesle.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hey, Daniel, sen iyi misin? Çok solgun görünüyor ve korkunç terliyorsun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İyiyim," diye yalan söyledim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Söylediğim gibi. Aşk domuz etine çok benzer: Fileto var, salam var. Her birinin kendi yeri ve işlevi ayrıdır. Carax kendini herhangi bir aşka layık bulmadığını açıklamıştı, gerçekten de, bildiğimiz kadarıyla, Paris’te geçirdiği yıllar boyunca hiçbir aşk macerası yaşamamış. Kuşkusuz, bir genelevde çalıştığından, sanki onlarla sohbet etmek işin bir ayrıcalığıymış gibi belki de temel dürtülerini çalışan kadınlarla arkadaşlık ederek tatmin ediyordu. Ama bu saf bir kurgu. Carax ile koruyucu kadını arasında ilan edilen evlilik anına geri dönelim. Jorge Aldaya tam da bu anda bu karanlık işin haritasında yeniden ortaya çıkar. Onun Carax’ın Barcelona’daki yayıncısıyla bağlantıya geçerek yazarın nerde yaşadığını öğrenmeye çalıştığını biliyoruz. Kısa bir süre sonra, nikâh gününün sabahında, Julián Carax bilinmeyen bir kişiyle Pere Lachaise Mezarlığında düelloya tutuşup ortadan kaybolur. Nikâh hiçbir zaman gerçekleşmez. Sonrasında her şey arapsaçına döner."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín, bana bir komplocu bakışı atarak etkileyici bir ara verdi. "Farz edelim ki Carax sınırı geçer ve herkesçe bilinen zamanlama duyusuyla 1936’da, İç Savaş’ın tam da başlangıcında Barcelona’ya geri döner. Bu süre içinde yaptıkları ve Barcelona’da nerde olduğu belirsiz. Yaklaşık bir ay kadar kentte kaldığını ve bu süre içinde hiçbir tanıdığıyla bağlantı kurmadığını tahmin ediyoruz. Ne babasıyla, ne de arkadaşı Nuria Monfort’la. Daha sonra caddede bir mermiyle vurulmuş olarak ölü bulunuyor. Çok geçmeden uğursuz bir karakter manzaradaki yerini alır. Kendini Lain Coubert olarak tanıtır... Julián Carax’ın son romanından ödünç aldığı bir isim, Karanlıklar Prensi gibi her şeyin üstünü örtüyor. Sözüm ona bu şeytan, Carax’tan kalan en küçük şeyleri bile yok etmeye hazırlandığını ve kitaplarını sonsuza dek ortadan kaldıracağını bildirir. Melodramı tamamlamak için ateş tarafından çirkinleştirilmiş yüzsüz bir adam olarak ortaya çıkar. Gotik bir operadan çıkma bir hergele yalnızca konuyu daha da karmaşıklaştırır, Nuria Monfort, Jorge Aldaya’nın sesini tanıdığına inanır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nuria Monfort’un yalan söylemiş olduğunu sana anımsatırım," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Doğru. Ama Nuria Monfort, sana yalan söylemiş olsa bile, bunu daha çok gözünden kaçmış olduğu için ve belki de gerçeklerle ilgisini kesmek için yapmış olabilir. Doğruyu söylemek için birkaç neden varken, yalan söylemek için sonsuz neden vardır. Dinle, iyi olduğuna emin misin? Yüzün keçi peynirinin rengine döndü."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başını iki yana sallayıp hızla tuvalete koştum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sabah kahvaltımı, akşam yemeğimi ve beraberinde taşıdığım büyük miktardaki öfkeyi dışarı attım. Lavaboda soğuk suyla yüzümü yıkayıp birinin pastel boyayla üzerine bok kafalı faşistler yazdığı bulanık aynadaki yansımama baktım. Masaya geri döndüğümde Fermín’i hesabı ödemiş, bize servis yapan garsonla barda futbol tartışırken buldum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İyi misin?" diye sordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başımla onayladım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tansiyonun düştü," dedi, Fermín. "Al. Bir Sugus şekeri her derde devadır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kafeden çıkışta Fermín San Gabriel Okulu’na dek taksi tutup metroyu kullanmayı sonraki güne bırakmamız için üsteledi. O tünellerin de sıçanlarla dolu olduğunu sabahın politik bir pankart kadar parlak olduğunu ileri sürdü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sarriâ’ya kadar taksi bir servet tutar," diye karşı çıktım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gezinti ücretleri Kreten Tasarruf Bankası’nda," diye geçiştirdi, Fermín. "Deminki gururlu yurtsever bana yanlış para üstü verdi ve iş üstündeyiz. Ayrıca sen de yerin altında yolculuk edecek durumda değilsin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Cebimizdeki haksız kazanılmış paramızla Rambla de Catelona’nın köşesinde taksi beklemeye başladık. Yanımızdan birkaç araba geçmesine karşın binmedik, çünkü Fermín arabayla çok seyrek yolculuk ettiğinden en azından bir Studebaker limuzinle gitmek istediğini belirtti. Hoşuna gidecek bir araba bulmamız çeyrek saatimizi aldı. Sonunda Fermín kolunu bir yeldeğirmeni gibi sallayarak taksiyi durdurdu. Fermín, kendisine şoförün idolü ve manevi önderi Joseph Stalin hakkında bir tartışmaya girme şansını veren ön koltuğa oturmak için üsteledi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu yüzyılın üç büyük insanı oldu: La Pasionaria; muhteşem matador Monolete ve Joseph Stalin," diye ilan etti şoför, aziz bir yoldaşın yaşamını bize anlatmaya hazırlanarak. Usandıran sohbete çok az kulak kabartıp açık pencereden içeriye süzülen temiz havadan keyif alarak arka koltukta rahat bir yolculuk yaptım. Limuzin ayarındaki bir arabada yolculuk etmekten memnun olan Fermín, kimi zaman kuşkulu tarihi bulgularla Sovyet liderin duygusal biyografisinin üstünde durarak şoförün gevezeliğini cesaretlendirdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Duyduğuma göre bir maltaeriği çekirdeğini yuttuğundan beri çok kötü prostat ağrısı çekiyormuş ve yalnızca birisi ona 'Enternasyonel’i mırıldandığında çişini yapabiliyormuş," diye konuya girdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Faşist propagandası," diye açıkladı taksi şoförü, eskisinden daha ciddi bir ifadeyle.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yoldaş bir boğa gibi işer. Volga Irmağı bile böyle bir akışı kıskanabilir."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bu üst düzey politik tartışma yönümüzü Augusta Sokağı’ndan tepelere doğru çevirdiğimizde bize eşlik ediyordu. Tatlı bir esintiyle gün ağarmaya başlarken gökyüzü keskin bir maviliğe bürünüyordu. Ganduxer Sokağı’na vardığımızda şoför aşağı saptı, Bonanova Geçiti’ne doğru can sıkıcı bir yokuşu tırmanmaya başladık. San Gabriel Okulu, kırmızı tuğlalı dış görünüşüne benek benek serpiştirilmiş hançer biçimindeki pencereleriyle, bulvara açılan rüzgârlı, dar bir caddenin tepesindeki bir korunun ortasında duruyordu. Kimi gotik katedraller gibi bir küme çınar ağacıyla sarmalanmış tüm bina, kemerler ve kulelerle süslenmişti. Taksiden inip yosun kaplı meleklerle süslenmiş çeşmelerin çevreye düzensizce yayıldığı yapraklı bir bahçeye girdik. Ağaçların arasında kaldırım taşları döşenmiş yılankavi patikalar kıvrılıyordu. Ana kapıya doğru ilerlerken Fermín, bana binanın geçmişini anlattı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Her ne kadar burası sana Rasputin’in mozolesi gibi görünse de, San Gabriel Okulu Barcelona’da kendi zamanının en saygın ve eşsiz binasıydı. Cumhuriyet yönetimi sırasında sonradan görme zenginler yüzünden bozuldu, soyadları çok kötü koktuğundan çocuklarının okula girmesi yıllarca reddedilen yeni fabrikatör ve bankerler, kendilerine saygıyla davranacak ve sırası geldiğinde diğerlerinin çocuklarını reddedebilecek kendi okullarını açmaya karar verdiler. Para herhangi bir virüs gibidir: önce onu barındıran insanın ruhunu çürütür, sonra yeni kanlar araştırmaya başlar. Bu dünyada bir soyadı sürekliliği bir bademşekerinden azdır. En parlak döneminde -aşağı yukarı 1880 ile 1930 arasında diyelim- cüzdanları şişkin, eski ve köklü ailelerin gözbebekleri okula kabul ediliyordu. Aldayalar ve beraberindekiler bu uğursuz binaya yatılı öğrenci olarak, birbirleriyle kardeş gibi yakın olmaya, ayinlere gitmeye ve kusturacak denli çok yineledikleri tarihlerini öğrenmeye geldiler."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ama Julián gerçekte onlardan biri değildi," diye öne sürdüm.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kimi zaman böyle ünlü kuruluşlar yalnızca yüce gönüllülüklerini ve Hıristiyan dayanışmasını göstermek adına ayakkabı boyacısı ya da bahçıvanların çocuklarına bir veya iki kişilik burs verirler," dedi, Fermín. "Yoksulların zarar vermesini önlemenin en etkili yolu onlara zenginleri taklit etmek istemeyi öğretmektir. Bu, kapitalizmin köleleştirmesiyle zehirlenen..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sosyal öğretini bir kenara bırak lütfen, Fermín. Bu rahiplerden biri seni duyarsa bizi burdan dışarı şutlarlar." Bir çift rahibin okulun giriş kapısına açılan basamakların tepesinden merak ve ilgi karışımıyla bizi izlediğini fark ettim. Konuşmalarımızdan bir şeyler anlayıp anlamadıklarını merak ettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Onlardan biri saygılı bir gülümsemeyle ileri doğru hareket etti, ellerini bir piskopos gibi göğsünde çapraz kavuşturmuştu. Ellili yaşlarının başlarında olmalıydı, zayıf vücut hatlarıyla seyrek saçları ona yırtıcı bir kuş havası veriyordu. İnsanın içine işleyen bir bakışı vardı, taze kolonya ve naftalin kokuyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Günaydın. Ben Peder Fernando Ramos," diye tanıttı kendini. "Size nasıl yardımcı olabilirim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín elini uzattı. Rahip tokalaşmadan önce onu kısaca süzerek bize soğuk bir gülümseyişle karşılık verdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Fermín Romero de Torres, Sempere ve oğlunun bibliyografik danışmanı. Siz ekselanslarıyla tanışmak müthiş bir mutluluk kaynağı. Burda, yanımdaki, çalışma arkadaşım ve dostum, Daniel, gelecek vaat eden, daha çok Hıristiyan nitelikleriyle tanınan bir delikanlıdır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Peder Fernando gözünü kırpmadan bizi inceledi. Yer yarılsa da içine girsem, diye düşündüm.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O mutluluk bana ait Sinyor Romero de Torres," diye dostça yanıtladı. "Böyle yüce bir çift insanı mütevazı kurumumuza neyin getirdiğini sorabilir miyim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín başka çirkin yorumlar yapıp da geldiğimiz gibi gitmek durumunda kalmadan önce konuya el atmaya karar verdim. "Peder Fernando, San Gabriel’in iki eski mezunu hakkında bir şeyler öğrenmeye çalışıyoruz: Jorge Aldaya ile Julián Carax."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Peder Femando dudaklarını büzerek bir kaşını havaya kaldırdı. "Julián on beş yıl önce öldü ve Aldaya Arjantin’e gitti," dedi kuru bir biçimde.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onları tanıyor muydunuz?" diye sordu, Fermín.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yanıtlamadan önce rahibin bakışları ikimizin üzerine dikildi. "Biz sınıf arkadaşıydık. Sizin bu işle ilginizin ne olduğunu sorabilir miyim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Soruya nasıl bir yamt vereceğimi düşünürken Fermín benden atak davrandı. "Bilirsiniz, bu çok olur, elimizde bu kişilere bağlı ya da bağlantılı kimi makaleler var... özellikle hukuksal yorumları karışıklığa yol açıyor..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Peki, sormamda bir sakınca yoksa, bu makalelerin konusu nedir?"’</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sessizliğimizin kabulü için acıma duygunuza sığınıyorum, günahtan sakınma ve yiğitlik ölçülerinizle temsil ettiğiniz buyrukların yerine getirilmesi gibi, kuşkusuz ki sır saklamak ve acıma duygusu gibi konularda siz ekselanslarının erdemlerine karşı sorgusuz bir güveni gerektiren birçok neden vardır," diye hızla saçmalamaya başladı, Fermín.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Peder Fernando neredeyse bir şoka girmiş gibi görünüyordu. Fermin’in soluklanması bitmeden önce konuya girmeye karar verdim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sinyor Romero de Torres’in sözünü ettiği makaleler tümüyle manevi değeri olan nesneler ve anılardan oluşan kişisel şeyler. Size sormak istediğimiz şey, peder, eğer sizce büyük bir sakıncası yoksa, Julián ile Aldaya hakkında okul yıllarınızdan kalma anımsadığınız şeyleri bize anlatabilir misiniz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Peder Fernando bize hâlâ kuşkuyla bakıyordu. Yaptığımız açıklamaların ilgimizi haklı çıkarmaya ve bizimle işbirliği yapmasını sağlamaya yeterli olmadığı bence çok açıktı. Fermín’e rahibi kazanmamızı sağlayacak kurnazca tartışma konuları bulması için umutsuz bir bakışla yalvarırcasına baktım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Biraz Julian’ın gençliğine benzediğini biliyor musun?" diye ansızın sordu, Peder Fernando.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín’in gözleri parladı. İşte başlıyor, diye düşündüm. Tüm şansımız onun oynayacağı bu karta bağlıydı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çok zekisiniz, saygıdeğer efendim," diye konuştu, Fermín, şaşırmış gibi yaparak. "Gizemli anlama yeteneğiniz maskemizi düşürdü. En azından bir kardinal ya da papa olarak öleceksiniz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne hakkında konuşuyorsunuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gün gibi ortada ve açık değil mi, efendimiz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Doğrusunu isterseniz, hayır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir günah çıkarma kabininin gizliliğiyle devam edebilir miyiz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Burası bir bahçe, günah çıkarma kabini değil."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Dinsel takdir hakkınızı bize bahşetmeniz yeterli olacaktır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O halde devam edin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín derin bir iç çekerek sıkıntılı bir ifadeyle bana baktı. "Daniel, İsa’nın bu aziz askerine yalan söylemeye devam edemeyiz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Elbette edemeyiz..." diye onayladım, tümüyle kendimi yitirmiştim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín, rahibe yanaşarak gizli bir tonda mırıldanmaya başladı. "Peder, burda görmüş olduğunuz dostumuz Daniel’in, hiç kimseye benzemeyen bir genç olan Julián Carax’ın evlilik dışı çocuğu olduğuna ilişkin çok geçerli nedenlerimiz var. Geçmişteki bir olayın ayrıntılarını incelemeye olan ilgimiz ve yazgı tanrıçalarının zavallı bir çocuktan ayırdığı şerefli bir kişinin anılarını yaşatma isteğimiz bundandır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Peder Fernando’nun faltaşı gibi açılan gözleri bana sabidendi. "Bu doğru mu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başımla onayladım. Fermín sırtımı okşadı, yüzü keder doluydu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ona bir bakın, zavallı delikanlı, anıların sisinde kaybolmuş bir babayı arıyor. Bundan daha üzücü ne olabilir? Söyleyin bana, aziz efendimiz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu savınızı destekleyecek bir kanıtınız var mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín çenemi tutarak karşılık olarak yüzümü sundu. "Bir rahibin babadan kalma reddedilemez bir kanıt olan bu küçük yüzden başka ne gibi bir kanıta gereksinimi olur?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Rahip tereddüt ediyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bana yardım edecek misiniz, peder?" diye sevimli bir ifadeyle yalvardım. "Lütfen..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Peder Fernando rahatsız bir biçimde içini çekti. "Bunda bir sakınca olduğunu sanmıyorum," dedi en sonunda. "Neyi bilmek istiyorsunuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Her şeyi," dedi, Fermín.</p>

  <div style="page-break-before:always;"></div>

  <p class="P__And__Left_Indent__And__Spacing_After__And__Spacing_Before__And__Page_Break_1">&nbsp;</p>

  <p class="P__And__Left_Indent__And__Spacing_After__And__Spacing_Before_2">&nbsp;</p>

  <p class="P__And__Left_Indent__And__Spacing_After__And__Spacing_Before_2"><img alt="" id="a_25" src="../Images/25.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Peder Fernando’nun ofisine gittik. Anılarını toplayıp sesini vaaz tonuna ayarlaması uzun sürdü. Cümlelerini yüksek bir moral veriyormuş gibi görünen ritimle ölçüp tartarak düzgünce kuruyordu. Yıllardır öğretmenlik yaptığından ders verir gibi sert ve didaktik bir tonda konuşmaya alışmıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Eğer doğru anımsıyorsam, Julián Carax, San Gabriel’e 1914 yılında başladı. Onunla hemen iyi geçinmeye başlamıştım, çünkü her ikimiz de varlıklı ailelerden gelmeyen küçük bir öğrenci grubuna bağlıydık. Bize "Yoksullar Çetesi" ismini takmışlardı ve her birimizin kendine özgü bir öyküsü vardı. Burs almayı bu okulun mutfağında yirmi beş yıl çalışan babamın sayesinde başarmıştım. Julián, babasının şapka dükkânının sürekli bir müşterisi olan Sinyor Aldaya’nın ricası sayesinde kabul edilmişti. Kuşkusuz ki farklı zamanlardı, o günlerde güç hâlâ aileler ve saltanatla ölçülüyordu. O dünya yok oldu... kalan birkaç tanesi de cumhuriyetin çöküşüyle birlikte silinip gitti, bence daha iyi oldu. Tüm bunlardan geriye kalan, bankaların, şirketlerin ve bilinmeyen konsorsiyumların isimlerinin basılı olduğu mektup kâğıtlarıydı. Tüm eski kentler gibi Barcelona kendi çöküşünü yaşıyor. Pek çok ünlü insanın gurur duyduğu -yerleri fabrikaları, malikâneleri ve kendilerini tanıtan amblemleri- yok edilmiş bir medeniyetin kalıntılarından başka bir şey değildir."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bu noktaya ulaşan Peder Fernando, cemaatten boş Latince cümleler ya da kutsal kitaptan bir yanıt bekliyormuş gibi sözlerine ara verdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Amin, saygıdeğer peder. Bu engin sözcüklerin içinde ne büyük bir gerçek yatıyor," dedi, Fermín hantal sessizliği doldurmak için.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bize babamın okuldaki ilk yılını anlatıyordunuz," diye kibarca değindim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Peder Fernando başıyla onayladı. "O günlerde, babasının soyadı Fortuny olmasına rağmen kendini Carax olarak tanıtmaya yeni başlamıştı. Önceleri kimi çocuklar bunun için onunla alay ettiler, tabii bir de "Yoksullar Çetesi"nin bir üyesi olduğu için. Bana da güldüler, çünkü aşçının oğluydum. Çocukların neye benzediklerini bilirsiniz. Derine inildiğinde, Tanrı onları iyilikle doldurmuştu, ama onlar evlerinde ne duyuyorlarsa onu tekrarlıyorlardı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Küçük melekler," diye söz arasına girdi, Fermín.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Babam hakkında neler anımsıyorsunuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şey, bu çok uzun zaman önceydi... O zamanlar babanın en iyi arkadaşı Jorge Aldaya değil, Miquel Moliner isimli bir çocuktu. Miquel’in ailesi de Aldayalar kadar varlıklıydı ve açıkça söyleyebilirim ki bu okulun gelmiş geçmiş en savurgan çocuğuydu. Okul müdürü, ona şeytanın egemen olduğunu düşünüyordu, çünkü ayin boyunca Marx’i Almanca ezbere okuyordu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çılgınlığın açık bir işareti," diye onayladı, Fermín.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Miquel ile Julián çok iyi anlaşıyorlardı. Kimi zaman öğle tatilinde üçümüz bir araya gelirdik ve Julián bize öyküler anlatırdı. Diğer zamanlar ailesi ve Aldayalar hakkında konuşurdu..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Rahip duraksar gibi göründü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Okuldan ayrıldıktan sonra da Miquel’le bir süre görüştüm. O zamanlar Julián, Paris’e yeni gitmişti. Miquel’in onu çok özlediğini biliyorum. Sıklıkla ondan söz eder, onun bir tek kendisine açtığı sırları anımsardı. Daha sonra, ilahiyatı seçtiğimde, Miquel, bana düşman saflarına geçtiğimi söyledi. Bir şaka gibi gelmişti, ama gerçek olan şu ki, ayrı yerlere sürüklendik."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Miquel’in Nuria Monfort isminde biriyle evlendiğini duydunuz mu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Miquel, evlendi mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bunu tuhaf mı buluyorsunuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Aslında bulmamam gerek, ama... bilmiyorum. Doğrusu Miquel'den yıllardır haber almadım. Savaş öncesinden beri."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nuria Monfort isminden hiç söz etmiş miydi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır, asla. Evlenmeyi düşündüğünü söylemedi ya da bir nişanlısı olduğunu... Dinleyin, tüm bunları sizinle konuşmalı mıyım, bundan çok emin değilim. Bunlar Julián’la Miquel’in bana güvenip aramızda kalacağına inanarak anlattıkları şeyler."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yani bir çocuğun babasının geçmişini tek öğrenme şansını ret mi edeceksiniz?" diye sordu, Fermín.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Peder Fernando kuşku içinde bocaladı, bu, o yitik günleri yeniden geri getirme, anımsama isteği gibi göründü bana. "Bence üstünden çok zaman geçmiş ve artık bunların hiç önemi yok. Julián’ın bana Aldayalarla nasıl tanıştığını ve farkında bile olmadan yaşamının sonsuza dek nasıl değiştiğini anlattığı günü hâlâ anımsayabiliyorum..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>...Ekim ayında, herkesin tekerlekler üstünde ilerleyen bir panteon olarak kabul ettiği insan yapımı bir makine, bir öğleden sonra Ronda de San Antonio’daki Fortuny şapka mağazasının önünde durdu. İçinden gururlu, kibirli ve görkemli Don Ricardo Aldaya indi. O zamana dek yalnızca Barcelona’nın değil, tüm Ispanya’nın en zengin adamıydı. Tekstil imparatorluğu Katalonya’n</i>ı<i>n tüm ırmakları boyunca ticaret kolonilerini ve endüstri kalelerini elinde bulunduruyordu. Sağ elinde eyaletin arsalarıyla bankalarının yarısının dizginlerini tutuyor, sol eliyle de, hiç durmadan eyalet meclisinin, belediyenin, çeşitli bakanlıkların, piskoposluk görevlilerinin ve limandaki gümrük servisinin iplerini çekiyordu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>O öğleden sonra kalın bıyıkları, heybetli favorileriyle herkesin korktuğu adam bir şapkaya ihtiyaç duydu. Don Antonio; Fortuny’nin dükkânına girdi ve dükkândaki mallara hızla göz attıktan sonra şapkacıyla yardımcısı genç Julián’a şunları söyledi "Bana, dış görünüşüne rağmen Barcelona’daki en iyi şapkaların burda satıldığı söylendi. Sonbahar kesinlikle çetin görünüyor ve altı tane silindir, bir düzine melon şapkaya, avcı kasketlerine ve Madrid’deki yasama meclisinde giymek için bir şeye ihtiyacım olacak. Bunu not olarak alacak mısınız, yoksa hepsini tekrar etmemi mi bekliyorsunuz?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Bu, baba ve oğulun Don Ricardo Aldaya’nın siparişlerini yetiştirmek için güçlerini birleştirdiği yorucu ve kârlı bir sürecin başlangıcı oldu. Gazeteleri okuyan Julián, Aldaya’nın konumunun farkındaydı, kendi kendine ticari kariyerinin en önemli noktasında babasını başarısızlığa uğratamayacağını söyledi. Aldaya’nın dükkânına ayak bastığı andan itibaren şapkacı keyiften neredeyse havada uçuyordu. Aldaya eğer hoşnut kalırsa onun dükkânını tüm arkadaşlarına tavsiye edeceğini söylemişti. Bu da mütevazı bir kuruluş olan Fortunay şapka dükkânının, milletvekilleri, belediye başkanları, kardinaller ve bakanların küçük ya da büyük başlarına uyan şapkalar üretmesi gerekiyordu. O hafta... büyülü bir rüya gibi uçarcasına geçti. Julián okula gitmeyip dükkânın arka tarafında bir günde on sekiz ya da yirmi saat çalıştı. Kendi hevesinden yorgun düşen babası, onu arada sırada kucakladı, sonra düşünmeksizin öptü bile. On dört yıl sonra ilk kez karısı Sophie’ye bir giysi ve bir çift yeni ayakkabı aldı. Şapkacı tanınmaz olmuştu. Bir pazar kiliseye gitmeyi unuttu ve öğleden sonra Julián’a gururla sarıldı, gözlerinde yaşlarla ona,</i> <i>"Büyükbaba bizimle gurur duyuyordur</i>," <i>dedi.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Şimdilerde ortadan kalkmış olan şapka yapma sanatının en karmaşık süreçlerinden biri, hem teknik, hem politik olarak ölçü almaktı. Julián’a göre Don Ricardo Aldaya’nın kavun biçiminde ve oldukça engebeli bir kafatası vardı. Şapkacı heybetli adamın kafasını görür görmez zorluklarını anlamıştı ve aynı akşam Julián, ona Montserrat Dağları’nın sivri tepelerini anımsattığını söylediğinde Fortuny, ona katılmadan edemedi. "Baba, sen de biliyorsun ki, iş ölçü almaya gelince bu konuda senden daha iyiyim, çünkü sen sinirleniyorsun. Bırak bu işi ben yapayım." Şapkacı gönüllü olarak kabul etti, ertesi gün Aldaya, Mercedes-Benz’iyle geldiğinde Julián onu karşılayıp atölyeye götürdü. Aldaya ölçüsünün on dört yaşında bir çocuk tarafından alınacağını fark ettiğinde küplere bindi. "Bu da ne? Bir çocuk? Bana ayak mı çekiyorsunuz?" Müşterisinin sosyal konumundan haberdar olan ama en azından gözü korkmayan Julián yanıt verdi:</i> ",<i>Efendim, ayağımız hakkında bir şey bilmiyorum, ama burda çekilecek çok fazla bir şey de yok. Bu kafa bir arenaya benziyor ve eğer acele edip size bir set şapka yapmazsak kafanız yanlışlıkla Barcelona cadde planı olacak." Bu sözcükleri duyduğunda Fortuny yerin dibine girmeyi istedi. Aldaya bakışlarını cesurca Jııliân’a dikti. Daha sonra herkesi şaşırtan bir biçimde, yıllardır yapmadığı tarzda bir kahkaha patlattı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Senin bu çocuğun ilerde çok yüksek konumlara gelecek, Fortunato," diye bildirdi. Şapkacının ismini tam olarak öğrenememiş olan Aldaya.</i></p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_5"><span><i>*</i></span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Don Ricardo Aldaya’nın herkesçe korkulan bir adam olmaktan ve yüzüne karşı açıkça yağcılık yapılmasından artık bıktığı böylece anlaşıldı, yanlarından geçerken insanların kendilerini bir paspas gibi yere atmaları onu bezdirmişti. Dalkavukları, korkaklar</i>ı <i>ve fiziksel, ahlaki ya da zihinsel zayıflık gösteren her çeşit insanı aşağı görüyordu. Çırak bile olamayacak alçakgönüllü bir çocuk, onu güldürebilecek ruh ve cürete sahipti. Aldaya ideal şapka dükkânını bulduğuna karar vererek hemen siparişlerini iki katına çıkardı. O hafta Aldaya randevusuna her gün hoşnutlukla geldi, böylece Julián ölçülerini alıp üstünde değişik modeller deneyebildi. Antony Fortuny, Catalan sosyetesinin en tepesindeki adamın nasıl olup da hâlâ kendisine bile bir yabancı olan çocuğun anlattığı hikâyelere ve yaptığı şakalara katıla katıla güldüğünü görmekten şaşırmıştı, kendisi çocukla hiçbir zaman konuşmamış ve yıllardır onun mizah yeteneğini gösteren bir işaret görmemişti. O haftanın sonunda Aldaya şapkacıyı bir kenara çekip onunla gizlice konuştu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Bak, Fortunato, senin bu oğlunun büyük yeteneği var, yeteneklerini hiçe sayıp onu burda tutarak iki küçük dükkânda örümcek ağları arasında tozlanmasına neden oluyorsun."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Bu güzel bir iş Don Ricardo ve her ne kadar çocuk biraz acemi olsa da işte iyi bir ilerleme gösteriyor</i>."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Boş laf. Hangi okula devam ediyor?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Şey, yerel bir okula gidiyor</i>..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"işçiler için bir üretim uzantısından başka bir şey değil. Birisi genç ve yetenekli -hatta dâhiyse- yetiştirilmesi gerekir, tersini yapmak kişiyi boş yere harcamak ve sapkınlık demektir. Bu, yönlendirme ister, destek ister. Beni anlıyor musun, Fortunato?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Oğlum hakkında yanılıyorsunuz. O dâhiliğin yakınından bile geçemez. Ancak güç bela coğrafyadan geçebiliyor. Öğretmenleri bana, onun kuşbeyinli olduğunu, tıpkı annesi gibi kötü tutum ve davranışları bulunduğunu söylediler. Ama en azından burda her zaman namuslu bir işçi olacaktır ve..."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"<i>Fortunato, kafamı şişiriyorsun. Bugün umutsuzluk yok. San Gabriel Okulu ’nun öğrenci kabul heyetiyle görüşmeye gideceğim ve onları oğlunu benim en büyük oğlum Jorge’la aynı sınıfa kayıt etmelerini söyleyeceğim. Bunu yapmak benim boynumun borcu."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Şapkacının gözleri fincan tabağı gibi büyüdü. San Gabriel, yüksek sosyetenin kaymak tabakasının çocuklarını gönderdiği bir okuldu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Ama Don Ricardo, ben oranın giderlerini karşılayamam..."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Kimse senden bir şey ödemeni istemiyor. Çocuğun tüm eğitim masraflarını ben karşılayacağım. Sen, babası olarak sadece kabul et yeter."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Ama elbette, kesinlikle, ama..."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"O halde karar verilmiştir. Tabi Julián’ın da kabul etmesi gerekir."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"O kendisine söyleneni yapar</i>."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Konuşmanın tam da burasında Julián elinde bir şapka kalıbıyla arka odanın kapısından başını uzattı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Don Ricardo, ne zaman hazır olursanız..."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Söyle bakalım Julián, öğleden sonra ne yapıyorsun?" diye sordu, Aldaya.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Julián bir babasına, bir zengin işadamına baktı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Şey, burda, dükkânda babama yardım ediyorum."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>'Ondan başka</i>."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Kütüphaneye gitmeyi düşünüyorum</i>..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Kitaplardan hoşlanıyorsun, ha?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Evet, efendim."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Conrad’ı okudun mu?</i> Karanlığın Kalbi’ni?</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Üç kez."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Şapkacı tamamen kendinden geçmiş bir halde kaşlarını çattı.</i> "<i>Sormamda sizce bir sakınca yoksa, kimdir bu Conrad?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Aldaya hissedarlar toplantısındakine benzer bir mimikle sustu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Evimde on dört bin kitaplık bir kütüphanem var, Julián. Gençken çok okurdum, ama şimdi fazla zamanım olmuyor. Aklıma gelmişken, Conrad in bizzat kendisinin imzaladığı üç kitabım var. Oğlum Jorge kütüphaneye uğramıyor bile. Evde düşünen ve okuyan tek kişi kızım Penélope, dolayısıyla tüm kitaplar boş boş duruyor. Onları görmek ister misin?'</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Julián konuşmaksizin başını salladı. Şapkacı manzarayı huzursuz bir ruh haliyle, neler olduğunun pek farkında olmadan izledi. Tüm bu isimler ona yabancı geliyordu. Herkesin bildiği gibi romanlar, kadınlar ve yapacak daha iyi bir şeyi olmayan insanlar içindi. En azından</i> Karanlığın Kalbi <i>kulağa ölümcül bir günah gibi geliyordu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Fortunato, oğlun benimle geliyor. Onu oğlum Jorge ile tanıştırmak istiyorum. Merak etme, daha sonra onu, sana geri getiririz. Söyle bana, genç adam, daha önce hiç Mercedes-Benz’e bindin mi?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Julián bunun fabrikatörlerin dolaşmak için kullandığı şahane görünüşlü bir makinenin hantal ismi olduğunu tahmin etti. Başını iki yana salladı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Peki o zaman. Şimdi tam zamanı. Bu, ölmeden cennete gitmeye benziyor."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Antoni Fortuny onların çok lüks bir taşıtla ayrılışlarını seyretti, yüreğini yokladığında tüm bulduğu şey kederdi. O gece Sophie’yle akşam yemeği yerken (Sophie yeni giysi ve ayakkabılarını giymişti, vücudunda neredeyse hiç yara ve çürük izi yoktu) kendi kendine bu kez nerede yanlış yaptığını sordu. Tanrı kendisine bir oğul verdiği anda bu kez Aldaya, onu alıp götürmüştü.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Çıkar o giysileri, kadın, bir fahişeye benziyorsun. Bu şarabı da bir daha masada görmeyeyim. Kalitesi düşük, sulandırılmış türü bizim için yeterli. Açgözlülük en sonunda hepimizi baştan çıkaracak."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Julián Diagonal Bulvarı’nın öte yakasına hiç geçmemişti. Boş arsalar, ağaçlıklar ve şehrin genişlemesini bekleyen malikâneler hattı yasaklanmış bir sınır bölgesiydi. Küçük köyler, tepeler ve gizemli yerlerin ardında uzanan hayal edilemez zenginliklerin olduğu rivayet ediliyordu. Oradan geçerlerken, Aldaya, Julián a San Gabriel ve oğlanın hiç görmediği yeni arkadaşları hakkında, tahmini olanaksız bir gelecekten söz etti.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Ne bekliyorsun, Julián?Hayattan demek istiyorum."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"<i>Bilmiyorum. Kimi zaman bir yazar olmak istediğimi düşünüyorum. Bir romancı</i>."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Conrad gibi ha? Çok gençsin, neden olmasın. Söyle bakalım, bankacılık sana çekici gelmiyor mu?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"<i>Bilmiyorum, efendim. İşin doğrusu bunu hiç düşünmedim bile. Üç pesetadan fazlasını hiç bir arada görmedim. Büyük para benim için bir gizem."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Aldaya güldü.</i> <i>"Gizem diye bir şey yok, Julián. Mesele pesetaların üç tanesini bir araya getirmek değil, üç milyonunu bir araya getirmek. Seni temin ederim ki, bunda bir bilmece yok. Kutsal üçlü birlik, diye bir şey yok."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>O gün öğleden sonra Tibidabo Bulvarı’na giderken, Julián cennetin kapılarından içeri girdiğini düşünüyordu. Yolun iki kenarına katedrallere benzeyen konaklar dizilmişti. Yolun yansında şoför arabayı döndürerek onlardan birinin giriş kapısından içeriye girdi Bir uşak ordusu efendilerini karşılamak üzere hemen koşuşturdu. Julián’ın tüm görebildiği üç katlı büyük ve görkemli bir evdi. Hiçbir zaman böyle bir yerde insanların yaşayabileceğini düşünmemişti. Kendisinin girişe doğru sürüklenmesine izin verdi, daha sonra içinden kadife halılarla döşeli mermer bir merdivenin yükseldiği üstü kemer biçimindeki salondan geçti, son olarak duvarları tabandan tavana kadar kitaplarla kaplanmış büyük bir odaya girdi.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Ne düşünüyorsun?" diye sordu, Aldaya.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Julián güçlükle dinliyordu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Damián, Jorge’a hemen kütüphaneye inmesini söyle."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Sessiz ve suratsız hizmetçiler efendilerinden gelen en önemsiz bir emirle bile iyi eğitimli böceklerin becerisi ve uysallığıyla hareket ediyorlardı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Yeni bir gardıroba gereksinimin olacak, Julián. Dışarda yalnızca görünümleriyle isim yapmış birçok moron var... Jacinta'ya bu işle ilgilenmesini söyleyeceğim, bu konuda üzülme. Bir de bunları babana söylemezsen bence iyi olur, onun bu duruma canı sıkılabilir. Bak, işte Jorge geliyor. Jorge, sana yeni sınıf arkadaşın olacak mükemmel bir genç adamı tanıştırmak istiyorum. Julián Fortu..."</i></p>

  <p class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before"><i>“Julián Carax</i>," <i>diye düzeltti.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>",Julián Carax," diye hoşnutlukla tekrarladı, Aldaya. "Bunun tınısı hoşuma gitti. Bu da oğlum Jorge."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Julián elini uzatarak Jorge Aldaya ile tokalaştı. Dokunuşu kayıtsız ve hevessizdi. Bu oyuncak benzeri dünyada büyümüş olmaktan kaynaklanan solgun bir bakışı vardı. Julián’a göre giysileriyle ayakkabıları bir romandan çıkmış izlenimi uyandırıyordu. Gözlerinden kibir ve kabadayılık akıyordu, davranışları küçümseyici ve aşırı kibardı. Julián bu kendini beğenmişlik zırhının altında yatan boşluk, korku ve güvensizlik duygularını okuyarak ona dostça gülümsedi.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Burdakı kitaplardan hiçbirini okumadığın doğru mu?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Kitaplar can sıkıcı."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Kitaplar aynalardır, içlerinde yalnızca kendi içindekileri görürsün," diye yanıtladı, Julián.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Don Ricardo Aldaya yeniden güldü. "Pekâlâ, ikinizi yalnız bırakacağım, böylece birbirinizi tanıyabilirsiniz. Julián maskesinin altında Jorge kibirli ve şımarık görünüyorsa da, aslında onun göründüğü kadar aptal olmadığını anlayacaksın"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Aldaya’nın sözcükleri çocuğa bir bıçak gibi saplansa da, yüzündeki gülümseme silinmedi. Verdiği yanıttan pişman olan Julian ona acıdı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Sen şapkacının oğlu olmalısın</i>," <i>dedi Jorge, sesinde bir iğneleme tonu olmaksızın. "Bu günlerde babam sürekli senden bahsediyor</i>."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Alışılmamış bir şey. Umarım bunu bana karşı kullanmazsın. Bu maskenin altında her işe burnunu sokan anlamı yatıyor, göründüğüm kadar ahmak değilim</i>."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Jorge, ona gülümsedi, Julián, onun bu gülümsemesinin hiç arkadaşı olmayan -ve bundan hoşnut- insanların gülümsemesi olduğunu düşündü.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Gel, sana evin geri kalan kısmını göstereyim."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Kütüphaneyi arkalarında bırakarak ana kapıya ve bahçelere doğru yürüdüler. Merdivenli salondan geçerlerken Julián yukarıya baktı ve bir eli tırabzanda merdivenlerden çıkan bir çocuk, bir an için gözüne ilişti. Julián anlık bir hayal gördüğünü sandı. Kız on iki ya da on üç yaşlarında olmalıydı, mürebbiyeye benzeyen ufak tefek, kırmızı yanaklı orta yaşlı bir kadın, ona eşlik ediyordu. Kız mavi saten bir elbise giymişti. Saçları badem rengiydi, omuzlarından ve ince boynundan görünen teni yarı saydamdı. Merdivenin sonunda durup çevresine kısa bir bakış attı. Bir anlığına gözleri buluştu, kız, Julián’a gülümsedi. Sonra mürebbiye ellerini kızın omuzlarına koyarak ikisinin birlikte gözden yittikleri bir koridorun girişine doğru ona yol gösterdi. Julián bakışlarını aşağıya indirdiğinde gözleri yeniden Jorge’unkilerle buluştu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"O Penélope, kız kardeşim. Onunla daha sonra tanışırsın. Biraz çatlaktır. Bütün gününü okuyarak geçirir. Hadi gel, sana bodrum katındaki küçük kiliseyi göstermek istiyorum. Aşçılar oranın perili olduğunu söylüyor."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Julián, çocuğu uysalca takip etti, ama bir yandan da başka şeylerle ilgilendi. Şimdi anlamıştı. O kızı rüyasında sayısız kez görmüştü, aynı merdivende, aynı mavi giysisi ve hareli gri gözlerinin aynı hareketiyle, onun kim olduğunu ve kendine niçin gülümsediğini bilmeksizin görmüştü. Bahçeye çıktığında Jorge’un kendisini evin çevresine yayılmış tenis kortları ve spor salonlarına doğru götünnesine aldırmadı. Daha sonra bir an için geriye dönüp arkasına baktığında onu ikinci katın penceresinde gördü. Kızı güçlükle seçebiliyordu, ama kendisine gülümsediğine ve bir biçimde onun da kendisini tanıdığına emindi.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Penélope Aldaya’nın merdivenin üstündeki o bir anlık görüntüsü San Gabriel’deki ilk haftası boyunca Juliánin aklından hiç çıkmadı. Yeni dünyası tümüyle hoşlandığı tarzda değildi; San Gabriel’deki öğrenciler kendini beğenmiş, kibirli prensler gibi davranırken diğer yanda öğretmenleri uysal uşaklara benziyorlardı. Julián’in Jorge Aldaya’dan ayrı olarak orada edindiği ilk dostu okuldaki aşçılardan birinin oğlu olan Fernando Ramos isminde bir çocuktu. Ramos sonunda papaz cüppesi giyip içlerinde büyüdüğü sınıflarda bir gün ders verebileceğini asla hayal edememişti. Diğerlerinin Mutfak Süpürgesi lakabını takıp bir uşak gibi davrandıktan Fernando uyanık ve zekiydi, ama okul çocukları arasında çok zor dost ediniyordu. Tek yoldaşı, zamanla Julián’in da okuldaki en iyi arkadaşı olan Miquel Moliner isminde farklı bir çocuktu. Aklı çok, sabrı az olan Miquel Moliner, öğretmenlerinin tüm cümlelerini sorgulamaktan, yaratıcılığını ve zehirli iğnesini ortaya çıkaran zekice tartışmalar açarak onlarla alay etmekten hoşlanıyordu. Geriye kalanlar onun keskin dilinden korkuyor ve onu başka bir dünyanın insanı olarak kabul ediyorlardı. Bu, bir yönüyle yanlış bir saptama değildi, bohem davranışlarına ve aristokrat olmayan yapmacık tonuna rağmen Miquel silah imalatından haksız olarak para kazanmış bir işadamının oğluydu. "Carax, değil mi? Bana babanın şapka yaptığı söylendi," dedi, Fernando Ramos onları tanıştırdığında.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Arkadaşlarım Julián der. Bana da seninkinin top yaptığı söylendi."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Gerçekte onları yalnızca satıyor. Bildiği tek şey nasıl para kazanılacağı. Burda, içlerinde yalnızca dostum olarak saydığım Nietzsche ile Fernando bana Miquel der</i>."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Miquel Moliner kederli bir çocuktu. Ölüm ve cenaze törenlerine ilişkin tüm meseleleri sürekli olarak takıntı yapıp acı çekiyordu, zamanının çoğunu ve yeteneğini bu düşüncelere adamıştı. Evdeki tuhaf bir kaza sonucu annesini kaybedeli üç yıl oluyordu. Budala bir doktor bunu bir intihar olarak tanımlama cüreti göstermişti. Cesedi ailenin Argentona’daki yazlık malikânesinde kuyuda suyun içinde şişmiş bir şekilde bulmuştu, Miquel. Annesini iplerle kuyudan dışarıya çıkardıklarında ölü kadının ceket ceplerinin taşlarla dolu olduğu anlaşıldı. Ayrıca annesinin anadili olan Almanca yazılmış bir de mektup vardı. Ama dil öğrenmeye hiçbir zaman önem vermemiş Sinyor Moliner aynı günün öğleden sonrası kimsenin okumasına izin vermeden mektubu yaktı. Miquel Moliner her yerde ölümü görüyordu... dökülen yapraklarda, yuvasından düşmüş kuş yavrularında, yaşlı insanlarda ve her şeyi süpürüp götüren yağmurda. Çizim konusunda olağanüstü yetenekliydi, devamlı, saatlerce kendinden geçerek bir kadının karakalem taslaklarını çizerdi, Julián bu kadının annesi olduğunu düşünüyordu. Bu çizimlerin arka planında her zaman çölleşmiş kumsallar ve duman görünürdü.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Büyüyünce ne olmak istiyorsun, Miquel?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Nedeni anlaşılmaz bir halde, "Asla büyümeyeceğim" diye yanıt verirdi.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Yaşayan her canlıya karşı olmak ve taslak çizmek dışında temel ilgisi, o yıllarda ismi daha yeni duyulmaya başlamış, ama sonraları Sigmund Freud olarak ünlenecek olan Avusturyalı bir doktorun eserleriydi. Annesi sayesinde çok iyi derecede Almanca okuyup yazdığından Viyanalı doktorun birçok kitabına sahipti. En sevdiği konu rüya yorumlarıydı. Genellikle insanlara rüyalarında ne gördüklerini sorar ve bunlardan yola çıkarak bir tanı koyardı. Sürekli genç yaşta öleceğini ve bunu hiç umursamadığını söylerdi. Julián, onun ölümü çok fazla düşündüğünden yaşamdan daha değerli bulduğuna inanıyordu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Öldüğüm gün, daha önce bana ait olan ne varsa senin olacak, Julián</i>," <i>derdi. "Düşlerim hariç."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Femando Ramos, Moliner ve Jorge Aldaya’nın dışında Julián ayrıca okul bahçesinin girişindeki mütevazı bir evde yaşayan, San Gabriel’in kapıcılarının tek çocuğu olan, utangaç ve asosyal Javier’le arkadaş olmuştu. Fernando gibi Javier de geri kalan çocuklar için sinir bozucu bir uşaktan başka bir şey olarak görülmüyordu. Kampusun avlu ve bahçelerinde yalnız başına gizli gizli dolaşmak zorunda kalıyordu. Okulun çevresinde bu kadar çok dolaştığından bodrumdaki tünellerden kulelerin geçitlerine dek her kuytuyu, her köşeyi ve artık kimselerin anımsamadığı gizli yerleri avucunun içi gibi biliyordu. Buralar onun gizli dünyası ve sığınağıydı. Her zaman üzerinde babasının çekmecesinden aşırdığı bir çakıyla gezerdi, onunla ağaç figürler yontmaktan hoşlanır, bunları da okulun güvercinliğinde saklardı. Babası Ramón, yani kapıcı, bir Küba Savaşı gazisiydi. Cochinos Körfezi çıkartması sırasında bizzat Theodore Roosevelt’in kendisinden gelen bir saçma sonucu bir elini ve (söylentiye göre) sağ hayasını kaybetmişti. Bu aslı astarı olmayan söylenti tüm kötülüklerin anasıydı.</i> "Ramón Tekyumurta" <i>(okul çocuklan ona bu lakabı takmıştı) oğlunu çeşmelerin çevresindeki avlu ile çam konduğundaki dökülen yapraklan bir çuvala doldurup toplamakla görevlendirmişti. Ramón iyi bir adamdı. Bir aşçı yamağı görünümünde olmasına rağmen düşsel güzellikte, uzun boylu ve bulanık fikirli bir kadınla evliydi; oğlunun ve diğer çocukların önünde açık saçık giyinmeyi alışkanlık haline getiren karısı bunun sonucunda sonu gelmeyen cümbüş ve alaylara neden oluyordu. Gerçek ismi María Craponcia olmasına rağmen daha kibar bulduğu için kendisini Yvonne olarak tanıtıyordu. Yvonne, Barcelona’nın yüksek sosyetesiyle ilişkiler geliştirdiğine inandığı oğluna arkadaşlarının sunduğu sosyal bir ilerlemenin olasılıkları hakkında sık sık sorular soruyordu. Kendisini en güzel ipekleri giyinmiş, sosyetenin büyük salonlarında çaya davet edildiğini hayal ederek oğluna bunun ya da şunun servetini sorardı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Javier evde mümkün olduğunca az zaman geçirmeye çalışır, babasının kendisine verdiği işler ne kadar zor olursa olsun onlardan mutluluk duyardı. Hepsi yalnız kalmak, gizli dünyasına sığınarak ağaç figürler yontmak için iyi birer gerekçeydi. Okul çocukları onu uzaktan gördüklerinde, bir kısmı güler ya da ona taş atarlardı. Bir gün Julián alnına çarpan bir taşın çocuğu moloz yığınına düşürdüğünü görünce çok üzüldü ve yardımına koşarak dostluğunu göstermeye karar verdi. Diğerleri gülmekten katılırken Julián’ın geldiğini gören Javier başlangıçta onun işini bitireceğini düşündü.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"İsmim Julián," dedi elini uzatarak.</i> <i>"Arkadaşlarımla çam korusunda satranç oynamaya gidiyoruz, bize katılmak isteyip istemeyeceğini merak ettim."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Satranç oynamayı bilmiyorum."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"İki hafta öncesine dek ben de bilmiyordum. Ama Miquel iyi bir öğretmen..."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Bir eşek şakası beklentisiyle her an ani bir saldırıya uğrayabileceğini düşünen çocuk ona kuşkuyla baktı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Arkadaşlarının beni orda isteyip istemeyeceklerini bilmiyorum</i>."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Bu onların sorunu. Sen ne diyorsun?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>O günden sonra, Javier kendisine verilen işleri bitirince ara sıra onlara katılacaktı. Genellikle hiç konuşmuyordu, ama diğerlerini dinleyip seyrediyordu. Aldaya, ona biraz korkuyla bakıyordu. Küçümsenen kökeninden dolayı ötekilere kabul edilmeme konusunda deneyimli olan Fernando bu tuhaf çocuğa iyi davranmak uğruna tarzının dışına çıkmıştı. Ona satrancın kurallarını öğreten ve onu dikkatli gözlerle izleyen Miquel Moliner hepsinden fazla kuşkucuydu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Bu çocuk tam bir çatlak. Kedileri, kumruları yakalayıp çakısıyla onlara saatlerce işkence ediyor. Sonra da onları çamlığa gömüyor. Doğrusu çok eğlenceli</i>."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Bunu kim söyledi?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Geçen gün bana kendisi anlattı, satranç oyununda piyonların hareketlerini gösteriyordum. Ayrıca kimi geceler annesinin yatağına gelip kendisini okşadığını da söyledi."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Seninle kafa buluyor olmalı."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Ben de bundan kuşkulandım. Bu çocuk kafaca sağlam değil, Julián, büyük olasılıkla da bu onun hatası değil</i>."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Julián, Miquel’in uyarı ve kehanetlerine aldırmamaya çalıştı, ama gerçekte kendisi de kapıcının oğluyla dostluk kurmanın zorluğunun farkındaydi. Yvonne özellikle Julián ya da Fernando Ramos’la olan bu dostluğu onaylamıyordu. Genç adamların tümü içinde yalnızca onların bir tek pesetası bile yoktu. Bir söylentiye göre Julián’ın babası basit bir dükkân sahibiydi ve annesinin tek özelliği bir müzik öğretmeni olmasıydı.</i> <i>"Bu insanların parası, sınıfı ya da zarafeti yok, aşkım," diye onun kafasını ütülüyordu. "Arkadaş olabileceğin tek kişi Aldaya. O çok iyi bir aileden geliyor." "Evet, anne," diye yanıtlıyordu çocuk</i>. <i>"Nasıl istersen</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Zamanla, Javier yeni arkadaşlarına güvenmeye başladı. Ara sıra birkaç sözcük konuşuyor ve Miquel Moliner için, verdiği derslerin karşılığı olarak bir satranç takımı yontuyordu. Bir gün, hiç kimsenin beklemediği ya da gerçekleşebileceğini düşünmediği bir şey oldu, Javier’in gülümsemeyi öğrendiğini ve masum bir çocuğun gülüşüne sahip olduğunu keşfettiler.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Gördün mü? O yalnızca normal bir çocuk," diye iddia etti, Julián.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Miquel Moliner hâlâ emin değildi, bu tuhaf çocuğu neredeyse bilimsel bir incelemeye varan özenli bir biçimde gözlemledi.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Javier’in sana karşı bir saplantısı var, Julián</i>," <i>dedi bir gün. "Yaptığı her şey yalnızca senin beğenini kazanmaya yönelik</i>."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Ne saçma! Bunun için bir annesi ve babası var; ben yalnızca arkadaşıyım.</i> "</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Sen sorunsuz birisin. Babası kendi kıçını bulmaktan aciz yoksul bir zavallı ve Bayan Yvonne pire kadar beyniyle zamanının çoğunu kazara insanlara iç çamaşırlarıyla yakalanmamak için geçiren bir fahişe, kendisini Venüs’ün insan biçimine girmiş hali ya da sözünü etmek istemediğim daha kötü bir şey sanıyor. Çocuk bu koşullar altında onların yerine koyabileceği bir şey arıyor ve sen, kurtarıcı, cennetten gelerek ona elini uzatıyorsun. Pınarların Aziz Julián’ı, mülksüzlerin baş azizi."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Bu Dr. Freud senin aklını karıştırıyor, Miquel. Hepimizin arkadaşa ihtiyacı var. Hatta senin bile</i>."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"O veledin hiç arkadaşı yok ve asla da olmayacak. Onda bir örümceğin kalbi var. Eğer bana inanmıyorsan, zaman doğruyu gösterecektir. Merak ediyorum, acaba nasıl rüyalar görüyor..."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Miquel Moliner, Francisco Javier’in rüyalarının arkadaşı Julián’mkilere tahmin edebileceğinden daha fazla benzediğini bilemezdi. Bir keresinde, Julián okula başlamadan birkaç ay önce, kapıcının oğlu çeşmeli avluda dökülen yaprakları topladığı sırada Don Ricardo Aldaya’nın lüks otomobilinin geldiğini görmüştü. O gün, öğleden sonra zengin işadamının konuğu vardı. Ona, yerin üstünde ııçuyormuş izlenimi veren parıltılı ipek bir giysi giymiş bir melek, bir hayal eşlik ediyordu. Bu melek Aldaya’nın kızı Penélope den başkası değildi, Mercedes'ten inerek çeşmelerden birine doğru yürüdü, güneş şemsiyesini sallayıp ellerini havuzun suyuna sokmak için durdu. Bakıcısı Jacinta olağan bir tavırla kızın en önemsiz mimiklerine bile dikkat ederek onu saygıyla takip ediyordu. Kızı bir uşak ordusu da korusa hiç fark etmezdi: Javier gözlerini kızdan alamıyordu. Gözlerini kırpacak olursa görüntünün tümden yiteceğinden korkuyordu. Orada hareketsizce duruyor, soluğu kesilmiş bir halde bu serabı izliyordu. Kısa bir süre sonra, sanki Penélope varlığını ve sinsi bakışlarını hissetmiş gibi gözlerini ona doğru çevirerek baktı. O yüzün güzelliği kederli bir görünüm sergiliyordu. Kızın dudaklarında bir gülümseme işareti gördüğünü sandı. Paniğe kapılan Javier koşarak gözde saklanma yeri olan okul binasının tavan arasındaki güvercinliğin yanına, su kulesinin tepesine kaçtı. Yontma malzemelerini toplayıp az önce gördüğü yüzün biçimini verebileceği yeni bir parça üstünde çalışmaya başladığında ellerinin titremesi hâlâ geçmemişti. Geceleyin eve normalden daha geç bir saatte dönünce annesini yarı çıplak ve öfkeli bir halde kendisini beklerken buldu. Çocuk korkuyla başını öne eğdi, annesi gözlerini okuyacak olursa havuz başındaki kızı görecek ve onun hakkında ne düşündüğünü bilecekti.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Nerdeydin, seni küçük pislik?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Özür dilerim, anne. Kayboldum."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Sen doğduğun günden beri kayıpsın."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Yıllar sonra, Şef Müfettiş Francisco Javier Fumero tabancasını bir tutuklunun ağzına sokup tetiği her çekişinde, annesinin kafasının Las Planas yakınlarındaki bir açık hava barında olgun bir kavun gibi yarıldığını gördüğü günü anımsayacaktı, Ölü şeylerin verdiği bezginlik dışında hiçbir şey hissetmemişti. Silah sesi duyan barın yöneticisi tarafından uyarılan muhafız alayı, çocuğu, kucağında dumanı tüten bir av tüfeğiyle bir kayanın üstünde otururken buldu. María Craponcia’nın, takma adıyla Yvonne’nin böceklerle kaplı kafası kopmuş cesedine sakin bir biçimde bakıyordu. Askerlerin kendisine doğru geldiğini gördüğünde yalnızca omuzlarını silkti, yüzü sanki çiçek hastalığı geçirmiş gibi kan lekeleriyle kaplıydı. Ağlama seslerine doğru yönelen muhafız alayı, Ramón Tekyumurta’yı yirmi beş otuz metre ileride bir ağacın altındaki çalıların arasına çömelmiş bir halde buldular. Bir çocuk gibi titriyordu ve söylenilenleri anlayacak durumda değildi. Muhafız alayındaki teğmen konu hakkında epeyce kafa yorduktan sonra, olayın trajik bir kaza olduğunu rapor etti, her ne kadar böyle olduğunu düşünmese de kayıtlara kaza olarak geçirtti. Çocuğa, onun için yapabilecekleri bir şey olup olmadığını sorduklarında, Francisco Javier o eski silahı saklamak istediğini söyledi, çünkü büyüyünce o da bir asker olmak istiyordu...</i></p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_5"><span>*</span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kendinizi iyi hissediyor musunuz, Sinyor Romero de Torres?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Peder Fernando Ramos’un hikâyesinde Fumero’nun aniden ortaya çıkışı beni afallatmıştı, ama Fermin’e etkisi çok daha kötü oldu. Beti benzi sarardı, elleri titremeye başladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kan basıncında ani bir düşüş," diye ince bir sesle uydurdu, Fermín. "Bu Katalan iklimi biz güneyliler için çok zararlı olabiliyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir bardak su ister misiniz?" diye sordu peder, telaşlı bir tonla.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Efendimize zahmet olmazsa. Ve belki bir çikolata, bilirsiniz, şeker için..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Rahip, ona bir bardak su doldurdu, Fermín suyu bir yudumda içti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bizde yalnızca biraz okaliptüs şekeri bulunur. Size bir yararı olur mu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tanrı sizi korusun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín avuç dolusu şekeri yuttu, bir süre sonra teninin rengi normale döndü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu çocuğun, koloni savunmasında kahramanca savaşırken erbezini yitiren kapıcının oğlunun isminin Fumero, Francisco Javier Fumero olduğuna emin misiniz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evet. Elbette eminim. Onu tanıyor musunuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır," diye yanıtladık aynı anda.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Peder Fernando kaşlarını çattı. "Bu benim için sürpriz olmadı. Üzücü bir biçimde, Francisco Javier sonunda kötülüğüyle ün salmış bir karakter oldu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sizi anladığımızdan pek emin değiliz..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Beni çok iyi anlıyorsunuz. Francisco Javier Fumero Barcelona Asayiş Bürosu’nun başmüfettişidir ve çok tanınan biridir. Onun ünü bu kurumdan hiç ayrılmayan bizlere bile ulaştı ve şunu söyleyebilirim ki, onun ismini duyduğunuzda yerinizden sıçrarsınız."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şimdi siz söyleyince, ekselansları, isim bir çağrışım yaptı..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Peder Fernando bize yan yan baktı. "Bu genç adam Julián Carax’ın oğlu değil. Doğru mu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Manevi oğlu, yüce efendimiz. Ahlaken bu daha ağır basıyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Siz ikiniz ne haltlar karıştırıyorsunuz? Sizi kim gönderdi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O anda rahibin ofisinden artık kovulmak üzere olduğumuza emindim. Fermín’i susturup bir kereliğine de olsa dürüstlük kartım oynamaya karar verdim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Haklısınız, peder. Julián Carax, babam değil. Ama bizi buraya kimse göndermedi. Yıllar önce Carax’in bir kitabıyla karşılaştım, kaybolduğu düşünülen bir kitapla ve sonrasında hakkında daha fazla şey öğrenmeye ve ölümündeki olayları aydınlatmaya karar verdim. Sinyor Romero de Torres de bana yardımcı oldu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne kitabı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Rüzgârın Gölgesi.</i> Onu okudunuz mu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián’ın tüm romanlarını okudum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onları saklıyor musunuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Rahip başını iki yana salladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onları ne yaptığınızı sorabilir miyim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yıllar önce birisi odama girerek tümünü ateşe verdi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kim olduğu hakkında bir fikriniz var mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Elbette. Fumero olduğunu sanıyorum. Bunun için burda değil misiniz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermin’le şaşkın bakışlarla birbirimize baktık.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Müfettiş Fumero? Niçin kitapları yakmak istesin ki?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Başka kim isteyebilir? Okulda beraber geçen son yılımızda Francisco Javier, babasının av tüfeğiyle Julián’ı öldürmeye çalıştı. Eğer Miquel onu durdurmasaydı..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Niçin onu öldürmeye çalıştı? Julián, onun tek dostuydu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Francisco Javier, Penélope Aldaya’ya tutulmuştu. Bunu hiç kimse bilmiyordu. Bence Penélope’nin çocuğun varlığından bile haberi yoktu. Fumero bu sırrı yıllarca sakladı. Kimi zaman Julián’ı takip ederdi. Bence bir gün onu kızı öperken gördü. Bilmiyorum. Bildiğim onun güpegündüz Julián’ı öldürmeye çalışması. Fumero’ya hiçbir zaman güvenmeyen Miquel Moliner üstüne atlayarak onu son anda durdurdu. Kurşunun açtığı delik binanın girişinde hâlâ duruyor. Altından her geçişimde o günü anımsarım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Fumero’ya ne oldu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O ve ailesi burdan kovuldu. Sanırım Francisco Javier bir süreliğine yatılı bir okula gönderildi. Annesinin bir av kazasıyla öldüğünü duyuncaya dek birkaç yıl onlardan hiçbir haber alamadık. Böyle bir kaza olmamıştı. Francisco Javier Fumero bir katildir."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ah, size bir söyleyebilsem..." diye mırıldandı, Fermín.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Biriniz bana bir şeyler söylese hiç de fena olmayacak, ama bu kez gerçeği söyleyin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Size kitapları yakan kişinin Fumero olmadığını söyleyebiliriz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kimdi öyleyse?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çok büyük bir olasılıkla bir yangında yüzü yanmış bir adam; kendini Lain Coubert olarak tanıtan bir adam."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu, o değil mi?..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başımla onayladım. "Carax’m karakterlerinden birinin ismi. Şeytanı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Peder Fernando neredeyse bizim kadar kafası karışmış bir halde koltuğuna yaslandı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gittikçe daha iyi anlaşılıyor ki, Penélope Aldaya tüm bu işlerin merkezinde ve hakkında en az sey bildigimiz kişi." diye belirtti. Fermín.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Size bu konuda yardımcı olabileceğimi sanmıyorum. Onu iki üç kez güçlükle, o da belli bir uzaklıktan gördüm. Hakkında bildiklerim Juliân’ın bana anlattığından fazlası değil. Penélope’nin isminden birkaç kez söz eden diğer bir kişi de Jacinta Coronado'dur."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Jacinta Coronado?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Penélope’nin bakıcısı. Jorge’la Penélope’yi o büyüttü. Onları, özellikle de Penélope’yi çok severdi. Kimi zaman Jorge’u okuldan almaya o gelirdi, çünkü Don Ricardo Aldaya, çocukların her zaman ev halkından biri tarafından izlenmesini isterdi. Jacinta bir melekti. Julián’la benim mütevazı ailelerden geldiğimizi duymuştu, bu yüzden her gelişinde bize atıştıracak bir şeyler getirirdi, çünkü okula aç geldiğimizi düşünürdü. Ona, babamın aşçı olduğunu, yemek bulamama gibi bir sorun yaşamadığımı ve bunun için endişelenmemesini söyledim. Ama o bize bir şeyler getirmekte ısrar etti. Kimi zamanlar onunla konuşmak için yolunu gözlerdim. Hayatımda karşılaştığım en kibar insandı. Bildiğim kadarıyla hiç çocuğu ya da erkek arkadaşı yoktu. Dünyada tek başınaydı ve yaşamını Aldaya’nın çocuklarına adamıştı. Penélope’ye karşı aşın bir sevgisi vardı. Hâlâ sık sık ondan söz eder..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Jacinta’yla hâlâ görüşüyor musunuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kimi zaman onu Santa Lucía Huzurevi’nde ziyaret ederim. Hiç kimsesi yok. Kimi şeyleri anlamakta zorlanırız, yüce Tanrı yaşamımız boyunca her zaman bizi ödüllendirmez. Jacinta şimdi çok yaşlı bir kadın ve her zaman olduğu gibi yine yalnız."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín’le birbirimize baktık.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Peki Penélope ne yapıyor? Onu hiç ziyaret etmiyor mu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Peder Fernando’nun gözleri koyu bir karanlığa büründü. "Penélope’ye neler olduğunu hiç kimse bilmiyor. O kız, Jacinta’nın yaşamıydı. Aldayalar Amerika’ya göç ettiğinde onu ve her şeyini yitirdi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Niçin onu da yanlarına almadılar? Penélope, Aldayalarla birlikte Arjantin’e gitti mi?" diye sordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Rahip omuzlarını silkti. "Bilmiyorum. 1919 yılından sonra bir daha hiç kimse Penélope’yi ne gördü, ne de hakkında bir şeyler duydu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Carax’ın Paris’e göç ettiği yıl," diye dikkat çekti, Fermín.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Üzücü anıları deşeleyip bu zavallı yaşlı kadını rahatsız etmeyeceğinize dair bana söz vermelisiniz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bizi ne sanıyorsunuz, peder?" diye sordu, Fermín sıkıntılı bir halde.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bizden daha fazla bir şeyler öğrenemeyeceğini düşünen Peder Fernando, bulduğumuz her yeni bilgiden kendisini haberdar edeceğimize dair bize yemin ettirdi. Fermín, onun güvenini tazelemek için, rahibin masasının üzerinde duran Yeni Ahit’e el basarak yemin etti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İncil’i rahat bırakın. Sözünüz benim için yeterli."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hiçbir şeyin sizi ezmesine izin vermiyorsunuz, değil mi, peder? Bu çivi gibi keskinsiniz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gelin, kapıya kadar size eşlik edeyim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Çiçeklerle kaplı giriş kapısına varıncaya dek bahçede bize eşlik etti ve çıkışa belli bir mesafe kala durdu, birkaç adım daha atsa sanki buharlaşmaktan korkarcasma, gerçek dünyaya uzanan bir yol olarak gördüğü caddeye dikti gözlerini. Peder Fernando’nun okuldan dışarıya en son ne zaman çıktığını merak ettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián’ın öldüğünü duyduğumda çok üzüldüm," dedi yumuşak bir tonla. "Sonrasında yaşanan her şeye ve zaman içinde ayrı yörüngelere savrulmamıza rağmen bizler iyi arkadaştık: Miquel, Aldaya, Julián ve ben. Hatta Fumero. Hep bizi hiçbir şeyin aylamayacağını düşünürdüm, ama hayat bizim bilmediğimiz şeyleri bilir. Bir daha asla onlar gibi arkadaşlarım olmadı, olacağım da sanmıyorum. Umarım aradığın şeyleri bulursun, Daniel."</p>

  <div style="page-break-before:always;"></div>

  <p class="P__And__Left_Indent__And__Spacing_After__And__Spacing_Before__And__Page_Break__OPENPAR_1_CLOSEPAR__1">&nbsp;</p>

  <p class="P__And__Left_Indent__And__Spacing_After__And__Spacing_Before_2"><img alt="" id="a_26" src="../Images/26.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kendi düşüncelerimize dalmış bir halde Bonanova Geçiti’ne vardığımızda hemen hemen kuşluk vaktiydi. Dedektif Fumero’nun hikâyedeki uğursuz görünümünün Fermin’i pek ikna etmediği konusunda küçük kuşkularım vardı. Ona bir bakış attım, endişeli görünüyordu. Koyu kırmızı bir bulut tabakası yerlerdeki kurumuş yaprakların rengini delip geçen ışık parçalarını örterek gökyüzünü karartmaya başladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Acele etmezsek sağanağa yakalanacağız," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Henüz değil. Bu bulutlar gece vaktine benziyor, bir çürük gibi. Daha zaman var."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bana bir de bulut uzmanı olduğunu sakın söyleme, Fermín."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sokaklarda yaşamanın beklenmedik eğitimsel yan etkileri var. Dinle, bu Fumero işi hakkında yalnızca kafa yormak vücut sıvılarımı harekete geçirdi. Pozitif bir denge için, Sarriâ Meydanı’ndaki barda bir mola verip iyi hazırlanmış iki tane yumurtalı sandviçe bir itirazın olmaz, değil mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Meydana doğru ilerledik. Kumruları ekmek kırıntılarıyla beslemeyi bir ritüel haline getiren yaşlılardan oluşan bir grup kuşların çevresinde dolanıyorlardı. Kendimizi kafenin giriş kapısının yanındaki bir masada bulduk. Fermín iki sandviçi, benimkini ve kendisininkini, yarım litre birayı, iki çikolatayı ve romla şeker karıştırılmış kahveyi bir solukta mideye indirdi. Yemekten sonraki tatlısı Sugus şekerlemesiydi. Yan masada oturan bir adam arada sırada okuduğu gazeteden başını kaldırıp Fermín’i izliyordu ve büyük olasılıkla benimle aynı şeyi düşünüyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nasıl olup da hiç kilo almadığmı anlamıyorum, Fermín."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bizim ailede herkesin hızlı bir metabolizması vardı. Kız kardeşim Jesusa, Tanrı ruhuna huzur versin, akşamüstü sosisli ve altı yumurtalı bir omlet yiyip gece olunca da bir Kazak gibi tıkınabiliyordu. Zavallı şey. Bana çok benziyordu, biliyor musun? Zayıflığı da dahil aynı yüz, aynı vücut yapısı. Bir keresinde Caceresli bir doktor, anneme, Romero de Torres ailesinin insan ırkıyla çekiçbalığı arasında kayıp bir halka olduğunu söylemişti. Burun ve kulaklar başta olmak üzere organizmamızın yüzde doksanı kıkırdaktan oluşuyor. Köydeyken sık sık Jesusa’yı benimle karıştırırlardı, çünkü göğüsleri hiç büyümemişti ve tıraş olmaya benden önce başlamıştı. Yirmi iki yaşındayken veremden öldü. Yolda karşılaştıklarında ona her zaman, 'Merhaba Fermín, gün geçtikçe şık bir genç adam oluyorsun,’ diyen sofu bir rahibe gizli bir aşk besleyerek ve bir bakire olarak öldü. Hayatın ironisi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onları özlüyor musun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ailemi mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín omuzlarını silkti, nostaljik bir biçimde gülümsedi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Haklarında ne biliyorum ki? Kimi şeyler anılardan daha aldatıcı olabiliyor. Rahibe bir bak... Ya sen Daniel? Anneni özlüyor musun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başımı önüme eğdim. "Çok."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Benimki hakkında en çok neyi anımsıyorum, biliyor musun?" dedi, Fermín. "Kokusunu. Her zaman tertemiz kokardı, taze bir somun ekmek gibi. Tüm gününü tarlada çalışarak geçirmesinin ya da tüm hafta boyunca aynı eski paçavraları giymesinin hiç önemi yoktu. Her zaman bu dünyadaki en güzel şeyler gibi kokardı. Oldukça kaba birisiydi. Bir süvari eri gibi küfür edebilirdi, ama bir peri masalının prensesi gibi kokardı. Ya da en azından bana öyle geliyordu. Ya sen Daniel? Annenle ilgili en çok neyi anımsıyorsun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir süre durakladım, sözcüklerle hırpalanan dudaklarım kımıldamıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hiçbir şey. Yıllardır annemi anımsayacak gücü kendimde bulamıyorum. Julián Carax’i keşfettiğim gün hepsini yitirdim ve bir daha geri gelmediler."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín ne karşılık vereceğini düşünerek beni ihtiyatla seyretti. "Sende bir fotoğrafı yok mu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onlara bakmayı hiç istemedim," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Niçin?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bunu hiç kimseye, babama ya da Tomâs’a bile söylememiştim. Çünkü korkuyorum. Annemin bir fotoğrafına bakıp onun bir yabancı olduğunu keşfetmekten korkuyorum. Büyük olasılıkla bu sana çok saçma geliyordur."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín başını iki yana salladı. "Bu nedenle mi Julián Carax’ın gizemini çözmeyi başarıp onu unutulmaktan kurtarırsan, annenin yüzünün sana geri döneceğine inanıyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ona baktım. Yüz ifadesinde bir yargı ya da ironi yoktu. Fermín Romero de Torres bir an için bana bu evrendeki en akıllı ve bilgili adam olarak göründü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Belki," dedim hiç düşünmeden.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Saat tam öğleye geldiğinde bizi kent merkezine geri götürecek otobüse bindik. En öne, şoförün hemen arkasına oturduk. Hem teknik, hem de kozmetik birçok ilerlemeyi Fermín, adamın biriyle bir tartışma yaratmak için gerekçe olarak kullandı. Son olarak 1940’lı yıllarda kullandığı kamu ulaşımına dikkat çekti, özellikle de, tam anlamıyla yasaklanmış bir dilde serpiştirilmiş yorumların olduğu uyarı tabelaları hakkında. Fermín işaret tabelasına gözucuyla baktı ve ona doğru hızla bir balgam atarak bunun doğruluğunu kanıtlamaya karar verdi. Bu davranışı bize, otobüsün arka kısmında her biri bir dua kitabıyla silahlanmış, komando birliği gibi yolculuk eden ve azizelere benzeyen üç kişilik bir kadın grubundan keskin bir hoşnutsuzluk bakışı kazandırdı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Seni yabani herif!" diye homurdandı doğu kanadındaki, bukleleri hariç Il Duce’nin resmi portresine belirgin benzerliğinden canı sıkıldığı anlaşılan bağnaz kadın.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İşte yine başlıyorlar," dedi, Fermín. 'Ispanya’nın üç azizesi; Azize Kibir, Azize Kutsal Pislik ve Azize Kutsal İnek. Aramızda kalsın, bu ülkeyi bir şakaya çevirdik."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir daha söyleyebilirsin," diye onayladı, şoför. "Cumhuriyet döneminde daha iyi durumdaydık. Trafiğe laf söylememeli. O zaten kötü."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Otobüsün arka tarafında oturan bir adam gülümsedi, konunun değişmesi hoşuna gitmişti. Onun barda hemen bizim bitişiğimizde oturan kişi olduğunu fark ettim. Yüz ifadesi Fermin’den yana olduğunu ve onun tutuculara karşı daha acımasız olmasını istediğini gösteriyordu. Kısa bir süreliğine göz göze geldik. Bana dostça gülümseyip gazetesine geri döndü. Ganduxer Sokağı’na geldiğimizde Fermín’in yüzünde bir keyif ve sağlık ifadesiyle paltosunun içine bir top gibi kıvrılmış ve ağzını iyice açmış bir halde şekerleme yaptığını fark ettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín birdenbire uyandığında, otobüs San Gervasio Geçiti’nin zengin arazilerinde sessizce ilerliyordu. "Peder Fernando’yla ilgili bir rüya görüyordum," dedi, bana. "Rüyamda Real Madrid’in forveti gibi giyinmişti ve yanında İsa’nın son akşam yemeğinde kullandığı Kutsal Kâse gibi parlayan lig kupası duruyordu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Niye acaba?" diye sordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Eğer Freud haklıysa, bu rahibin bize sinsi bir gol attığı anlamına gelir."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bana dürüst bir adam gibi geldi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yeterince adil. Belki kendi doğruları için çok fazla dürüst. Bir azizin nitelikleriyle donanmış tüm rahipler en sonunda sivrisineklerin ya da piranaların onları bitirip bitirmeyeceğini görmek üzere göreve yollanırlar."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Abartma."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Saflık kutsanmıştır, Daniel. Diş perilerine bile inanabilirsin. Peki, sana yalnızca bir örnek vereyim: Miquel Moliner’in abartılı öyküsünde Nuria Monfort, seni yanılttı. Sanırım bu eksik etek sana <i>L’Osservatore Romano</i> gazetesinin başsayfasından daha fazla yalan atmış. Şimdi bir de Aldaya’yla Carax’ın okul arkadaşıyla evlendiği ortaya çıktı, sence bu bir rastlantı mı? Ve hepsinin üstünde iyi yürekli hemşire Jacinta'nın öyküsü var elimizde. Doğru olma olasılığı var, ama daha çok Alexandre Dumas’ın gençliğinde yazdığı bir oyunun son sahnesine benziyor. Fumero’nun bir star gibi ortaya çıkışına hiç değinmeyelim istersen."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yani sence Peder Fernando bize yalan mı söyledi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır. Dürüst göründüğü konusunda sana katılıyorum, ama üniforma fazla ağırlık taşır ve rahip bir <i>ora pro nobis</i> olarak ya da ikisini de koz olarak kullanmak için saklamış olabilir. Bence, eğer yalan söylediyse bunu kendini tutma ya da terbiyeli olma kaygısıyla yapmıştır, yoksa kötülüğünden ya da kininden dolayı değil. Ayrıca onun böyle bir hikâyeyi uyduracak yeteneği olduğunu da sanmıyorum. Daha iyi yalan söyleyebilse, cebir ya da Latince dersi veriyor olmazdı. Şimdiye dek piskoposluk rütbesine ulaşmış, ofiste bir kardinal gibi göbek büyütüyor ve kahvesiyle birlikte pandispanyaları götürüyor olurdu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O halde, ne yapmamızı önerirsin?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Er ya da geç bu yaşlı, melek gibi kadının mumyalanmış cesedini kazıp çıkararak, neler döküldüğünü görmek için onu ayak bileklerinden tutup sallamak zorunda kalacağız. Şimdilik biraz torpil ayarlayıp şu Miquel Moliner hakkında neler bulabildiğime bakacağım. Gözümüz de şu Nuria Monfort’un üstünde olursa hiç fena olmaz. Sanırım ölmüş annemin kurnaz yaşlı tilki dediği şeyi oynuyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onun hakkında yanılıyorsun," diye öne sürdüm.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir çift güzel göğüs görünce Azize Teresa’yı gördüğünü sanıyorsun, senin yaşlarında bu anlayışla karşılanabilir, ama çaresi yok. Onu yalnızca bana bırak, Daniel. Ölümsüz dişilerin baştan çıkarıcı kokusu bana seni hipnotize ettiği gibi etki etmez. Benim yaşlarımda beyne pompalanan kan bele pompalanandan daha önce gelir."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bak şu konuşana."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín cüzdanını çıkarıp parasını saymaya başladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Burda bir servet var," dedim. "Bunların tümü bu sabahki para üstünden mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kısmen. Geri kalanı tamamen yasal. Bugün Bernarda’mı alışverişe çıkaracağım, o kadının hiçbir şeyini reddedemem. Eğer gerek duyarsam her saçma arzusuna hoşgörü göstermek için İspanya Merkez Bankası’nı bile soyarım. Ya sen? Günün geri kalanında ne yapmayı düşünüyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Özel bir planım yok."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Peki ya kız."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hangi kız?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şu küçük Agu bebek. Aguilar’ın kız kardeşi hakkında ne düşünüyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bilmiyorum. Herhangi bir planım yok."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sende olmayan şey, onunla açıkça konuşmaya cesaret edecek kadar büyük yumurtalar."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O sırada biletçi yüzünde bezgin bir ifadeyle bize doğru döndü. Ağzında gevelediği kürdanı bir sirk cambazı hüneriyle ikiye büküp dişlerinin arasına aldı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Özür dilerim, ama şurdaki hanımlar sizin daha saygılı bir dil kullanmanızı rica ediyorlar."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kendi uğursuz işleriyle ilgilenebilirler," diye yanıtladı, Fermín yüksek bir sesle.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Biletçi üç kadının oturduğu yöne dönerek elinden geleni yaptığını ve utangaçlıkla ilgili bir mesele üstüne, tartışmaya girme eğiliminde olmadığım gösterir bir biçimde omuzlarını silkti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yaşam tarzı olmayan insanlar her zaman başkalarının işlerine burunlarını sokarlar," diye söylendi, Fermín. "Ne hakkında konuşuyorduk?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Benim cesaret eksikliğim hakkında."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Doğru. Bir ders kitabı konusu. Güven bana genç adam. Sevgilinin peşinden git. Hayat uçar gider, özellikle de yaşama değer katan küçük şeyler çabuk biter. Rahibin söylediğini duydun. Anlık bir parıltı gibi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O benim sevgilim değil."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Peki o zaman, başka biri, özellikle de küçük teneke asker onu elinden almadan önce onu seninki yap."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bea bir ganimetmiş gibi konuşuyorsun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır, bir lütufmuş gibi," diye düzeltti, Fermín. "Bak, Daniel. Yazgı genellikle yalnızca köşe başında durur. Bir hırsız, bir fahişe ya da bir piyango satıcısı gibi: En genel canlandırma bu üçüdür. Ama yazgının yapmadığı şey ev ziyaretleridir. Onu kendine getirmek için sen gitmelisin.”</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín, Napolyonvari işgal yeteneğiyle yeni bir şekerlemeye başlamışken, yolculuğun geri kalan kısmını bu bilgece sözleri düşünerek geçirdim. Günün aydınlığını yok eden kurşuni bir gökyüzü altında Gracia Geçiti’yle Gran Via’nın kesiştiği köşede otobüsten indik. Paltosunu boğazına dek ilikleyen Fermín, Bernarda’yla buluşmak için giyinip süsleneceğini, aceleyle pansiyonuna dönmesi gerektiğini söyledi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şunu anlamalısın ki, benimki gibi oldukça sıradan görünüşlü insanların temel güzellik bakımı için en az doksan dakikaya ihtiyacı var. Belirli bir görünüşün olmadan çok ileri gidemezsin; işte sana bu sahtekâr zamanlar hakkında üzücü bir gerçek. <i>Vanitas peccata mundi</i>."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Onu Gran Via’dan aşağı doğru yürürken gördüm. Eski püskü bir bayrak gibi rüzgârda sallanan koyu gri bir paltonun altından ufak tefek bir adamın dış hatları ancak görülebiliyordu. Eve doğru yürümeye başladım. Güzel bir kitap alarak kendimi dünyadan soyutlamayı planlamıştım. Puerta del Angel ile Santa Ana Sokağı’nın kesiştiği köşeyi döndüğümde kalbim neredeyse duracaktı. Fermín yine her zamanki gibi haklıydı. Yazgı dar, gri bir yün giysi, yeni ayakkabılar ve ipek çoraplar giymiş kitapçı dükkânının önünde beni bekliyor, dükkânın vitrinindeki kendi yansımasını inceliyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Babam on iki ayinine gittiğimi sanıyor," dedi Bea, bakışlarını kendi görüntüsünden ayırmaksızın.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kolayca orda olabilirdin. Burdan en fazla yirmi metre uzaklıktaki Santa Ana Kilisesi’nde sabah dokuzdan beri sürekli ayin var."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir vitrinin önünde rastlantıyla durmuş, cama yansıyan görüntülerde birbirinin gözlerini görmeye çalışan iki yabancı gibi konuşuyorduk.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bunun şakasını yapmayalım. Vaazın ne hakkında olduğunu öğrenmek için kiliseden bir broşür almak zorunda kaldım. Babam benden ayrıntılı bir özet isteyecek."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Baban her şeyi düşünüyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Senin bacaklarını kıracağına yemin etti."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ondan önce benim kim olduğumu bulması gerekecek. Ve bacaklarım hâlâ tek parça halindeyse, ondan daha hızlı koşabilirim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bea omzunun üzerinden arkamızda gezinen insanları süzerek bana gergin bir biçimde baktı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Neye güldüğünü bilmiyorum," dedi. "Dediğini yapar."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gülmüyorum. Pislikten korkuyorum. Bu yalnızca, seni görmekten çok mutlu olduğum için."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ani ve sinirli bir gülümseme izlenimi uyandırarak, "Ben de," diye kabul etti, Bea.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bunu sanki bir hastalıkmış gibi söylüyorsun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ondan daha kötü. Seni gün ışığında bir daha görürsem aklımın başına gelebileceğini düşünmüştüm."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bunun bir iltifat mı, yoksa bir kınama mı olduğunu merak ettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Birlikte görülmemiz doğru olmaz, Daniel. Herkesin ortasında böyle olmaz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İstersen dükkâna girebiliriz. Arka odada bir kahve makinesi var ve..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır. Kimsenin beni buraya girip çıkarken görmesini istemiyorum. Şu an seninle konuştuğumu birisi görse, kardeşimin en iyi arkadaşına yolda rastladığımı her zaman rahatlıkla söyleyebilirim. Ama bir kereden daha fazla beraber görülürsek kuşku uyandırırız."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">İç geçirdim. "Bizi kim görecek ki? Bizim ne yaptığımıza kim dikkat eder?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İnsanların kendilerini ilgilendirmeyen her işte gözü vardır ve babam Barcelona’nın yarısını tanır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O zaman niçin buraya gelip beni bekledin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Seni beklemeye gelmedim. Kiliseye geldim, anımsıyor musun? Kendin söylemiştin, burdan yirmi metre uzakta..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Beni korkutuyorsun, Bea. Benden bile daha iyi yalan söylüyorsun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Beni tanımıyorsun, Daniel."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Öyleyse kardeşin bana anlatır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Camdaki yansımada gözlerimiz buluştu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Geçen gece bana daha önce hiç görmediğim bir şey gösterdin," diye mırıldandı, Bea. "Şimdi sıra bende."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kaşlarımı çattım, meraklanmıştım. Bea çantasını açarak içinden katlanmış bir kart çıkarıp bana uzattı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Barcelona’daki sırları bilen tek insan sen değilsin, Daniel. Sana bir sürprizim var. Bugün saat dörtte seni bu adreste bekleyeceğim. Orda buluşacağımızı hiç kimse bilmemeli."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Doğru yeri bulduğumu nasıl bileceğim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bileceksin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bunun, bana yaptığı bir şaka olmaması için dua ederek gözucuyla ona baktım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Eğer gelmezsen, anlayacağım," dedi, Bea. "Anlayacağım ki beni artık görmek istemiyorsun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bana yanıt için bir saniye bile vermeden arkasını dönüp aceleyle bulvara doğru yürüdü. Elimdeki kartla bir başıma kalmıştım, sözcüklerim hâlâ dudaklarımda asılı duruyor, silueti fırtına habercisi gölgelere karı-şıncaya dek gözlerim onu izledi. Kartı açtım. İçinde, mavi bir el yazısıyla yazılmış çok iyi bildiğim bir adres vardı.</p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_5"><span>&nbsp;</span></p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_5"><span><b><i>Tibidabo Bulvarı</i></b><b>,</b> <b><i>32</i></b></span></p>

  <div style="page-break-before:always;"></div>

  <p class="P_Current__And__Times_New_Roman__And__18pt__And__Bold__And__Left_Indent__And__Spacing_After__And__Spacing_Before__And__Page_Break_2">&nbsp;</p>

  <div class="P_Current__And__Times_New_Roman__And__18pt__And__Bold__And__Left_Indent__And__Spacing_After__And__Spacing_Before_2" style=" width: 45px; max-width: 100%; max-height: 100%;"><img alt="" id="a_27" src="../Images/27.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; width: 100%; border-radius: 0px;" /></div>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fırtına, kendini göstermek için akşam karanlığını beklemedi. İlk şimşek çakması beni, 22. hattın otobüsüne binmemden kısa bir süre sonra sürpriz bir biçimde yakaladı. Malina Meydanı’nın yanından geçerek Balmes Sokağı’na çıkmaya başladığımızda, yanıma bir şemsiye almayı bile akıl edemediğimi anımsatan karanlık bir perdenin arkasında, kent solgunlaşmaya başlamıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şimdi buna cesaret derim," dedi şoför, durması için rica ettiğimde.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Otobüs beni yokluğun ortasında bir yere -Balmes Sokağı’nın sonlarında bir yerde- fırtınanın insafına bıraktığında saat dördü on geçiyordu. Karşıda, Tibidabo Bulvarı sulu bir serap içinde kaybolmuştu. Üçe kadar sayarak koşmaya başladım. Dakikalar sonra iliklerime dek ıslanmış bir halde titreyerek bir saçak altında soluklanmak üzere durdum. Yolun geri kalan kısmını dikkatle inceledim. Fırtınanın sert ve soğuk esişi sisle perdelenmiş büyük ve geniş evlerin, konakların dış hatlarının görülmesini zorlaştırıyordu. Aralarından Aldaya konağının karanlık ve tenha kulesi iki yana sallanan ağaçlar arasına demirlemiş gibi yükseliyordu. Sırılsıklam olmuş saçlarımı gözlerime girmemesi için geriye attım, ıssız caddeyi geçerek o tarafa doğru koşmaya başladım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Girişteki küçük kapı rüzgârda sallanıyordu. Kapının arkasında bir patika eve doğru kıvrılıyordu. Kapıdan içeri süzülüp binaya doğru yürüdüm. Ağaçların altında bulunan çalılıkların içeriden yere devrilmiş heykel sütunlarını fark edebiliyordum. Konağa yaklaştığımda, heykellerden birinin, bir intikam meleği figürünün, bahçenin ortasındaki çeşmenin üstüne devrildiğini gözlemledim. Kararmış mermerleri bir fanusun kenarından akan su tabakasının altında belli belirsiz parlıyordu. Kızgın meleğin bir eli sudan dışarı çıkmıştı; bir süngü keskinliğindeki işaret parmağı evin giriş kapısını gösteriyordu. Meşe kaplama kapı yarı aralık görünüyordu. Kapıyı ittirerek bir mağaraya benzeyen giriş salonuna birkaç adım atmaya cesaret ettim. Yumuşak bir mum ışığının titrek parıltıları duvarlara yansıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gelmeyeceksin sandım," dedi, Bea.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Koridor karanlığa gömülmüştü, Bea’nın silueti yukarı açılan bir geçidin silik ışıkları altında göze çarpıyordu. Elinde bir mumla, duvarın karşısındaki bir sandalyeye oturmuştu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kapıyı kapat," dedi ayağa kalkmadan. "Anahtar kilidin içinde."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Buyruğu dinledim. Kilit ölümcül bir ekoyla tıkırdadı. Bea’nin arkamdan yaklaşan ayak seslerini duydum ve ıslanmış elbiselerime dokunduğunu hissettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Titriyorsun. Korkudan mı yoksa soğuktan mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Henüz karar vermedim. Niye burdayız?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Karanlıkta gülümseyerek elimi tuttu. "Bilmiyor musun? Tahmin edeceğini düşünmüştüm..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Burası Aldayaların evi, tüm bildiğim bu. İçeri girmeyi nasıl başardın ve nasıl bildin?..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Haydi gel, ısınman için bir ateş yakalım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Beni koridordan geçirip evin iç avlusuna uzanan galeriye doğru ilerletti. Oturma odasının çıplak duvarları ve mermer sütunları parça parça dökülen tahta kaplama tavana doğru uzanıyordu. Duvarda geçmişten kalma boyaların ve aynaların dökülmesiyle oluşan boşlukları seçebilirdiniz, mobilyaların durduğu mermer döşemede işaretler vardı. Odanın bir köşesinde bir şömine, onun yanında birkaç odun parçası duruyordu. Bir tutam eski gazete kâğıdı hazırda bekliyordu. Şömineden gelen hava taze ateş ve mangal kömürü kokuyordu. Bea ocağın yanına çömelip odunların arasına birkaç parça gazete kâğıdı yerleştirdi. Bir kibrit çıkarıp ateş tacının ani görüntüsüyle yaktı. Tahminimce, merak ve sabırsızlıktan ölmek üzere olduğumu düşünüyordu, bu yüzden benimle oyun oynamak istiyorsa kaybetme şansının da olduğunu iyice açık etmek için kayıtsız bir hava takınmaya karar verdim. Bea galip bir edayla gülümsedi. Belki de titreyen ellerim beni ele vermişti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Buraya sık sık gelir misin?" diye sordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu ilk kez oluyor. Şaşırdın mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bilinmez."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yelken bezi bir çantadan çıkardığı temiz bir battaniyeyi yere serdi. Lavanta kokuyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gel, buraya ateşin yanına otur. Benim yüzümden zatürreeye yakalanmanı istemem."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sırrı bana söyleyecek misin?" diye sordum en sonunda.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bea iç geçirerek sandalyelerden birine doğru hareket etti. Giysilerimden çıkan buharı, bedenden ayrılan bir ruh gibi izleyerek ateşe yapışıp kaldım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Senin Aldaya konağı dediğin bu yerin, gerçekte bir ismi var. Bu eve 'Sis Meleği’ deniliyor, ama çok az insan bunu bilir. Babamın şirketi burayı on beş yıldır satmaya çalışıyor, ama hiç şansları yok. Geçen gün bana Penélope Aldaya ve Julián Carax’ın öyküsünü anlatırken, bu hiç aklıma gelmemişti. Daha sonra o gece evde parçaları birleştirdim, babamın ara sıra Aldaya ailesi ve özellikle de bu ev hakkında konuştuğunu anımsadım. Dün babamın ofisine gittim, sekreteri Casasus, bana evin öyküsünü anlattı. Burasının onların ikâmet ettikleri yer olmadığım, yazlık evlerinden biri olduğunu biliyor muydun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başımı iki yana salladım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Aldayaların sürekli oturdukları ev, bugün Mallorca Sokağı ile Bruch Sokağı’nın kesiştiği yerdeki bir sitede apartman bloku dikmek için 1925’te yıkılan bir konaktı. Bina Puiq i Cadafalch tarafından tasarlanmış, 1896’da bölgede sulama kanalları ve tarlalardan başka bir şey yokken Penélope ile Jorge’un büyükbabası Simón Aldaya tarafından yapılmış. Yaşlı Simón’un en büyük oğlu Don Ricardo Aldaya bu yazlık konutu, yüzyılın başında oldukça tuhaf bir kişiden gülünç bir fiyata satın almış, çünkü ev kötü bir üne sahipmiş. Casasus, bana buranın lanetlendiğini ve emlakçıların bile insanlara çevreyi göstermeye cesaret edemeyip sudan sebeplerle konudan kaçtığını anlattı..."</p>

  <div style="page-break-before:always;"></div>

  <p class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before__And__Page_Break">&nbsp;</p>

  <div class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before__OPENPAR_1_CLOSEPAR_" style=" width: 45px; max-width: 100%; max-height: 100%;"><img alt="" id="a_28" src="../Images/28.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; width: 100%; border-radius: 0px;" /></div>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O öğleden sonra, ateşin yanında ısınmaya çalışırken, Bea, bana Sis Meleği’nin Aldayalara nasıl geçtiğini anlattı. Korkunç bir dramanın öğelerine sahipti; Julián Carax’ın kaleminden çıkabilecek kadar iyi bir şeydi. Ev, 1899’da Naulí, Martorell ve Bergadá mimarlık şirketi tarafından Salvador Jausâ adındaki zengin ve savurgan Katalan bir banker için yapılmış. Banker evde yalnızca bir yıl yaşayabilmiş. Mütevazı bir aileden gelen, altı yaşından beri yetim olan Jausâ’nın servetinin çoğunu Puerto Rico’da yapmıştı. Küba’nın düşüşüne ve kolonilerin sonuncusunun da yitirildiği Birleşik Devletler Savaşı’na neden olan entrikanın arkasındaki karanlık kişilerden biri olduğu söyleniyordu. Yeni Dünya’dan bir servetten çok daha fazlasını getirmişti. Yanında eşi olarak, bir tek sözcük İspanyolca bilmeyen Philadelphia’nın yüksek sosyetesinden narin bir genç kız, Küba’daki ilk yıllarından beri ona hizmet eden ve kafese koyup paylaço elbiseleri giydirdiği bir maymunla dolaşan melez bir hizmetçi kız ve yedi sandık bagaj vardı. Başlarda, Jausâ’nın arzu ve beğenilerine göre döşenmiş bir konut ayarlanmasını beklerlerken Colón Otel’de birkaç odada konakladılar.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Hizmetçi kızın -sosyete sayfalarına göre insanın kalp atışlarını hızlandıran vücut hatları ve güzel gözleriyle siyahi güzel bir kadın- gerçekte bankerin sayısız sapık zevklerinin akıl hocası ve sevgilisi olduğundan hiç kimse bir an bile şüphe etmemişti. Üstelik daha sonra o kadının bir cadı, bir büyücü olduğu kanıtlandı, ismi Marisela’ydı ya da Jausâ onu böyle çağırıyordu. Kısa bir süre sonra varlığı ve gizemli havası, soylu hanımların sonbahar hüznünü dağıtmak ve zaman öldürmek amacıyla tertipledikleri sosyal toplantılarda gözde sohbet konusu oldu. Bu çay partilerinde dönen, doğruluğu kanıtlanmamış söylentilere göre, kadın erkeğin gözü önünde başkalarıyla da yatıyordu, yani altı affedilmez günahın en az beşini ihlal ederek adamı şehvetiyle bir köpek gibi kendine bağlamıştı. Sonuçta birden çok insan, piskoposluğa dilekçe yazarak kadına özel bir lanetleme ve Barcelona’daki tüm namuslu ailelerin saf ve temiz ruhları için koruma talebinde bulunmuştu. Tüm bunların üstüne, Jausâ her pazar öğleye doğru karısı ve Marisela ile bir at arabası gezintisine çıkarak, büyük olasılıkla Paseo de Gracia’ya saat on bir ayinine giden namuslu gençlerin gözleri önünde, bu günahkâr ahlaksızlık manzarasını sergileme küstahlığını gösterdi. Barcelona halkına "bir vahşi orman kraliçesinin pigmeler topluluğuna baktığı gibi" bakan bu uzun boylu, kibirli kadını gazeteler bile yazdı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O zamanlar Katalan modernizmi Barcelona’da çok modaydı, ama Jausâ mimarlara yaptıracağı yeni evde bazı farklılıklar istediğini açıkça bildirdi. Onun kitabında "farklılık" en üst dereceden övgü anlamına geliyordu. Jausâ yıllarını, Amerikan Sanayi Devrimi’nin yarattığı büyük para babalarının, New York’taki Beşinci Cadde’de sıra sıra konaklar diken neo-gotik savurganlığını inceleyerek geçirmişti. Amerika günlerinin şaşaasına nostalji olarak, banker binayı günün modasına uygun olarak yapmaya dönük tüm tartışmaları dinlemeyi reddetti. Tıpkı görgü kurallarına göre zorunlu sayılan Liceo’dan bir loca satın almayı, opera binasını sağırlar için bir Babil ve sakıncalı insanlardan oluşan bir arı kovanı olarak nitelendirip reddettiği gibi evinin şehirden uzak olmasını istedi. Tibidabo Bulvarı hâlâ nispeten bir tecrit bölgesiydi. Barcelona’ya belirli bir uzaklıktan bakmak istediğini söyledi. Gördüğü tek şey talimatlarına göre (Marisela’nın isteğiyle) melek heykelleriyle dolu bir bahçeydi. Heykeller altı köşeli bir yıldızın her köşesine bir tane gelecek şekilde düzenlenmişti, ne fazla, ne eksik. Planlarını gerçekleştirmeye azimli ve her saçma arzusunu yerine getirecek kadar kasası para dolu Salvador Jausâ, mimarlarını yapmak istediği evi gözlerinde canlandırmaları için Komodor Vanderbilt, Astorlar, Andrew Carnegie ve geri kalan elli üst düzey ailenin evlerini görmeye, üç aylığına New York’a gönderdi. Stanford, White &amp; McKim firmalarının teknik ve ayrıntılarını özümsemeleri için onlara talimat verdi, onları "domuz kasapları ve düğme imalatçıları" olarak adlandırdığı kimselerin projeleriyle kapısına gelerek canını sıkmamaları konusunda uyardı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir yıl sonra, üç mimar Colon Otel’deki gösterişli odasına gelerek ona önerilerini sundular. Kübalı Marisela eşliğinde Jausâ onları sessizce dinledi. Mimarların sunma eylemi bittiğinde, onlara yapının altı ayda bitmesinin kaça mal olacağını sordu. Mimarlık şirketinin yöneticisi Federic Martorell boğazını temizleyerek bir kâğıt parçasının üstüne tutarı yazdı ve para babasına uzattı. Jausâ gözünü dahi kırpmadan tüm giderler için bir çek yazarak onları belirsiz bir el hareketiyle yolcu etti. Yedi ay sonra, 1900 Temmuzu’nda Jausâ, karısı ve hizmetçi Marisela eve taşındı. Ağustosa kadar iki kadın da ölecekti ve polis Jausâ’yı çalışma odasında bir koltuğa kelepçelenmiş, çıplak ve bilinçsiz bir şekilde bulacaktı. Konuyla ilgili bir komiser yardımcısının hazırladığı rapora göre, evin tüm duvarları kan lekesi içindeydi ve bahçedeki melek heykelleri tahrip edilmiş -yüzleri kabile maskeleri gibi boyanmıştı- ayrıca heykellerinin tabanında siyah mum izlerine rastlanmıştı. Soruşturma sekiz ayda sona erdi. O zamana kadar Jausâ sessizliğini korumuştu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Polis soruşturması tüm delillerin toplanmasıyla sona erdi; Jausâ ve karısı bitkisel bir esansla zehirlenmişti. Büyük bir olasılıkla bunu onlara, odasında çok miktarda zehir dolu şişe bulunan Marisela vermişti. Her ne kadar yan etkileri korkunç olsa da, bazı sebeplerden dolayı Jausâ zehrin etkisinden kurtulmuştu. Konuşma ve duyma yeteneğini kısmen kaybetmişti; korkunç acılar çekiyordu. Onu hayatının geri kalan kısmını sürekli acı çekerek yaşamaya mahkûm ettiler. Sinyora Jausâ yatak odasında, üzerinde mücevherleri hariç çırılçıplak bir şekilde yatağında yatarken bulunmuştu. Mücevherlerden biri de elmas bir bilezikti. Polis cinayeti Marisela’nın işlediğine, daha sonra bir bıçakla kendi bileklerini kesip tavan arasındaki odasında yığılıp kalıncaya dek kanını oda ve koridorların duvarlarına saçarak evde dolaştığına inanıyordu. Polise göre bu, kıskançlık güdüsüyle olmuştu. Görünüşe bakılırsa para babasının karısı öldüğü zaman hamileydi. Marisela’nın ateşten kıpkırmızı olmuş balmumuyla, kadının çıplak karnının bir maketini yaptığı söyleniyordu. Birkaç ay sonra dava dosyası tıpkı Salvador Jausâ’nın dudakları gibi sonsuza dek mühürlendi. Barcelona’nın yüksek sosyetesi şehrin bunca yıllık tarihinde, o güne dek böyle bir olayın hiç yaşanmadığına, okyanusun diğer tarafından gelen zengin sömürgeciler ile diğer ayaktakımının zevklerinin ülkenin ahlak yapısını çöküntüye uğrattığına dikkat çekti. Kapalı kapılar ardında çoğu, Salvador Jausâ’nın tuhaflığının sona erdiğine seviniyordu. Ama her zamanki gibi yanılıyorlardı; her şey daha yeni başlıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Polisle Jausâ’nın avukatları dava dosyasını kapatmıştı, ama varlıklı Jausâ devam etmek istiyordu. İşte bu noktada Don Ricardo Aldaya’yla -o zamana kadar aslan gibi sert mizacı ve dillere destan çapkınlığı ile ün yapmış zengin sanayici- karşılaştı. Aldaya binayı yıkıp orayı iyi bir kârla tekrar satmak amacıyla evi satın almayı önerdi: O bölgedeki arsa fiyatları yükseliyordu. Jausâ satmaya yanaşmadı, ama evi ziyaret ederek bilimsel ve manevi deneyimleriyle gözlem yapması için Ricardo Aldaya’yı davet etti. Soruşturmanın sonuçlanmasından sonra binaya hiç kimse girmemişti. Aldaya orada tanık olduğu şeyler hakkında hiç konuşmadı. Jausâ aklını tamamen yitirmişti. Marisela’nın kanının koyu izleri hâlâ duvarlardaydı. Jausâ zamanın teknik yeniliği film makinesi konusunda uzman bir mucit çağırttı. Bu adamın ismi Fructuós Gelabert’di. Gelabert, Vallés bölgesinde bir film stüdyosu açmak için sermaye yapmak amacıyla Jausâ’nın taleplerini kabul etti. Yirminci yüzyılda hareketli resimlerin kabul edilmiş dinlerin yerini alacağına inanıyordu. Jausâ Marisela’nın ruhunun evde kaldığına inanıyordu. Varlığını, sesini, kokusunu ve hatta karanlıktâki dokunuşunu hissettiğini iddia ediyordu. Bu hikâyeleri duyan Jausâ’nın hizmetçileri daha az stresli bir iş bulmak umuduyla, hemen komşu Sarriâ bölgesine kaçtı. O bölgede bir kova su doldurmaktan ya da kendi çoraplarım yamamaktan aciz birçok aile ve konak vardı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Jausâ tek başına, görülmeyen hayaletlere dair sürekli endişesiyle yavaş yavaş ölüme terk edilmişti. Para babası çektiği acıların karşılığının görünmezi görünür yapmakta olduğuna karar verdi. Hâlâ New York’taki film makinesi buluşunun sonuçlarını görmek için bir şansı vardı ve merhum Marisela’nın kameranın ruhları yuttuğu fikrine katılıyordu. Bunu gerçekleştirmek için, öbür dünyadan görüntü ve işaretler yakalama umuduyla Fructuós Gelabert’in Sis Meleği’nin koridorlarında metrelerce film çekmesini istedi. Film çeken Gelabert’in soylu çabalarına karşın Jausâ hayaletlerini bilimsel takibi boş çıktı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gelabert New Jersey Menlo Park’taki Thomas Edison Fabrikasından yeni bir duyarlı film çeşidi aldığını söylediğinde her şey değişti. Bu yeni malzemelerle düşük yoğunluklu ışık altında -mum ışığı altında- çekim yapmak mümkündü. Daha sonra, Gelabert’in laboratuvarındaki asistanlarından biri, filmleri banyo ederken üzerlerine kazara Penedés bölgesinin Xarelo şarabından biraz dökmüş, ama bu durum hiçbir zaman açığa çıkmadı. Kimyasal reaksiyonun bir sonucu olarak çıkan filmlerin üstünde acayip şekiller oluştu. Jausâ, Don Ricardo Aldaya’yı Tibidabo Bulvarındaki perili meskenine davet ettiği gece ona bu filmi göstermek istiyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Aldaya bunu duyunca, Gelabert’in, Jausâ’dan gelen maddi kaynağı kaybetmekten korkarak patronunun ilgisini canlı tutmak için böyle ayrıntılı bir aldatmaca düzenlediğini düşündü. Gerçek ne olursa olsun Jausâ’nın filmin gerçekliğine dair en küçük bir kuşkusu yoktu. Dahası, diğerleri yalnızca şekiller ve gölgeler görürken o, hayaletler görüyordu. Marisela’nın siluetinin bir örtünün altında şekillenerek daha sonra bir kurta dönüştüğünü ve iki ayağının üzerine kalkarak yürüdüğünü iddia ediyordu. Fakat ne yazık ki, Ricardo Aldaya’nın tüm görebildiği ekrandaki büyük boşluklardı. Ayrıca filmin kendisinin ve onu çeken kameranın şarap ya da başka dünyevi içkiler koktuğuna emindi. Her şeye karşın zeki bir işadamı olan sanayici, bu durumu yararına kullanabileceğini sezdi. Yalnız yaşayan ve zihni ruhlara tutsak olmuş çılgın bir milyoner, ideal bir avdı. Bu yüzden Aldaya, onun görüşlerine katılarak onu bu uğraşısına devam etmesi için cesaretlendirdi. Haftalarca Gelabert ve adamları kilometrelerce uzunlukta film çekti. Kırmızı şarap ve Tarrapana üzüm bağlarından her çeşit <i>kav</i> Ninot Kilisesi’nce yasaklandığı için, bu sefer sulandırılmış egzotik likörlerden oluşan farklı kimyasal bileşimler kullanılmaya başlamıştı. Bu görüntüler arasında Jausâ, gücünü, imza yetkisini ve finansal birikimlerini Ricardo Aldaya’ya devretti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Jausâ o yılın fırtınalı bir kasım gecesi gözden kayboldu. Kimse onun başına neler geldiğini bilmiyordu. Güya Gelabert’in özel film rulolarını kendi başına tab etmeye çalışırken bir kaza olmuştu. Don Ricardo Aldaya, Gelabert’e ruloyu tekrar basmasım söyledi. Filmi gizli olarak izledikten sonra Aldaya bizzat kendisi onu ateşe attı. Daha sonra yüklü miktardaki bir çekin de yardımıyla teknisyenden kaza hakkındaki her şeyi unutmasını istedi. O zamana dek Aldaya kayıplara karışan Jausâ’nın mal varlığının çoğuna sahip olmuştu. Merhum Marisela’nın Jausâ’yı cehenneme, yanına almak için geri geldiği söyleniyordu. Bir kısım insanlar da, ölmüş milyonere çok benzeyen bir dilencinin, gün ortasında siyah perdelerle örtülü bir kamyonun altında kalana dek Ciudadela Parkı civarlarında bir süre görüldüğüne inanıyordu. Öyküler yayılmaya başladı: büyük konağın karanlık efsanesi Küba müziklerinin dans salonlarını istilası gibi kontrol altına alınamadı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Birkaç ay sonra Don Ricardo Aldaya ailesini Tibidabo Bulvarındaki eve taşıdı. Eve gelişlerinden iki hafta sonra çiftin en küçük çocukları Penélope dünyaya geldi. Bu durumu kutlamak amacıyla Aldaya evin ismini "Villa Penélope" olarak değiştirdi. Evin kendine özgü bir yapısı vardı ve yeni sahiplerinin baskısına karşı direnç gösterdi. Son dönemlerde geceleri duvarlardan gelen sesler ve gürültüler, evin çevresinde devriye gezen nöbetçiler gibi dolanan dondurucu hava akımları ve ani çürük kokuları hakkında şikâyetler gelmeye başlamıştı. Konak tüm gizemli şeylerin bir özeti gibiydi. En alt katta yeraltı kemerleriyle süslü, pek kullanılmayan iki katlı bir bodrum vardı. Üstteki kat, İsa’nın çarmıha gerilişini tasvir eden büyük ve renkli bir resmin olduğu küçük bir kiliseydi. Hizmetçilere göre, resimdeki şahıs daha çok Rasputin’e -dönemin çok ünlü karakterine- benziyordu. Kütüphanedeki kitaplar sürekli olarak dağınık duruyordu ya da arkadan öne doğru durduğu yerde gizemli bir şekilde dönüyordu. Üçüncü katta, anlaşılmaz rutubet lekeleri yüzünden hiç kullanılmayan bir yatak odası bulunuyordu. Duvarlarda görünen bu lekeler ve bulanık insan yüzü şekilleri birkaç dakika içinde canlı bitkileri solduruyordu. Orada, her ne kadar kendilerini göremeseniz de her zaman sinek vızıltılarını duymanız mümkündü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Aşçılar, şeker gibi başlıca besin maddelerinin sihirli bir şekilde kilerden kaybolduğuna, her yeni ay başlangıcında sütlerin kırmızı bir tona büründüğüne yemin ediyordu. Kimi zaman bazı odaların kapılarında ölü kuşlar ya da küçük kemirgen hayvanlar buluyorlardı. Diğer zamanlardaysa, dolaplarda ve çekmecelerde saklanan değerli eşyalarla elbise düğmeleri sırra kadem basıyordu. Bazen aylar sonra, bu kaybolan nesneler evin uzak bir köşesinde ya da bahçeye gömülmüş bir şekilde bulunuyordu. Ama genellikle bir daha hiç bulunamıyorlardı. Don Ricardo bu olayların eşek şakaları ve saçma şeyler olduğu düşüncesindeydi. Ona göre bir haftalık oruç ailesinin korkularını dindirmeye yeterli olacaktı. Filozofça kabullenemediği tek şey ise sevgili karısının mücevherlerinin çalınmasıydı. Hanımlarının mücevher kutusu kaybolduğunda değişik görevlerde olan beşten daha fazla sayıda hizmetçi hüngür hüngür ağlayıp masum olduklarına dair yemin etmelerine karşın işten kovuldu. Bu hareket herhangi bir gizemli söylentiye yol açmamak için yapılmıştı: asıl sebep Don Ricardo’nun gece yarısı genç hizmetçilerin yatak odalarına süzülerek evcilik oyunları oynama alışkanlığından dolayı, pişman olmasıydı. Bu alandaki ünü neredeyse serveti kadar kötü bir şekilde dile düşmüştü ve bu maceraların karşılığında, ardında kendi sendikalarını kurabilecek kadar çok gayri meşru çocuk bıraktığı söyleniyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gerçekte yalnızca mücevherler kaybolmamıştı. Zaman içinde aile yaşam sevincini tamamen kaybetmişti. Don Ricardo’nun karanlık oyunlarla elde ettiği evde, Aldaya ailesi hiçbir zaman mutlu olamadı. Bayan Aldaya o mülkü satarak şehirde bir eve ya da ailenin en büyüğü büyükbaba Simón için Puig i Cadafalch’a yaptırılan konağa taşınmak için kocasına defalarca yalvardı. Ricardo Aldaya her defasında bunu reddetti. Zamanının çoğunu seyahatlerde ya da ailenin fabrikalarında geçirdiği için evdeki hiçbir sorunu görmüyordu. Bir seferinde küçük Jorge konağın içinde sekiz saat kayboldu. Annesi ve hizmetçiler umutsuzca onu aradılar ama bulamadılar. Solgun ve şaşkın bir halde ortaya çıktığında, tüm gün boyunca kütüphanede olduğunu, gizemli zenci bir kadının ortaya çıkarak ona eski fotoğraflar gösterdiğini ve erkeklerin işlediği günahların kefaretini ödemek için ailedeki tüm kadınların o evde öleceğini söylediğini açıkladı. Gizemli kadın küçük Jorge ve annesinin öleceği tarihi bile söylemişti: 12 Nisan 1921. Söylemeye gerek yok, zenci kadın hiçbir zaman bulunamadı, ama yıllar sonra 12 Nisan 1921’de günün ilk ışıklarıyla Bayan Aldaya’nın cansız bedeni yatakta bulundu. Tüm mücevherleri kaybolmuştu. Avludaki havuz boşaltıldığında hizmetçi çocuklardan biri onları dipteki çamur tabakasının içinde, kızı Penélope’nin oyuncak bebeğinin yanında buldu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir hafta sonra Don Ricardo Aldaya evden kurtulmaya karar verdi. O zamana dek finansal imparatorluğu can çekişmeye başlamıştı ve bazı kimseler tüm bunlara o evin neden olduğunu ima ediyordu. Oraya sahip olan herkesin başına bir kötülük gelmişti. Konuya daha temkinli yaklaşan diğerleri ise, Aldaya’nın değişen piyasa koşullarını hiçbir zaman anlamadığını ve hayatı boyunca, büyükbaba Simón’un kurduğu güçlü şirketleri batırmaktan başka bir işe yaramadığını iddia ediyorlardı. Aldaya, Barcelona’dan ayrılarak, tekstil atölyelerinin hâlâ sorunsuzca çalıştığı Arjantin’e gideceğini bildirdi. Çoğunluk onun başarısızlıktan ve utancından kaçtığına inanıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">1922 yılında Sis Meleği oldukça düşük bir fiyatla satışa çıkarıldı. Kötü şöhretine karşın bölgenin gün geçtikçe artan saygınlığından dolayı, ilk günlerde büyük bir talep patlaması yaşandı, ama evi gezen hiçbir potansiyel alıcı fiyat vermeye yanaşmadı. 1923’te konak tamamen kapandı. Tapu senedi Aldaya’nın alacaklılar listesinin üst sırasında bulunan bir gayrimenkul şirketine geçti, böylece ev satılması ya da yıkılması için tanzim edilebilir konuma geldi. Konak yıllarca satılık olarak kaldı, ama şirket ona bir alıcı bulamadı. Adı geçen kuruluş, Botell ve Llofré A.Ş. 1939’da iflas etti ve şirketin iki ortağı bilinmeyen nedenlerden dolayı hapse girdi. Talihsiz bir kaza sonucu 1940’da her iki ortağın da San Viçens Hapishanesinde ölmesiyle ev bir fınans grubu tarafından satın alındı. Şirketin ortakları üç general ve bir İsviçreli bankerden oluşuyordu. Bu kuruluşun icra kurulu müdürü Bea’yle Tomás’m babası Sinyor Aquilar oldu. Sinyor Aquilar’in satış elemanlarının tüm çabalarına karşın ev elden çıkarılamadı. Zaten oldukça düşük olan fiyatın yanına yaklaşacak bir alıcı bile bulunamadı. On yıldan daha fazla bir zaman süresince binaya hiç kimse gelmedi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bugüne kadar," dedi Bea sessizce, bir süre duraksadı. "Sana bu yeri göstermek istedim, anlıyor musun? Sana bir sürpriz yapmak istedim. Kendi kendime seni buraya getirmem gerektiğini, çünkü bunun senin öykünün, Penélope ve Carax’ın öyküsünün bir parçası olduğunu söyledim. Anahtarı babamın ofisinden ödünç aldım. Bizim burda olduğumuzu kimse bilmiyor. Bu bizim sırrımız. Bunu seninle paylaşmak istedim ve kendi kendime gelip gelmeyeceğini soruyordum.”</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Geleceğimi biliyordun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gülümseyerek başını salladı. "Şansa inanmıyorum. Daha derine inecek olursam, her ne kadar biz anlamasak da, her şeyin özel bir amacı vardır. Aynı senin Unutulmuş Kitaplar Mezarlığı’nda Julián Carax’ın romanını bulman ya da şu an burda, Aldayalara ait bu evde bulunmamız gibi. Bu kavrayamadığımız bir şeyin, bize ait bir şeyin tüm parçaları."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O konuşurken, elim Bea’nın ayak bileğinde acemice geziniyordu, daha sonra dizkapağına doğru sessizce ilerledi. Bea bunu, sanki bir böceğin ayağından yukarı doğru tırmanmasını izliyormuş gibi seyrediyordu. Kendi kendime böyle bir durumda Fermin’in ne yapacağını sordum. Onun bilgece sözleri, en çok ihtiyaç duyduğum zaman nerelerdeydi?</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tomás, senin şimdiye kadar hiç kız arkadaşının olmadığını söylüyor," dedi Bea, sanki bana açıklama yapıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Elimi çektim ve yenilgiyle başımı öne eğdim. Bea’nin gülümsediğini düşünüyordum, ama bunu kontrol etmemeyi yeğledim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onun çok sessiz olduğunu düşünürken meğer kardeşin koca ağızlı biri olmuş. Haber spikeri benim hakkımda başka neler söylüyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Senin yıllarca kendinden büyük bir kadına âşık olduğunu ve bu deneyim sonucunda kalbimin incindiğini söylüyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İncinen yalnızca bir dudağım ve gururum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tomás, o zamandan beri hiçbir kızla çıkmadığını, çünkü hepsini o kadınla karşılaştırdığını söylüyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Hey gidi dostum Tomás ve gizli darbeleri. "Onun ismi Clara," diye onayladım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Biliyorum. Clara Barceló."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onu tanıyor musun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Clara Barceló gibi birini herkes tanır. İsmi onun en az bilinen yanı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ateşin çıtırtısını izleyerek bir süreliğine sessizliğe büründüm.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Senden ayrıldıktan sonra Pablo’ya bir mektup yazdım," dedi, Bea.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Zorlukla yutkundum. "Teğmen erkek arkadaşına mı? Ne için?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bea bluzundan bir zarf çıkararak bana gösterdi. Zarf kapalıydı ve üstü mühürlenmişti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Mektupta ona mümkünse aylık izninde bir an önce evlenmek istediğimi ve Barcelona’dan sonsuza dek uzaklaşmayı istediğimi söyledim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Neredeyse titreyerek onun koyu karanlık gözleriyle yüzleştim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Niçin bunu bana anlatıyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çünkü, senden bunu göndermemi ya da göndermememi söylemeni istiyorum. Bunun için bugün senden buraya gelmeni istedim, Daniel."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Elinde bir oyun kartı gibi çevirdiği zarfı inceledim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bana bak," dedi, Bea.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gözlerimi kaldırdığımda bakışlarıyla karşılaştım. Ne yanıt vereceğimi bilmiyordum. Bea bakışlarını yere indirip galerinin sonuna doğru yürüdü. Bir kapı evin iç avlusuna bakan mermer parmaklıklara açılıyordu. Bea’nin yağmurda solgunlaşan siluetini seyrettim. Arkasından giderek onu durdurdum, zarfı elinden kaptım. Yağmur damlaları yüzüne çarpıyor, gözyaşlarını ve kızgınlığını süpürüyordu. Onu tekrar konağa, ateşin sıcaklığına geri soktum. Benimle göz göze gelmeye sakınıyordu. Zarfı alıp alevlerin içine attım. Mektubun korların arasında dağılışını, sayfalarının birer birer mavi bir duman bulutuna dönüşmesini seyrettik. Bea gözlerinde yaşlarla yanıma oturdu. Onu kucaklayarak soluğunu boğazımda hissettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Beni bırakma," diye mırıldandı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Tanıdığım en geniş adam Fermín Romero de Torres bir keresinde bana, hayatta bir kadını ilk kez soymayla karşılaştırılabilecek bir duygunun olmadığım söylemişti. Tüm bu bilgece sözler yalan söylemiyordu kuşkusuz, ama tamamen gerçeği de söylemiyordu. İnsanüstü bir meydan okumayla her düğmeyi, her fermuvarı çözen ellerin bu tuhaf titremesi hakkında bir şey söylememişti Fermín. Ya da dudakların ilk buluşmasındaki tenin solgun ve ürkek cazibesini veya tenin her gözeneğinden şavkıyan, donuk ve titrek bir ışığa benzeyen o düşsel görüntüyü hiç anlatmamıştı. Bunların hiçbirine değinmedi, çünkü mucizenin yalnızca bir kez gerçekleştiğini, gerçekleştiği zaman da, gizemli bir dilde konuştuğunu, açıklaması halinde sonsuza dek tekrar kaybolacağını biliyordu. Yağmurun sesi tüm dünyayı sularıyla sürüklerken, Tibidabo Bulvarındaki o derme çatma evde Bea’yla geçirdiğim o ilk akşamüstünü geri getirmeyi binlerce kez istedim. Alevlerin ısısından çalarak kurtarabildiğim yalnızca tek görüntüden oluşan bir anıya geri dönerek kendimi o anın içine bırakmayı binlerce kez düşledim: Bea’nin yarı aralık gözleriyle ateşin yanına uzanmış çıplak, parıldayan görüntüsü o günden sonra peşimi bırakmadı. Üzerine uzanıp parmaklarımın ucuyla karnına dokundum. Bea gözkapaklarını indirerek gülümsedi. Kendinden emin ve güçlüydü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne istiyorsan yapabilirsin," diye fısıldadı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">On yedi yaşındaydı ve tüm yaşamı önünde parlıyordu.</p>

  <div style="page-break-before:always;"></div>

  <p class="P__And__Left_Indent__And__Spacing_After__And__Spacing_Before__And__Page_Break__OPENPAR_1_CLOSEPAR__1">&nbsp;</p>

  <p class="P__And__Left_Indent__And__Spacing_After__And__Spacing_Before_2"><img alt="" id="a_29" src="../Images/29.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Konaktan ayrıldığımızda karanlık bizi koyu gölgesiyle sarmalamıştı. Fırtına uzaklaşmaya başlamış, soğuk yağmurun yankısı güç bela duyuluyordu. Anahtarı Bea’ye geri vermek istedim, ama gözleri onu benim saklamamı istediğini söyledi. Bir taksi ya da bir otobüs bulma umuduyla Paseo de San Gervasio’dan aşağı doğru indik. El ele tutuşarak ve birbirimizle göz göze gelmekten sakınarak sessizce yürüdük.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Salı gününe kadar seni bir daha görme olanağım olmayacak," dedi, Bea. Ürkek bir sesle, sanki benim onu görme isteğimden bir anlık oir şüphe duymuştu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Seni burda bekliyor olacağım," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bea’yle tüm buluşmalarımın bu derme çatma eski evin duvarları arasında gerçekleşeceğini, şehrin geri kalanının bizi ilgilendirmeyeceğini kabul ettim. Yürümeye devam ettikçe dokunuşlarındaki pekliğin azalmaya başladığını, attığımız her adımla sıcaklığının ve gücünün zayıfladığını fark ettim. Ana caddeye vardığımızda, sokakların neredeyse bir çöl gibi ıssızlaştığını gördük.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Burda hiçbir şey bulamayız," dedi, Bea. "Balmes boyunca yola devam etmemiz daha iyi olur."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Çiseleyen yağmurdan korunmak amacıyla ağaçların altında yürüyerek hızlı bir şekilde Balmes Sokağı’na doğru yola çıktık. Bea’nin neredeyse beni sürüklercesine her adımda daha da hızlandığını fark ettim. Bir an elini bıraksam Bea’nin koşmaya başlayacağmı düşündüm. Dokunuşları ve tadıyla sevinçten çılgına dönmüş, hâlâ esrik olan düş gücüm onu bir bankta kıstırarak dudaklarına yapışma ve benim dışımdaki herkesi gülmekten kıracak tahmini mümkün saçma sapan bir şeyi ona ezbere okuma isteğiyle yanıp tutuşuyordu. Ama Bea kendini tekrar geri çekip imgelemimde kurduğum bir dünyayı soldurdu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sorun nedir?" diye mırıldandım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yalnızlık ve korkuyla dolu kırık bir gülümseme bahşetti. Daha sonra onun gözlerinin içinde kendimi gördüm: bir saat içinde tüm dünyayı fethettiğini sanan, ama aynı anda onu tekrar yitirebileceğinin farkında bile olmayan saf bir çocuk. Bir yanıt beklemeden yürümeye devam ettim. En sonunda ikimiz de rüyalardan uyandık. Az sonra trafiğin gürültüsünü duymaya başladık. Trafik ışıkları ve sokak lambalarının ısısıyla gökyüzü tutuşmuş gibi görünüyordu. Bu görüntüler bana görünmez duvarları anımsattı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Burda ayrılsak iyi olur," dedi Bea, elini elimden çekerek.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Taksi sırasından gelen ışıklar bir ateşböceği alayı gibi köşeden seçilebiliyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nasıl istersen."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bea, bana doğru eğilerek yanağımdan öptü. Saçları hâlâ balmumu kokuyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bea," diye başladım, neredeyse duyulmayacak bir sesle. "Seni seviyorum..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başını iki yana salladı, ama bir şey söylemedi. Bunun yerine sanki sözcüklerim onu yaralıyormuş gibi eliyle dudaklarımı kapadı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Salı günü saat altıda, tamam mı?" diye sordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Tekrar başımla onayladım. Benden ayrılarak neredeyse bir yabancı gibi taksiye binişini izledim. Bir hakem edasıyla bu sahneyi seyreden şoförlerden biri merak içinde beni inceliyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne diyorsun? Eve doğru yola çıkalım mı, şef?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Düşünmeden taksiye atladım. Taksi şoförü gözleriyle aynadan beni kontrol etti. İki ışık noktasının koyu bir karanlıkta yitmesi gibi. Bea’yi götüren arabanın görüntüsünü kaybettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Günün ilk ışıkları grinin yüzlerce iç sıkıcı tonuyla yatak odamın penceresine çarpıncaya dek bütün gece uyuyamadım. Fermín kilise meydanından cama, teneke sesli bir çakıltaşı fırlatarak beni uyandırdı. Bulabildiğim ilk şeyi üstüme geçirerek kapıyı açmak için aşağıya doğru koşturdum. Fermín sabahçı kuşların çekilmez canlılığıyla doluydu. Dükkânın kepenklerini kaldırarak açıktır tabelasını astık.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gözlerinin altındaki şu halkalara bir bak, Daniel. Bir apartmanın zemini kadar büyükler. Baykuşun sokak kedisini denize götürdüğünü kabul edebilir miyiz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Arka odaya giderek mavi önlüğümü üstüme geçirdim, Fermín’e de kendisininkini uzattım, daha doğrusu kızgın bir biçimde önlüğü ona fırlattım. Fermín kurnaz bir gülümsemeyle onu havada kaptı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Baykuşun suda boğuldu. Nokta. Mutlu musun?" diye tersledim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tuhaf bir benzetme. Verlaine’ın tozunu mu atıyorsun, delikanlı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Pazartesi sabahlarının sıkıcılığına saplanıp kaldım. Sana ne dememi bekliyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bunu sana bırakıyorum. <i>Estocadas</i> numarasına ya da senin vicdanına."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hiç havamda değilim Fermín."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ah gençlik, ahmaklıklar dönemi! Pekâlâ beni kışkırtma o zaman. Dostun Julián Carax hakkındaki araştırmamızı ilgilendiren yeni haberlerim var."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kulağım sende."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir kaşını kaldırarak perdelenmiş öfkeli bakışıyla bana baktı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şey, olay dün gerçekleşti. Sırtındaki, tam yerine kondurulmuş tatlı bir çift çürük hariç Bernarda’yı eve sağ salim bıraktıktan sonra, bir uykusuzluk nöbetine yakalandım -akşamın erotik görüntülerinden dolayı- bu da bana, Barcelona’nın yeraltı dünyasının bilgi merkezlerinden birine, "Soğuk Diken" ismiyle tanınan Eliodoro Salfumán Tavernası’na gitmek için bir bahane oldu. Raval semtinin gururu, Sant Jeroni Sokağı’ndaki bu kuruluş oldukça renkli bir yer olmasına rağmen geri kalmış bir bölgeye yapılmış."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tanrı aşkına, sadede gel Fermín."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Geliyorum. Gerçek şu ki, vaktiyle oranın daimi topluluklarından bir kısmına kendimi sevdirmiştim. Yani orda, eski sorunlu günlerimden kalma yakın dostlarım var. Senin Mata Hari Nuria Monfort’un kocası şu Miquel Moliner hakkında yani bölge hapishanesindeki tahmini bir mahkûm hakkında araştırma yapmaya başladım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tahmini?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"T’si büyük harfle olsun. Tüm bu cümbüş arasında dudak ve dil sürçmesi hiç yok, ne dediğimi anlıyor musun? Konu hapishane nüfusunun sayımına gelince, benim muhbirim "Soğuk Diken"in tahminleri mahkemelerdeki kâtiplerden daha adildir. Daniel, sevgili dostum, sana garanti edebilirim ki, son on yıl boyunca Barcelona’daki hapishanelerin hiçbirinde Miquel Moliner isimli bir mahkûmdan, bir ziyaretçiden ya da herhangi bir canlıdan bahsedildiğini kimse duymamış."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Belki de başka bir hapishanede kalıyordur"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evet. Alcatraz, Sing Sing ya da Bastille’de olabilir. Daniel o kadın sana yalan söyledi dostum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Öyle olduğunu sanıyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sanma; kabul et."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne olacak şimdi? Miquel Moliner bir çıkmaz sokak."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ya da bu Nuria çok kurnaz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne öneriyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şimdi başka sokaklarda araştırma yapmamız gerekiyor. Dün sabah rahibin bize yutturduğu öyküdeki iyi huylu dadıyı ziyaret etmek fena fikir değil."</p>

  <p class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before">Bana mürebbiyenin de kaybolduğunu söyleme sakın.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır, ama bence küçük ayrıntılar peşinde koşmayı bırakıp sadaka toplar gibi kapı kapı dolaşmanın vakti geldi. İşin bu kısmında senin arka kapıdan girmen gerekiyor. Benimle birlikte misin?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Senin üstünde durduğun her konuya saygı duyduğumu biliyorsun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Peki o zaman, sunak çocuğu kostümünün tozunu almaya başla. Bugün öğleden sonra dükkânı kapar kapamaz Santa Lucía Huzurevi’ndeki yaşlı kadına cömert bir ziyaret yapacağız. Şimdi, söyle bakalım, genç kısrakla dünkü randevun nasıl geçti? Sakın benden sır saklama. Eğer bir şeyler saklarsan ölümcül sivilceler çıkarabilirsin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yenilgiyle iç geçirerek kabullenip itirafta bulundum. Öykümün sonunda kuş beyinli bir okul çocuğunun kuruntularını dinledikten sonra, Fermín içten bir davranışla bana sarılarak beni şaşırttı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sırtımı hafifçe sıvazlayarak, "Sen âşıksın," diye mırıldandı, duygu yüklüydü. "Zavallı çocuk."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O öğleden sonra tam kapanma zamanında dükkândan ayrıldık. Bu hareketin karşılığında, tüm bu gidiş gelişlerle karanlık işler çevirdiğimizi düşünmeye başlayan babamdan çelik gibi sert bir bakış kazandık. Fermín birkaç iş görüşmesi hakkında abuk subuk şeyler mırıldandı ve hızla ortadan kaybolduk. Kendi kendime tüm bu kargaşanın en azından bir kısmını babama açıklamak zorunda olduğumu söyledim, tam olarak hangi kısım olduğu ise farklı bir sorundu.</p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_5"><span>*</span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yolda giderken Tanrı vergisi bir yetenekle Fermín, bana nereye gittiğimiz konusunda kısa bir bilgi verdi. Santa Lucia Huzurevi. Mancada Sokağı’ndaki eski bir konağın yıkıntıları arasına inşa edilmiş kötü şöhretli bir kuruluştu. O yerin etrafında dönen dedikodularda, oranın çok kötü sağlık koşullarıyla morg ile Araf arasında bir yer olduğu söyleniyordu. Huzurevinin öyküsü en düşük yorumuyla tuhaftı. On birinci yüzyıldan bu yana konak birçok zengin aileye bir ev, bir hapishane, zenginlerle düşüp kalkan fahişelere bir salon, yasaklanmış el yazması kitaplar için bir kütüphane, bir kışla, bir heykeltıraş atölyesi, vebalı hastalar için bir sanatoryum ve bir manastır olarak kullanılmıştı. On dokuzuncu yüzyılın ortalarinda hemen hemen dökülmeye başlayınca konak, kendini Parma Dükü Laszlo de Vicherny ve Bourbonların özel simyacısı olarak tanıtan gösterişli bir menajerin sirk gösterileriyle diğer gaddarlıklarının sergilendiği bir müzeye dönüştürüldü. Daha sonra bu menajerin gerçek adının Baltasar-Deulofeu i Carrallot olduğu ortaya çıktı. Domuz kurusu bir işadamıyla sosyeteye yeni düşmüş bir genç kızın piçiydi. Dolandırıcı bir artist ve profesyonel bir jigolo olarak nam salmıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bu adam, Ispanya’nın en geniş insan cenini koleksiyonuna sahip olmakla övünüyordu. Biçimsizliğin değişik evrelerindeki bu ceninler mumya sıvılarıyla dolu kavanozlarda korunuyordu. Ayrıca cenin koleksiyonu kadar olmasa da bir diğer övünç kaynağı, Amerika ve Avrupa’nın en üstün emniyet müdürlüklerince çıkarılmış arama emirlerinden oluşan bir koleksiyondu. "Tenebrarium’daki" (Deulofeu konağa da bu ismi vermişti) seanslar halinde düzenlenen eğlence programları arasında; sihirbazlık gösterileri, dövüşler (horoz, sıçan, köpek, iriyarı kadınlar, embesiller ve bunların çeşitli bileşimleri arasında), bahis oyunları, ulusal folklor gösterileri, kukla şovları ve egzotik olan sözlerin sergilendiği oyunlar vardı. Burası ayrıca hastalıklı ve çılgınca hevesleri olan insanlar için bir genelev, bir gazino, yasal bir mali müşavirlik bürosu ve aşk iksirlerinin üretildiği bir atölye olarak kullanılıyordu. Noel’de hiçbir masraftan kaçınmadan Isa’nın doğuşunun tasvir edildiği bir oyun sergileniyor ve bu piyeslerde konaktaki kadrolu fahişelerin tamamı rol alıyordu. Konağın ünü kentin en uzak köşelerine dek ulaşmıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Deulofeu’nun bir hafta içinde, kentin askeri valisinin kızını, karısını ve kayınvalidesini ayartarak onlarla yattığı ortaya çıkana dek, Tenebrarium’un dillere destan şaşaası on beş yıl sürdü. Konağın ve sahibinin üstüne iğrenç bir rezalet çökmüştü. Deulofeu başka bir kimliğe bürünerek şehirden kaçmayı başarmadan Santa María semtinin arka sokaklarında maskeli bir grup tarafından yakalanarak asılmak ve ateşe verilmek üzere Ciudadela Parkı’na götürüldü. Daha sonra cesedi, bölgede başıboş dolaşan vahşi köpeklere yem olarak atıldı. Yirmi yıllık bir ihmalden sonra, ki bu süre içinde kimse uğursuz Laszlo’nun iğrenç koleksiyonlarına dokunmaya yanaşmadı, Tenebrarium rahibelerin gözetimi altmda kiralık bir yer olarak kullanılmaya başlandı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şimdi burası Son Çile Rahibelerimin ya da buna benzer marazi bir kuruluşun gözetiminde," dedi, Fermín. "Sorun onlarca konağın gizliliği (vicdan azabı diyebilirim) saplantı halini almış olması. Yani oraya girebilmenin bir yolunu bulmamız gerek."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Son dönemlerde Santa Lucía Huzurevi’nin işgal güçleri orayı ölmek üzere olan, terk edilmiş, delirmiş ya da Barcelona’nın yoksul kesimlerinden topladıkları yardıma muhtaç insanlarla doldurmuştu. Yeni misafirler için bir şans olarak, oraya alınmalarından kısa bir süre sonra çoğu ölmüştü; kurumun sağlık şartlarının kötülüğünden ya da şirketin uzun süre yaşamalarını istememesinden Fermin’e göre Ölen kişi şafaktan kısa bir süre önce yoksullar mezarlığına doğru son yolculuğuna kaynağı belirsiz şarküteri malzemeleri ve paketlenmiş et taşıyan bir şirket tarafından huzurevine bağışlanan kapalı bir kamyonla gönderiliyordu... Daha sonra bu şirketin adı sık sık ciddi skandallara karışacaktı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bunların hepsini sen uyduruyorsun," diye karşı çıktım. Fermín’in öyküsündeki dehşet ayrıntılarından bunalmıştım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Benim yaratıcılığım bile bu kadar ileri gidemez, Daniel. Bekle ve gör. Yapıyı, şanssız bir olay yüzünden yaklaşık olarak on yıl önce ziyaret etmiştim. Bana kalırsa sanki o yerin iç dekorasyonu dostun Julián Carax tarafından düzenlenmiş. Kokuyu bastırmak için yanımızda defne yaprakları getirmediğimize yazık oldu. Ama eğer içeri girmeyi becerebilirsek zaten yeterince sorunumuz olacak."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Beklentilerim böyle anlatımlarla şekillenerek Moneado Sokağı’na doğru ilerledik. Günün o saatinde bile sokak karanlıktı. Loş geçitlerdeki eski evler yeni yeni depolara ve atölyelere dönüştürülmüştü. Santa María del Mar Bazilikasından gelen çan seslerinin ezgisi ayak seslerimizin yankısıyla birbirine karışıyordu. Az sonra, soğuk bir kış esintisiyle insanın içine işleyen keskin bir koku yayılmaya başladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu koku da ne böyle?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Geldik," diye bildirdi, Fermín.</p>

  <div style="page-break-before:always;"></div>

  <p class="P__And__Left_Indent__And__Spacing_After__And__Spacing_Before__And__Page_Break__OPENPAR_1_CLOSEPAR__1">&nbsp;</p>

  <p class="P__And__Left_Indent__And__Spacing_After__And__Spacing_Before_2"><img alt="" id="a_30" src="../Images/30.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ağaç kaplaması çürümüş giriş kapısından geçerek, ağzı açık insan ve melek heykellerinin üstünde titrek ışıklarıyla yanan gaz lambalarının çevrelediği bir bahçeye girdik. Heykellerin yüz kısımlarındaki eski taşlar yer yer dökülmüştü. Ana giriş kapısından huzurevine kadar olan yol boyunca, ışıkların oluşturduğu dikdörtgen şeklin sonunda bir merdiven ilk kata doğru açılıyordu. Bu açıklıktan görülen gaz lambalarının ışığı içeriden yayılan pis ve zehirli havaya koyu sarı renkte bir ton veriyordu. Sivri köşeli, yırtıcı bir figür kapının gölgesinden soğuk bir bakışla bizi inceliyordu. Gözleri zihinsel yapısıyla aynı renkti. Elindeki tahta kovadan berbat ve anlaşılmaz kokulu bir buhar yükseliyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Selam Sana Günahtan Arındırılmış Kutsal Meryem Ana," diye Fermín coşkuyla bağırdı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tabut nerde?" diye karşılık verdi, yukardaki ciddi ve buyurgan ses.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tabut mu?" diye bir ağızdan yanıtladık.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Cenaze işlerinden gelmiyor musunuz?" diye sordu rahibe, bıkkın bir ses tonuyla.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bunun bizim varlığımızla ilgili bir yorum mu, yoksa gerçek bir soru mu olduğunu merak ettim. Bunu Tann’nın bahşettiği bir fırsat olarak gören Fermín’in yüzü aydınlandı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tabut arabada. Öncelikle müşteriyi incelemek isteriz. Yalnızca teknik bir ayrıntı olarak."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Midemin bulantısını zorlukla zapt ettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sinyor Collbató’nun kendisinin geleceğini düşünmüştüm," dedi rahibe.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sinyor Collbató affınıza sığınıyor, ama son anda daha karmaşık bir defin işlemi çıktı. Güçlü bir sirk adamı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Defin işleri bürosunda Sinyor Collbató ile birlikte mi çalışıyorsunuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Biz onun sağ ve sol kollarıyız. Ben Wilfred Hairy hizmetinizdeyim efendim. Bu yanımdaki, yardımcım ve öğrencim Sansón Carrasco."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tanıştığımıza memnun oldum," diye toparladım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Rahibe bize kısa bir bakış atarak başını salladı. Gözleri, bir çift duygusuz bostan korkuluğu gibi parlıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Santa Lucia’ya hoş geldiniz. Ben Rahibe Hortensia, sizi çağıran kişi. Beni izleyin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Rahibe Hortensia’yı, kokusu bana metro tünellerini hatırlatan mağara gibi bir koridor boyunca tek sözcük konuşmaksızın takip ettik. Yol boyunca koridorun yan taraflarındaki kapısız çerçevelerden, mumlarla aydınlanan salonlardaki sıra sıra yatakların havada kefen gibi sallanan cibinlikleriyle, duvara doğru yığıldığı görülebiliyordu. İnleme sesleri bize kadar geliyordu ve tüllerin içindeki insan şekillerini seçebiliyordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu taraftan," diye işaret etti. Rahibe Hortensia, birkaç metre önümüzden yürüyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín’in tarif ettiği Tenebrarium’dan hiçbir farkım göremediğim geniş bir mahzene girdik. İlk başta balmumu figürlerden oluşan bir koleksiyon görünümü veren nesnelerin görülmesini karanlık güçleştiriyordu. Mum ışığındaki madeni paralar gibi parlayan ölü ve cam gözleriyle köşelerde oturuyorlardı ya da oraya terk edilmişlerdi. Onların eski müzeden kalan oyuncaklar olabileceğini düşündüm. Daha sonra oldukça yavaş, neredeyse gizlice hareket ettiklerini fark ettim. Yaşlarını ya da cinsiyetlerini söylemek olanaksızdı. Üzerlerini kaplayan paçavralar kül rengindeydi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sinyor Collbató hiçbir şeye dokunmamamızı ya da temizlemememizi söyledi," dedi Rahibe Hortensia, özür diler gibi bakıyordu. "Biz de zavallı şeyi şurdaki kutulardan birine koyduk, çünkü ondan sıvılar gelmeye başlamıştı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Doğru olanı yapmışsınız. Çok tedbirli olmayabilirdiniz," diye kabullendi, Fermín.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ona umutsuz bir bakış attım. Sakin bir şekilde başını sallıyordu. Onu bu haliyle bırakıp gitmem gerektiğini işaret ediyordu. Rahibe Hortensia bizi dar bir geçitin sonuna, havalandırması ve aydınlatması olmayan hücre gibi bir yere götürdü. Duvarlara asılmış gaz lambalarından birini alarak bize uzattı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İşiniz uzun sürecek mi? Çok meşgulüm de."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bizi merak etmeyin. Siz kendi işlerinizle ilgilenebilirsiniz. Biz onu götürürüz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Peki. Bir şeye ihtiyacınız olursa, bodrum katındaki yatalak koğuşunda olacağım. Sizin için çok önemli değilse onu arka kapıdan götürün. Diğerleri bunu görmesin. Bu, hastaların morali için hiç iyi olmaz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sizi çok iyi anlıyoruz," dedim tereddütlü bir sesle.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Rahibe Hortensia kuşkulu bir merakla bana bir süre dik dik baktı. Onu daha yakından görünce, neredeyse ihtiyar bir kadın gibi yaşının oldukça ilerlemiş olduğunu fark ettim. Huzurevinin müşterileriyle arasında yalnızca birkaç yıl vardı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Dinle, yardımcın bu tarz bir iş için biraz genç değil mi?” diye sordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yaşamın gerçekleri yaş tanımıyor hemşire," dedi, Fermín.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Rahibe, onu başıyla onaylayarak bana tatlı tatlı gülümsedi. O bakışta bir kuşku değil, yalnızca keder vardı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Öyle olsa da," diye mırıldandı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gölgesini bir gelin duvağı gibi peşinde sürükleyerek elindeki kovasıyla gölgelerin içinde gözden kayboldu. Fermín, beni hücrenin içine çekti. Orası sıkıntılı, klastrofobik bir odaydı. Duvarları rutubetten terlemiş bir mağaraya benziyordu. Uçları kancalı zincirler tavandan sarkıyordu ve bir kanalizasyon ızgarası zemindeki çatlağı iyice açmıştı. Odanın ortasında gri renkli mermer bir masanın üstünde teknik bir paketlemeyle hazırlanmış tahta bir sandık duruyordu. Fermín elindeki lambayı yukarı kaldırınca, saman yığınları arasında bir düşkünün cesedini gördük. Parşömen derisine benzeyen yüz hatları anlaşılmaz bir biçimde keskin ve donmuş bir haldeydi. Şişmiş derisi morarmıştı. Gözleri açıktı; kırılmış yumurta kabuğu gibi beyazdı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Görüntü midemi bulandırdı, bakışlarımı uzaklaştırdım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Haydi, çalışmaya başlayalım," diye buyurdu, Fermín.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sen deli misin?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yakalanmadan önce Jacinta denilen bu kadını bulmamız gerektiğini kastediyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nasıl?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nasıl olacağını sanıyorsun? Tabii ki sorarak-"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Rahibe Hortensia’nın ortadan tamamen kaybolduğuna emin olmak için koridora bir göz attık. Daha sonra az önce geçtiğimiz salona doğru telaşla koşuşturduk. Perişan haldeki insanlar merakla korku arasında, bir bakıma da açgözlü olarak sınıflandırılabilecek bakışlarla hâlâ bizi inceliyorlardı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Dikkat et, bunlardan bir kısmı eğer bunun onları biraz gençleştireceğini düşünürse hiç düşünmeden kanını emerler," dedi, Fermín. "Yaşlılık hepsini kuzu gibi uysal bakışlı yapmış, ama burda dışardaki kadar ya da daha fazla sayıda orospu çocuğu olduğuna eminim. Çünkü bunlar kendilerinden başka yakınlarındaki herkesi gömmüş kişiler. Onlar için üzülmene gerek yok. Haydi gel şu köşedekilerden başlayalım... Yeterince zararsız görünüyorlar."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bu sözcükler beni görev için cesaretlendirmeye yönelikse tamamen başarısız olduğunu söyleyebilirim. Köşede toplanmış insan grubuna bakarak gülümsedim. Onların varlığının evrendeki ahlaki çöküntünün ve ihtiyaç duyulmayan parçaları yok eden mekanik vahşetin tanığı olduğunu düşündüm. Fermín, benim bu derin düşüncelerimi okumuş görünüyordu, temkinli bir şekilde başıyla beni onayladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tabiat Ana orospuların en rezilidir. Bu üzücü bir gerçek," dedi. "Haydi, cesur ol."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Jacinta Coronado’nun nerelerde olduğu hakkındaki ilk araştırma sonuçlarım, boş bakışlar, inlemeler, geğirmeler ve saçma sözler oldu. On beş dakika sonra paydos ederek Fermín’in benden daha şanslı olup olmadığını anlamak için ona katıldım. Onun hayal kırıklığı hepsinden daha ciddiydi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu bok çukurunda Jacinta Coronado’yu nasıl bulacağız?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bilmiyorum. Burası bir aptallar kazanı. Sugus şekeri hilesini denedim, ama onlara sanki bir fitil gibi bakıyorlardı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Rahibe Hortensia’ya sorsak ne olur? Ona gerçeği anlatıp yardım etmesini isteriz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gerçeği söylemek bizim son çaremiz olmalı Daniel. Bir rahibeyle birlikte olsan dahi bu değişmez. Önce tüm gücümüzü kullanalım. Şurdaki küçük gruba bir bak. Oldukça neşeli görünüyorlar. Birbirlerine aşırı derecede bağlı olduklarına eminim. Gidip onları bir sorguya çekelim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne yapmayı planlıyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Penguenin geri dönüşü için nöbet bekleyeceğim. Sen işine devam et."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ufak bir başarı ya da başarısızlık beklentisiyle odanın diğer köşesinde bulunan hasta grubunun yanına gittim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İyi akşamlar," dedim. Selamlama şeklim oldukça saçma görünse de orası her zaman gece görünümündeydi. "Sinyora Jacinta Coronado’yu arıyorum. Co-ro-na-do. İçinizde onu tanıyan ya da bana onun nerde olduğunu söyleyebilecek biri var mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Açgözlülükten bayağlaşmış dört surat karşıma çıktı. Burada bir şey var diye düşündüm. Belki hepsi aklını yitirmemişti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Jacinta Coronado?" diye ısrar ettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Dört hasta kendi aralarında bakışarak birbirlerine başlarını salladılar. İçlerinden biri, vücudunda tek bir kıl olmayan göbekli bir adam liderleri gibi görünüyordu. Onun bu görünümü ve tavırları bende, Roma ayaklarının dibinde çatır çatır yanarken arpını çalmaya devam eden mutlu bir Nerón görüntüsü uyandırdı. Heybetli bir mimikle Nerón figürü bana neşeyle gülümsedi. Ben de ona umutla karşılık verdim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bana kaş göz işareti yapan adam, sanki kulağıma bir şeyler fısıldamak istiyormuş gibi yanıma yaklaştı. Bir ara duraksadım, daha sonra ona doğru eğildim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kulağımı hastanın dudaklarına kadar yaklaştırdım... O kadar yakındı ki, pis kokulu, sıcak nefesini tenimde hissedebiliyordum. "Sinyora Jacinta Coronado’yu nerde bulabileceğimi bana söyleyebilir misiniz?" diye son kez sordum. Beni ısırmasından korkuyordum. Karşılık olarak yüksek sesli bir yellenme geldi. Arkadaşları kahkahalar içinde neşeyle onu alkışlamaya başladı. Birkaç adım geri çekildim, ama artık çok geçti: Çıkardığı gazın kokusu bana ulaşmıştı bile. Tam da o anda peygamber sakallı, seyrek saçlı ve bakışları ateş saçan, kambur yaşlı bir adamın yanıma yaklaştığını fark ettim. Bir bastona dayanmıştı ve diğerlerine tiksintiyle bakıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Boşa zaman harcıyorsun delikanlı. Juanito yalnızca nasıl yellenildiğini bilir, diğerleri de yalnızca buna gülerek koklamayı becerebilir. Gördüğün gibi buranın sosyal yapısı dış dünyadakinden çok da farklı değil."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yaşlı filozof ciddi bir ses tonuyla ve mükemmel bir diksiyonla konuşuyordu. Aşağıdan yukarı doğru sanki ölçümü alıyormuş gibi beni süzdü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Jacinta’yı mı arıyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Böylesi bir korku batağında zeki bir canlının varlığına şaşırmış bir halde onu başımla onayladım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Peki ne için?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ben, onun torunuyum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ben de Crémebrulée markiziyim. Sen korkunç bir yalancısın, gerçek olan bu. Bana, onu niye görmek istediğini söyle, yoksa deli rolünü oynarım. Eğer bu zavallı çaresizlere teker teker sorarsan, ne demek istediğimi anlarsın."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Juanito ve onun koklama çetesi hâlâ kahkahalar eşliğinde uluyorlardı. Solist daha sonra bir tekrar daha geçti. Bu seferki ilkinden daha sessiz ve daha uzundu. Patlak bir lastikten çıkan ıslık sesi gibi çınladı. Bu da Juanito’nun virtüöz olarak kaslarına hâkim olduğunu kanıtlıyordu. Gerçekleri kabul ettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Haklısınız. Sinyora Coronado’nun bir akrabası değilim, ama onunla konuşmam gerekiyor. Son derece önemli bir konu hakkında."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yaşlı adam yakınıma geldi. Şeytansı, kedi gibi bir gülümsemesi vardı. Haylaz bir çocuğun gülümsemesine benziyordu. Gözleri kurnazlıkla doluydu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bana yardımcı olabilir misiniz?" diye rica ettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu, senin bana ne kadar yardımcı olabileceğine bağlı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gücüm ölçüsünde size yardımcı olmaktan mutluluk duyarım. Benden ailenize bir mesaj götürmemi mi istiyorsunuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yaşlı adam acı acı güldü. "Beni bu deliğe tıkan ailem. Hepsi bir sülük sürüsü; beni donuma kadar soydular. Şeytan görsün yüzlerini. Onları uzun süre yeterince besleyip baktım, zaten istediğim şey bir kadın."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Anlamadım?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yaşlı adam sabırsızca bana baktı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Genç olmak geç algılamak için bir mazeret değil, çocuk. Sana bir kadın istediğimi söylüyorum. Bir dişi, bir hizmetçi ya da terbiyeli genç bir kız. Genç -yani elli beşin altında- ve sağlıklı. Acıları ya da yaraları olmayan biri."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sizi anladığımdan pek emin değilim..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Beni çok iyi anlıyorsun. Öteki dünyaya gitmeden önce, dişleri olan ve üstüme işemeyecek bir kadını becermek istiyorum. Güzel olup olmaması benim için önemli değil; yarı kör sayılırım ve benim yaşımdaki insanlar için ele avuca gelir bir şeyleri olan her kız bir Venüs sayılır. Açıkça anlatabildim mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Oldukça şeffaf. Ama size bir kadını nasıl bulacağımı anlayamadım..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Senin yaşlarındayken, 'hafifmeşrep kadınlar’ diye adlandırılan bir servis vardı. Dünyanın değiştiğini biliyorum, ama varlığın özü hiç değişmez. Bana balık etinde ve şakadan anlayan birini bul, seninle iş yapalım. Bir kadını mutlu edebilme yeteneğim hakkında herhangi bir şüphen varsa, kıçını çimdiklemeye ve kalçalarını okşamaya razı olduğumu bilmeni isterim. Bu da tecrübenin bir avantajı işte."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ayrıntılar sizin işiniz efendim, ama hemen şimdi buraya bir kadın getirmem mümkün değil."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kirli ve yaşlı bir adam olabilirim, ama aptal değilim. Bunu biliyorum. Sözün benim için yeterli."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Peki sırf Jacinta Coronado’nun nerde olduğunu öğrenmek için evet demeyeceğimi nerden biliyorsunuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yaşlı adam bana kurnazca gülümsedi. "Sen yalnızca söz ver, sonrasında vicdani sorunları bana bırak."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Etrafıma bakındım. Juanito resitalinin ikinci yarısına başlamak üzereydi. Umudumu yitirmeye başlamıştım. Bu azgın dedenin isteğini yerine getirmek, bu ıstırap yerindeki en uygun şeymiş gibi görünüyordu. "Size söz veriyorum. Elimden gelen her şeyi yapacağım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yaşlı adamın ağzı kulaklarına vardı. Üç tane diş saydım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Saçları boyalı bile olsa sanşın isterim. Mümkünse havalı ve açık seçik konuşan biri olsun. Tüm duyu organlarım içinde hâlâ en iyi çalışan biri varsa o da duyma yeteneğimdir."</p>

  <p class="P_css1">"Ne yapabileceğimi göreceğiz. Şimdi, Jacinta Coronado’yu nerde bulabileceğimi bana söyle."</p>
</body>
</html>
