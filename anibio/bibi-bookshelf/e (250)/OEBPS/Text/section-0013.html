<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="Tr" xmlns:xml="http://www.w3.org/XML/1998/namespace">
<head>
  <link href="../Styles/styles.css" rel="stylesheet" type="text/css" />

  <title>Nuria b</title>
</head>

<body>
  <p class="P_Normal__And__Left_Indent__And__Spacing_After__And__Spacing_Before"><br />
  &nbsp;</p>

  <div class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before_2" style=" width: 19px; max-width: 100%; max-height: 100%;"><img alt="" id="a_6a" src="../Images/6a.jpg" style="border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; width: 100%; border-radius: 0px;" /></div>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">1934 kışında, Moliner kardeşler Miquel’i Puertaferrissa Sokağı’nda bugün bile terk edilmiş ve boş bir halde duran evden çıkarmayı sonunda başardı. Tüm istedikleri onu sokaklarda, onları kızdıran ve böylesine derin bir nefretle dolduran kitaplarından, özgürlüğünden ve bağımsızlığından yoksun olarak görmekti. Bana hiçbir şey söylemedi ya da yardım istemeye gelmedi. Kardeşlerinin yapının envanterindeki bazı şeyleri silerek yasal eşkıyalara kiraladıklarını, ona ait birkaç eşyayı sattıklarını öğrenip onu aradığımda onu yalnızca bir dilenci gibi yaşarken buldum. Miquel birkaç gecedir Canuda Sokağı’ndaki kasvetli, rutubetli ve daha çok bir randevu evini andıran ahır gibi bir pansiyonda kalıyordu. Onu penceresi olmayan ve bir mahkûm ranzasına benzeyen yatağıyla tabut gibi bir odada hapsolduğunu görünce, onu oradan alarak eve getirdim. Öksürüğü hiç durmuyordu ve bir deri bir kemik kalmıştı. Bunun kolay kolay geçmeyen bir soğuk algınlığı olduğunu, canı sıkılınca bir kocakarı yakınması gibi kendiliğinden sona ereceğini söyledi. İki hafta sonra daha da kötü oldu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Her zaman siyah renk elbiseler giydiği için, gömlek kollarındaki lekelerin kan lekesi olduğunu anlamam biraz zaman aldı. Hemen bir doktor çağırdım. Doktor Miquel’i muayene ettikten sonra bana niye onu çağırmak için bu kadar zaman beklediğimi sordu. Miquel verem olmuştu. İflas etmenin ve hastalığın etkisiyle artık yalnızca anıları ve pişmanlıklarıyla yaşıyordu. Hayatımda tanıdığım en şefkatli ve narin insan, benim tek dostumdu. Soğuk bir şubat sabahı yerel bir evlendirme dairesinde evlendik. Balayımız bir otobüse atlayıp Güell Park’a giderek oranın yılankavi taraçalarından altımızdaki Barcelona’ya -küçük bir sis dünyasına-bakmaktan ibaretti. Evlendiğimizi hiç kimseye, Cabestany’ye, babama ya da onun öldüğünü sanan Miquel’in ailesine söylemedik. Yalnızca Juliân’a durumu anlatan bir mektup yazdım, ama onu da hiç göndermedim. Bizimkisi gizli bir evlilikti. Nikâh töreninden birkaç hafta sonra ismi Jorge Aldaya olan biri kapımızı çaldı. Darmadağın olmuş bir adama benziyordu ve dışarıda acı bir soğuk olmasına karşın suratından terler boşanıyordu. On yıldan sonra Miquel’i tekrar gördüğünde, Aldaya acı acı gülümseyerek, "Hepimiz lanetlendik, Miquel. Sen, Julián, Fumero ve ben," dedi. Ziyaretinin sebebi, rahmetli babası Don Ricardo Aldaya’dan Juliân’a çok önemli bir mesaj getirdiği için artık onunla nasıl bağlantı kurabileceğini kendisinden saklamayacağına inandığı eski dostu Miquel’le barışmıştı. Miquel, Julián Carax’ın nerede olduğunu bilmediğini söyledi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yıllar önce bağlantımız kesildi," diye yalan söyledi. "En son duyduğuma göre İtalya’da yaşıyormuş."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Aldaya böyle bir yanıt alacağını biliyordu. "Beni hayal kırıklığına uğrattın, Miquel. Zamanın ve yaşadığın talihsizliklerin seni daha engin görüşlü biri yapacağını ummuştum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bazı hayal kırıklıkları onları içine çeken insanlara onur verir."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Çökmüş ve yıkılmanın eşiğine gelmiş Aldaya güldü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Fumero evliliğin için sana en içten tebriklerini gönderdi," dedi kapıya doğru giderken.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bu sözcükler yüreğimi dondurdu. Miquel konuşmak istemedi, ama o gece ikimiz de uyuyormuş gibi yapıp yan yana yatarken Aldaya’nın haklı olduğunu biliyordum. Hepimiz lanetliydik.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Birkaç ay Julián’dan ya da Aldaya’dan hiçbir haber almadan geçti. Miquel hâlâ Barcelona ve Madrid’teki gazetelere düzenli olarak yazıyordu. Tramvayda her gün işe gidip gelen insanları doyurmak için daktilosunun başına geçerek aklına gelen her şeyi yazıyor, durmaksızın çalışıyordu. Ben de yayınevindeki işime belki de kendimi orada Julián’a yakın hissettiğimden devam ediyordum. Julián, bana, birkaç ay içinde bitirmeyi umut ettiği <i>Rüzgârın Gölgesi</i> adlı yeni bir romanın üstünde çalıştığını bildiren kısa bir not göndermişti. Mektupta Paris’te yaşananların hiçbirinden söz etmiyordu. Mektuptaki hava öncekilere göre daha soğuk ve daha uzaktı. Ama benden nefret etmesi için verdiğim çabalar boşa çıkmıştı. Juliân’ın bir insan değil bir hastalık olduğuna inanmaya başlamıştım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Miquel’in benim duygularım hakkında hiç kuruntusu yoktu. Dostluğumun ve belki onu takdir etmemin dışında hiçbir beklentisi olmadan bana sevgisini ve sadakatini sunmuştu. Dudaklarından bana karşı ne bir sitem, ne de bir yakınma çıktı. Zamanla, bizi bir arada tutan dostluğun ve daha sonra parçalanmamıza sebep olan acıma duygusunun dışında ona karşı büyük bir şefkat hissetmeye başlamıştım. Miquel gazetecilikten kazandığı paranın neredeyse tamamını benim adıma açtırdığı bir banka hesabına yatırıyordu. Bir makaleye, bir eleştiri yazısına ya da bir dedikodu haberine hiçbir zaman hayır demedi. Üç değişik takma isimle günde on dört ya da on beş saat yazıyordu. Niçin bu kadar çok çalıştığını ona sorduğumda yalnızca gülümseyerek eğer bir şeyler yapmazsa canının çok sıkılacağını söyledi. Aramızda sessiz bir şekilde bile en küçük bir yalan dolan olmadı. Miquel çok yakında öleceğini biliyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Eğer bana bir şey olursa bankadaki parayı alıp yeniden evleneceğine, çoluk çocuğa karışacağına ve benimle başlayan ikimiz hakkındaki her şeyi unutacağına dair bana söz vermelisin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kiminle evleneceğim, Miquel? Saçma sapan konuşma."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kimi zaman onu, sanki varlığım onun en büyük hâzinesiymiş gibi soylu bir gülümsemeyle bana bakarken yakalıyordum. Her akşamüstü, tüm gün boyunca tek dinlenme vaktinde beni ofis çıkışı karşılamaya gelirdi. Güçlü gibi görünmeye çalışıyordu, ama yürürken nasıl kamburunun çıktığını, nasıl öksürdüğünü görebiliyordum. Beni yemeğe ya da Fernando Sokağı’ndaki dükkânların vitrinlerini gezmeye götürürdü ve daha sonra gecenin ilerleyen saatlerine kadar çalışmaya devam edeceği eve geri dönerdik. Beraber geçirdiğimiz her anı ve o adamı beni sevdiği gibi sevmediğim, Julián’ın etkisi altında kalarak anlamsızca onu terk ettiğim için duyduğum kızgınlıkla gözyaşlarımı bastırıp ona sarılarak uykuya daldığım her geceyi sessizce kutsuyordum. Birçok gece Julián’ı unutacağıma, hayatımın geri kalanını bu zavallı adamı mutlu etmeye adayacağıma ve bana verdiği bazı küçük parçaları ona geri vereceğime dair kendi kendime yemin ettim. İki haftalığına Julián’ın sevgilisi olmuştum, ama hayatımın geri kalanını Miquel’in karısı olarak geçirecektim. Daniel eğer bir gün bu sayfalar sana ulaşırsa bu pişmanlık aynasındaki kendi yansımama bakarak kendimi yargıladığım gibi beni yargılamalı ve bu şekilde anımsamalısın.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Julián’ın son romanının müsveddesi 1935’in sonlarına doğru elimize ulaştı. İnadına mı ya da korkudan mı bilmiyorum, onu okumadan basıma gönderdim. Miquel elinde kalan son paralarla yayım masraflarını aylar önceden, peşin olarak ödemişti, o zamanlar zaten sağlık sorunları olan Cabestany bunu çok önemsemedi. O hafta, Miquel’le ilgilenen doktor ofise beni görmeye geldi, endişeli görünüyordu. Bana Miquel’in daha az çalışarak dinlenmeye zaman ayırması gerektiğini, aksi halde veremle savaşında ona çok yardımcı olamayacağını söyledi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onun bu kömür kokulu havayı soluduğu Barcelona’da değil, dağlarda olması gerekiyor. Ne o dokuz canlı bir kedi, ne de ben bir dadıyım. Onun mantığın sesini dinlemesini sağla. Beni hiç dinlemiyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O öğle paydosunda eve giderek onunla konuşmaya karar verdim. Dairenin kapısını açmadan önce içeriden gelen sesler duydum. Miquel birisiyle tartışıyordu. İlk önce bunun gazeteden biri olduğunu düşündüm, ama daha sonra konuşmaların içinde Julián’ın isminin geçtiğini duyar gibi oldum. Kapıya doğru yaklaşan ayak sesleri duyunca hızla merdiven arasına saklandım. Oradan ziyaretçinin bir anlık görüntüsünü yakalayabildim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kolay tanımlanamaz yüz hatları ve açık bir yara gibi kalın dudaklı, siyahlar giyinmiş bir adamdı. Gözleri balık gözleri gibi siyah ve ifadesizdi. Merdivenlerden inmeye başlamadan önce karanlığa doğru incelercesine baktı. Soluğumu tutarak duvara dayandım. Ziyaretçi sanki benim kokumu almış bir köpek gibi sırıtıp dudaklarını yalayarak bir süre orada öylece durdu. Saklandığım yerden çıkıp eve girmeden önce yabancının ayak seslerinin tamamen uzaklaşmasını bekledim. Bir kâfur kokusu havayı kapladı. Miquel pencerenin yanına oturmuş kolları sandalyesinin kenarlarından yumuşakça sarkıyordu. Dudakları titriyordu. O adamın kim olduğunu ve ne istediğini sordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O, Fumero. Julián’dan haber getirmiş."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián hakkında ne biliyor?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Miquel uzun uzun bana baktı, her zamankinden daha keyifsizdi. "Julián evleniyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bu haber karşısında nutkum tutuldu. Bir sandalyeye çöktüm, Miquel ellerimi tuttu. Yorgun görünüyor ve zorlukla konuşuyordu. Konuşmak için yetecek gücü toplamaya çalışırken Miquel, bana, Fumero’nun ona söylediklerinin ve bunlardan çıkardığı sonucun kısa bir özetini anlattı. Fumero Paris polisindeki bağlantılarını kullanarak Julián’ın nerede olduğunu bulmuş ve onu izlemeye başlamış. Bu aylar ya da hatta yıllar önce olmuş, dedi, Miquel. Onu endişelendiren Fumero’nun Carax’i bulması değildi -bu yalnızca bir zaman sorunuydu- ama bunu ve beklenmeyen bir evlilik hakkındaki tuhaf haberi bir arada Miquel’e anlatmaya karar vermesi onu şaşırtıyordu. Görünüşe bakılırsa nikâh 1936 yazının başlangıcında gerçekleşecekti. Gelin hakkında tüm bilinen onun ismiydi: Irene Marceau, Julián’ın yıllardır piyanist olarak çalıştığı kulübün sahibi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Anlamıyorum," diye mırıldandım. "Julián patronuyla mı evleniyor?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Aynen. Bu bir nikâh değil. Bir anlaşma."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Irene Marceau, Julián’dan yirmi beş ya da otuz yaş daha yaşlıydı. Miquel, kadının evlilik yoluyla servetini Julián’a aktarmaya ve onun geleceğini garanti altına almaya karar verdiğini tahmin ediyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ama zaten ona yardım ediyordu. Bunu hep yaptı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Belki de sonsuza kadar onun çevresinde olamayacağını anladı," dedi, Miquel.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bu sözcüklerin yankısı her ikimizi de en hassas noktadan vurmuştu. Yanına diz çökerek ona sıkıca sarıldım. Dudaklarımı ısırıyordum, çünkü onun beni ağlarken görmesini istemiyordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián bu kadını sevemez, Nuria," dedi. Üzüntümün kaynağının bu olduğunu düşünerek...</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián kendisi ve lanet kitapları hariç kimseyi sevmez," diye mırıldandım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başımı yukarı kaldırdığımda Miquel’in yaşlı bir çocuğun engin gülümsemesiyle baktığını gördüm.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Peki Fumero bu konuyu şimdi gündeme getirerek ne kazanmayı umuyor?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bunu anlamak çok zamanımızı almadı. İki gün sonra bir hayalete benzeyen çukur gözlü Jorge Aldaya öfkeden kudurmuş bir halde bizim eve geldi. Fumero, ona, Julián’ın görkemli ve romantik bir törenle zengin bir kadınla evleneceğini söylemiş. Aldaya, kendisi mahvolurken bundan sorumlu adamın şimdi sahte bir çekiciliğe bürünerek bir servetin üstüne oturduğu düşüncesiyle kendi kendini yemeye başlamıştı. Fumero, Irene Marceau’nun zengin bir kadın olmasına rağmen kimi peri masallarındaki bir prenses değil de, bir randevuevinin sahibi olduğunu söylememişti. Aldaya’ya gelinin Carax’dan otuz yaş daha büyük olduğunu, bunun bir evlilikten çok yolun sonuna gelmiş bir adama karşı yardımsever bir anlaşma olduğunu anlatmamıştı. Ona nikâh töreninin ne zaman ve nerede olacağını da henüz söylememişti. Fumero’nun tüm yaptığı Aldaya’nın pörsümüş ve kirlenmiş bedeninde kalan son enerjiyi de harcayacak bir fantezinin tohumlarını ekmekti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Fumero sana yalan söylemiş, Jorge," dedi, Miquel.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ya sen yalancılar kralı, kardeşini suçlamaya cesaret ediyorsun!" diye bağırdı çılgın bir halde Aldaya.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Aldaya’nın düşüncelerini açmasına gerek yoktu. Sararıp solmuş bir adamın bir hortlağı andıran suratını kaplayan solgun teninin altındaki bu düşünceler kolayca okunabiliyordu. Miquel, Fumero’nun oyununu net olarak görüyordu. Hepsinin üstünde, yirmi yıl önce San Gabriel Okulu’nda ona satranç oynamasını öğreten kişi Miquel’di. Fumero bir peygamberdevesi böceğinin stratejisine ve ilahların sabrına sahipti. Miquel, Julián’a bir uyarı notu gönderdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fumero doğru anın geldiğine karar verdiğinde Aldaya’yı bir kenara Çekerek ona Julián’ın üç gün içinde evleneceğini söyledi. Bir polis olduğundan bu tarz işlere karışamayacağını söyledi. Ama Aldaya, bir sivil olarak Paris’e gidebilir ve söz konusu nikâhın hiç gerçekleşmemesini sağlayabilirdi. Nasıl, diye sordu sabırsızlanan Aldaya, gözünü kin bürümüştü. Onu nikâhın olduğu gün bir düelloya davet ederek, diye yanıtladı Fumero. Hatta, Jorge’a hanedanlığını yıkan taş yüreği parçalayacak silahı bile kendisi ayarlayacaktı. Paris polis teşkilatından daha sonra gelecek rapor, Aldaya’nın ayaklarının dibinde bulunan silahın bozuk olduğunu, yaptığı işten başka bir işe yaramayacağını söyleyecekti: Silah Jorge’un elinde patlamıştı. Fumero, Francia Garı’nda o silahı Aldaya’ya verirken zaten bunu biliyordu. Hastalık, aptallık ve körlemesine öfke, Aldaya’nın bir düelloda Julián Carax’i öldürmesini engelleyemese de taşıdığı silahın bunu tam olarak yapacağını çok iyi biliyordu. O düelloda ölmesi gereken Carax değil Aldaya’ydı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ayrıca Fumero, Julián’ın zaten ölmekte olan eski dostu Aldaya’nın sızılarını azaltmak için onunla karşı karşıya gelmeyi hiçbir zaman kabul etmeyeceğini de biliyordu. Bunun için Fumero, Aldaya’ya atacağı her adımı dikkatle anlattı. Yıllar önce Penélope’nin Julián’a yazdığı evlenmek üzere olduğunu söyleyen ve ondan kendisini unutmasını isteyen mektubun yalan olduğunu söyleyecekti. Kız kardeşi, Julián’a karşı ölümsüz bir aşk besleyip umutsuzluk içinde ağlarken onu bu pis yalanları yazdırmaya zorlayan kişinin kendisi, Jorge Aldaya olduğunu açıklayacaktı. Julián’a, Penélope'nin kırık bir kalple kan ağlayarak onu beklerken yalnızlıktan öldüğünü anlatacaktı. Ve tüm bunlar yeterli olacaktı. Tüm bunlar Julián’ın tetiği çekerek onu suratının ortasından vurmasına yeterli olacaktı. Tüm bunlar onun nikâh planlarını unutarak Penélope’yi aramaktan başka hiçbir şey düşünmeden Barcelona’ya dönmesine yeterli olacaktı. Ve bir kez Barcelona’ya, onun örümcek ağına düştü mü, Fumero onu bekliyor olacaktı.</p>

  <div style="page-break-before:always;"></div>

  <p class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before__And__Page_Break">&nbsp;</p>

  <div class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before_2" style=" width: 21px; height: 40px; max-width: 100%; max-height: 100%;"><img alt="" id="a_7a" src="../Images/7a.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; width: 100%; border-radius: 0px;" /></div>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Julián Carax, İç Savaş’ın başlamasından birkaç gün önce Fransız sınırını geçti. <i>Rüzgârın Gölgesi</i>"nin ilk ve tek baskısı ciltlenmek üzere iki hafta önce matbaadan çıkmıştı. Miquel artık güçlükle çalışmaya başlamıştı: günde iki ya da üç saat daktilonun başında oturmasına karşın, hastalık ve zayıflık kâğıdın üstüne düşen kuvvetsiz sözcük damlalarından başka bir şey yazmasına engel oluyordu. Son teslim tarihini geçirdiği için düzenli olarak yazdığı birkaç köşeyi kaybetti. Diğer gazetelerse isimsiz tehditler almaya başladıktan sonra onun makalelerini yayınlamaya korkuyordu. Yalnızca günlük bir gazete olan <i>Diario de Barcelona’da</i> "Adrián Maltés" takma ismiyle yazıyordu. Savaşın heyula gibi dikildiği havada hissedilmeye başlamıştı. Ülkeyi korkunun pis kokusu sarmıştı. Kendisini meşgul edecek bir şey bulamayan ve aynı zamanda bu durumdan yakınmak için çok zayıf olan Miquel, Julián’ın kitaplarından birini sanki bir muska gibi sürekli yanında taşıyarak meydana gezmeye iniyor ya da Catedral Bulvarı boyunca yürüyüşlere çıkıyordu. Doktorun onu en son tarttığında elli altı kilo gelmişti. Fas’taki isyan haberlerini radyoda dinledikten birkaç saat sonra Miquel’in çalıştığı gazeteden bir mesai arkadaşı yanımıza gelerek gazetenin başyazarı Cansinos’un iki saat önce Canaletas Kafe’nin karşısında boynuna isabet eden bir kurşunla öldürüldüğünü söyledi. Cesedi yerinden oynatmaya kimse cesaret edememişti, hâlâ orada bir kan birikintisiyle kaldırımı kirleterek duruyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Terörün kısa ama şiddetli günleri kısa bir süre sonra başladı. General Goded’in birlikleri Diagonal ve Paseo de Gracia’dan çatışmaların merkezine doğru yürüyüşe geçti. Bir pazar günüydü ve birçok insan günü Los Planas Caddesi boyunca piknik yaparak geçirebileceklerini düşünerek sokaklara çıkmıştı. Barcelona’daki savaşın en karanlık günleri henüz iki yıl uzaktaydı. Çatışmanın başlamasından kısa bir süre sonra bir mucize ya da komutanlar arasında iletişim kopukluğu sonucu General Goded’in birlikleri teslim oldu. Lluis Companys’in kurduğu hükümet kontrolü ele geçirmiş görünüyordu, ama birkaç hafta sonra neler olacağını kimse bilemedi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Barcelona anarşist sendikaların eline geçti. Sokak çatışmalarıyla geçen kargaşalı günlerin ardından, dört isyancı generalin teslim olduktan kısa bir süre sonra Montjuic Kalesi’nde idam edildiğine dair söylentiler dolaşmaya başladı. Miquel’in bir arkadaşı, idamlara tanıklık eden bir İngiliz gazeteci idam mangasının yedi kişiden oluştuğunu ama son anda düzinelerce militanın bu partiye katıldığını söyledi. Ateş açtıklarında cesetler mermilerle delik deşik olmuş, tanınmaz hale gelmiş. En sonunda da neredeyse sıvı bir durumda tabutlara koymak zorunda kalmışlar. Bu olayın kargaşanın sonu olduğuna, faşist birliklerin Barcelona’ya hiç gelmeyeceğine ve isyanın bastırıldığına inanmak isteyenler vardı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Julián’ın Barcelona’ya Goded’in teslim olduğu gün geldiğini Irene Marceau’dan aldığımız bir mektupla öğrendik. Julián’in Jorge Aldaya’yı Pere Lachaise mezarlığındaki bir düelloda öldürdüğünü söylüyordu. Daha Aldaya ölmeden önce, kimliğini gizleyen biri olayı polise ihbar etmişti. Julián bir katil olarak arandığından, polis takibinden kurtulmak için hemen Paris’ten kaçmaya zorlanmıştı. O ihbarı kimin yaptığına dair en ufak bir kuşkumuz yoktu. Sezdirmeden yaklaşan tehlikeye dair onu uyarmak ve Fumero’nun ona hazırladığı daha kötü bir tuzaktan -gerçeği öğrenmesinden- onu korumak için Julián’dan endişe içinde haber bekleyip durduk. Aradan üç gün geçmesine rağmen Julián hâlâ ortalarda yoktu. Miquel kuruntularını benimle paylaşmak istemiyordu, ama onun ne düşündüğünü çok iyi biliyordum. Julián, Penélope için gelmişti, bizim için değil.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gerçeği öğrendiğinde ne olacak?" diye sordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Öğrenmemesini sağlayacağız," diye yanıtladı, Miquel.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">İlk keşfedeceği şey Aldaya ailesinin kaybolduğu olacaktı. Penélope’yi aramaya başlayabileceği çok fazla yer yoktu. Bir liste yaparak kendi araştırmamıza başladık. Tibidabo Bulvarındaki konak sarmaşık perdeler ve zincirlerin ardına kilitlenmiş yalnızca boş bir yapıydı. Evin karşısında gül ve karanfil demetleri satan bir çiçekçi son dönemde evin yakınlarında gezen yalnızca bir kişi gördüğünü, ama onun da biraz topal yaşlı bir adam olduğunu söyledi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Doğrusu adam oldukça huysuz birine benziyordu. Yakasına takması için ona bir karanfil satmaya çalıştım, ama adam bana def olup gitmemi, bir savaş olduğunu ve çiçeklere ayıracak zamanı olmadığını söyledi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başka da birini görmemişti. Miquel ondan biraz solmuş gül aldı ve bu sayede ona <i>Diario de Barcelona</i> gazetesinin telefon numarasını verdi. Eğer bizim tanımladığımız gibi birisi kazara oralarda dolaşırsa çiçekçi o numaraya bir mesaj bırakabilecekti. Bir sonraki durağımız Miquel’in eski okul arkadaşı Fernando Ramos’la karşılaştığı San Gabriel Okulu oldu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fernando o dönemde rahiplik rütbesiyle Yunanca ve Latince öğretmenliği yapıyordu. Miquel’i öyle zayıf görünce çok üzüldü. Julián’ın kendisini görmeye gelmediğini söyledi, ama eğer görürse bizimle bağlantı kuracağına ve onu korumaya çalışacağına söz verdi. Fumero’nun bizden önce oraya uğradığını ve savaş zamanlarında çok dikkatli olması konusunda kendisini uyardığını korku içinde itiraf etti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çok yakında birçok insanın öleceğini ve üniformalıların -askerler ya da rahiplerin- mermilere karşı korunmalarının mümkün olmayacağını söyledi..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fernando Ramos ayrıca Fumero’nun şimdi hangi gruba bağlı çalıştığının belli olmadığını, kendisinin de bunu sormaya cesaret edemediğim ekledi. Daniel Barcelona'daki savaşın ilk günlerini sana anlatabilmemin imkânı yok. Sanki hava korku ve nefretle zehirlenmiş gibiydi. İnsanlar birbirlerine kuşkuyla bakıyorlardı ve sokaklar insanın midesini düğümleyen bir sessizliğe bürünmüştü. Her gün, her saat taze dedikodular ve söylentiler yayılıyordu. Miquelle birlikte bulvardan aşağıya, eve doğru yürüdüğümüz bir geceyi anımsıyorum. Sokaklar tamamen ıssızdı. Miquel loş binalara uzun uzun bakarak kapalı panjurlar ardına gizlenmiş yüzlerin sokaklardan geçen gölgeleri nasıl izlediğine dikkat çekti. O duvarların ardında bileylenen bıçakları hissedebildiğini söyledi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ertesi gün, Julián’ı orada bulacağımıza dair pek fazla umudumuz olmamasına rağmen, Fortuny Şapka Dükkânı’na gittik. Binada yaşayanlardan biri şapkacının son günlerdeki kargaşadan korkarak kendisini dükkâna kilitlediğini söyledi. Ne kadar çalarsak çalalım kapıyı açmadı. O akşamüzeri yalnızca bir blok ötede bir çatışma yaşanmıştı ve kaldırımı kaplayan kan gölü hâlâ tazeydi. Ölü bir at, mermilerle delik deşik olmuş, karnını parçalamakla meşgul başıboş köpeklerin insafına bırakılmış bir halde orada boylu boyunca yatıyor, bir grup çocuk manzarayı izleyip köpeklere taş atıyordu. Yalnızca şapkacının korkmuş yüzünü kapının demir parmaklıkları arasından görmeyi başarabildik. Ona, oğlu Julián’ı aradığımızı söyledik. Şapkacı oğlunun öldüğünü ve onu yalnız bırakmamızı aksi takdirde polis çağıracağını söyledi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Günlerce Julián’ı arayarak kafeleri ve mağazaları dolaştık. Otellerle pansiyonlarda, tren istasyonlarında ve Julián’ın para bozdurabileceğini umduğumuz bankalarda araştırma yaptık... hiç kimse Julián’ın tanımına uyan bir adamı anımsamıyordu. Fumero’nun civcivlerine yakalanmış olmasından korkuyorduk. Miquel polis merkezinde bağlantıları olan gazeteden bir arkadaşının yardımıyla Julián’ın hapishanede olup olmadığını araştırdı. Orada da bir iz bulamadık. İki hafta geçmişti ve sanki Julián toz olup uçmuştu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Miquel, arkadaşından haberler alma umuduyla zar zor uyuyordu. Bir akşam her zamanki ikindi yürüyüşünden elinde bir şişe porto şarabıyla döndü. Bunu ona gazetenin idari müdürünün armağan ettiğini söyledi, çünkü editör ona gazetedeki sütunun iptal edileceğini bildirmişti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Anladığım kadarıyla sorun istemiyorlar."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Peki, ne yapacaksın?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Başlangıç için sarhoş olacağım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Miquel güçlükle yarım bardak içebildi, ama ben midemin boş olduğunu hiç umursamadan neredeyse tüm şişeyi bitirdim. Gece yarısına doğru üstüme bir ağırlık çöktü ve kanepede sızıp kaldım. Miquel’in alnımı öperek üstüme bir şal örttüğünü hayal meyal hatırlıyorum. Uyandığımda şiddetli bir baş ağrısı hissediyordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Beni sarhoş eden parlak fikrini söylediği saate sövüp sayarak Miquel’i aramaya gittim, ama evde yalnız olduğumu fark ettim. Miquel’in çalışma masasına doğru geldiğimde daktilonun üstünde endişelenmememi ve onu orada beklememi isteyen bir not buldum. Julián’ı aramak için dışarı çıkmıştı ve kısa bir süre sonra onu eve getirecekti. Notu, beni sevdiğini söyleyerek bitirmişti. Not, ellerimden aşağı düştü. Daha sonra, Miquel’in ayrılmadan önce sanki bir daha onları kullanmayacağını düşünerek çalışma masasından eşyalarını topladığını fark ettim. Onu bir daha asla göremeyeceğimi biliyordum.</p>

  <div style="page-break-before:always;"></div>

  <p class="P__And__Left_Indent__And__Spacing_After__And__Spacing_Before__And__Page_Break">&nbsp;</p>

  <p class="P__And__Left_Indent__And__Spacing_After__And__Spacing_Before_6"><img alt="" id="a_8a" src="../Images/8a.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O öğleden sonra çiçekçi <i>Diario de Barcelona’nuı</i> ofisini arayarak bizim tanımımıza uygun bir adamı eski konağın çevresinde hayalet gibi sinsi sinsi dolaşırken gördüğünü söyleyen bir mesaj bırakmış. Miquel, Tibidabo Bulvarı’ndaki 23 numaraya vardığında vakit gece yarısını geçmişti. Geceleri orası, koruluğun içine süzülen sivri birer ok şeklindeki mehtap ışıklarının delik deşik ettiği ıssız ve karanlık bir vadi görünümündeydi. Onu on yedi yıldır görmemiş olmasına rağmen Miquel, Julián’ın siluetini çeşmenin yanındaki bahçenin gölgeleri arasında sessizce hareket ettiğini tıpkı bir kedi gibi hafif adımlarla yürüyüşünden onu hemen tanıdı. Julián bahçe duvarının üstünden atlayarak içeri girmiş, hareketsiz bir hayvan gibi evin yanında bekliyordu. Miquel, ona seslenebilirdi, ama civardaki insanların dikkatini çekmekten çekindi. Komşu konakların karanlık pencerelerinden sinsi gözlerin caddeyi gözetlediğini seziyordu. Eski tenis kortları ve öğretmen evlerinin olduğu kısma gelene kadar yapımn bahçe duvarı boyunca yürüdü. Orada, büyük olasılıkla Julián’ın basamak olarak kullandığı duvardaki yarığı ve en üstteki gevşemiş halde duran parke taşını fark etti. Kendini yukarı doğru çekti, neredeyse soluğu kesilmişti. Göğsünde şiddetli bir acı hissediyordu ve zaman zaman yaşadığı göz kararması nöbetlerinden birine tutulmuştu. Duvarın üstüne uzandı, elleri titriyordu. Fısıltıyla Julián’a seslendi. Çeşmenin yamnda duran karaltı diğer heykellere katılmış bir şekilde hâlâ orada hareketsizce duruyordu. Miquel, Julián’ın on yedi yılın ve sağlığım bütünüyle yok eden bir hastalığın üstüne kendisini tanıyıp tanıyamayacağını merak etti. Karaltı sağ elinde uzun, parlak bir nesne tutarak yavaşça yaklaştı. Bir cam parçası.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián..." diye mırıldandı, Miquel.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Figür olduğu yerde durdu. Miquel cam parçasının çakıl taşlarının üstüne düştüğünü duydu. Gölgelerin içinden Julián’ın yüzü belirdi. Yüzünü eskisinden daha sert gösteren iki haftalık bir sakal kaplamıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Miquel?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Miquel bahçeye atlayacak ya da caddeye geri inecek gücü olmayan bir halde elini ona doğru uzattı. Julián duvarın üstüne doğru uzanarak bir eliyle arkadaşının avucunu sıkıca kavrayıp diğerinin avuç içiyle onun yüzüne dokundu. Uzun bir süre, yaşananların açtığı yaraların acısını hissederek birbirlerine baktılar.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Burdan ayrılmamız gerekiyor, Julián. Fumero seni arıyor. O Aldaya işi bir tuzaktı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Biliyorum," diye mırıldandı Carax, tekdüze bir şekilde.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ev kilitli. Yıllardır burda kimse yaşamıyor," diye ekledi, Miquel. "Haydi, aşağı inmeme yardım et de, bir an önce burdan gidelim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Carax duvarın üstüne tırmandı. Miquel’i iki eliyle sıkıca kavradığında arkadaşının kendisine bol gelen giysilerin altındaki eriyip gitmiş vücudunu hissetti. Sanki hiç et ve kas kalmamıştı. Diğer tarafa indiklerinde Carax, Miquel’i koltukaltlarından sıkıca kavrayarak neredeyse onu taşımaya başladı. Bu şekilde Román Maçaya Sokağı’nın karanlığına doğru yürüdüler.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Senin neyin var?" diye fısıldadı, Carax.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir şey yok. Biraz ateş hepsi bu. İyileşiyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Miquel’den hastalığın kokusu sızıyordu, Julián daha fazla soru sormadı. Bir kafenin ışıklarını gördükleri Paseo de San Gervasio’ya gelene dek XIII. Leon’dan aşağıya doğru indiler. Girişten ve pencerelerden uzakta oturacak bir masa bakındılar. Birkaç sürekli müşteri bara oturmuş sigara içiyor, radyodan günün haberlerini dinliyorlardı. Solgun benizli, bakışları kederli bir garson siparişlerini aldı. Sıcak konyak, kahve ve yiyecek olarak ne bulunuyorsa onlardan istediler.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Miquel yemeğine hiç dokunmadı. Açlık çektiği her halinden belli olan Carax, onun yerine de yedi. İki arkadaş kafenin yapışkan ışığı altında büyülenmiş bir şekilde uzun uzun birbirlerine baktılar. Birbirlerini en son yüz yüze gördüklerinde şimdiki yaşlarının yarısındaydılar. Genç birer çocuk olarak ayrılmışlardı ve şimdi hayat onlardan birini firari, diğerini ölmek üzere olan bir adam haline getirmişti. Her ikisi de bunun kendilerine dağıtılan kartlardan mı, yoksa oynama biçimlerinden mi kaynaklandığını merak ediyorlardı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Miquel yıllar boyunca benim için yaptıklarına teşekkür edecek fırsatım olmadı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Başlama şimdi. Yapmam gerekeni ve yapmak istediklerimi yaptım. Bana teşekkür etmeni gerektiren bir şey yok."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nuria nasıl?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bıraktığın gibi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Carax bakışlarını öne eğdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Üç ay önce evlendik. Sana yazıp yazmadığım bilmiyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Carax’ın dudakları buz kesti, yavaşça başını iki yana salladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ona sitem etmeye hiç hakkın yok, Julián."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Biliyorum. Benim hiçbir şeye hakkım yok."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yardım için bize niye gelmedin, Julián?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Size sorun olsun istemedim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu artık senin elinde değil. Tüm bu dönem boyunca nerelerdeydin? Yer yarıldı da içine düştün sandık."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nerdeyse öyle oldu. Evdeydim. Babamın evinde."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Miquel şaşkınlık içinde gözlerini Julián’a dikti. Julián, nereye gideceğine emin olmadan Barcelona’ya geldiğinde orada artık hiç kimsenin yaşamadığından korkarak çocukluk evine doğru nasıl yola koyulduğunu anlatmaya başladı. Şapka dükkânının kapısı her zamanki gibi açıktı, içeride gözlerinde ışık, başında saç kalmamış yaşlı bir adam tezgâhın ardında duruyordu. Julián içeri girmeyi ya da babasının geri döndüğünü öğrenmesini istemedi, ama Antony Fortuny gözlerini tezgâhtan kaldırarak vitrinin karşısındaki yabancıya uzun uzun baktı. Gözleri buluştu. Her ne kadar Julián oradan kaçmak istediyse de olduğu yerde felç geçirmiş gibi kalakaldı. Şapkacının gözlerinden süzülen yaşları, kendisini kapıya doğru atarak hiç konuşmadan sokağa çıkışını gördü. Tek bir söz etmeden oğlunu dükkâna sokarak metal kepenkleri çekti. Dış dünyayla tüm bağlantıları kesildikten sonra şapkacı onu sıkıca kucakladı, acı içinde inleyerek titriyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Daha sonra Fortuny iki gün önce polisin civarda Julián’ı sorup soruşturduğunu anlattı. Fumero diye biri -yalnızca bir ay önce General Goded’in faşist birliklerinde yer almasına karşın şimdi anarşistlerle iyi dostluklar geliştiren, kötü bir üne sahip bir adam- ona, Julián Carax’in Barcelona’da olduğunu, Paris’te Jorge Aldaya’yı soğukkanlı bir şekilde öldürdüğünü ve daha birçok suça karışmaktan arandığını söylemişti. Fumero uzak bir olasılık dahilinde de olsa, şapkacının işe yaramaz oğlunu görürse bir vatandaş olarak görevini yapıp kendisini bilgilendireceğine inanıyordu. Fortuny, Fumero gibi bir yılanın onu bu kadar alçak biriymiş gibi görmesine için için kızmasına karşın ona öyle bir durumda kesinlikle yardımını esirgemeyeceğini söyledi. O uğursuz adamın dükkândan ayrılmasından kısa bir süre sonra şapkacı, Sophie’yle ilk karşılaştıkları katedrale doğru yola çıktı. Orada azizine dua ederek çok geç olmadan oğlunu kendisine geri göndermesi için yalvardı. Ve şimdi Julián gelmişti, artık onu bekleyen tehlikeye karşı uyarabilirdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Oğlum, seni Barcelona’ya getiren her neyse, sen evde saklanırken söyle ben yapayım. Odan aynı bıraktığın gibi duruyor ve ihtiyacın olduğu kadar orda kalabilirsin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Julián, Penélope Aldaya’yı aramak için döndüğünü belirtti. Şapkacı onu bulacağına, tekrar bir araya geldiklerinde Fumero’dan, geçmişten ve her şeyden uzakta güvenli bir yere kaçmaları için onlara yardımcı olacağına söz verdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Şapkacı kentte Penélope’den bir iz ararken Julián günlerce Ronda de San Antonio’daki dairede gizlendi. Julián günlerini babasının söylediği gibi hiç değişmemiş eski odasında geçirdi. Odadaki her şey, sanki nesneler zamanla çekmiş gibi daha küçük görünüyordu. Birçok eski defteri hâlâ oradaydı. Paris’e gideceği hafta, uçlarını açtığı kalemler, okunmayı bekleyen kitaplar, dolaptaki temiz çocuk giysileri hepsi yerli yerindeydi. Şapkacı, Julián’a evden kaçışından hemen sonra Sophie’nin kendisini terk ettiğini, yıllarca ondan hiç haber alamadığını, en son olarak başka bir adamla birlikte yaşadığını Boqota’dan yazdığını anlattı. Düzenli olarak mektuplaşıyorlardı. "Hep senin hakkında konuşuyoruz," diye ekledi şapkacı. "Çünkü bizi birbirimize bağlayan tek şey bu." Şapkacı bu cümleleri sarf ettiğinde Julián, babasının artık onu tamamen yitirmesine karşın annesini sevmekten vazgeçmediğini anladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onun farkına varamasan bile hayatta yalnızca bir kez âşık olursun, Julián."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Tüm yaşamı boyunca peşini bırakmayan talihsizlikten kurtulmuş, şimdi zamana karşı bir yarış vermeye hazırlanan şapkacı, Penélope’nin oğlunun hayatının aşkı olduğundan çok emindi. Farkında olmadan, eğer Julián’ın onu bulmasına yardım ederse belki kendisinin de yitirdiği bazı şeyleri yeniden bulabileceğini, kemiklerine kadar işleyen bir lanet gibi hiç peşini bırakmayan mutsuzluktan kurtulabileceğini düşündü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kararlılığına ve çok umutlu olmasına karşın şapkacı kısa bir süre sonra tüm Barcelona’da Penélope’den ya da ailesinden en ufak bir eser olmadığını keşfetti. Yaşamı boyunca hep sorunları çözmeye çalışmış alçakgönüllü kökenlere sahip bir adam olarak şapkacı paranın gücünün ve sosyal konumun sürekli olarak kalacağına inanıyordu, ama on beş yıllık yıkım ve yoksulluk konakları, fabrikaları ve bir hanedanlığın ayak izlerini dünya yüzeyinden tamamen silmişti. Artık Aldaya isminden bahsedildiğinde onu duyan çoktu, ama önemini bilen pek yoktu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Miquel Moliner’le şapka dükkânına giderek Julián’ı sorduğumuz gün, şapkacı bizim Fumero’nun adamı olduğumuzdan kesinlikle emindi. Bir daha hiç kimsenin oğlunu ondan koparmasına izin vermeyecekti. Bu kez her şeyin mutlak hâkimi, tüm yaşamı boyunca şapkacının dualarını önemsemeyen Tanrı bile göklerden inip Julián’ı tekrar ondan koparmaya cüret edecek olursa Fortuny memnuniyetle onun gözlerini oyabilirdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Çiçekçinin birkaç gün önce Aldaya konağının çevresinde gezerken gördüğü adam şapkacıydı. Çiçekçinin onu "oldukça aksi" biri olarak yorumlaması yalnızca, boşa giden zamanlarını telafi etmeye çalışan, hayatında ilk kez kendine bir amaç edinmiş biriyle karşılaşmasından kaynaklanıyordu. Ne yazık ki. Tanrı bir kez daha şapkacının yalvarıp yakarmalara aldırış etmemişti. Umudun eşiğinden karşı tarafa geçen yaşlı adam oğlunun dolaylı olarak da kendi kurtuluşu için ihtiyaç duyduğu şeyi -kızdan bir iz- hâlâ bulamamıştı. Açlığını dindirmek için daha ne kadar kayıp ruha ihtiyacın var Tanrım? diye sordu şapkacı. Tanrı, her zamanki mutlak sessizliğine bürünmüş bir halde gözünü kırpmadan uzun uzun ona baktı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onu bulamıyorum, Julián... Yemin ederim ki..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Üzülme, baba. Bu, benim yapmam gereken bir şey. Sen zaten elinden geldiğince bana yardımcı oldun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O gece, en sonunda Julián, Penélope’yi bulma niyetiyle Barcelona sokaklarına çıktı.</p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_9"><span>*</span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Miquel, arkadaşının anlattıklarını dinlerken, garsonun telefona giderek onların arkasında bir şeyler mırıldanmasından ya da daha sonra gizlice kapıyı gözetleyerek kirli bardaklar öteki tarafta durmasına rağmen temizleri adamakıllı silmesinden hiç kuşkulanmamıştı. Fumero’nun yakın dönemde o kafeye ve Aldaya konağına bir taş atımı uzakta olan bütün kafelere uğrayabileceğini hiç düşünmemişti; Carax onlardan birine adımını atar atmaz onu arayacaklardı. Polis arabası kafenin önünde durup garson mutfağa geçerek ortadan kaybolduğunda Miquel yazgının berrak sessizliğini ve soğukluğunu duyumsadı. Carax, onun düşüncelerini okudu, ikisi de aynı anda arkalarına dönerek üç gri yağmurluklu adamın pencereye doğru eğildiğini, üç suratın buhar çıkararak pencere camından içeriye süzüldüğünü gördüler. İçlerinde Fumero yoktu. Akbabaları ondan önce gelmişti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hemen burayı terk etmeliyiz, Julián..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gidecek bir yer yok," dedi Carax, tuhaf sayılabilecek kadar sakin bir tonda.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">İşte o zaman Miquel, Julián’ın elindeki tabancayı fark etti. Kapı çıngırağının sesi radyonun mırıltısını bastırdı. Miquel, Carax’in elinden silahı kopararak gözlerini ona dikti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evraklarını bana ver, Julián."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Üç polis bara oturuyormuş gibi yaptı. İçlerinden biri yandan bir bakış atarak uzun uzun Miquel’le Julián’ı süzdü. Diğer ikisi yağmurluklarını çıkardı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evrakların, Julián. Şimdi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Carax sessizce başını iki yana salladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yalnızca bir ayım var, bilemedin iki ay. İçimizden birinin burdan çıkması gerekiyor, Julián. Benden daha çok şansın var. Penélope’yi bulup bulamayacağını bilmiyorum, ama Nuria seni bekliyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nuria, senin karın."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yaptığımız anlaşmayı hatırla. Öldüğüm gün benim olan her şey senin olacak..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"...Hayallerin hariç."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Birbirlerine son kez gülümsediler. Julián, ona pasaportunu uzattı. Miquel, onu ilk günden beri sürekli yanında taşıdığı <i>Rüzgârın Gölgesi</i>’ni yanına koydu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yakında görüşürüz," diye fısıldadı Julián.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Acele etmene gerek yok. Bekliyor olacağım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Polislerin üçünün de onlara doğru döndüğü sırada Miquel masadan kalkarak polislerin yanına doğru gitti. İlk olarak ölümün eşiğinde gibi görünen solgun ve titrek bir adamın kendilerine gülümseyerek yaklaştığını gördüler. İnce ve cansız dudaklarının kenarından kan sızıyordu. Daha sonra adamın sol elinde bir silah olduğunu fark ettiler, Miquel onlardan hemen hemen üç metre uzaktaydı. İçlerinden biri çığlık atmak üzereydi ki, ilk mermi üst çenesinden girdi. Polis, Miquel’in ayaklarının dibine cansız bir şekilde dizüstü düştü. Diğer iki polis ancak silahlarına davranmaya zaman bulabilmişti. İkinci mermi yaşlı olanın midesinden geçerek omurgasına saplandı. Miquel üçüncü atışı yapacak zamanı hiçbir zaman bulamadı. Üçüncü polis silahını çoktan ona doğrultmuştu. Miquel, onu kaburga kemiğinde, kalbinde hissetti ve adamın panik içinde parlayan çelik gözlerini gördü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sakın kıpırdama, orospu çocuğu, yoksa seni paramparça ederim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Miquel gülümseyerek yavaşça silahını polisin suratına doğru kaldırdı. Adam en fazla yirmi beş yaşlarındaydı ve dudakları titriyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Fumero’ya Carax’tan şunu ilet: onun küçük denizci elbisesini hiç unutmadım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Hiçbir acı ya da yanma hissetmedi. Boğuk bir patlama şeklindeki darbe onu pencereye savurdu, nesnelerin rengi ve sesi yok olmuştu. Pencere camından dışarı fırlarken boğazından aşağıya doğru süzülen keskin, soğuk bir ürperti ve rüzgârda bir toz tanesi gibi savrulan bir ışık hissetti. Miquel Moliner başını son kez çevirdiğinde arkadaşı Julián’ın caddeden aşağıya doğru koşturduğunu gördü. Miquel otuz altı yaşındaydı ve umut ettiğinden daha çok yaşamıştı. Kanlı gözlüğüyle kaldırıma düştüğünde çoktan ölmüştü.</p>

  <div style="page-break-before:always;"></div>

  <p class="P__And__Left_Indent__And__Spacing_After__And__Spacing_Before__And__Page_Break">&nbsp;</p>

  <p class="P__And__Left_Indent__And__Spacing_After__And__Spacing_Before_6"><img alt="" id="a_9a" src="../Images/9a.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O gece, Miquel’i öldüren polis memurunun çağırmasıyla bir minibüs geldi. Miquel’in kendisini kimin öldürdüğünün farkında olduğunu sanmıyorum, bende onun ismini hiç öğrenemedim. Özel ya da toplumsal tüm savaşlarda olduğu gibi o şahıs yalnızca bir sahne dekoruydu. İki adam bar yöneticisinin o gece orada olanları unutması gerektiğini anladığından emin olarak polislerin cesedini arabaya taşıdı. Savaşların başlamasını unutabilme yeteneğini hiçbir zaman küçümseme, Daniel. On iki saat sonra Miquel Moliner’in cesedi Raval semtindeki bir geçite terk edildi, böylece onun ölümüyle iki polis memurunun ölümü arasında bir bağlantı kurulamadı. Son olarak ceset morga geldiğinde öleli iki gün olmuştu. Miquel dışarı çıkmadan önce evraklarını evde bırakmıştı. Morgda çalışan tüm görevliler Miquel’in üzerinde yalnızca Julián Carax adına bir pasaport ve <i>Rüzgârın Gölgesi</i>’nin bir kopyasını bulabilmişlerdi. Pasaporttaki adres hâlâ Rondo de San Antonio’daki Fortuny dairesini gösteriyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O zamana kadar haberler Julián’a veda etmek için morga gelen Fumero’ya ulaştı. Fumero orada polisin cesedi teşhis etmesi için getirdiği şapkacıyla karşılaştı. Julián’ı iki gündür görmeyen Sinyor Fortuny çok korkmuştu. Cesedin iki hafta önce dükkâna gelerek Julián’ı soran adama (onu Fumero’nun adamı olarak düşünmüştü) ait olduğunu anladığında çığlık atmaya başlayarak oradan ayrıldı. Polis, onun bu davranışını cesedi tanımlamış olarak yorumladı. Bu manzaraya tanıklık eden Fumero cesedin yanma giderek sessizce onu inceledi. Miquel Moliner’i gördüğünde tüm yaptığı, gülümseyerek söz konusu cesedin Julián Carax’a ait olduğunu anlayıp adli raporu imzalamak oldu. Daha sonra, onun bir an önce Montjuic’de bir kimsesizler mezarlığına gömülmesini emretti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Uzun bir süre niye böyle davrandığını merak ettim. Ama bu basit bir mantıktı. Miquel, Julián’ın kimliğiyle ölerek istemeden de olsa Fumero’ya mükemmel bir suç fırsatı yaratmıştı. O andan itibaren Julián Carax artık yoktu. Fumero’yla er ya da geç bulup öldürmeyi düşündüğü adam arasında kanuni bir bağ kurulamayacaktı. O dönemler savaş zamanıydı ve ismi bile belli olmayan birinin ölümünü kurcalayacak insan sayısı çok azdı. Julián kimliğini kaybetmişti. O artık bir gölgeydi. İki gün boyunca evde Julián’i ya da Miquel’i bekledim, çıldırmanın eşiğindeydim. Üçüncü gün, yani pazartesi günü yayınevine işe gittim. Sinyor Cabestany son birkaç haftadır hastanede yatıyordu ve o gün ofise gelmeyecekti. En büyük oğlu Alvaro tüm işleri üstlenmişti. Kimseye hiçbir şey söylemedim. Dönebileceğim hiç kimse kalmamıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Aynı günün sabahı bir morg görevlisi olan Manuel Gutierrez Fonseca’dan bir telefon aldım. Sinyor Gutiérrez Fonseca, Julián Carax isminde birinin morga getirildiğini söyledi. Ölü adamın pasaportundaki isimle, üstünde çıkan kitabın yazarının ismini karşılaştıran Sinyor Fonseca polisin gevşek davranmasından dolayı kuralları çiğnemekten korkarak, bunu bir ahlaki görev olarak görüp yayınevini aramaya ve olanlar hakkında onları bilgilendirmeye karar vermiş. Onu dinlerken neredeyse ölmüştüm. İlk düşündüğüm şey bunun Fumero’nun hazırladığı bir tuzak olduğuydu. Sinyor Gutiérrez Fonseca sesinde başka bir şeyler, açıklamakta güçlük çektiği bir şeyler olsa da, vicdanlı bir kamu görevlisinin düzgün sesiyle kendini ifade ediyordu. Telefon geldiğinde Cabestany’nin ofisindeydim. Tanrı’ya şükürler olsun ki Alvaro öğle yemeğine çıkmıştı ve ofiste yalnızdım. Öteki türlü neden ağladığımı ve telefonu tutarken ellerimin neden titrediğini açıklamak zor olurdu. Sinyor Gutiérrez Fonseca olanlardan beni bilgilendirmesinin doğru olacağım düşündüğünü söyledi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Tüm benzeri görüşmelerin yapmacık formalitesiyle, aradığı için ona teşekkür ettim. Almacı yerine bırakır bırakmaz ofis kapısını kilitleyerek çığlık atmamak için avuçlarmı ısırdım. Yüzümü yıkadım ve Alvaro’ya iyi olmadığımı, yarın sabah her zamankinden daha erken gelerek işlerimi bitireceğimi bildiren bir mesaj bırakarak eve gitmek için hemen ofisten ayrıldım. Caddede, saklayacak bir şeyi olmayan insanların sakinliğiyle yürümeye çalışarak koşmamak için kendimi zor tuttum. Anahtarı dairenin kapısına yerleştirince kilidin zorlanmış olduğunu fark ettim. Donup kaldım. Kapı tokmağı içeriden dönmeye başladı. Miquel’e neler olduğunu öğrenemeden bu karanlık merdiven sahanlığında öleceğimi düşünmeye başladım. Kapı açıldığında Julián Carax’in karanlık gözleriyle karşılaştım. Tanrı beni affetsin, ama o anda yaşamın bana geri döndüğünü hissettim ve bana, Miquel’in yerine Juliân’ı verdiği için Tanrı’ya şükrettim.</p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_9"><span>*</span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Uzun bir kucaklaşmanın içinde eriyip gittik, ama dudaklarına doğru yaklaştığımda Julián uzaklaşarak gözlerini kaçırdı. Kapıyı kapayıp Juliân’ın ellerini tutarak onu yatak odasına götürdüm. Birlikte sessizce yatağa uzandık. Akşamın karanlığı içeri süzülmeye ve dairenin içi mor renkli gölgelerle kaplanmaya başlamıştı. Savaşın başlangıcından beri her gece olduğu gibi yine uzakta silah sesleri duyuluyordu. Julián göğsüme yaslanarak ağlamaya başladı, sözcüklerle tarifi imkânsız bir yorgunluk hissettim. Daha sonra, gece olunca dudaklarımız buluştu, koyu karanlığı kendimize sığınak yaparak korku ve ölüm kokan elbiselerimizi çıkardık. Miquel’i anımsamak istiyordum, ama karnımdaki o ellerin ateşi tüm utangaçlığımı ve acılarımı almıştı. Şafakta tükeneceğini, belki de pişman olacağımızı bilerek birbirimizin gözlerinin içine bakamadan ya da ne tarz insanlar olduğumuzu düşünmeden o ellerin büyüsünde kaybolmak istiyordum.</p>

  <div style="page-break-before:always;"></div>

  <p class="P__And__Left_Indent__And__Spacing_After__And__Spacing_Before__And__Page_Break">&nbsp;</p>

  <p class="P__And__Left_Indent__And__Spacing_After__And__Spacing_Before_6"><img alt="" id="a_10a" src="../Images/10a.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Şafağın ilk ışıklarında yağmurun patırtısıyla uyandım. Yatak boştu, oda gri bir ışık huzmesiyle yıkanıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Julián’i Miquel’in çalışma masasınm başında daktilonun tuşlarını okşarken buldum. Gözlerini kaldırıp bana baktı ve hiçbir zaman benim olmayacağını söyleyen o uzak, kayıtsız gülümsemesiyle gülümsedi. Kendimi, ona gerçeği açıklamış ve incitmişim gibi hissettim. Aslında bu çok basitti. Ona, Penélope’nin öldüğünü söyleyebilirdim: Bir yalanı yaşadığını. Dünyada artık sahip olduğu tek şeyin ben olduğumu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Barcelona’ya hiç dönmemeliydim," diye mırıldandı, başını iki yana sallayarak.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yanına diz çöktüm. "Aradığın şey burda değil, Julián. Gidelim burdan. ikimiz birlikte. Burdan çok uzaklara. Hâlâ buna zamanımız var."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Julián gözlerini kırpmaksızm uzun uzun bana baktı. "Bana anlatmadığın bir şeyler var, değil mi?" diye sordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başımı iki yana sallayarak yutkundum. Julián yalnızca başıyla beni onayladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu gece oraya geri döneceğim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián, lütfen..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Emin olmalıyım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O zaman ben de seninle geleceğim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Son kez burda kalıp beklediğimde Miquel’i kaybettim. Sen gidersen ben de giderim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Seni ilgilendiren bir şey yok, Nuria. Bu, yalnızca benim sorunum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sözlerinin canımı ne kadar acıttığının farkında olup olmadığını ya da bunu önemseyip önemsemediğini merak ettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu senin düşüncen," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Çenemi okşamaya çalıştı ama elini ittim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Benden nefret etmelisin Nuria, bu sana daha uğurlu gelecektir."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evet, biliyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Günü, hâlâ sıcak çarşaf ve ten kokan dairenin bunaltıcı karanlığından uzakta, dışarıda geçirdik. Julián denizi görmek istedi. Onunla birlikte La Barceloneta’ya gittim, neredeyse ıssız sayılabilecek kadar boş plajda, yaz esintilerinin yavaş yavaş kaybolmaya başladığı, titrek kumlar arasında dolaştık. Kıyıya yakın bir yerde çocukların ya da yaşlı insanların yaptığı gibi kumlara oturduk. Julián hiçbir şey söylemeden gülümsedi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Akşam karanlığı çökmeye başlayınca akvaryumun yanından bir tramvaya binerek Vía Layetana’dan Paseo da Gracia’ya çıktık, daha sonra gezintimizin sonuna gelinceye dek Lesseps Meydanı’na ve oradan da Avenida de la República Arqentino’ya gittik. Gezerken Julian sanki kentin içinde kaybolmaktan korkar gibi sessizce caddelere bakıyordu. Yolun yarısında elimi tutup hiçbir şey demeden saygıyla öptü. Tramvaydan ininceye kadar da sıkıca tuttu. Beyazlar giymiş küçük bir kıza eşlik eden yaşlı bir adam uzun uzun bize bakarak gülümsedi ve nişanlı olup olmadığımızı sordu. Román Maçaya Sokağı’ndan yukarı doğru çıkarak Tibidabo Bulvarındaki Aldayaların eski konağına geldiğimizde karanlık iyice bastırmıştı. Taş duvarları gümüşi bir renkte kaplayan bir ahmak ıslatan yağıyordu. Arka taraftan, tenis kortlarının yanındaki dış duvara tırmandık. Büyük ve düzensiz ev yağmurun içinden yükseliyordu. Onu hemen tanıdım. Julün’ın kitaplarında onun bin farklı görünüşüyle karşılaştım. <i>Kırmızı Ev</i> ise iç kısmı dışından daha büyük, uğursuz bir konaktı. Şekli yavaşça değişecek yeni koridorlar, galeriler ve hiç umulmayan çatı katları oluşuyor, hiçbir yere varmayan sonsuz merdivenler çıkıyordu. Bir yumruk şeklindeki asma kilit ve zincirlerle kilitlenmiş dış kapının önünde durduk. Birinci kattaki geniş pencereler sarmaşıklarla kaplanmış tahta plakalarla sıkıca örülmüştü. Havaya yabani ot ve rutubet kokusu yayılıyordu. Yapışkan ve karanlık yağmurun etkisiyle taşlar büyük bir sürüngenin iskeleti gibi parlıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir bazilikanın ya da hapishanenin kapısına benzeyen meşe kaplama büyük kapıdan nasıl geçmeyi düşündüğünü Julián’a sormak istedim. Ama tam da o anda Julián montunun cebinden bir kavanoz çıkararak kapağını açtı. İçinden yavaşça mavimsi bir duman bulutu, pis kokusuyla dışarı yayılmaya başladı. Asma kilidi bir ucundan tutarak asidi kilide boşalttı. Metal parçası sıcak-kırmızı bir demir gibi ıslık sesi çıkararak sarı bir duman bulutu çıkardı. Birkaç dakika bekledik, daha sonra sarmaşıklar arasından bir parke taşı alarak beş altı kez kilidin üstüne vurdu. Sonra kapıya sert bir tekme savurdu. Kapı bir mezar kapağı gibi ağır bir rutubet kokusu çıkararak yavaşça açıldı. Kapının ardında kadife gibi yumuşak bir karanlık hissedebiliyordum. Julián yanında benzinle çalışan bir lamba getirmişti, giriş holündeki birkaç başarısız denemeden sonra onu yaktı. Ardımızdaki kapıyı aralık bırakarak onu izlemeye başladım. Julián birkaç metre kadar lambayı başının hizasında tutarak yürüdü. Tozdan bir halı bizim ayak izlerimizin dışında hiçbir iz taşımaksızın ayaklarımızın dibine serilmişti. Çıplak duvarlar alevlerden çıkan yansımayla kehribar rengi bir tona bürünmüştü. Ortalıkta mobilya, ayna ya da lambaya benzer bir şey yoktu. Kapılar hâlâ menteşeleriyle duruyordu, ama bronz kaplama kapı tokmakları çıkarılmıştı. Konak tam anlamıyla bir iskelete benziyordu. Merdivenin başında durduk. Julián yukarıya doğru baktı, gözleri yüksekleri tarıyordu. Bir an arkasına dönerek bana baktı. Gülümsemek istedim ama yarı aydınlıkta güç bela gözlerimizi görebiliyorduk. Julián’in Penelope’yi ilk kez gördüğü basamakları çiğneyerek merdivenden çıktık. Nereye gittiğimizi biliyordum ve içimde oranın nemli havasıyla sınırlı olmayan bir soğukluk hissettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Evin sol kanadma açılan dar bir koridorun olduğu üçüncü kata çıktık. Burada tavan daha alçak ve kapılar daha küçüktü. Burası hizmetçilerin yaşadığı kattı. Son odanın Jacinta Coronado’nun odası olduğunu Juliân’ın bana söylemesine gerek kalmadan anladım. Julián korkulu bir edayla, yavaşça oraya yaklaştı. Burası Penélope’yi son kez gördüğü, on yedi yaşındaki genç bir kızla seviştiği ve aylar sonra o kızın kan kaybından öldüğü yerdi. Onu durdurmak istedim, ama Julián kapıya varmış ve dalgın dalgın içeriye bakmaya başlamıştı. Onunla beraber odayı inceledim. Tüm süslerden yoksun, sade bir odacıktı. Yer döşemesini kaplayan toz kümesinin altından daha önce orada duran yatağın izleri seçilebiliyordu. Karmaşık şekillerdeki siyah bir boya lekesi odanın ortasına yayılmıştı. Julián neredeyse bir dakika kadar dik dik boşluğa baktı, canı sıkılmıştı. Bakışlarından, zalim bir yanılsama gibi görünen manzaradan dolayı orayı güçlükle hatırladığını sezebiliyordum. Onu kolundan tutarak merdivene geri götürdüm.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Burda bir şey yok Julián," diye mırıldandım. "Arjantin’e gitmeden önce her şeyini satmış."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Julián zayıf bir edayla başını salladı. Merdivenlerden aşağıya indik. Giriş katına gelince Julián kütüphaneye doğru yöneldi. Raflar boştu ve şömine molozlarla doluydu. Ölümcül bir solgunluktaki duvarlar alevlerden çıkan buğuyla titrek bir görünüme bürünmüştü. Alacaklılar ve tefeciler şimdiye kadar çoktan bir hurdalığa dönmüş olan konağın tüm malzemelerini parçalamayı başarmıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir hiç uğruna geri geldim," diye homurdandı, Julián.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Böylesi daha iyi, diye düşündüm. Kapıyla aramızdaki mesafede geçen saniyeleri sayıyordum. Onu oradan götürmeyi başarabilirsem hâlâ bir şansımız vardı. Anılarını temize çıkarması için Julián’ın o yerin yıkıntılarını özümsemesini bekledim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Geri dönüp tekrar görebilirsin," dedim. "Şimdi artık burda bir şey olmadığını biliyorsun. Burası yalnızca büyük, eski ve ıssız bir ev Julián. Haydi evimize geri dönelim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Solgun görünüyordu, bana bakarak başını salladı. Elini tuttum ve çıkışa açılan geçite doğru yürümeye başladık. Dış kapının çatlağından süzülen ışık yalnızca on metre kadar uzaktaydı. Havadaki yabani ot ve çisenti kokusunu alabiliyordum. Daha sonra Julián’ın elini benden çektiğini fark ettim. Durdum ve onu görmek için geri döndüm. Gözlerini karanlığa dikmiş hareketsizce duruyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne oldu, Julián?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yanıt vermedi. İpnotize olmuş bir şekilde mutfak bölgesine açılan dar bir koridorun başına doğru dik dik bakıyordu. Onun yanına doğru yürüyerek gölgelerin içine ben de baktım. Koridorun sonundaki kapı tuğla ile örülmüştü, kırmızı tuğlalardan oluşan bir duvar köşede yükseliyordu. Ne olduğunu tam olarak anlayamadım, ama soluğumu kesen buz gibi bir soğukluk hissettim. Julián yavaş adımlarla oraya yaklaştı. Koridordaki tüm kapılar -aynı zamanda evdeki tüm kapılar- açıktı. Kilitleri ve kapı tokmakları gitmişti. Bu hariç hepsi aynı şekildeydi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián, lütfen, gidelim..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Avuç içiyle tuğla duvara vurduğunda öteki taraftan derin bir yankı yükseldi. Lambayı yere koyarak bana birkaç adım geri çekilmemi işaret ettiğinde ellerinin titrediğini görür gibi oldum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián.."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">İlk tekmeden sonra aşağıya kızıl bir toz yağmuru döküldü. Julián tekrar yüklendi. Kemiklerinin kırıldığını duyar gibi oluyordum, ama Julián ısrarcıydı. Bir mahkûmun kendisini özgürlüğe götürecek öfkesinin gücüyle tekrar tekrar duvara vurdu. İlk tuğla kırılıp öteki tarafa düştüğünde elleri ve kolları kan içinde kalmıştı. Karanlıkta, kanayan parmaklarıyla Julián kendine bir geçit açmaya çalışıyordu. Nefesi kesildi, yorgun düştü ve başarabileceğini aklıma getirmediğim bir şekilde öfke içinde soğukkanlılığını hiç yitirmedi. Birer birer tuğlaları söktü ve sonunda duvar yıkıldı. Julián soğuk terle kaplanmış bir halde durdu, elleri soyulmuştu. Lambayı alarak tuğlalardan birinin köşesine yerleştirdi. Melek motifleriyle süslenmiş ağaç bir kapı karşı tarafta duruyordu. Julián sanki bir hiyeroglif okur gibi ağaçtaki kabartmaları okşadı. Ellerinin baskısıyla kapı çöktü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Karşı taraftan yapışkan bir karanlık üstümüze çöreklendi. Biraz ileride bir merdiven şekli göze çarpıyordu. Koyu karanlıkta kaybolana dek siyah taş basamaklar aşağı doğru iniyordu. Julián bir an geri döndü ve gözlerimiz buluştu. Sanki aşağıda yatan şeyin ne olduğunu sezmişçesine gözlerindeki umutsuzluk ve korkuyu gördüm. Ona aşağı inmemesini söylemek yerine başımı iki yana sallayarak yalvardım. Arkasını döndü, kederlenmişti. Ve koyu karanlığın içine daldı. Tuğla çerçevenin içinden bakarak onun sallana sallana merdivenden aşağı inişini gördüm. Lambanın alevleri titreşiyordu, şimdi artık her yer şeffaf bir maviliğe boyanmıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yanıt derin bir sessizlik oldu. Merdivenin sonunda hareketsizce duran Julián’ın gölgesini görebiliyordum. Mermer duvarlarıyla dikdörtgen bir odaydı. Oradan keskin, etkili bir ürperti yayılıyordu. Lambadan yansıyan alevlerde çürümüş ipek gibi etrafa yayılmış örümcek ağlarıyla kaplı iki mezartaşı seçilebiliyordu. Beyaz mermerin üstü, yontucunun keskisinin yarattığı çatlaklardan süzülen kan lekelerine benzeyen siyah rutubet damlalarıyla kaplanmıştı. Lanetlenmişler gibi yan yana, birbirlerine zincirlenmiş bir şekilde yerde yatıyorlardı.</p>

  <p class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before__OPENPAR_1_CLOSEPAR__1">&nbsp;</p>

  <p class="P_Current__And__Times_New_Roman__And__18pt__And__Bold__And__Left_Indent__And__Spacing_After__And__Spacing_Before_4"><span style=" font-weight: normal; font-size: 0.78em;">PENÉLOPE ALDAYA &nbsp; &nbsp; &nbsp; &nbsp; &nbsp; &nbsp; &nbsp;DAVID ALDAYA</span></p>

  <p class="P_Current__And__Times_New_Roman__And__18pt__And__Bold__And__Left_Indent__And__Spacing_After__And__Spacing_Before_4"><span style=" font-weight: normal; font-size: 0.78em;">&nbsp; &nbsp; &nbsp;1902-1919 &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp; &nbsp;1919</span></p>

  <p class="P_css1">&nbsp;</p>
</body>
</html>
