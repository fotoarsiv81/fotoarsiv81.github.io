<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="Tr" xmlns:xml="http://www.w3.org/XML/1998/namespace">
<head>
  <link href="../Styles/styles.css" rel="stylesheet" type="text/css" />

  <title>Gölgeler Kenti a</title>
</head>

<body>
  <div style="text-align:center; width:100%;">
    <h2 class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_4" style="width: 400px; height: 60px; max-width: 100%; max-height: 100%; display: inline-block;" title="Gölgeler Kenti"><span><br /></span></h2>
  </div>

  <div style="text-indent: 24.48703956604004px; text-align: center; width: 100%;">
    <span style="font-size: 1.5em; font-weight: bold; text-indent: 2em;"><br /></span>
  </div>

  <div style="text-indent: 24.48703956604004px; text-align: center; width: 100%;">
    <span style="font-size: 1.5em; font-weight: bold; text-indent: 2em;"><br /></span>
  </div>

  <div style="text-indent: 24.48703956604004px; text-align: center; width: 100%;">
    <span style="font-size: 1.5em; font-weight: bold; text-indent: 2em;"><br /></span>
  </div>

  <div style="text-indent: 24.48703956604004px; text-align: center; width: 100%;">
    <span style="font-size: 1.5em; font-weight: bold; text-indent: 2em;"><br /></span>
  </div>

  <div style="text-indent: 24.48703956604004px; text-align: center; width: 100%;">
    <span style="font-size: 1.5em; font-weight: bold; text-indent: 2em;"><br /></span>
  </div>

  <div style="text-indent: 24.48703956604004px; text-align: center; width: 100%;">
    <span style="font-size: 1.5em; font-weight: bold; text-indent: 2em;"><br /></span>
  </div>

  <div style="text-indent: 24.48703956604004px; text-align: center; width: 100%;">
    <span style="font-size: 1.5em; font-weight: bold; text-indent: 2em;"><br /></span>
  </div>

  <div style="text-indent: 24.48703956604004px; text-align: center; width: 100%;">
    <span style="font-size: 1.5em; font-weight: bold; text-indent: 2em;"><br /></span>
  </div>

  <div style="text-indent: 24.48703956604004px; text-align: center; width: 100%;">
    <span style="font-size: 1.5em; font-weight: bold; text-indent: 2em;"><br /></span>
  </div>

  <div style="text-indent: 24.48703956604004px; text-align: center; width: 100%;">
    <span style="font-size: 1.5em; font-weight: bold; text-indent: 2em;"><br /></span>
  </div>

  <div style="text-indent: 24.48703956604004px; text-align: center; width: 100%;">
    <span style="font-size: 1.5em; font-weight: bold; text-indent: 2em;">GÖLGELER KENTİ</span><br />
  </div>

  <div style="text-align:center; width:100%;">
    <div>
      <h2 class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_4" style="width: 400px; height: 60px; max-width: 100%; max-height: 100%; display: inline-block;" title="Gölgeler Kenti"><br /></h2>
    </div>
  </div>

  <div style="page-break-before:always;"></div>

  <p class="P_Normal__And__Left_Indent__And__Spacing_After__And__Spacing_Before__And__Page_Break"></p>

  <p class="P__And__Left_Indent__And__Spacing_After__And__Spacing_Before__OPENPAR_1_CLOSEPAR_"><img alt="" id="a_14" src="../Images/14.jpg" style="border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ertesi sabah Fermín işe aşk Tanrısı Eros’un kanatlarını kuşanmış bir halde, gülümseyerek ve ıslıkla bolero çalarak geldi. Başka zaman olsa, Bernarda’yla çıktığında neler yaptıklarını sorardım, ama o gün onun şiirsel patlamalarını dinleyecek durumda değildim. Babam, Profesör Javier Velázquez’e saat on birde üniversitedeki çalışma odasında teslim edilmek üzere, uzunca bir sipariş listesi hazırlamıştı. Profesörün isminin çokça anılması Fermín’i ürkütmüştü, bu yüzden kitapları tek başıma götürmeyi önerdim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu üzücü örnek fırsatçı bir namussuzdan başka bir şey değil. Faşist bir kıç yalayıcısı," diye bildirdi, Fermín, işaret parmağını havaya kaldırıp intikamcı bir ruh haliyle poz vererek. "Profesörlüğünün arkasına sığınarak kadınları baştan çıkarır. Yemin ederim, fırsatını bulsa Gertrude Stein’i bile becerir."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sakin ol, Fermín. Velázquez ödemelerini aksatmaz, her zaman fazladan ödeme yapar, üstelik, bizi herkese öneriyor," dedi, babam.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O para masum bakirelerin kanıyla lekelenmiştir," diye karşı çıktı, Fermín. "Tanrı aşkına, burda size yeminle söylüyorum ki, asla yaşı küçük bir kadınla yatmadım, böyle bir saplantı ya da eğilime de girmedim. Bugün neysem önce de aynıydım, bunu aklınızdan çıkarmayın, ama her şeye karşın yanıma geldiklerinde onlarla berabermişim gibi bir görüntü sergilediğim bir dönem olabilir. Sonraları buna da izin vermedim, bir kızın uçuk kaçık bir tip olduğunu hissedersem kimlik bilgilerini ya da o yoksa, ailesinin iznini gösteren bir belge görmedikçe onunla yakınlaşmam. Kişi kimi etik standartları korumalı.”</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babam gözlerini devirdi. "Seninle tartışmak anlamsız, Fermín."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şey, eğer haklıysam, haklıyımdır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yeni bir tartışmanın patlak vereceğini hissederek bir gece öncesinden hazırladığım paketi aldım... bir çift Rilke ile Darwin taraftarlarına atfedilen, İspanyolların komşuları Fransızlardan daha üstün bir maymun soyundan geldiğini öne süren uyduruk bir deneme. Kapı ardım sıra kapandığında Fermín’le babam etik üstüne derin bir tartışmaya başlamışlardı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Görkemli bir gündü; gökyüzü çelik mavisiydi, tertemiz bir esinti denizin ve sonbaharın hoş kokulu serinliğini taşıyordu. Barcelona ekimini her zaman yeğleyeceğim. Bu dönemde kentin ruhu caddelerde gururla dolaşırken, siz Canaletas’ın eski pınarlarından su içerek kendinizi daha bilge hissedersiniz, bir kez bile klor tadı vermez o sular. Ayakkabı boyacılarını, öğle paydosundan dönen yazmanları ve süpürgelerini boya fırçası gibi kullanarak noktacı bir ressamın vuruşlarıyla caddeleri parlatmaya niyetli görünen çöpçüleri atlatarak coşkuyla yürüdüm. O günlerde Barcelona daha yeni yeni otomobillerle dolmaya başlamıştı, Balmes Sokağı’nın köşesindeki trafik ışıklarına geldiğimde, gri paltolu ofis yazmanlarının oluşturduğu bir kalabalık kan kırmızı bir Studebaker limuzine sanki yarı çıplak bir müzikhol yıldızını süzüyormuşçasma arzuyla bakıyordu. Trafik ışıklarını, otomobilleri ve hatta sepetli motosikletleri ardımda bırakarak Balmes’ten Gran Via’ya doğru yoluma devam ettim. Bir dükkânın vitrininde gördüğüm Philips afişi yeni bir mesihin geldiğini duyuruyordu, bir televizyon. Kimileri bu tuhaf aletin yaşamımızı sonsuza dek değiştireceğini, hepimizi Amerikalılar gibi geleceğin yaratıklarına dönüştüreceğini öne sürüyorlardı. Sanat teknolojisi alanında her zaman modern olan Fermín Romero de Torres, vahşi sonuçlarını şimdiden görmüştü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Televizyon, sevgili Daniel, Deccal’dır, seni temin ederim ki, yalnızca üç ya da dört kuşak sonra insanlar nasıl yelleneceklerini bile bilemez olacaklar. İnsanoğlu mağaralarda yaşamaya, ortaçağ vahşetine ve buzul dönemindeki aptallığına geri dönecek. Dünyamız kitaplarda yazdığı gibi bombayla yok olmayacak... gülmeyle, bayağılıkla, her şeyi alaya almakla ve alçakça bir şakayla sona erecek."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Profesör Velázquez’in ofisi, üniversite kampusündeki Edebiyat Fakültesinin ikinci katında, hipnotik bir satranç tahtasını andıran çiniler ve güney verandasına yayılan tozlu ışıklarla kaplı bir koridorun sonundaydı. Profesörü konferans salonlarından birinin kapısında, bir kız öğrencinin olağanüstü görüntüsüne kapılmış ve onu dinlerken buldum. Öğrenci, belinin kıvrımlarını ve ince ipek çoraplarla örtülü baldırlarını ortaya çıkaran koyu kırmızı bir elbise giymişti. Profesör Velázquez bir Don Juan olarak nam salmış olmaktan hoşnuttu; namuslu genç bir hanımın duyusal eğitiminin, herkesçe bilinen bir hafta sonu, Sitges Sahillerindeki küçük bir otelde baş başa, Aleksandirinleri<a id="ref_footnotebookmark_start_50_1"></a><span class="C_Citation"><a href="#ref_footnotebookmark_end_50_1">[1]</a></span> ezbere okumaksızın tamamlanmadığını öne sürenler vardı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ticari içgüdülerim söyleşilerini bölmemem gerektiği konusunda beni uyarıyordu, ben de bu yüzden kız öğrenciyi düş gücümle soyarak zaman öldürmeye karar verdim. Belki tempolu yürüyüş isteğimi kabartmıştı ya da on sekiz yılımın bir kusuruydu, zamanımı kızların etini, kemiğini gösteren dergilerden çok eski kitapların sayfalarını süsleyen ilham perileri arasında geçirdiğimi söylememe gerek yok -bana hep Clara Barcelo’dan daha uzak bir sevgiliyi anımsatırlardı. Nedeni ne olursa olsun, kızın giyinik vücudunun baştan çıkarıcı, eşsiz güzellikteki ayrıntılarının her birini belleğime yerleştirirken- onu yalnızca arkadan görebiliyordum, ama tüm görüntüsünü hayalimde canlandırmıştım, belli belirsiz bir titremenin omurgamdan aşağıya doğru aç kurtlar gibi koşturduğunu duyumsadım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bak sen, Daniel burda," diye bağırdı, Profesör Velázquez. "Tanrıya şükürler olsun, geçen seferki, hani şu ismi bir matodorunkine benzeyen o deli değil de sen geldin. Bana sarhoş ya da bir zırdeli gibi göründü. İğneleyici bir tonda 'diken’ sözcüğünün kökenini bilip bilmediğimi sordu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Doktorun ona verdiği güçlü ilaçlardandır. Karaciğeriyle ilgili bir sorun var da."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bütün gün kafası iyidir, hiç kuşkusuz," dedi, Velázquez. "Yerinde olsam polisi arardım. Bahse girerim, sabıka kaydı vardır. Aman Tanrım, ayakları da nasıl kokuyordu öyle... Cumhuriyet yıkıldığından beri ortalıkta bir küvet yüzü görmeden dolaşan öyle çok boktan solcu var ki."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Profesör Velázquez’le görüşen öğrenci yüzünü döndüğünde Fermín için mantıklı başka özürler öne sürmek üzereydim, sanki bir an dünyanın dönüşü durdu. Kızın, bana gülümsediğini görünce kulaklarıma kadar kızardım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Merhaba, Daniel," dedi, Beatriz Aguilar.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Onu başımla selamladım, dilim tutulmuştu. En iyi dostumun ablasına, Bea’ye sulanmıştım. Beni ürküten tek kadına.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Vay, tanışıyor musunuz yoksa?" diye sordu, Velázquez şaşırmıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Daniel eski bir aile dostumuzdur," diye açıkladı, Bea. "Benim kendini beğenmiş ve kibirli biri olduğumu yüzüme karşı söylemeye cesaret eden tek kişidir."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Velázquez şaşkınlıkla bana baktı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu on yıl önceydi," diye açıkladım. "Üstelik onu demek istememiştim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Eh, hâlâ bir özür bekliyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Velázquez içtenlikle gülerek paketi elimden aldı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sanırım burda ayak altındayım," dedi paketi açarken. "Ah, harika. Dinle, Daniel, Francisco Franco Bahamonde tarafından yazılmış, önsözünü Pemân’ın hazırladığı <i>Fas Kasabı: Generalissimo’nun Fas Savaşı Anılar</i>ı<a id="ref_footnotebookmark_start_50_2"></a><span class="C_Citation"><a href="#ref_footnotebookmark_end_50_2">[2]</a></span> isimli bir kitabı aradığımı babana ilet."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Olmuş sayın. Birkaç hafta içinde size bilgi veririz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sözüne güveniyorum, şimdi izninizle. Otuz iki şaşkın beyin beni bekliyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Profesör Velázquez, bana göz kırparak konferans salonuna girdi. Nereye bakacağımı bilmiyordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Dinle Bea, o hakaret hakkında, yemin ederim ben..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yalnızca seni kızdırıyordum, Daniel. Onun bir çocukluk saçmalığı olduğunu biliyorum, üstelik, Tomás, seni yeterince dövmüştü."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hâlâ acıyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bea’nin gülümseyişi bir barış ya da en azından bir ateşkes önerisi gibiydi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ayrıca, sen haklıydın, ben biraz kendini beğenmiş, kimi zaman da kibirli biriyim," dedi. "Benden çok hoşlanıyorsun, değil mi, Daniel?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Soru beni çok şaşırtmıştı. Düşmanınız olarak gördüğünüz kişi düşmanca davranmayı bırakınca ona karşı olan tüm düşmanlığınızın bitebildiğini fark ettim, yeni bir dost kazanmıştım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır, bu doğru değil."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tomás, benden hoşlanmadığının doğru olmadığını, babama katlanamadığını ve beni bunun sorumlusu olarak gördüğünü, çünkü onunla karşılaşmaya cesaretin olmadığını söyledi. Seni kınamıyorum. Kimse babamla karşılaşmayı göze alamaz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yanaklarımdaki kan çekilmişti, ama birkaç saniye sonra başımı sallayıp gülümserken buldum kendimi. "Kimileri Tomás’ın beni benden daha iyi tanıdığını söylerler."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onu bundan daha iyi ifade edemem. Kardeşim hepimizin içini dışını bildiği halde, asla hiçbir şey söylemez. Ama ağzını açmaya bir karar verirse, dünya yerinden oynar. Bilirsin, seni çok seviyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Omuzlarımı kaldırıp başımı önüme eğdim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hep senden, babandan, kitapçı dükkânından ve birlikte çalıştığınız şu dostunuzdan bahsediyor. Tomás, onun keşfedilmeyi bekleyen bir deha olduğunu söylüyor. Kimi zaman sizi, evdekilerin dışında, kendi gerçek ailesi gibi görüyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gözlerim gözleriyle buluştu: sert, dobra ve korkusuzdu. Ne söyleyeceğimi bilemediğimden yalnızca gülümsemekle yetindim. Dürüstlüğüyle beni yakaladığını hissettim, avluda bakışlarımı önüme eğdim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Burda okuduğunu bilmiyordum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu benim ilk yılım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Edebiyat?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">“Babam fen bilimlerinin güçsüz cinsiyetlere göre olmadığını düşünüyor.”</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Elbette. Bir sürü rakam."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Önemsemiyorum, çünkü okumayı seviyorum. Ayrıca burda ilginç insanlarla karşılaşabilirsin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Profesör Velazquez gibi mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bea dudaklarını büzüp alay edercesine baktı. "İlk yılım olabilir, ama kimin ne olduğunu anlayacak kadar bir şeyler biliyorum, Daniel. Özellikle de onun tipindeki insanları."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Nasıl bir tip olduğumu merak ettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ayrıca Profesör Velázquez, babamın iyi bir arkadaşıdır. İkisi de İspanyol Opereti’ni Koruma ve Yükseltme Topluluğu’na üye."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Etkilenmiş gibi bakmaya çalıştım. "Soylu bir uğraş. Ya erkek arkadaşın Teğmen Cascos Buendia, o nasıl?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yüzündeki gülüş bir anda kayboldu. "Pablo üç hafta sonra izinli olarak burda olacak."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Mutlu olmalısın."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çok. O önemli bir adam, gerçi onun hakkında neler düşündüğünü tahmin edebilirim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bu konuda biraz kuşkuluyum, diye düşündüm. Bea, beni gergin bakışlarla izliyordu. Konuyu değiştirmek üzereydim, ama dilimi tutamadım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tomás evlenip El Ferrol’a yerleşeceğinizi söyledi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gözlerini kırpıştırmaksızın başıyla onayladı. "Pablo askerliğini bitirir bitirmez."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sabırsızlanıyor olmalısın," dedim, sesimde kinci bir vurgu, Tanrı bilir nereden gelen saygısız bir ton vardı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çok önemsemiyorum, gerçekten. Orda ailesinin hatırı sayılır bir mal varlığı, birkaç tane tersanesi var, Pablo onlardan birinin başına geçecek. Liderlik konusunda önemli bir yeteneği var."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Belli."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bea zorla gülümsedi. "Üstelik Barcelona’yı yeterince gördüm, bunca yıldan sonra..." Gözleri yorgun ve hüzünlü bakıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"El Ferrol’un büyüleyici bir yer olduğunu duydum. Yaşam doluymuş. Deniz ürünlerinin, özellikle de örümcek yengeçlerinin muhteşem olduğu söyleniyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bea başını sallayarak iç geçirdi. Öfkesinden ağlamak istiyormuş gibi bir hali vardı, ama çok gururluydu. Bunun yerine dingince gülümsedi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"On yıl sonra bile beni aşağılamak hoşuna gidiyor, değil mi, Daniel? Devam et öyleyse, çekinme. Dost olabileceğimizi ya da öyle görünebileceğimizi düşünmek benim hatam, ama kardeşim kadar iyi olmadığımı tahmin etmeliydim. Zamanını çaldığım için üzgünüm."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Arkasına dönüp kütüphaneye bağlanan koridorda yürümeye başladı. Siyah beyaz çiniler boyunca hareketlerini izledim, gölgesi salonun pencerelerinden süzülen ışıklarla kesiliyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bea, bekle."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kendimi lanetleyerek peşinden koştum. Onu kolundan tutarak koridorun ortasında durdurdum. Bana öfkeli bir bakış attı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Özür dilerim. Ama yanılıyorsun: Bu senin değil, benim hatam. Kardeşin kadar iyi olmayan biri varsa o da benim. Eğer seni aşağıladıysam bu, senin o aptal erkek arkadaşını kıskanmamdan ve senin gibi birinin onun peşinden El Ferrol’a gideceğini düşünerek kızmamdan kaynaklanıyor. Yoksa orası Kongo da olabilirdi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Daniel..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hakkımda yanılıyorsun, eğer denememe izin verirsen arkadaş olabiliriz, çünkü şimdi benim ne kadar değersiz biri olduğumu biliyorsun. Hem Barcelona konusunda da yanılıyorsun, çünkü her şeyi gördüğünü sanıyorsun, ama bunun doğru olmadığına garanti verebilirim. Eğer izin verirsen bunu sana kanıtlayabilirim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yüzünde bir gülümsemenin parlayıp söndüğünü, sessiz bir gözyaşının yanağından usulca süzüldüğünü gördüm.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Haklı olsan iyi olur," dedi. "Çünkü eğer değilsen seni kardeşime söylerim, kafanı bir tapa gibi çekip çıkarır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Elimi ona uzattım. "Bu daha uygun. Dost muyuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O da elini uzattı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Cuma günü derslerin saat kaçta bitiyor?" diye sordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Biraz duraksadı. "Beşte."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Saat tam beşte seni manastırda bekleyeceğim. Karanlık bastırmadan önce, Barcelona’da henüz görmediğin yerler olduğunu sana kanıtlayacağım ve sen de o aptal El Ferrol’a gidemeyeceksin. Onu sevdiğine inanmıyorum. Gidersen, şehrin anısı seni cezalandıracak ve acı içinde öleceksin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kendinden çok emin görünüyorsun, Daniel."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Saatin kaç olduğundan bile hiçbir zaman emin olmayan ben cahilce bir inançla başımı salladım. Koridorun sonsuzluğunda Bea’nin silueti karanlığa karışıncaya dek orada durup onun yürüyüşünü seyrettim. Kendi kendime, ne halt etmeye böyle davrandığımı sordum.</p>

  <div style="page-break-before:always;"></div>

  <p class="P__And__Left_Indent__And__Spacing_After__And__Spacing_Before__And__Page_Break"></p>

  <p class="P__And__Left_Indent__And__Spacing_After__And__Spacing_Before__OPENPAR_1_CLOSEPAR_"><img alt="" id="a_15" src="../Images/15.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fortuny şapka dükkânı ya da ondan geriye ne kaldıysa, Ronda de San Antonio’daki Goya Plaza’nın yanında, isten kararmış, yoksul görünümlü dar bir binanın giriş katında yıkık dökük bir halde duruyordu. Kirli pencerelerdeki kabartma harfleri hâlâ okunabiliyordu. Paris’ten yeni moda ölçümü yapılmış çizimlerin sözünü veren melon şapka biçimindeki bir duyuru dükkânın girişinde asılıydı. Kapı en az on yıldır kullanılmadığı belli olan bir asma kilitle kilitlenmişti. Karanlık iç kısımları görmeye çalışarak alnımı cama dayadım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kiralamak için geldiyseniz geç kaldınız," diye bir ses arkamda şamar gibi patladı. "Yönetici çoktan ayrıldı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Benimle konuşan kadın altmış yaşlarında olmalıydı, tüm dindar dulların ulusal giysisini giyinmişti. Saçlarını kapayan pembe eşarbın altından bir çift bigudi görünüyordu, yumuşak terlikleri dizkapaklarına dek uzanan ten rengi çoraplarıyla uyumluydu. Onun binanın kapıcısı olduğunu sandım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Dükkân kiralık mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bunun için gelmedin mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Aslında hayır, ama kim bilir, bakarsın ilgilenebilirim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kapıcı, beni onaylayıp onaylamayacağını tartarak kaşlarını çattı. Ticari bir marka olmuş melek gülümseyişimi takındım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Dükkân kapanalı ne kadar oldu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yaşlı adam öldüğünden bu yana geçen on iki kocaman yıl."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sinyor Fortuny? Onu tanıyor musunuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kırk sekiz yıldır burdayım genç adam."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O zaman belki Sinyor Fortuny’nin oğlunu da tanırsınız."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián’ı mı? Elbette tanırım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yanmış fotoğrafı cebimden çıkarıp kadına gösterdim. Bu fotoğraftaki genç adamın Julián Carax olup olmadığını bana söylemenizde bir sakınca var mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kapıcı, bana kuşkuyla baktı. Fotoğrafı alarak inceledi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onu tanıdınız mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Carax, annesinin kızlık soyadıydı," diye açıkladı kapıcı, yadırgayan bir tonla. "Bu Julián, evet. Onu çok sarışın biri olarak anımsıyorum, ama bu fotoğrafta saçları daha koyu çıkmış."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kızın kim olduğunu söyleyebilir misiniz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kim soruyor?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Özür dilerim, adım Daniel Sempere. Sinyor Carax, yani Julián hakkında araştırma yapıyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián 1918 ya da 1919 yılları arasında Paris’e gitti. Babası, onun orduya katılmasını istiyordu, anlarsın. Sanırım annesi de onu alıp götürdü, böylelikle Julián tüm bunlardan yakasını kurtarabildi, zavallı çocuk. Sinyor Fortuny tavan arasındaki dairesinde bir başına kaldı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián’ın Barcelona’ya ne zaman döndüğünü biliyor musunuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kapıcı, bana dikkatle baktı, ama bir süre hiç konuşmadı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bilmiyor musun? Julián aynı yıl Paris’te öldü."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Efendim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián göçüp gitti, dedim. Paris’te. Burdan ayrıldıktan kısa bir süre sonra orduya katılsaydı onun için daha iyi olurdu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bunu nerden duyduğunuzu sorabilir miyim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sence nerden? Babası söyledi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başımı yavaşça salladım. "Anladım. Neden öldüğünü söyledi mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">“Doğru söylemek gerekirse yaşlı adam, bana hiçbir ayrıntıyı anlatmadı. Bir keresinde, Julián’ın gidişinin üzerinden fazla zaman geçmemişti, onun adına bir mektup geldi ve babasına sorduğumda bana oğlunun öldüğünü, onun adına başka bir şey daha gelirse yırtıp atabileceğimi söyledi. Bana niçin öyle bakıyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sinyor Fortuny size yalan söylemiş. Julián 1919’da ölmedi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne dedin sen?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián en azından 1935’e kadar Paris’te yaşadı ve daha sonra Barcelona’ya döndü."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kapıcının yüzü aydınlandı. "Öyleyse Julián burda, Barcelona’da? Nerde?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bana daha fazlasını anlatmaya özendireceğini umarak başımı salladım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kutsal Meryem... Ne harika bir haber. Eğer hâlâ yaşıyorsa ne güzel. Çok tatlı bir çocuktu, düş kuran biraz tuhaf bir çocuk, bu doğru, ama onda insanları çeken bir şey vardı. İyi bir asker olamazdı, bunu onu görür görmez anlayabilirdim. Isabelita’m onu gerçekten seviyordu. Düşün, bir ara evlenmeyi bile düşünmüşlerdi. Çocukça şeyler... O fotoğrafı tekrar görebilir miyim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fotoğrafı ona geri uzattım. Kapıcı resme sanki uğurlu bir tılsımmış, gençliğine geri dönüş biletiymiş gibi baktı. "Ne tuhaf, biliyor musun, sanki şu an burdaymış gibi... Demek o yaşlı şeytan çocuğun öldüğünü söyledi. Tanrı’nın böyle insanları niçin dünyaya yolladığına şaştığımı söylemeliyim. Peki Paris’te Julián’a ne oldu? Zengin olduğuna eminim. Bir gün varlıklı biri olacağını düşünmüşümdür hep."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tam değil. Bir yazar oldu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Öykü mü yazıyor?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onun gibi bir şey."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Radyo için mi? Ah, ne sevimli. Şey, biliyor musun, benim için sürpriz olmadı. Çocukken mahallenin yumurcaklarına öyküler anlatırdı. Isabelita’m ve kuzeni kimi yaz geceleri terasa onu dinlemeye giderlerdi. Bir öyküyü asla iki kez anlatmazmış. Ama aslına bakarsan tümü de ölmüş insanlar, hayaletler üstüneymiş. Söylediğim gibi, biraz tuhaf bir çocuktu. Her ne kadar babası öyleyse de Julián’ın tuhaflığı bir delilik değildi. Sonunda karısının onu terk etmesine şaşırmadım, çünkü iğrenç bir adamdı. Dinle: İnsanların işlerine asla karışmam, benim için hava hoştur, ama bu adam iyi biri değildi. Bitişik dairelerde hiçbir şey gizli kalmaz. Karısını dövüyordu, biliyor musun? Onların dairesinden gelen çığlık seslerini her zaman duymak olasıydı, birçok kez polis geldi. Bir kocanın, karısını kendisine saygılı olsun diye ara sıra dövmesini anlayabilirim, dövmemeliler demiyorum; çevrede bir sürü sürtük var, genç kızlar da eskisi gibi yetiştirilmiyor. Ama bu, her boktan sebebe karısını dövüyordu. Zavallı kadıncağızın tek dostu 4-2’de oturan genç bir kızdı, Viçenteta. Zavallı kadın kimi zaman kocasının dayağından kaçıp Viçenteta’nın dairesine sığınırdı. Şeylerini ona söylerdi..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne tür şeyler?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kapıcı kaşlarını kaldırıp sağa sola bakınarak gizli bir tavır takındı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çocuğunun şapkacıdan olmadığı gibi bir şeyler."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián’ın mı? Julián’ın Fortuny’nin oğlu olmadığını mı söylemek istiyorsun?”</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu Fransız kadın Viçenteta’ya böyle söylemiş, bunu intikam hırsıyla mı, yoksa kim bilir, başka bir sebeple mi söyledi, bilmiyorum. Kız bunları bana onlar burdan ayrıldıktan yıllar sonra anlattı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O zaman Julián’ın gerçek babası kim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Fransız kadın bunu söylememiş. Belki kendisi de bilmiyordu. Yabancıların nasıl olduklarını bilirsin işte."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sence kocası, onu bunun için mi dövüyordu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tanrı bilir. Kadını üç kez hastaneye kaldırdılar. Üç kez. Domuz herif, herkese bunun sorumlusunun kadın olduğunu, sürekli kafayı çekip evin içinde düştüğünü söyleme cüretini gösteriyordu. Buna inanmam. Herif tüm komşularla tartışırdı. Bir keresinde son kocamı, Tanrı günahlarını bağışlasın, dükkânını soydu diye polise bildirdi. Ona sorarsan her güneyli bir aylak ve hırsızdır, domuz herif."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Fotoğrafta, Julián’ın yanındaki kızı tanıdığınızı söyleyebilir misiniz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kapıcı görüntüye bir kez daha yoğunlaştı. "Daha önce hiç görmedim. Çok güzelmiş."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kadının belleğini kurcalamak için, "Sanki evli bir çift gibi poz vermişler," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başını sallayarak resmi bana geri uzattı. "Fotoğraflar hakkında hiçbir şey bilmiyorum. Bildiğim tek şey Julián’ın hiç kız arkadaşı olmadığı, ama olsaydı da bana söylemezdi, diye düşünüyorum. Isabelita’mın o gence bağlandığını öğrenmek benim için yeterince zordu zaten... Siz gençler hiçbir şey söylemezsiniz. Biz yaşlı bunaklar da susmasını bilmeyiz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Arkadaşlarını anımsıyor musunuz, buraya uğrayan özel birilerini?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kapıcı omuzlarını silkti. "Şey, bu çok uzun zaman önceydi. Ayrıca, Julián’ın son yılları, buralar çok karışıktı, bilirsin. Okulda kendine bir arkadaş edinmişti, çok iyi bir ailenin, Aldayaların çocuğu, işte bu anlatılmaya değer. Artık hiç kimse haklarında konuşmuyor, ama o günler kraliyet ailesi gibi anılıyorlardı. Çok paraları vardı. Biliyorum, çünkü kimi zaman Julián’ı aldırmak için bir araba gönderiyorlardı. O arabayı görmeliydin. Franco’nun bile öyle bir arabası yoktur. Özel şoförlü olan pırıl pırıl parlak bir arabaydı. Otomobilleri iyi bilen Paco’nun onun bir <i>rolsroi</i> ya da ona benzer bir şey olduğunu söylemişti. İmparatorlara yaraşır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O arkadaşının ismini anımsıyor musun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Dinle, Aldaya gibi bir soyadı varsa, ilk isme gerek yoktur. Başka bir çocuk daha anımsıyorum, Miquel isminde, kafası biraz karışık biriydi. Sanırım sınıf arkadaşıydı. Ama bana soyadı ya da neye benzediğini sorma."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Çıkmaz bir sokağa girmiş görünüyorduk, kapıcının ilgisinin kaybolmaya başlamasından korktum. Bir önseziyi izlemeye karar verdim. "Şu an Fortunylerin dairesinde oturan kimse var mı?<span style=" font-size: 0.75em; vertical-align: super;">1</span>'</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır. Yaşlı adam bir vasiyet bırakmadan öldü, karısıysa bildiğim kadarıyla hâlâ Buenos Aires’te, cenazeyi almak için gelmedi bile. Onu kınayamazsm."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Niçin Buenos Aires?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çünkü daha uzak bir yer bulamazdı, sanırım. Her şeyini çok garip bir adama, bir avukatın denetimine bıraktı. Adamı ben hiç görmedim, ama beşinci katta, onların tam altında oturan kızım Isabelita, onun anahtarı olduğunu, kimi geceler gelerek dairede saatlerce dolaştığını ve sonra ayrıldığını söyledi. Bir keresinde kadınların yüksek topuklarının sesi gibi tıkırtılar bile duyduğunu söyledi. Ne diyebilirim ki?..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Belki de koltuk değnekleriydi," diye öne sürdüm.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bana boş boş baktı. Açıkçası bu kapıcı için ciddi bir konuydu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Peki yıllar boyunca bu daireye başka hiç kimse uğramadı mı<span style=" font-size: 0.75em; vertical-align: super;">7</span>"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir keresinde çok ürkünç bir kişi geldi, gülmesi hiç durmayan kıkırdayan biri, ama gelişini bir kilometre öteden görebilirdin. Cinayet Masası’ndan olduğunu söyledi. Daireyi görmek istiyordu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nedenini söyledi mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kapıcı başını iki yana salladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İsmini anımsıyor musun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Müfettiş bir şey ya da başkası. Onun polis olduğuna bile inanmadım. Tüm şeyler pis kokuyordu, neyi kastettiğimi biliyor musun? Özel bir şey kokuyordu. Dairenin anahtarının bende olmadığını, bir şey istiyorsa avukatı çağırması gerektiğini söyleyip onu başımdan savdım. Geri geleceğini söyledi, ama daha sonraları onu buralarda hiç görmedim. İyi kurtulduk."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Avukatın isim ve adresini almaya fırsatınız olmadı, değil mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Binanın yöneticisi Sinyor Molins’e sormalısın. Ofisi epey yakın, Floridablanca, ilk kat, yirmi yedi numara. Ona seni benim gönderdiğimi söyle... Sinyora Aurora, hizmetinizdeyim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çok minnettarım. Pekâlâ, söyleyin, Bayan Aurora, Fortunylerin dairesi boş mu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır, boş değil, çünkü yaşlı adam öldüğünden beri geçen yıllar boyunca ordan hiç kimse bir şey almadı. Kimi zaman kokuyor bile. Dairede sıçanların olduğunu söylüyorum, bunu bir kenara yaz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sizce oraya bir göz atmak olası mı? Julián’a gerçekte ne olduğunu bize söyleyebilecek bir şeyler bulabiliriz..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yo, hayır, bunu yapamam. Sinyor Molins’le konuşman gerek, bundan o sorumlu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ona yaramazca gülümsedim. "Ama sizde bir yedek anahtar olmalı, diye düşünüyorum. O adama olmadığını söyleseniz bile... Sakın bana orda ne olduğunu görmek için can atmadığınızı söylemeyin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bayan Aurora, bana gözlerinin ucuyla baktı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sen bir şeytansın."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir mezar taşına benzeyen kapı, havaya ağır bir küf kokusu saçarak, ani bir gürültüyle açıldı. Dış kapıyı içeri doğru ittirdiğimde karanlığa bürünmüş bir koridor buldum. Ev havasız ve nemliydi. Toz tabakası ve kirden oluşmuş sarmal iplikler tavandan beyaz saç gibi sarkıyorlardı. Kırık yer döşemeleri kül yığınını andıran bir şeyle kaplanmıştı. Üstelik dairenin içine doğru ilerleyen ayak izlerini fark ettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ulu Tanrım!" diye mırıldandı, kapıcı. "Burda bir kümestekinden daha çok pislik var."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İzin verirseniz, ben kendim gireyim," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bunu gerçekten istiyorsun. Haydi, sen ilerle, ben seni izlerim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kapıyı arkamızdan kapayıp gözlerimiz karanlığa alışıncaya dek bir süre girişte bekledik. Kapıcının ürkek soluyuşlarını duyabiliyordum, ter kokusu bana kadar geliyordu. Kendimi, ruhu hırs ve tutkuyla kirlenmiş bir mezar soyguncusu gibi hissettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hey, o ses de neydi?" diye sordu kapıcı, kaygılı bir tonda. Varlığımızdan rahatsız olan bir şey karanlığın içinde çırpındı. Koridorun sonlarına doğru renksiz bir şeklin titreştiğini görür gibi oldum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Güvercinler," dedim. "Kırık bir camdan içeriye girip burda yuva yapmış olmalılar."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu çirkin kuşlar bana ürperti veriyor," dedi, kapıcı. "Üstelik hiç yarın olmayacakmış gibi sıçıyorlar."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sakin olun, Bayan Aurora, yalnızca aç olduklarında saldırırlar."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Koridorun sonuna ulaşıncaya dek birkaç adım daha atmaya cesaret ettik, orada balkona açılan bir yemek odası vardı. Yalnızca, kefene benzeyen paçavra bir örtüyle kaplanmış eski püskü bir masa görülebiliyordu. Masanın çevresinde dört sandalye ile içinde çanak çömleklerin korunduğu bir çift cam dolap vardı: bir çay takımı ve bardaklar ayrı ayrı dizilmişti. Bir köşede Carax’ın annesine ait eski, düz bir piyano duruyordu. Tuşları kirden kararmıştı, ahşap doğraması bir toz katmanı altında güçlükle seçiliyordu. Uzun, yıpranmış kaplamasıyla bir koltuk parçalarına ayrılmış halde balkonun yanı başında duruyordu. Ayrıca, üstünde bir okuma gözlüğüyle çocuklara ilk komünyonlarında armağan edilen türden deri ciltli, altın yaldızlı İncil bulunan bir sehpa vardı. Kırmızı bir ipten oluşan kitap ayracı hâlâ duruyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bak, yaşlı adam bu sandalyede ölü bulundu. Doktor iki gün boyunca burda kaldığını söyledi. Böyle, bir köpek gibi yalnız başına gitmek ne üzücü. Bunu hak etmedi değil, ama yine de...”</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fortuny’nin öldüğü sandalyenin yanına gittim. Incil’in hemen yanında, içinde siyah beyaz eski fotoğrafların olduğu küçük bir kutu duruyordu. Dokunmaya korktuğum halde incelemek için önünde diz çöktüm. Kendimi zavallı, yaşlı bir adamın anılarına karşı saygısızlık ediyormuşum gibi hissettim, ama merakım galip geldi. İlk resimde dört yaşından daha büyük olmadığı anlaşılan bir çocukla genç bir çift görülüyordu. Onu gözlerinden tanıdım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bak, işte hurdalar. Sinyor Fortuny genç bir adamken ve karısı..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián’ın hiç kız ya da erkek kardeşi var mıydı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kapıcı omuzlarını silkerek derin bir iç geçirdi. "Bir keresinde kocasının dayağı yüzünden çocuk düşürdüğü konusunda söylentiler duymuştum, ama bilmiyorum. İnsanlar dedikoduyu seviyorlar, değil mi? Ama ben sevmem. Tüm bildiğim, Julián’ın diğer çocuklara apartmanda yalnızca kendisinin görebildiği bir kız kardeşi olduğunu söylediğidir. Onun ince bir hava gibi aynalardan çıktığını ve bir gölün dibinde şeytanla yaşadığını söylüyordu. Bu yüzden Isabelita’m bir ay boyunca kâbus gördü. O çocuk kimi zaman gerçekten hastalıklı olabiliyordu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Mutfağa göz attım. İç avluya bakan küçük bir pencere camı kırılmıştı, diğer taraftan güvercinlerin ürkek ve düşmanca kanat çırpışları duyulabiliyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tüm dairelerin planı aynı mı?" diye sordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Caddeye bakanların tümü öyle. Ama burası çatı katı, o yüzden biraz farklıdır. İç tarafa bakan mutfak ve bir çamaşırhane var. Bu koridorun ilersinde üç yatak odası, sonunda da bir banyo var. Doğru döşenirse, inan bana çok güzel görünüyor. Burası Isabelita’mın dairesinin bir benzeri, ama şimdi kuşkusuz bir gömüte benziyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hangisinin Julián’ın odası olduğunu biliyor musunuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İlk kapı asıl yatak odasının. İkincisi daha küçük bir oda. Büyük olasılıkla şurdaki diyebilirim.”</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Koridorda ilerledim. Duvarlardaki boyalar parça parça dökülüyordu. Koridorun sonunda, banyo kapısı aralıktı. Sanki bir yüz gözlerini dikmiş aynadan bana bakıyordu. Bu ben olmalıydım ya da belki orada yaşayan kız kardeşinin yüzüydü. Yanına yaklaşınca karanlığın içine doğru çekildi. İkinci kapıyı açmaya çalıştım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kilitli," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kapıcı şaşkınlıkla bana baktı. "Bu kapılarda kilit yoktur," dedi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bunda var."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O zaman yaşlı adam taktırmış olmalı, çünkü diğer tüm dairelerde..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yere doğru baktım, tozun içinde kilitli kapıya dek uzanan ayak izlerini fark ettim. "Son zamanlarda, birileri bu odaya girmiş," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Beni korkutma," dedi, kapıcı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Öteki kapıya gittim. Kilidi yoktu. Kapıya dokunduğumda paslı bir gıcırtıyla açıldı. Odanın ortasındaki dört direkli karyola parçalanmıştı. Çarşaflar kefen bezini andıran sarımsı bir renge dönüşmüştü ve yatağın başucunda bir haç duruyordu. Odada ayrıca üstünde küçük bir ayna olan bir konsol, bir leğen, bir sürahi ve bir sandalye vardı. Kapağı aralık dolap duvara dayanmıştı. Yatağın çevresini dolaştım, cam yüzeyinin altında aile fotoğrafları, cenaze kartları ve piyango biletleri olan bir komodin, başucunda duruyordu. Komodinin üstünde ağaç kaplama bir müzik kutusu ile beşi yirmi geçe sonsuza dek durmuş bir cep saati vardı. Müzik kutusunu açmaya çalıştım, ama melodi altı nota sonra takılıp kaldı. Komodinin çekmecesini açtığımda, boş bir gözlük kutusu, bir tırnak makası, şişkin bir matara ve bir Bakire Lourdes nişanı buldum. Başka bir şey yoktu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir yerlerde o odanın anahtarı olmalı," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yönetici de bir tane olmalı. Bak, sanırım en iyisi burdan gitmek."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Birdenbire müzik kutusuna baktım. Kapağını kaldırdım ve orada, düzeneği tıkayan altın rengi bir anahtar buldum. Onu çıkardım, müzik kutusu melodisini çalmaya devam etti. Ravel’in bir melodisiydi, tanıdım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu, o anahtar olmalı." Kapıcıya gülümsedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Dinle, oda kilidiyse mutlaka bir sebebi olmalı. Yalnızca anılara saygısızlık etmemek için bile olsa..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İsterseniz, beni aşağıda, kendi dairenizde bekleyebilirsiniz, Bayan Aurora."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sen bir şeytansın. Devam et. Açman gerekiyorsa aç."</p>

  <div style="page-break-before:always;"></div>

  <p class="P__And__Left_Indent__And__Spacing_After__And__Spacing_Before__And__Page_Break"></p>

  <p class="P__And__Left_Indent__And__Spacing_After__And__Spacing_Before__OPENPAR_1_CLOSEPAR_"><img alt="" id="a_16" src="../Images/16.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Anahtarı sokarken kilit deliğinden gelen hafif bir soğuk hava akımı parmaklarımı ıslık çalarak yaladı. Sinyor Fortuny’nin, oğlunun kullanılmayan odasına taktığı kilit giriş kapısındakinin üç katı büyüklüğündeydi. Bayan Aurora, sanki Pandora’nın Kutusu’nu açıyormuşuz gibi bana korkuyla baktı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu oda evin ön tarafında mı?" diye sordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kapıcı başını iki yana salladı. "Havalandırma için küçük bir penceresi var. Avluya bakıyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kapıyı içeriye doğru ittim. Önümüzde zifiri bir karanlık belirdi. Arkadan gelen zayıf ışık karanlığı tırmalıyordu. Avluya bakan pencere sararmış gazete kâğıtlarıyla kaplanmıştı. Gazeteleri yırttım, puslu bir ışık karanlığı iğne gibi deldi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İsa, Meryem ve Yusuf aşkına," diye mırıldandı, kapıcı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Oda haçlarla doluydu. Tavana asılmış kordonların ucundan sarkıyorlardı, çiviyle tutturulanlar duvarları kaplıyordu. Düzinelercesi vardı. Onları her köşede görebilirdiniz; ağaç kaplama mobilyalara bıçakla oyulmuş, yer döşemelerine çizilmiş, aynalara kırmızı boyayla resmedilmiş bir halde. Bizi kapıya dek getiren ayak izleri, ağaçlarını kurtların yediği, iskeleti tellerle bağlanan çıplak yatağın çevresindeki tozların üstünde bir patika oluşturmuştu. Odanın bir köşesinde, pencerenin altında, üçlü bir metal haçla süslenmiş kapalı bir yazı masası duruyordu. Onu dikkatle açtım. Tahta çıtaların kıvrımlarında hiç toz yoktu, buradan masanın çok yakın bir dönemde açıldığını anladım. Altı çekmeceliydi. Kilitler zorlayınca açıldı. Hepsini tek tek gözden geçirdim. Boştu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Masanın üstüne eğilip çiziklerini ellerimle yokladım, zamanla anlamları birbirine karışan bu çiziklerin, resimlerin ve yazıların Julián Carax’in elinden çıktığım hayal ettim. Masanın içinde bir defter yığını ile içi kurşun ve tükenmezkalemlerle dolu bir vazo fark ettim. Defterlerden birini alıp inceledim. Çizimler, basit sözcükler. Matematik alıştırmaları. Kitaplardan alıntı bağımsız cümleler. Bitmemiş şiirler. Tüm defterler birbirine benziyorlardı. Kimi çizimler küçük değişikliklerle sayfa sayfa tekrar edilmişti. Alevlerden yapılmışa benzeyen bir adam figürü dikkatimi çekti. Ötekinin bir melek ya da halka biçiminde kıvrılmış bir sürüngen olması olasıydı. Kabaca çizilmiş taslaklarda, kulelerle örülmüş, kemerlerden oluşan bir katedrali andıran, fantastik dolambaçlı bir ev gösteriliyordu. Çizimler cüretkârdı ve kesin bir yeteneği gösteriyordu. Anlaşılan genç Carax bir teknik ressam olmaya adaydı, ama çizimlerin hiçbiri kaba krokilerden öteye geçmiyordu. Son defteri bakmaksızın yerine koymak üzereyken, sayfalarının arasından kayan bir şey ayaklarımın dibine duştu. Bendeki resimden tanıdığım kızın bir fotoğrafıydı... bir binanın girişinde çekilmişti. Kız gösterişli bir bahçede poz vermişti, ardındaki ağaçların üstünden evin biçimi seçiliyordu, bunu genç Carax’in çizimlerinde görmüştüm. Hemen anımsadım. Bu, Tibidabo Bulvarı’ndaki Beyaz Manastır denilen villaydı. Fotoğrafın arkasına basitçe bir not düşülmüştü:</p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_4"><span><i>Seni seven, Penélope</i></span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Resmi cebime koydum, masayı kapayıp kapıcıya gülümsedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yeterince gördün mü?" diye sordu, odadan ayrılmak için sabırsızlanıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hemen hemen,” diye yanıtladım. "Daha önce bana, Julián. Paris’e gittikten sonra ona bir mektup geldiğini, ama sana onu atman söylendiğini anlatmıştın..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kapıcı bir an duraksadı, sonra başıyla onayladı. "Annesi bir gün geri döner diye mektubu holün girişindeki bir dolabın çekmecesine koymuştum. Hâlâ orda olmalı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Aşağıya inip dolabın üst çekmecesini açtık. Koyu sarı bir zarf, düğmeler, bozuk saatler ve yirmi yıl önce kullanımdan kalkmış madeni paralardan oluşan bir koleksiyonun yanında duruyordu. Zarfı alıp inceledim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bunu okudun mu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Beni ne sanıyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hemen gücenmeyin. Bu koşullar altında çok normal bir davranış olurdu, bir de Julián’ın öldüğünü düşünüyorsanız..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kapıcı omuzlarını silkip başını öne eğdi, kapıya doğru yürümeye başladı. Bunu fırsat bilip mektubu montumun cebine indirdim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bak, sende yanlış bir izlenim bırakmak istemem," dedi, kapıcı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Elbette bırakmadınız. Mektupta ne diyor?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir aşk mektubuydu. Radyo oyunlarına benziyor, yalnızca hüzün var, bilirsin, çünkü bana gerçekten doğruymuş gibi geldi. İnan bana, okuduğumda nerdeyse ağlayacaktım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çok içten birisiniz, Bayan Aurora."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sense bir şeytan."</p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_4"><span>*</span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Aynı gün Öğleden sonra, Bayan Aurora’ya hoşça kal diyerek ona, Julián Carax’la ilgili araştırmam hakkında bilgi vereceğime söz verdim. Oradan ayrıldıktan sonra, sitenin yöneticisiyle görüşmeye gittim. Sinyor Molins daha iyi günler görmesine karşın şimdi Floridablanca Sokağı’ndaki düzayak pis bir ofiste çürüyüp gidiyordu. Böyle olmasına rağmen, Molins neşeli, kendi halinden memnun bir adamdı. Dudaklarının arasına yapışmış yarım bir sigara, bıyığıymış gibi görünüyordu. Onun uyuyup uyumadığını söylemek zordu, çünkü soluk alışı çoğu insanın horlayışına benziyordu. Alnının üzerine düşen yağlı saçları seyrekti, hınzırca bakan minicik gözleri vardı. Giysileri Encantes Bit Pazarı’nda on pesatadan fazla etmezdi, ama üstüne tropikal renklerde cicili bicili bir kravat uydurmuştu. Ofisin görünüşünden artık yönetilecek fazla bir şey kalmadığı anlaşılıyordu. Tabi Barcelona’nın börtü böceğini unutmamak gerek.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tadilatın tam ortasındayız," dedi özür dilercesine.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Havayı yumuşatmak için Bayan Aurora’nın ismini sanki eski bir aile dostumuzun referansıymış gibi kullandım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gençliğinde bir içim suydu," dedi, Molins. "Yaşlandıkça kilo aldı, ama ben de eskisi gibi değilim. Buna inanmayabilirsin, ama senin yaşındayken bir Adonis’tim. Kızlar beni oldu bittiye getirmek ya da çocuklarıma anne olmak için dizlerinin üstünde bana yalvarırlardı. Yazık, yirminci yüzyıl pislikten başka bir şey değil. Sizin için ne yapabilirim, genç adam?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ona Fortunylerle uzaktan akraba olma olasılığım üzerine az çok uygun bir öykü sundum. Beş dakikalık bir gevezeliğin ardından Molins dosya dolabından çıkarıp bana, Julián’ın annesi Sophie Carax’la ilgili her şeyden sorumlu avukatın adresini verdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir bakayım... José María Requejo XIII. León Sokağı, yirmi beş numara. Ama biz ona yılda iki kez Via Layetana Sokağı’ndaki postanesinde bir posta kutusuna mektup gönderiyoruz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sinyor Requejo’yu tanıyor musunuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Telefonda genellikle sekreteriyle konuşuyorum. İşin gerçeği, onunla ilgili her şey posta yoluyla hallediliyor, bununla sekreterim ilgileniyor. Bugün berberde. Avukatların yüz yüze görüşecek zamanları pek olmaz. Meslekte centilmen kimse kalmadı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Anlaşılan daha güvenilir bir adres yoktu. Yöneticinin masasındaki kent rehberine bir göz atınca farkına vardım: Avukat varsaydığım Sinyor Requejo’nun adresi yoktu. Her şeyi bir şakaymış gibi algılayan Bay Molins’e bunu söyledim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne, olur şey değil!" dedi, gülerek. "Ne diyebilirim ki? Düzenbazlar."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yönetici, koltuğuna yaslanıp horultusuna devam etti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Posta kutusunun numarasını verebilir misiniz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sekreterimin rakamlarını okuyamasam da, karta göre 2837. Sen de biliyorsun, kadınlar matematikte hiç iyi değiller. İyi oldukları şey..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kartı görebilir miyim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Elbette. Buyur, kendin al."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bana uzattığı karta göz attım. Rakamlar tümüyle okunaklıydı. Posta kutusu 2321’di. O ofiste tutulan hesapları düşünmek beni korkuttu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yaşarken Sinyor Fortuny ile çok sıkı görüşür müydünüz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çok sık değil. Oldukça dindar bir tipti. Fransız kadının, onu terk ettiğini öğrendiğimde, birkaç arkadaşımla birlikte onu La Paloma Dans Salonu’nun yanında, önceden bildiğim müthiş bir yere çapkınlığa çağırdığımı anımsıyorum. Biraz neşesini bulsun istemiştim. Fena mı? Hepsi bu. Ya sen ne biliyorsun? Benimle hiç konuşmazdı, sanki görünmez biriymişim gibi yolda görse bile selam vermezdi. Sen buna ne anlam verirsin?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şaşırdım kaldım. Fortuny ailesi hakkında bana başka neler söyleyebilirsiniz? Onları iyi anımsıyor musunuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Farklı zamanların insanlarıydı," diye nostaljiyle mırıldandı. "Aslında, şapka dükkânını açan Büyükbaba Fortuny’yi tanırım. Oğlu hakkında söylenecek fazla bir şey yok. Ama karısı olağanüstüydü. Ne kadındı. Ayrıca nazikti de. Bütün dedikodulara karşın..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián’ın Fortuny’nin öz çocuğu olmadığı gibi mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sen nerden duydun bunu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Söylediğim gibi, ailenin bir parçasıyım. Hiçbir şey gizli kalmıyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hiçbiri kanıtlanmış şeyler değil."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ama konuşuluyor," dedim, onu cesaretlendirerek.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İnsanlar çok fazla konuşuyorlar. İnsanoğlu maymunlardan türemedi. Papağanlardan geldi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İnsanlar ne diyorlardı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir bardak roma ne dersin? İnsanı öldüren tüm güzel şeyler gibi Küba malı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır, teşekkürler, ama size eşlik ederim. Siz de bu arada bana anlatabilirsiniz..."</p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_4"><span><i>*</i></span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Herkesin şapkacı dediği Antoni Fortuny, Sophie Carax’la Barcelona Katedrali’nin merdivenlerinde karşılaştı. Aziz Eustace’ye -Aziz Eustace, aşkla ilgili mucizeler gösterdiği halde, azizler içinde en sadesi ve çalışkanı olarak gösterilirdi- bir adak adamaktan geliyordu. Otuz yaşına yeni girmiş müzmin bir bekâr olan Antoni Fortuny bir eş arıyor, üstelik bunu hemen istiyordu. Sophie, Riera Alta Sokağı’ndaki kız yurdunda kalan bir Fransızdı. Barcelona ’daki en ayrıcalıklı ailelerin çocuklarına özel müzik ve piyano dersleri veriyordu. Güvenebileceği bir birikimi ya da ailesi yoktu, yalnızca gençliği ve veremden ölmeden önce babasından -Nmes Tiyatrosu’nda piyanistti- aldığı müzik eğitimi vardı. Diğer yandan Antoni Fortuny ise zengin olma yolunda ilerleyen bir adamdı. Son dönemde, Ronda de San Antonio’da, ticareti öğrendiği ve bir gün kendi çocuklarına öğretmeyi düşlediği bir şapka dükkânı ile biraz saygınlık babasından miras kalmıştı. Sophie Carax’i çok güzel, ince, genç, uysal ve doğurgan buldu. Aziz Eustace dualarını kabul etmişti. Dört aylık ısrarcı kurlarının sonucunda Sophie, Antoni’nin evlilik önerisini kabul etti. Yaşlı Fortuny’nin bir arkadaşı olan Sinyor Molins, Antoni’yi bir yabancıyla evlendiği için uyardı. Sophie’nin güzel bir kıza benzediğini söylüyordu, ama bu evlilik kız açısından çok uygun olsa bile en azından bir yıl beklemesi gerekirdi... Antoni Fortuny gelecekteki eşi hakkında bilmesi gereken her şeyi bildiğini söyledi. Gerisi de onu ilgilendirmiyordu. Del Pino Bazilika’sında evlendiler, üç günlük balayılannı Mongat Sahili yakınlarındaki bir kaplıcada geçirdiler. Balayına çıkmalarından bir önceki sabah şapkacı, Sinyor Molins’e yatak odası oyunları öğrenmek için mahrem şeyler sordu. Molins iğneleyici bir biçimde karısına sormasını söyledi. Yeni evli çift yalnızca iki gün sonra Barcelona’ya geri döndü. Komşular Sophie’nin eve geldiğinde ağladığını söylüyordu. Bir yıl sonra Viçenteta, Sophie’nin şunları söylediğine yemin etti: Şapkacı, ona elini bile sürmemiş, Sophie, onu baştan çıkarmaya çalışınca da ona bir fahişe olduğunu ve niyetlendiği o utanç verici şeyi yapmaktan iğrendiğini söylemiş. Altı ay sonra Sophie, kocasına bir çocuk beklediğini söyledi. Başka bir adamdan.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Antoni Fortuny, babasının annesini dövdüğüne defalarca tanık olmuştu, o da doğru bildiği şeyi yaptı. Yalnızca bir fazla darbenin kadın</i>ı <i>öldürmesinden korktuğu zamanlarda duruyordu. Onca dayağa karşın Sophie, çocuğun babasının kimliğini açıklamayı kabul etmedi. Olayı kendi mantığıyla yorumlayan Antoni Fortuny, onun bir şeytandan olduğuna karar verdi, bu yüzden o günahın çocuğuydu ve günahın tek bir babası vardı: Şeytan. Günahın evine, hatta kar</i>ı<i>sının bacakları arasına sinsice girdiğine inanan şapkacı her yere haç astı: tüm odaların kapılarına, tavana, duvarlara. Sophie hapsedildiği yatak odasında onu haçları etrafa saçarken görünce korktu, yaşlı gözlerle ona çıldırıp çıldırmadığını sordu. Öfkeden gözü dönmüş adam dönüp kadına saldırdı. Kadını kemeriyle derisini kabartıncaya dek dövdükten sonra, "Diğerleri gibi bir orospu," diye yüzüne tükürüp kapının önüne attı. Ertesi gün, Antoni Fortuny şapka dükkânına gitmek için dairenin kapısını açtığında Sophie hâlâ orda, kurumuş kan lekeleri içinde ve soğuktan titrer bir durumdaydı. Doktorlar kırılan sağ elini eski haline getirebilmeyi hiçbir zaman beceremediler. Sophie Carax bir daha asla piyano çalamadı, -ama genç yaşta babasını yitirmesinin hemen ardından ismini Julián olarak koyacağı bir erkek çocuk dünyaya getirecekti- yaşamının en güzel dönemini yaşaması gerekirken, Fortuny kadını evinden atmaya niyetlendiyse de bunun işlerini kötü etkileyecek bir skandal olacağını düşünerek vazgeçti. Boynuzlu olduğu bilinen bir adamdan hiç kimse şapka satın almazdı, ikisi bir arada yürümezdi. O zamandan sonra, Sophie dairenin arka tarafındaki soğuk odada karanlığa terk edildi. Çocuğunu iki komşusunun yardımıyla orada doğurdu. Antoni üç gün boyunca evine uğramadı. "Bu, Tanrín</i>ı<i>n sana verdiği bir çocuktur," diye açıkladı, Sophie.</i> <i>"Birilerini cezalandırmak istiyorsan beni cezalandır, masum bir yaratığı değil. Çocuk bir ev ile bir babaya gereksinim duyar. Benim günahlarımı ona yükleme. Yalvarırım bize acı."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>İlk ay her ikisi için de zorlu geçti. Antoni Fortuny, karısına bir hizmetçi gibi davrandı. Bir daha asla aynı yatağı ya da masayı paylaşmadılar, kimi ev sorunlarının çözümü konusu dışında pek az konuştular. Ayda bir kez, genellikle dolunay zamanı, Antoni Fortuny şafakla Sophie’nin yatak odasında görünür, tek bir sözcük etmeden, enerjik, ama az bir beceriyle eski karısına sahip olurdu. Bu seyrek ve saldırgan birlikteliklerin çoğunda Sophie, onu okşayarak, kulağına aşk sözcüklerini fısıldayarak kalbini kazanmaya çalıştı. Ama şapkacı böyle saçmalıklarla zaman yitirecek bir adam değildi, istek eğilimi onda bir dakikada hatta bir saniyede buharlaşıp giderdi. Bu çabalar bir çocuk getirmedi. Birkaç yıl sonra Antoni Fortuny, Sophie’nin yatak odasına uğramayı keserek çektiği acıya avuntu olsun diye gece yar</i>ı<i>sının ilk saatlerine dek İncil okuma alışkanlığı edindi.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>İncil’in de yardımıyla şapkacı, her şeyin bir şakasını yapmayı seven, hiç olmayacak yerlerde gölgeler arayan derin gözlü çocuğa biraz sevecenlik göstermeye çalıştı. Antoni Fortuny tüm bu çabalarına karşın küçük Julián’ı kendi soyundan, kendi kanından bili olarak göremediği gibi, onun kendine benzeyen bir yanını da bulamıyordu. Onun düşüncesine göre çocuk şapkalara veya sorulu cevaplı kitaplara pek ilgili görünmüyordu. Noel zamanı çocuk, Hz. İsa’nın doğuş sahnesinde küçük değişiklikler yaparak İsa bebeğin şeytani düşünceli üç doğulu yıldız falcısı tarafından kaçırılışını anlatan bir öykü tasarladı. Daha sonra, kurt dişli melekler çizmeye, duvarlardan çıkıp insanlar uyurken onların düşüncelerini yutan kukuletalı cinler hakkında masallar uydurmaya başladı. Zamanla şapkacı bu çocuğu doğru yola çekme konusundaki tüm umutlarını yitirdi. Çocuk bir Fortuny değildi, asla da olmayacaktı. Julián okulda da baş belası olmayı sürdürdü, eve defterleri canavarımsı yaratıklar, kanatlı şeytanlar, kıışkulanmayanları yutan canlı ve yürüyen binaların resimleriyle dolu olarak geliyordu. O zamana dek, çevresindeki güncel gerçeklerden çok fantezi ve buluşlarla ilgilendiği çok açıktı. Yaşamı boyunca karşılaştığı düş kırıklıklarının hiçbiri Fortuny’nin canını şeytan tarafından onunla alay etmek için gönderilmiş bu çocuk kadar yakmadı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>On yaşına geldiğinde, Julián, Velázquez gibi bir ressam olmak istediğini söyledi. Büyük ustanın sağlığında kullandığı tuval çeşitleriyle çalışmayı düşledi, çünkü Julián’a göre usta, birçok kez, zihni karıştıran büyük tabaka kartonlara yapmak zorunda kaldığı portrelere yazık etmişti. Sorunları daha da ağırlaşan Sophie belki hem yalnızlığını gidermek, hem de babasını anımsamak için ona piyano dersleri vermeye karar verdi. Müzik, sanat ve erkeklerin dünyasında pratik olarak kabul edilmeyen her şeye âşık Julián, kısa sürede armoninin temel bilgilerini öğrenerek müzik kitabındaki uyarlamaları izlemek yerine kendi kompozisyonlarını oluşturmaya karar verdi. Aynı zamanda, Antoni Fortuny, çocuktaki ahlaki eksikliği beslenme biçimine, annesinin pişirdiği Fransız yemeklerine bağlıyordu. Bol tereyağlı yiyeceklerin ahlaki bir çöküntüye ve zihin bulanıklığına yol açtığı konusunda yaygın bir inanış vardı. Sophie’ye yemek yaparken tereyağı kullanmayı yasakladı. Sonuç tam olarak umduğu gibi olmadı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Julián on ikisine geldiğinde, Velázquez’e ve resim yapmaya olan ateşli ilgisini yitirmeye başladı, ama şapkacının ilk umutları fazla uzun sürmedi. Julián tuvallere ilişkin düşlerini daha tehlikeli bir alışkanlık için terk etmişti. Carmen Sokağı 'nda bir kütüphane keşfedip şapka dükkânından izin aldığı her anı kitapların sığınağında roman, şiir ve tarih kitaplarını yutarcasına okuyarak geçirdi. On üçüncü doğum gününden bir önceki gün, bir yabancı olduğu belli olan Robert Louis Stevenson denilen biri gibi olmayı istediğini açıkladı. Şapkacı, ona bu şansla ancak bir taş ocağı işçisi olabileceğini söyledi. O anda oğlunun hiçbir şey olmadığına, olsa olsa bir geri zekâlı olduğuna inandı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>O gece öfke ve sinirden Antoni Fortuny’nin gözüne uyku girmedi, yatağında kıvranıp durdu. Kendi kendine, yüreğinin derinliklerinde bu çocuğu sevdiğini söyledi. Her ne kadar buna layık olmasa da, ilk günden beri ona ihanet eden sürtüğü de seviyordu. Onu tüm kalbiyle, kendince doğru olan bir tarzda seviyordu. Tercihen yine kendi tarzında, üçünün nasıl mutlu olabileceğini söylemesi için Tanrı’ya yalvardı. Kendisine bir işaret, bir fısıltı, varlığının bir kırıntısını göndermesi için efendisine yalvardı. Sınırsız bilgelik sahibi Tanrı belki de acı çeken bir sürü ruhun çığ gibi büyüyen istekleri karşısında bunalmıştı, yanıt vermedi. Antoni Fortuny pişmanlık ve kuşku içinde kaybolurken duvarın öte yanında Sophie’nin yaşamı, suç denizindeki bir gemi enkazı gibi yalıtılmışlık ve düş kırıklığı içinde yavaşça soldu. Evlendiği adamı hiç sevmemişti, ama kendisini ona bağlı hissediyordu, çocuğunu yanına alarak onu terk edip başka bir yere gitme düşüncesi ona anlaşılmaz geliyordu. Julián’ın gerçek babasını acıyla anımsadı, sonunda ona ve onun temsil ettiği her şeye karşı nefret besledi. Umutsuzluk içinde Antoni Fortuny’ye bağırmaya başladı. Hakaretler, karşılıklı yöneltilen keskin suçlamalar, önüne çıkan herkesi, genellikle de Julián’ı yaralayarak dairenin içinde bıçaklar gibi uçuştu. Daha sonra şapkacı, karısını gerçekten niye dövdüğünü asla anımsamadı. Aklında kalan yalnızca kızgınlık ve utançtı. Kendi kendine, bunu bir daha tekrarlamayacağına dair yemin etti, gerekirse kendisini hapse atmaları için yetkililere teslim olacaktı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Antoni Fortuny Tanrı’nın da yardımıyla kendi öz babasından daha iyi bir adam olacağından emindi. Ama er ya da geç yumrukları Sophie’nin nazik bedeniyle buluşacaktı, zamanla Fortuny, karısına bir koca olarak söz geçiremezse bunu bir zorba olarak yapmak zorunda kalacağını kavradı. Bu yolla Fortuny ailesi sakince yaşadıkları bir yerde ruhlarının ve yüreklerinin sesini keserek yılların gizlice geçip gitmesine izin verdi, gerçek duygularını dile getiren sözcükleri unuttular</i> <b><i>ve aile, koca kentteki birçok benzerleri gibi aynı çatı altında yaşayan yabancılara dönüştü.</i></b></p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_4"><span>*</span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Dükkâna döndüğümde saat iki buçuktu. İçeri girdiğimde Fermín, ünlü Don Benito’nun <i>Episodios Nacionales</i>’inin tozunu alırken, merdivenin üstünden iğneleyici bir bakış attı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kimleri görüyorum? Biz de senin daha şimdiden Yeni Dünya’yı keşfe çıktığını sanmıştık, Daniel."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yolda geciktim. Babam nerde?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sen dönmeyince geri kalan siparişleri teslim etmeye gitti. Bu öğleden sonra, bir dul kadının özel kütüphanesine değer biçmek için Tiana’ya gideceğini sana söylememi istedi. Baban kuzu postuna bürünmüş bir kurt. Onu beklemeyip dükkânı kapamamızı söyledi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Canı sıkkın mıydı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín merdivenden aşağıya bir kedi çevikliğiyle inerken başını iki yana salladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Değildi. Baban bir aziz. Üstelik senin genç bir kızla randevulaştığını görmekten çok mutluydu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín dudaklarını şapırdatarak bana göz kırptı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ah, seni küçük şeytan, demek yeteneğini gizliyorsun! Ne kız ama, ha? Trafiği durdurmak için yeterince iyi. Öyle zarif ki. Her ne kadar gözleri ateşliyse de, iyi okullara gittiğini söyleyebilirsin... Bernarda kalbimi çalmasaydı ve sana gezintimiz hakkında her şeyi anlatmış olmasaydım... o gözlerden kıvılcımlar çıkıyordu, sana söylüyorum, kıvılcımlar, Hıdırellez ateşi gibiydi..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Fermín," diye sözünü kestim. "Neden bahsediyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sözlünden."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Benim sözlüm yok, Fermín."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tabi, bu günlerde gençler birbirlerine her şey söylüyor, şekerli turta ya da..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Fermín, lütfen tekrar eder misin? Ne hakkında konuşuyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín Romero de Torres, bana canı sıkılmış bir halde baktı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir bakayım. Bu öğleden sonra, yaklaşık bir ya da bir buçuk saat önce göz kamaştıran bir genç kız buraya uğrayıp seni sordu. Seni temin ederim, kuşkusuz bu kız bir hayalet değildi. Kokusunu bile tarif edebilirim. Lavanta, yalnızca daha hoş kokulusu. Fırından yeni çıkmış tatlı bir kurabiye gibi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu tatlı kurabiye kazara sana benim sözlüm olduğunu mu söyledi?”</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şey, fazla söze gerek yok. Kısa, hızlı bir gülüş attı, ne demek istediğimi anlarsın işte, cuma günü öğleden sonra seninle buluşacağını söyledi. Tüm yaptığımız bu ikisinden bir sonuç çıkarmak."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bea..." diye mırıldandım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yani, böyle biri var," dedi, Fermín içi rahatlayarak.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evet, ama kız arkadaşım değil."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şey, o halde ne bekliyorsun, bilmiyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O Tomás Aguilar’ın ablası."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Mucit arkadaşının mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başımla onayladım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Daha mantıklı düşün. Papa’nın yeğeni bile olsa, o bir bomba. Yerinde olsaydım, her şeye hazırlıklı olurdum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bea zaten sözlü. Askerliğini yapan bir teğmenle."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín öfkeyle içini çekti. "Ah, ordu, en alçakça maymun içgüdüleri için hem bir felaket, hem de sığınak. Böylesi daha iyi, çünkü böylelikle suçluluk duymaksızın onu aldatabilirsin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sen delisin, Fermín. Teğmen askerliğini bitirdiğinde Bea onunla evlenecek."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín sinsice gülümsedi. "Sana komik gelebilir, ama nişanlısı ile evlenmeyeceği duygusuna kapıldım. Bu balkabağının yakın bir tarihte bu işi bağlayacağını sanmıyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne biliyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kadınlar ve diğer dünyevi sorunlar hakkında büyük olasılıkla senden daha fazlasını biliyorum. Freud’un bizlere söylediği gibi, kadınlar düşündükleri va da söyledikleri şeylerin tersini isterler, düşünürsen çok da kötü bir şey değil, çünkü erkekler onların tersine açıkça kendi üreme ve sindirim organlarını düşünürler."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bana konferans vermeyi bırak, Fermín, nereye varmak istediğini anlıyorum. Söyleyeceğin bir şey varsa, yalnızca onu söyle."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Doğru, o zaman, kısaca: Bu kızın muhteşem vücudunda onu uysal, küçük bir eş yapacak tek bir kemik bile yok."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yok mu? O zaman araştırmanda ne tür bir kemik buldun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín gizli bir edayla daha yakınıma geldi. "Ateşli bir tür," dedi gizemli bir havayla kaşlarını kaldırarak. "Ve bunu övgü anlamında söylediğime emin olabilirsin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Genellikle Fermín haklıydı. Duygular bozguna uğramıştı, en iyi savunmanın saldırı olduğuna karar verdim. "Tutkudan söz ediyorsun, bana Bernarda’yı anlat. Bir öpücük var mı, yok mu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Beni aşağılama, Daniel. Baştan çıkarma sanatını profesyonellere, bu öpüşme işini de amatörler ile terlikli yaşlı adamlara yakıştırdığımı sana anımsatırım. Gerçek kadınlar kendilerini parça parça kabul ettirir. Bunların tümü bir psikoloji sorunu, arenadaki iyi bir <i>faena</i> gibi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Başka bir söyleyişle, seni başından savdı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Fermín Romero de Torres’i başından savabilecek bir kadın henüz anasından doğmadı. Sorun erkekte, Freud’a geri dönecek olursak -eğretilemeye izin ver- elektrik lambası gibi ısınır: kızgınlığı göz açıp kapayıncaya dek geçer ve bir anda yeniden soğur. Öte yandan kadınlar -bu saf bir bilimdir- bir demir gibi ısınır, yavaşça, düşük bir ısıda, lezzetli bir yemek gibi ısınır. Ama bir kez ısınmaya görsün, artık onu hiçbir şey durduramaz. Vizcaya’daki çelik ocakları gibi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín’in termodinamik teorileriyle kafam şişti. "Bernarda’yla bunu mu yapıyorsun? Demiri mi ısıtıyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín göz kırptı. "O kadın patlama noktasına gelmiş bir volkan, henüz bir meleğin kalbindeki volkanik magmaya benzeyen libidosuyla," dedi dudaklarını yalayarak. "Gerçek bir benzerlik kuracak olursam, bana Havana’daki körpe melez kızı anımsatıyor, her zaman kendi azizlerine tapınan çok dindar bir kadın. Ama derine inersek, ben kadınlardan yararlanmaktan hoşlanmayan eski moda bir adamım. Yanağına masum bir öpücük kondurmayı yeğlerim. Acelem yok, anlıyor musun? Tüm güzel şeyler beklemeli. Kadının arkasına dokunur ve kadın da bundan yakınmazsa, ona kancayı taktıklarını düşünen bir sürü hödük var. Amatörler. Kadın yüreği, şantajcı erkeklerin kaba akıllarına meydan okuyan, inceliklerle dolu bir labirenttir. Bir kadına gerçekten sahip olmak istiyorsan onun gibi düşünmelisin, ilk şey onun ruhunu kazanmaktır. Gerisi, tatlı, yumuşak ambalajıyla duygularını, erdemini çalıp götüren bir armağandır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bu konuşmayı ciddiyetle alkışladım. "Sen bir şairsin, Fermín."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır, ben Ortega’ya eşlik ediyorum ve bir pragmatikim. Şiir, tapınılası, günahkâr yolunda yalan söyler, oysa ne söylediysem bir dilim ekmek ve domatesten daha doğrudur. Usta bu konuda ne demiş: Bana bir Don Juan gösterin, size kılık değiştirmiş bir mağlup göstereyim. Amacım süreklilik, dayanıklılık. Namuslu bir kadın olmasa, Bernarda’ya yapacaklarımı gör, çünkü o mutluluğu daha yeni yakalamış birisi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başımla onaylayarak gülümsedim. İsteği bulaşıcıydı, konuşma tarzı geliştirmenin de ötesindeydi. "Ona çok iyi bak, Fermín. Bernarda’nın altın gibi bir kalbi var ve şimdiye dek bir sürü düş kırıklığı yaşadı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bunu bilmediğimi mi sanıyorsun? Savaşta dul kalan kadınlara vurulan bir mühür gibi her yanından belli oluyor. Güven bana: Bu işlerin kitabını yazdım. Bu dünyadaki yapacağım son iş olsa bile bu kadını mutluluk sarhoşu edeceğim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Söz mü?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evet, Fermín Romero de Torres sözü."</p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_4"><span>*</span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O öğleden sonra dükkânın işleri durgundu, güç bela iki üç müşteri geldi. Bu durum karşısında Fermín’e günün geri kalanını dinlenerek geçirmeyi önerdim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hadi, gidip Bernarda’yı bul ve onu sinemaya ya da Puertaferrissa Sokağı’na vitrinleri dolaşmaya götür, kol kola yürürsünüz, bundan hoşlanır.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín önerimi kabul etmek için bir an bile duraksamadı, süslenmek için arka odaya koşturdu, orada her zaman değiştireceği giysileri, her çeşit kolonyayı ve Veronica Lake’i bile kıskandıracak bir makyaj çantasında kremleri saklardı. Dışarıya çıktığında bir film yıldızını andırıyordu, ama biraz sıska bir film yıldızını. Babamın bir giysisini giymiş ve ona birkaç beden büyük gelen bir fötr şapka takmıştı, sorunu içine gazete kâğıdı yerleştirerek çözmüştü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Aklıma gelmişken, Fermín. Gitmeden önce... senden bir isteğim olacak."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Fazla söze gerek yok. Sen işi söyle. Hemen yapayım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bunun aramızda kalmasını isteyeceğim senden, tamam mı? Babama tek bir sözcük bile yok."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yüzü sevinçle aydınlandı. "Ah, seni çapkın, kıza bir şeyler yaptın, ha?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yo. Bu yüksek bir entrika meselesi. Senin branşın."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şey, ayrıca ben kızlar hakkında çok şey bilirim. Bunu sana söylüyorum, çünkü bilimsel bir kuşkuya kapılırsan kime ne soracağını bil. Gizlilik garanti altında. Böyle konularda bir doktor gibiyim. Fazla erdemlilik taslamaya gerek yok."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bunu aklımda tutacağım. Şu anda öğrenmek istediğim şey, Layetana Sokağı’ndaki merkez postanedeki bir posta kutusunun sahibi. Numarası 2321. Bir de, mümkünse, oraya gelen mektupları kimin aldığı. Bana yardımcı olabilir misin?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín numarayı tükenmez bir kalemle çorabının altına, ayağının üst kısmına yazdı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çantada keklik. Tüm resmi kuruluşlar beni çok çekici bulur. Üç beş gün sonra sana ayrıntılı bir rapor veririm."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bundan babama tek bir sözcük bahsetmeme konusunda anlaştık değil mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Endişelenme. Bir Sfenks kadar ağzım sıkıdır.”</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çok memnun oldum. Hadi, şimdi defol ve hoşça vakit geçir."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Askeri bir selamla onu uğurladım, kümesine doğru yol alan, şirin bir horozu andıran ayrılışını izledim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O gideli henüz beş dakika bile olmamıştı ki, kapı çıngırağının şıngırtısını duyarak sütunların arasından başımı uzattım. İçeriye gri bir yağmurlukla fötr bir şapkanın ardına gizlenmiş bir adam girdi. Kalemle çizilmiş gibi duran bir bıyığı, cam gibi mavi gözleri vardı. Gülümsemesi bir satıcının zoraki gülümsemesine benziyordu. Fermín’in burada olmayışına üzüldüm, çünkü kâfur satan yolcular ve diğer süprüntüler dükkâna girdiklerinde onları kapının önüne koyma konusunda bir uzmandı. Ziyaretçi, girişte sınıflandırılıp etiketlenmeyi bekleyen kitaplardan birini alıp bana yağlı dişlerini göstererek sırıttı. Gördüğü her şeye tepeden bakan bir tavrı vardı. Bana bir "iyi günler," bile bahşetmeyecek, diye düşündüm.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir sürü sözcük, ha?" dedi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O bir kitap; genellikle içinde birkaç sözcük olur. Sizin için ne yapabilirim, efendim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Adam kitabı aldığı yere bırakarak başını anlaşılmaz bir edayla salladı. "Okumak, zamanı çok olup da yapacak bir şeyi olmayanlar içindir derim. Kadınlar gibi. Çalışmak zorunda olan bizim gibilerinse bu sahtekâr şeylere ayıracak zamanı yok. Geçimimizi sağlamak için çok çalışıyoruz. Katılmıyor musun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu bir görüş. Özel bir şey mi aramıştmız?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu bir görüş değil. Gerçeğin ta kendisi. Bu ülkede yanlış olan ne: İnsanlar çalışmak istemiyor. Ortalıkta bir sürü serseri var. Katılmıyor musun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bilmiyorum, efendim. Belki. Gördüğünüz gibi, burda yalnızca kitap satıyoruz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Adam gözleriyle dükkânı kolaçan edip özellikle gözlerime sabitlenerek kasanın yanına geldi. Görünüşü, tarzı bana çok tanıdık geliyordu ama niçin böyle olduğunu çıkaramadım, varlığı eski moda kumarbazlardan biri ya da 1500’lü yılların kitaplarından fırlamış falcılar gibi bana bir şeyler anımsatıyordu: bayramlıklarını giyinmiş bir bela gibi kızgın, sıkıntılı bir hali vardı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sizin için ne yapabileceğimi söylerseniz..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İşin gerçeği, size hizmet etmeye gelen benim. Bu kuruluşun sahibi siz misiniz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır. Sahibi babam."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İsim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Benim mi, yoksa babamınki mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Adam alaycı bir gülüş attı. Kıkırdak biri, diye düşündüm.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O halde bunu Sempere ve oğluna ait diye kabul edeyim mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çok anlayışlısınız. Bir kitapla ilgili değilse, ziyaretinizin nedenini sorabilir miyim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ziyaret nedenim, incelikli bir seslenişle sizi uyarmak. Sakıncalı kişilerle, özellikle de dönmeler ve suçlularla iş yaptığınız konusunda duyumlar aldım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gözlerini ona dikip şaşkınlıkla baktım. "Anlamadım?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Adam gözlerini bana sabitledi. "Eşcinsellerle, hırsızlardan söz ediyorum. Ne hakkında konuştuğumu bilmediğini söyleme bana."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Korkarım ne dediğiniz konusunda hiçbir fikrim olmadığı gibi sizi daha fazla dinlemek de istemiyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Adam yıkıcı, soğuk bir edayla başını salladı. "O halde bana katlanmak zorundasın. Senin yurttaş Federico Flaviá’nın etkinliklerinden haberdar olduğunu sanıyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Don Federico yerel bir saatçi ve mükemmel bir insandır. Onun bir suçlu olduğu konusunda çok kuşkuluyum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Eşcinsellerden söz ediyordum. Bu yaşlı homonun dükkânınıza sıkça uğradığını kanıtlayabilirim, sanırım romantik romanlar ve porno kitaplar satın alıyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sizin mesleğinizi sorabilir miyim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yanıtı, cüzdanını çıkarıp kasanın üzerine koymak oldu. Üstünde resminin olduğu kirli bir polis kimliği fark ettim. Resimde biraz daha genç görünüyordu. Orada "Şef Müfettiş Francisco Javier Fumero" yazısını okudum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Benimle doğru konuş, çocuk, sen ve baban komünist süprüntüleri satarak başınızı büyük derde sokuyorsunuz. Beni duydun mu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yanıt vermek istedim, ama sözcükler dudaklarımda yapışıp kaldı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Buna karşın, bugün beni buraya getiren şey bu yaşlı homo değil. Er geç, onun anlayışındaki diğerleri gibi, o da karakola düşecek ve inan ki dersini alacak. Beni endişelendiren şey şu, edindiğim bilgilere göre tanınmış bir hırsızı, en istenmeyen bir kişiyi yanınızda çalıştırıyormuşsunuz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kimden söz ettiğinizi bilmiyorum, müfettiş."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fumero yılışık ve aşağılık bir biçimde kıkır kıkır güldü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şimdi hangi ismi kullandığını yalnızca Tanrı bilir. Yıllar önce kendini Mambo Kralı Wilfredo Camagüey olarak tanıtıyor, bir karabüyü uzmanı olduğunu, Bourbon soyunun vârisine dans öğretmenliği yaptığını ve Mata Hari’nin sevgilisi olduğunu söylüyordu. Başka zamanlar, büyükelçilerin, varyete oyuncularının ve matadorların ismini kullanıyordu. Şimdi saymakla bitiremem."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Korkarım ki size yardımcı olamayacağım. Wilfredo Camagüey isminde birini tanımıyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tanımadığına eminim, ama kimden söz ettiğimi biliyorsun, değil mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fumero yeniden güldü, bu zorlama gülüş kitap kapağındaki bir reklam gibi onu özetliyordu. "İşleri zorlaştırmaktan hoşlanıyorsun, değil mi? Bak, buraya bir dost olarak seni uyarmaya geldim, bu adam kadar sakıncalı birini işe alan her kim olursa olsun sonunda parmakları yanar, hâlâ bana bir yalancı gibi davranıyorsun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Öyle değil. Uyarınızın ve ziyaretinizin değerini biliyorum, ama inanın burda..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bana şu saçmalıkları anlatma, çünkü böyle lanet bir şey algılarsam sana bir araba sopa atar, kodese tıkarım, anlaşıldı mı? Ama bugün iyi tarafımdan kalktım, bu yüzden seni yalnızca uyarmakla yetineceğim. Tarafını seçmek sana kalmış. Eşcinselleri ve hırsızları seviyorsan, her ikisine de bir parça eğilimin olmalı. Neyin peşinde olduğum yeterince açık. Ya benimlesin ya da karşımdasın. Yaşam bu kadar basit. Öyle ya da böyle, ne fark eder?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Hiçbir şey söylemedim. Fumero başını sallayıp kıkır kıkır güldü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çok iyi, Sinyor Sempere. Bu senin hakkın. Bizim için iyi bir başlangıç olmadı. Sorun istiyorsan, bulacaksın. Yaşam bir roman gibi değil, biliyorsun. Yaşamda tarafını seçeceksin. Senin seçtiğin taraf belli. Kaybedenlerin, aptalların tarafı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Lütfen, dükkânı terk edin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sinsi gülüşünün ardı sıra kapıya doğru yürüdü. "Tekrar görüşeceğiz. Arkadaşına Müfettiş Fumero’nun gözünün üzerinde olduğunu ve ona selam yolladığımı söyle."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Müfettişin isteği, sözcüklerinin yankısı öğleden sonramı berbat etti. Tezgâhın arkasında yaklaşık on beş dakika geçtikten sonra midem sıkıştı, dükkânı normal saatinden önce kapayıp yürüyüşe çıkmaya karar verdim. Uğursuz eşkıyanın ima ve tehditlerinden kurtulamadan amaçsızca dolaştım. Babamı, Fermín’i bu ziyaretle ilgili uyarmalıydım, ama Fumero’nun olası niyetini tahmin ettim: aramıza ikilik, korku, acı ve kuşku sokacaktı. Onun oyununa gelmemeye karar verdim. Öte yandan, Fermín’in geçmişi hakkında söyledikleri beni telaşlandırmıştı. Bir an, bunu fark edince kendimden utandım, polisin sözcüklerine değer vermiştim. En sonunda, iyice düşünüp taşındıktan sonra, olayı tamamen aklımdan çıkarmaya karar verdim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Eve doğru ilerlerken, saatçinin dükkânının yanından geçtim. Don Federico tezgâhın arkasından beni selamlayıp eliyle içeriye çağırdı. Saat tamircisi hiç kimsenin doğum gününü asla unutmayan saygılı ve neşeli biriydi. Güç bir durumla karşılaşıldığında çözüm bulacağını bilerek her zaman yanına gidilebilecek bir insandı. Onun, Fumero’nun kara listesinde olduğu düşüncesiyle titremekten kendimi alamadım, nasıl yapacağımı bilmesem de, beni ilgilendirmeyen işlerde bir hatasını görmemiş olsam da onu uyarmalıydım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nasılsın, Daniel? Yüzünün hali ne böyle?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tatsız bir gün," dedim. "Nasıl gidiyor, Don Federico?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İpek gibi yumuşak. Artık eskisi gibi saat yapmıyorlar, bu yüzden çok işim var. Bu gidişle kendime bir yardımcı tutacağım. Şu mucit arkadaşın ilgilenir mi? Bu tür şeylerde çok iyi olmalı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Tomâs’ın gerici babasının, oğlunun semtin resmi eşcinselinin işyerinde çalışmayı kabul etmesine ne diyeceğini tahmin etmek çok güç değildi. "Ona söylerim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Aklıma gelmişken, Daniel, yaklaşık iki hafta önce baban alarmlı bır saat getirmişti. Ona ne yaptığını bilmiyorum, ama bunu onarmaktansa yenisini alması daha iyi olur."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kimi zaman, bunaltıcı yaz gecelerinde babamın balkonda uyuduğunu anımsadım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Büyük olasılıkla caddeye düşmüştür," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu durumu açıklıyor. Ona, bu saate ne yapmam gerektiğini sorup bana haber ver. Ona çok uygun bir fiyata bir Radiant alabilirim. Bak, istersen bunu yanına al, denesin. Eğer beğenirse parasını daha sonra öder. Beğenmezse yalnızca geri getirirsin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çok teşekkürler, Don Federico."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Saat tamircisi söz konusu çirkin şeyi paketlemeye başladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"En son teknoloji," dedi memnunlukla. "Aklıma gelmişken, geçen gün Fermín’in bana sattığı kitaba bayıldım. Şu Graham Greene’in kitabı. Bu Fermín müthiş bir satıcı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başımla onayladım. "Evet ağırlığının iki katı altın eder."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Dikkat ettim de, hiç saat takmıyor. Ona söyle, dükkâna uğrasın, bir şeyler ayarlarız."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Söylerim. Teşekkürler, Don Federico."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Alarmlı saati elime tutuşturduğunda saat tamircisi beni yakından inceleyip kaşlarını çattı. "Bir sorun olmadığına emin misin, Daniel? Yalnızca tatsız bir gün mü?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yeniden başımla onaylayıp gülümsedim. "Sorun edecek bir şey yok, Don Federico. Kendine iyi bak."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sen de, Daniel."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Eve geldiğimde babamı göğsünde gazeteyle kanepede uyurken buldum. Alarmlı saati, "Don Federico eskisini atmanı söylüyor," yazan küçük bir notla birlikte masanın üstüne bırakıp sessizce odama süzüldüm. Karanlıkta yatağıma uzanıp müfettişi, Fermín’i ve saat tamircisini düşünerek uykuya daldım. Tekrar uyandığımda saat henüz sabahın ikisiydi. Koridora göz attığımda babamın yeni alarmlı saatle birlikte yatak odasına dinlenmeye çekildiğini anladım. Daire gölgelerle doluydu, dünya yalnızca bir gece öncesine göre daha uğursuz, daha iç sıkıcı bir yer gibi görünüyordu. Gerçekte Müfettiş Fumero’nun varlığına hiç inanmamış olduğumu fark ettim. Mutfağa gidip kendime bir bardak soğuk süt doldurdum ve Fermín’in pansiyonunda güvende olup olmadığını merak ettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Odaya geri dönerken polisin hayalini kafamdan atmaya çalıştım. Yeniden uyumak için uğraştım, ama bunun mümkün olmayacağını anladım. Işığı açıp o sabah Bayan Aurora’dan çaldığım, hâlâ cebimde duran Julián Carax adına yazılmış zarfı incelemeye karar verdim. Zarfı masama, okuma lambasının ışığı altına yerleştirdim. Parşömen benzeri bir zarftı, kenarları sarı oluklu, yüzeyi kirliydi. Bir gölgeyi andıran damgasında yalnızca "18 Ekim 1919" tarihi okunuyordu. Balmumu mührü büyük olasılıkla Bayan Aurora’nın usta elleri sayesinde açılmıştı. Zarfın iç tarafında, gönderici adresinin yazılı olduğu yerde rujlu bir dudağın öpücük izine benzeyen kırmızımsı bir leke vardı.</p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_4"><span><i>Penélope Aldaya</i></span></p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_4"><span><i>Tibidabo Bulvarı, Barcelona</i></span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Zarfı açıp içinden mektubu çıkardım. Koyu sarı bir sayfa düzgünce ikiye katlanmıştı. Mavi mürekkepli el yazısı üç beş sözcükte bir koyuluğunu yeniden kazamncaya dek yavaşça soluklaşarak sayfa üzerinde ürkekçe kayıyordu. O sayfadaki her şey bir başka zamana aitti. Mürekkep hokkasından kaynaklı darbeler, kalemin sivri ucuyla kalın kâğıda kazınmış sözcükler, kâğıdın pürüzlü yüzeyi. Mektubu masanın üzerine açıp soluk soluğa okudum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before__OPENPAR_1_CLOSEPAR_">Sevgili Julián:</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before__OPENPAR_1_CLOSEPAR_">Bu sabah Jorge’dan aslında senin Barcelona’dan ayrılıp düşlerinin peşinden koşmaya gideceğini öğrendim. Bu düşlerin, benim ya da bir başkasının olmana izin vermeyeceğinden hep korktum. Bir mektupta nasıl söylenileceğini bile bilmediğim şeyleri gözlerinin içine bakarak anlatmak için seni son bir kez görmek istiyorum. Hiçbir şey istediğimiz gibi sonuçlanmadı. Çok iyi olduğunu biliyorum, bana yazmayacağını, hatta adresini bile göndermeyeceğini, başka bir insan olmak isteyeceğini de biliyorum. Söz verdiğim halde orada olmadığım için benden nefret edeceğini biliyorum. Seni başarısızlığa uğrattığımı düşüneceksin. Cesaretim olmadığını.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before__OPENPAR_1_CLOSEPAR_">Birçok kez, seni o trende yalnız başına düşleyerek, sana ihanet ettiğime inandım. Birçok kez Miquel aracılığıyla sana ulaşmaya çalıştım, ama o, senin benimle tüm ilişkini kestiğini söyledi. Sana ne yalanlar söylediler, Julián? Benim hakkımda ne söylediler? Niçin onlara inandın?</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before__OPENPAR_1_CLOSEPAR_">Şimdi seni yitirdiğimi biliyorum. Her şeyi yitirdim. Sende gördüklerimi, senin asla bende göremeyeceğini, seni yitireceğimi biliyordum, bunu en başından beri bilmeme karşın sana hiç kin beslemediğimi bilmeni sağlamadan beni unutmana ve sonsuza dek gitmene izin veremem. Seni ilk günden beri sevdiğimi, her ne kadar sen beni artık sevmesen de seni hâlâ, şimdi eskisinden de çok sevdiğimi bilmeni istiyorum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before__OPENPAR_1_CLOSEPAR_">Sana gizlice yazıyorum, kimsenin haberi yok. Jorge, seni bir daha görürse öldüreceğine dair yemin etti. Artık evden dışarı çıkmam yasak, hatta pencereden dışarıya bile bakamıyorum. Beni bağışlayacaklarını sanmam. Güvendiğim biri bu mektubu sana postalayacağına söz verdi. Söz konusu kişiyi tehlikeye atmamak için isminden söz etmeyeceğim. Sözcüklerimin sana ulaşıp ulaşmayacağını bilmiyorum. Ama ulaşır da benimle görüşmek için buraya dönmeye karar verirsen bunu başarmanın bir yolunu bulacağını biliyorum. Yazdığım gibi, seni o trende, düşlerle dolu ve ihanetlerle kırılmış yüreğinle, hepimizden ve kendinden kaçarken hayal ediyorum. Sana anlatamayacağım çok şey var, Julián. Asla bilmediğimiz, senin hiç bilmemenin daha iyi olacağı şeyler.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before__OPENPAR_1_CLOSEPAR_">Tek dileğim mutlu olman, Julián, başarmayı istediğin her şeyin gerçekleşmesi ve zamanla beni unutsan da, sonunda bir gün seni ne çok sevdiğimi anlaman.</p>

  <p class="P_Current__And__Times_New_Roman__And__12pt__And__Right_Alignment__And__Left_Indent__And__Spacing_After__And__Spacing_Before__OPENPAR_1_CLOSEPAR_">Sonsuza dek, Penélope</p>

  <div style="page-break-before:always;"></div>

  <p class="P__And__Left_Indent__And__Spacing_After__And__Spacing_Before__And__Page_Break"></p>

  <div class="P__And__Left_Indent__And__Spacing_After__And__Spacing_Before__OPENPAR_1_CLOSEPAR_" style=" width: 64px; height: 50px; max-width: 100%; max-height: 100%;"><img alt="" id="a_17" src="../Images/17.jpg" style=" width: 100%;" /></div>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O gece Penélope Aldaya’nın ezberleyinceye dek tekrar tekrar okuduğum sözcükleri Müfettiş Fumero’nun ziyaretinin bende bıraktığı tüm acıları silip süpürdü. Geceyi tümüyle uyanık geçirdikten sonra, şafakta, mektuptaki sözcüklerin ardında hissettiğim ses kulağımda çınlayarak evden ayrıldım. Sessizce üstümü giyindim, babama birkaç işim için bir yerlere gittiğimi, dokuz buçukta dükkâna döneceğimi bildiren bir not yazıp holdeki dolabın üstüne bıraktım. Sokak kapısından dışarıya çıktığımda, geceki yağmurun caddede oluşturduğu kirli su birikintileri sabahın ilk ışıklarıyla mavimsi gölgeler gibi yansıyordu. Montumu ilikleyip Cataluña Meydanı’na doğru yola koyuldum. Metro durağına inen merdivenler bir sıcak hava burgacı yaratıyordu. Ferrocarriles Catalanes bilet gişesinden Tibidabo İstasyonu’na üçüncü sınıf bir bilet satın aldım. Gazete kâğıdına sarılmış tuğla büyüklüğünde sandviçler taşıyan gündelikçiler, hizmetçi kızlar ve ofis çalışanlarıyla dolu bir vagonda yolculuk yaptım. Tren kentin iç kısımlarına, Barcelona’ya hâkim Tibidabo Tepesi’nin eteklerine doğru ilerlerken tünellerin karanlığını kendime siper edinip başımı cama yaslayarak dinlendim. Yeniden caddeye çıktığımda sanki başka bir yer keşfetmişim gibi geldi. Şafak söküyordu, eflatun bir bıçağın keskin yanı ışıltısıyla bulutları kesiyor, rengini Tibidabo Bulvarı’nı çevreleyen malikânelerin ve görkemli evlerin dış cepheleri üstüne saçıyordu. Sisin içinde mavi bir tramvay yokuş yukarı tembelce, ağır ağır ilerliyordu. Kondüktörün onaylamayan bakışları altında tramvayın ardı sıra koşarak arka platformuna tutunmayı başardım. Ahşap vagon neredeyse boştu. İki Katolik rahiple matem elbiseleri içindeki soluk tenli, yarı uykulu bir kadın vagonun sarsıntısında sallanıyorlardı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yalnızca otuz iki numaraya kadar gidiyorum," dedim. Kondüktöre, en iyi gülüşümü takınarak.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Horn Burnuma gitsen de benim için önemi yok," diye yanıtladı, aldırmazlıkla. "Burda İsa'nın askerleri bile biletlerinin ücretini ödedi. Sen de ya ücreti ödersin ya da yürürsün. Uyak için ayrı bir ücret talep etmeyeceğim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Franciscan Mezhebi’ne ait sade, kahverengi çuval bezinden pelerinleriyle çarıklarını giymiş Katolik rahipler kondüktörün söylediklerini kanıtlamak için ellerindeki iki pembe bileti gösterip başlarıyla onu onayladılar.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O halde ineceğim," dedim. "Çünkü bozuk param yok."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nasıl istersen. Ama bir sonraki durağa kadar bekle. Görevim sırasında kaza olsun istemem."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Tramvay ağaçların gölgesini bağrına basarak, içlerinin heykeller, pınarlar, ahırlar ve gizli tapmaklarla dolu olduğunu tahmin ettiğim saray gibi malikâneleri dikizleyerek neredeyse yürüme hızında tepeyi tırmandı. Tramvay sahanlığının bir kenarından dışarıya bakarken ağaçların arasında Beyaz Manastır Villası’nın siluetini fark ettim. Tramvay Romané Maçaya Sokağı’nın köşesine yaklaştığında yavaşlayarak neredeyse durma noktasına geldi. Sürücü çanını çaldığında kondüktör bana keskin bir bakış attı. "Haydi açıkgöz, atla, otuz iki numara hemen şurda."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Vagondan inip sisin içinde yitinceye dek mavi tramvayın tıkırtısını dinledim. Aldayaların konağı caddenin karşısında, sarmaşık ve kuru yapraklarla örülü dökme demirden büyük bir giriş kapısının ardındaydı. Güçlükle görülen demir bir sürgü çekilmiş, kapı sıkıca kilitlenmişti. Girişin üstüne, yılan gibi kıvrımlı siyah bir demire iliştirilen numara, otuz ikiydi. Oradan yapıyı gözetlemeye çalıştım, ama yalnızca karanlık bir kulenin kemeriyle melekleri fark edebildim. Kapının anahtar deliğinden bir pas izi akıyordu. Eğilerek bu açıdan bahçenin manzarasını daha iyi gözlemlemeye çalıştım. Tüm görebildiğim bir sarmaşık ağıyla bir çeşmeye ya da gökyüzünü işaret eden bir ele benzeyen bir havuzun dış hatlarıydı. Bunun taştan bir el olduğunun farkına varmam üç beş saniyemi aldı. Suyla kaplı çeşmede ne olduklarını tam olarak anlayamadığım başka organlar ve şekiller de vardı. Daha uzakta, yaban otlarıyla perdelenmiş mermer bir merdivenin görüntüsünü yakaladım. Kırılmış, kurumuş yaprak döküntüleriyle kaplıydı. Aldayaların şansı ve gösterişi uzun zaman önce onları terk etmişti. Yer bir mezarlığa dönmüştü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Birkaç adım geriye yürüdüm, sonra evin güney yakasını gören köşeye doğru döndüm. Buradan malikânenin kulelerinden birinin manzarasını daha iyi görebilirdiniz. O anda, görüş alanımda bir insan figürünün belirdiğini fark ettim. Mavi iş tulumuyla zayıf, çelimsiz bir adam büyük bir süpürgeyi savurarak asfalta dökülen yaprakları süpürüyordu. Adam beni biraz kuşkuyla selamladı. Tahminimce, komşu yapılardan birinin kapıcısı olmalıydı. Tüm zamanını bir tezgâhın ardında geçiren herhangi bir kişinin yapabileceği kadar gülümsedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Günaydın," diye içten bir tonla seslendim. "Aldayaların evinin ne kadar zamandır kapalı olduğunu biliyor musunuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gözlerini dikerek sanki meleklerin cinsiyetini soruyormuşum gibi bana baktı. Çelimsiz adam, ucuz, filtresiz Celtas sigaralarına karşı olan düşkünlüğünü ele veren sararmış parmaklarıyla çenesini okşadı. Onun kalbini kazanmak için yanımda bir paket sigaranın olmayışına üzüldüm. Ona sunabileceğim bir şey bulmak umuduyla montumun cebini altüst ettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"En azından yirmi, yirmi beş yıl olmuştur ve bu biçimde sürmesini umalım," dedi kapıcı, kölelikten bitkin düşmüş insanların uysal tonuyla.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Uzun zamandır burda mısınız?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Adam başıyla onayladı. "1920’den beri burda, Miravellerin yanında Çalışıyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Aldaya ailesine neler olduğu hakkında hiçbir fikriniz yok, değil mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şey, bildiğiniz gibi, cumhuriyet döneminde her şeylerini yitirdiler," dedi. "O baş belası herif... Miravelllerden duyduklarım kadarıyla bir şeyler biliyorum... eskiden Aldaya ailesinin dostuydular. Sanırım en büyük oğulları Jorge yurtdışına, Arjantin’e gitti. Orda fabrikaları vardı galiba. Çok zengin insanlar. Her zaman dörtayak üstüne düşerler. Bir sigaran yok, değil mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Üzgünüm, ama size bir Sugus şekeri sunabilirim, içinde Montecristo sigarası kadar nikotin ile bir vitamin deposu olduğu bilinen bir gerçek."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kapıcı kuşkuyla kaşlarını kaldırdı, ama kabul etti. Cebimin kıvrımları arasında bulduğum limonlu Sugus şekerini bana uzun bir zaman önce Fermín vermişti. Bozulmamış olmasını umut ettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Güzelmiş," dedi, kapıcı, kauçuğa benzeyen şekeri emerken.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ulusal şeker sanayinin gururunu çiğniyorsun. Başkomutan onlara acıbadem gibi başa çıkılması zor işlerden dolayı katlanıyor. Söyler misiniz, Aldayaların kızı Penélope hakkında bir şey duydunuz mu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kapıcı, Rodin’in <i>Düşünen Adam</i> edasıyla süpürgesine yaslandı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sanırım bir yanlışın var. Aldayaların hiç kızı yoktu. Tüm çocukları erkekti."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Emin misiniz? 1919 yılı sıralarında burda Penélope Aldaya isminde bir genç kızın yaşadığını biliyorum. Büyük olasılıkla Jorge’un kız kardeşiydi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Olabilir, ama söylediğim gibi 1920’den beri hurdayım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Binaya ne oldu? Şimdiki sahibi kim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gerçi burayı yıkıp yerine bir okul yapmaktan söz ediyorlar, ama bildiğim kadarıyla hâlâ satılık. Açık konuşmak gerekirse yapılabilecek en güzel şey bu olurdu. Onu temellerine dek yıkmalı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Neden böyle düşünüyorsun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kapıcı, bana çekingen bir bakış attı. Gülümsediğinde en az dört üst dişinin olmadığını fark ettim. "Şu insanlar, Aldayalar. İnsanların söylediklerine bakılırsa, karanlık kişilermiş."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Korkarım ki duymadım. İnsanlar onlar hakkında neler söylüyorlar?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bilirsin. Hepsi kuru gürültü. Şahsen bu tür şeylere inanmıyorum, beni yanlış anlama ama, birden fazla kişinin orda altına ettiğini söylüyorlar."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bana evin perili olduğunu söyleme sakın," dedim, gülmemeye çalışarak.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gülebilirsin. Ama ateş olmayan yerden..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir şey gördün mü?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kesin olarak değil, hayır. Ama duydum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Duydun mu? Neyi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şey, yıllar önce bir gece, Bay Joanet’e eşlik ettiğimde. Yalnızca o ısrar ettiği için, biliyor musun? Orayla ilgili hiçbir şeyi isteyerek yapmadım... Söylediğim gibi, orda tuhaf bir şeyler duydum. Bir tür hıçkırık sesi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kapıcı sözünü ettiği sesi kendince çıkardı. Sanki bir halk türküsünün sözleri anlaşılmaz nakaratının mırıldanmasına benziyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Rüzgâr olmalı," diye öne sürdüm.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Öyle olmalı, ama bende boktan bir etki bıraktı. Hey, sende şu şekerlerden başka yok, değil mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir boğaz pastiline ne dersin? Şekerin üstüne seni güçlendirir."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Peki, o zaman," diye kabul etti, kapıcı, almak için elini uzatırken.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ona tüm kutuyu verdim. Anlaşılan meyankökünün güçlü tadı dilini çözmüştü. Aldaya Konağı’nın olağanüstü öyküsünü anlatmaya koyuldu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu öykü aramızda kalsın. Bir defasında, Joanet, Sinyor Miravell’in oğlu, senin iki katın büyüklüğünde yapılı bir gençti (hentbol milli takımında oynuyordu, bu sana bir fikir versin)... Her neyse, genç Joanet’in kimi arkadaşları Aldayaların evi hakkında öyküler duymuş ve onu kandırmışlar. O da yanında olmamı isteyerek beni kandırdı... tüm böbürlenmelerine karşın yalnız gitmeye cesaret edemedi. Zengin piçleri, ne beklersin ki? Kız arkadaşına gösteriş yapmak için oraya gece yarısı gitmeye niyetlendi, nerdeyse donuna işiyordu. Yani, sen şimdi buraya gün ışığında bakıyorsun, ama gece olunca burası oldukça farklı görünüyor. Neyse, Joanet ikinci kata çıktığını (tabii ki içeri girmeyi kabul etmedim; ev en az on yıldır terk edilmiş bile olsa bu yasadışı sayılabilirdi), orda bir şeyler olduğunu söyledi. Odalardan birinden bir ses duyduğunu sanmış, ama içeri girmeye çalıştığında kapı yüzüne kapanmış. Bundan ne çıkarırsın?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sanırım bir hava akımıydı," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ya da başka bir şey," diye belirtti kapıcı, sesinin tonunu alçaltarak. "Geçen gün radyoda duydum: tüm evren gizemlerle dolu. Bir düşün, Kutsal Kefen’i bulduklarını sanıyorlar, hem de gerçeğini, Toledo şehir merkezinde. Müslümanlardan gizlemek için bir sinema perdesine dikilmiş. İsa’nın bir zenci olduğunu söyleyebilmek için görünüşte bunu kullanmak istiyorlar. Buna ne dersin?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Dilim tutuldu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Aynen. Her şeyde gizem var. Bu yapıyı yerle bir edip toprağın üstüne kireç serpmeleri gerek."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başımı gökyüzüne kaldırıp şeffaf bulutların ardında uyanık bekleyen Tibidabo Dağları’nı gördüğümde kapıcıya verdiği bilgiler için teşekkür etmiş, yola doğru dönmek üzereydim. Birdenbire, zirveyi süsleyen eski lunaparka uğrayarak atlıkarıncalar ve korku tünelleri arasında dolaşan kablolu bir tramvayın beni tepeye doğru çektiğini hissettim, ama zamanında dükkânda olacağıma dair söz vermiştim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">İstasyona dönerken, Julián Carax’i, aynı yollarda yürürken, o zamandan beri epeyce değişmiş olan şu görkemli yapıların görünümünü seyrederken, belki cennete yol alan mavi tramvayın yanaşmasını beklerken gözümde canlandırdım. Sokağın girişine vardığımda Penélope Aldaya’nın malikânenin bahçesinde gülümseyerek çektirdiği fotoğrafı çıkardım. Gözleri sıkıntısız bir ruhu ve gelecek umudunu anlatıyordu. <i>Seni seven, Penélope.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kendimi onun yerine koyup Julián Carax’ın benim yaşımdaki halini, belki şu an bana korunak olan aynı ağacın gölgesi altında oturduğunu hayalimde canlandırdım. Onu güvenle gülümserken, bu bulvar kadar parlak ve geniş bir gelecek tasarlarken görebiliyordum, bir an için burada yokluklardan, kayıplardan başka hayalet olmadığını düşündüm, bende gülümseyen aydınlık ödünç alınmış bir aydınlıktı, yalnızca saniye saniye gözlerimde tutabildiğim kadar gerçekti.</p>

  <div style="page-break-before:always;"></div>

  <p class="P__And__Left_Indent__And__Spacing_After__And__Spacing_Before__And__Page_Break__OPENPAR_1_CLOSEPAR_"></p>

  <p class="P__And__Left_Indent__And__Spacing_After__And__Spacing_Before__OPENPAR_1_CLOSEPAR_"></p>

  <p class="P__And__Left_Indent__And__Spacing_After__And__Spacing_Before__OPENPAR_1_CLOSEPAR_"><img alt="" id="a_18" src="../Images/18.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Eve geri döndüğümde Fermm’in ya da babamın dükkânı açmış olduğunu fark ettim. Bir şeyler atıştırmak için daireye çıktım. Babam yemek masasına benim için biraz tost ve reçelle bir termos sade kahve bırakmıştı. Tümünü yalayıp yutup on dakika içinde yeniden aşağıya indim. Yapının giriş holüne bitişik arka odasının kapısından dükkâna girerek dolabımın başına gittim. Genellikle rafların, kutuların tozundan giysilerimi korumak için giydiğim mavi önlüğü üstüme geçirdim. Dolabın alt bölmesinde eski, teneke bir bisküvi kutusunu bir hazine sandığı gibi saklıyordum. Orada atmaya kıyamadığım kullanışsız parçaları tutuyordum: tamir edilmesi olanaksız dolmakalemler, saatler, eski metal paralar, mermer parçaları, Laberinto Parkı’nda bulduğum mermi kovanları, bir önceki yüzyıl Barcelona’sma ait solmuş kartpostallar. Unutulmuş Kitaplar Mezarlığına <i>Rüzgârın Gölgesi</i>’ni saklamak için gittiğim gece Isaac Montfort’un kızının adresini yazdığı eski gazete kâğıdı parçası, ıvır zıvırın arasında hâlâ duruyordu. Raflarla birikmiş kutuların arasından sızan tozlu ışıkta onu inceledim, teneke kutuyu kapayıp adresi cüzdanıma koydum. Aklımı, ellerimi oyalayacağını düşündüğüm, bulabildiğim en önemsiz işle dükkânın içine doğru yürüdüm.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Günaydın," diye seslendim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín, Salamanca’daki bir koleksiyoncudan gelen çeşitli kutuları içeriklerine göre sınıflandırırken babam Lutherci apokrifaya<a id="ref_footnotebookmark_start_50_3"></a><span class="C_Citation"><a href="#ref_footnotebookmark_end_50_3">[3]</a></span> ait bir Alman katalogunun şifrelerini çözmeye çalışıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tanrı bize daha iyi bir öğleden sonra bahşetsin," diye söylendi, Fermín... kuşkusuz Bea’yle buluşmamı ima ediyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ona yanıt vermedim. Bunun yerine, hesap defterini güncellemek, makbuzları, sipariş formlarını, koleksiyonları ve ödemeleri denetlemek gibi kaçınılmaz aylık işlemlere koyuldum. Radyonun sesi, o zamanlar oldukça moda olan ünlü şarkıcı Antonio Machin’in liste başı şarkılarından oluşan seçimiyle huzurlu tekdüzeliğimizi boğuyordu. Karayip ritimleri babamın sinirlerine dokunurdu, ama bu tropik seslere hoşgörü gösteriyordu, çünkü ritimler Fermín’e Kübalı sevgilisini anımsatıyordu. Aynı sahne her hafta tekrarlanıyordu: Babam dinlemekten sakınıyor, Fermín <i>danzón</i> zamanında kendini belirsiz bir kıpırtıya kaptırıyor, reklam aralarında Havana’daki serüvenlerinden oluşan kısa anlatılarla söze giriyordu. Dükkânın aralık olan kapısından içeriye süzülen hoş bir kahve ve taze ekmek kokusu ruhumuzu okşadı. Bir süre sonra Boquería Market’ten yaptığı alışverişten dönen komşumuz Merceditas vitrinin önünde durup kapı aralığından içeriye baktı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Günaydın, Sinyor Sempere," diye seslendi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babam yüzü kızararak ona gülümsedi. Merceditas’tan hoşlandığını hissettim, ama keşiş tavrı onu önlenemez bir sessizliğe hapsetmişti. Fermín kalçasını sallayıp tempo tuttu, sanki kapıdan içeri giren bir top kekmiş gibi dudaklarını yalayıp onu gözlerinin ucuyla süzdü. Merceditas elindeki kesekâğıdından bize üç parlak elma verdi. Bence, dükkânda çalışma düşüncesi Merceditas’ı hâlâ cezbediyor ve gaspçı Fermín’e, olan hoşnutsuzluğunu gizlemek için biraz çaba sarf ediyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çok güzeller değil mi? Onları gördüğümde kendi kendime, bunlar tam Sempereler için dedim," dedi yapmacık bir tonla. "Siz entelektüellerin elmalardan hoşlandığını biliyorum, şu yerçekimi şeyiyle Isaac gibi, bilirsiniz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Isaac Newton, balkabağı," diye belirtti, Fermín.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Merceditas, ona öfkeyle baktı. "Merhaba, Bay Süslü Pantolon. Sana layık ekşi bir greyfurt yerine bir tane elma getirdiğim için mutlu olabilirsin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ama, kadın, şuh ellerinden gelen bu sunu, bu olgun, özgün günah meyvesi, tutuşturur benim..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Fermín, lütfen," diye araya girdi babam.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evet, Sinyor Sempere," dedi, Fermín, söz dinler bir biçimde geri çekilerek.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Caddedeki gürültüyü duyduğumuzda Merceditas, Fermín’e çıkışmak üzereydi. Hepimiz sessizliğe bürünüp kulak kesildik. Dışarıda, artan homurtuları izleyen bağırışları duyabiliyorduk. Merceditas başını kapı aralığından dikkatle dışarıya uzattı. Rahatsız görünen, fısıltıyla küfürler savuran bir grup dükkân sahibini yürürken gördük. Sonra Don Anacleto Olmo göründü... apartmanımızın bir sakini ve semtimizdeki Kraliyet Dil Akademisi’nin gayri resmi sözcüsü. Don Anacleto yedi kedisiyle apartmanın birinci katında yaşayan, İspanyol yazınıyla Klasik Yunan ve Latin yazını alanında bilgili bir lise öğretmeniydi. Öğretmenlik yapmadığı zamanlarda reklam yazarı olarak saygın bir yayınevinde çalışıyor, bir söylentiye göre "Humberto Peacock" adıyla erotik romanlar yazıyordu. Don Anacleto arkadaşları arasında mütevazı, güler yüzlüydü, kendisini herkesin önünde coşkulu şiirler okumak zorunda hissederdi, etkili düzyazı söylevleri ona "tutucu" takma adını kazandırmıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Don Anacleto, sorun nedir?" diye sordu, babam.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Franco öldü, lütfen öyle olduğunu söyleyin," diye kışkırttı, Fermín.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kapa çeneni, seni hayvan," diye sözünü kesti, Merceditas. "Bırak da doktor konuşsun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Don Anacleto derin bir soluk alıp eski dinginliğini yeniden yakaladı, alışılmış görkemiyle neler olduğunu açıklamaya başladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sevgili dostlar, yaşam dramlarla dolu, Tanrı’nın soylu yaratıkları bile yazgının kaprisli ve inatçı yollarında acılar tadabilirler. Dün, gece yarısından hemen sonra, kentin tüm emekçileri uykudayken, saat tamirciliği ile bu semtin zenginleşmesine çok katkıları olan sevgili komşumuz Don Federico Flaviá’i Pujades bu kitapçıdan yalnızca üç blok aşağıda eyalet polisi tarafından tutuklanmış."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kalbim duracak sandım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İsa, Meryem ve Yusuf!" diye seslendi, Merceditas.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín diktatörün sağlığı yerinde olduğu için düş kırıklığıyla püfledi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kendini konuşmaya iyice kaptıran Don Anacleto derin bir soluk alıp devam etti:</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Polis merkezine yakın kaynaklardan öğrendiğime göre dün, gece yarısından hemen sonra, asayiş bürosundan madalyalı, iki gizli üye, Don Federico’yu körkütük sarhoş, üstünde bir divanın erotik giysisiyle, Escudellers Sokağı’ndaki bir batakhanede açık saçık şarkılar söylerken yakalamışlar. Toplumun beyinsel özürlü üyelerinin çoğunlukta olduğu bir dinleyici kitlesini eğlendiriyormuş. Dini bir mezhebe bağlı bir yurttan o öğleden sonra kaçmış olan bu kahrolası yaratıklar, gösterinin çılgınlığıyla giysilerini yırtarcasına çıkararak utanıp sıkılmadan dans ediyor, alkışla tempo tutuyor, cinsel organları tümüyle ortada, ağızları sulanıyormuş."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Anlatılan salakça olaylar karşısında dehşete düşen Merceditas istavroz çıkardı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu zavallılara neler olduğunu öğrenen dindar anneleri, bu durumun kamu yararına ve en temel törel değerlere aykırı olması nedeniyle resmi bir şikâyette bulunmuşlar. Basının, namussuzluk ve belayla beslenen alçak akbaba sürüsünün bu leş kokusunu alması uzun sürmemiş. Bir profesyonel muhbirin çirkin görevi sayesinde iki polis memurunun oraya varışının üstünden kırk dakika geçmeden Kiko Calabuig olay yerinde belirmiş. Karanlık olayları ortaya çıkaran günlük <i>El Caso</i> gazetesinin as muhabiri olan Calabuig acıklı süslemeler için ne gerekliyse bulmak ve bu korkunç haberi bugünün baskısına yetiştirmek için görevlendirilmiş. Söylemeye gerek yok, olay yerindeki korkunç manzara <i>magazin</i> gazetelerine özgü bir kötü niyetle ve Danteci bir korkunçlukla, yirmi dört puntoluk başlıklarla verildi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu doğru olamaz," dedi, babam. "Umarım Don Federico dersini almıştır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Don Anacleto papazlara yakışır bir edayla başını salladı. "Evet, ama eskilerin dediklerini unutmamak gerek: 'Huylu huyundan vazgeçmez,’ ve 'insan yalnız beylik sözlerle yaşayamaz.’ Henüz en kötüsünü duymadınız."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O halde, lütfen efendimiz, en boktan konuya gelebilir misiniz? Çünkü tüm bu metaforik döngüler ve süslemelerle daha başında ateşli bir tuvalet isteği duymaya başladım," diye karşı çıktı, Fermín.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu hayvanı dikkate almayın. Sizin konuşma biçiminizi seviyorum. Günümüzün filmlerindeki sese benziyor, Don Anacleto," diye araya girdi, Merceditas.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Teşekkür ederim, çocuk, ama mütevazı bir öğretmenim. Girişler ya da gösterişli süslemelerle vakit yitirmeden konuya geri dönelim. Görünen o ki, yakalandığında 'Kıvıran Leydi’ takma ismini kullanan saatçi bu koşullar altında birkaç nedenle tutuklandı... ismini düzen ve kanun bekçilerince hazırlanan suç kayıtlarına yazdırdı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Suçluların fişlendiğini söylüyorsunuz," diye haykırdı, Fermín.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Politikayla ilgilenmem. Ama sana zavallı Don Federico’nun hedefini bulan bir şişeyle sahneden atılmasının ardından iki görevlinin onu Via Layetana Sokağı’ndaki polis karakoluna götürdüğünü söyleyebilirim. Biraz şans ve başka koşullar altında bu şeyler biraz alayla, birkaç hakaret ve başka aşağılama yöntemleriyle kapanırdı, ama büyük bir şanssızlık sonucu dün gece Müfettiş Fumero’nun görevli olduğu söyleniyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Fumero," diye fısıldadı, Fermín. İntikam meleğinin isminden söz edilmesi onun tüylerini ürpertti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ta kendisi. Vigatans Sokağı’ndaki yasadışı böcek yarıştıran ve bahis oynatan bir kuruma yaptığı başarılı baskından yeni dönen kent güvenliğinin savunucusu, kayıp çocuklardan birinin acılı annesi tarafından kaçışın arkasındaki beyin olarak gösterilen Pepet Guardiola hakkında bilgilendirilmiş. Konuyu öğrenen ünlü müfettiş akşam yemeği boyunca on iki duble konyağı devirerek olaya el atmaya karar vermiş. Eldeki ağırlaştırıcı sebepleri inceledikten sonra Fumero görevli komiser yardımcısına çok sayıda eşcinselin (genç bir bayanın varlığına karşın belgelere geçmiş haliyle sözcüğün en sade yazınsal anlamını kullanıyorum) bir derse ihtiyacı olduğu bilgisini vermiş, saatçinin -ismini söylemek gerekirse bizim Don Federico Flaviá i Pujades’in- kendi iyiliği ve orda oluşları tümüyle rastlantısal da olsa karar verdirici etken olan mongol çocukların ahlaksız ruhları için gereken şey geceyi yapının bodrum katındaki adi bir hücrede, seçilmiş bir katil grubuyla birlikte geçirmek olmuş. Büyük olasılıkla bildiğiniz üzere, bu hücre suçlular dünyasında konuk sevmezliği ve tehlikeli sağlık koşullarıyla ünlüdür ve tekdüze hapishane yaşamına bir yenilik, bir tat getirdiği için sade bir yurttaşın misafir listesine girmesi her zaman bir kutlamaya neden olur."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bu noktaya ulaşan Don Anacleto kuşkusuz hepimizin iyi tanıdığı kurbanın kısa ama sevimli portresini kabaca betimlemeye başladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sîzlere Sinyor Flaviá i Pujades’in kırılgan ve narin kişiliği, erdemli yüreği ve Hıristiyan yardımseverliğiyle kutsandığını anımsatmaya gerek duymuyorum. Bir sinek yolunu bulup da dükkândan içeri girse, onu terlikle öldürmek yerine kapıyı, pencereyi ardına dek açarak, Tanrı’nın bir yaratığı olan o böceğin hava akımıyla dışarıya çıkmasını sağlıyor. Don Federico’nun inançlı, her zaman çok dindar ve cemaat etkinlikleriyle ilgili bir insan olduğunu biliyorum, ama yaşamı boyunca zorunlu bir gizlilikle yaşadı, duygularının baskın çıktığı çok nadir durumlarda kendisini bir sokak fahişesi gibi süsleyip caddelere attı. Kol saatinden dikiş makinesine dek her şeyi onarma becerisi dillere destandır, onu tanıyan, dükkânına uğrayan, peruk, toka ve flamenko giysileri giydiği söylenen o nadir gece kaçamağını kanıtlayamayan her birimiz, onu bir insan olarak çok severdik."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sanki ölmüş gibi konuşuyorsunuz," diye umutsuzlukla araya girdi, Fermín.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tanrı’ya şükür, Ölmedi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Derin bir oh çektim. Don Federico balkonundaki serçeleri şaşkına çevirerek yere düşmelerini sağlayan, kasırga şiddetinde yellenmeleriyle ünlü, çevrede "La Pepita" olarak tanınan seksenlik, sağır annesiyle birlikte yaşıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Pepita, Federico’sunun geceyi iğrenç bir hücrede geçirdiğini aklından bile geçirmedi," diye devam etti, öğretmen. "Orda bulunan tüm pezevenk ve kabadayılar, onu bir parti fahişesi gibi kullanmış, zayıf vücudundan usandıklarında ona hayatının dayağını atmışlar, bu sırada geri kalan kodes sakinleri koro halinde 'Homo, homo, bok ye seni yaşlı züppe!’ diye tempo tutup şarkı söylemişler."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Hepimizi ölümcül bir suskunluk kapladı. Merceditas hıçkırarak ağlamaya başladı. Fermín merhametli bir kucaklamayla onu sakinleştirmeye çalıştı, ama Merceditas başka bir tarafa sıçradı.</p>

  <div style="page-break-before:always;"></div>

  <p class="P__And__Left_Indent__And__Spacing_After__And__Spacing_Before__And__Page_Break"></p>

  <p class="P__And__Left_Indent__And__Spacing_After__And__Spacing_Before__OPENPAR_1_CLOSEPAR_"><img alt="" id="a_19" src="../Images/19.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Manzarayı düşünün artik," diye bitirdi. Don Anacleto.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Öykünün sonunda umutlarımızı artıracak hiçbir şey olmadı. Öğleye doğru gri bir polis arabası Don Federico’yu dükkânın eşiğine fırlattı. Her yanı kan içindeydi, giysisi parça parça olmuş, şeffaf kostümünü tamamlayan mücevher koleksiyonuyla peruğu kaybolmuştu. Üzerine işemişlerdi, yüzü kesik ve çürüklerle doluydu. Fırıncının oğlu, onu kapı sahanlığında çömelmiş, bir bebek gibi ağlayıp titrerken bulmuştu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yo, bu hiç adil değil, efendim," diye itiraz etti, Merceditas, Fermin’in gezinen ellerinden uzakta, dükkânın kapısına yakın durmuştu. "Zavallı şey, altın gibi bir kalbi var ve her zaman kendi işiyle ilgilenir. Bir çingene gibi giyinip insanların önünde şarkı söylemekten mi hoşlanıyormuş? Kime ne? Bu insanlar günahkâr."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Günahkâr değil," diye karşı çıktı, Fermín. "Moron, ki bu aynı şey değildir. Günah, törel bir yargı, niyet ve biraz sağgörü gerektirir. Bir moron ya da bir aptal, her neyse, düşünmek veya sonuç çıkarmak için durmaz. Bir hayvan gibi her zaman içgüdüleriyle hareket eder, her zaman kendisinin iyi olduğuna ve doğru şeyleri yaptığına inanmıştır, dindarlık taslayarak herkesi idare etmekten gurur duyar, eğer Fransızlara hak verecek olursanız, derisinin renginden, dininden, dilinden, ırkından ya da Don Federico’nunkine benzer koşullardan dolayı, herkesi kendinden farklı görür, uygun zamanını kollar. Gerçekte dünyanın gereksinimi olan şey daha günahkâr insan ve daha az aptaldır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Saçmalama. Gereksinimimiz olan şey biraz daha Hıristiyan dayanışmasıyla daha az kincilik. Çok utanç verici bir durumdayız," diye araya girdi, Merceditas. "Herkes ayine gidiyor, ama kimse İsa Efendimiz’in sözlerine aldırmıyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Merceditas dua kitabı sanayiinden söz etmeyelim. Bu çözüm değil, sorunun bir parçası."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İşte bir tanrıtanımaz daha. Ruhban sınıfı sana ne yaptı, sorabilir miyim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Haydi, şimdi tartışmanın sırası değil," diye söze karıştı, babam. "Fermín, sen de gidip Don Federico’yu gör, bir şeye ihtiyacı olup olmadığını, eczaneye gidecek ya da marketten bir şeyler alacak birini isteyip istemediğini bir öğren bakalım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evet, Sinyor Sempere. Hemen. Bildiğiniz gibi, söylevcilik benim mahvolma sebebim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Senin mahvolma sebebin çevrende taşıdığın utanmazlık ve saygısızlık," dedi, Merceditas. "Kâfir. Senin ruhunu hidroklorik asitle temizlemen gerekiyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bana bak Merceditas, senin iyi biri olduğunu bildiğimden (her ne kadar biraz dar görüşlü ve bir tuğla kadar bilgisiz olsan da), şu an sosyal bir sıkıyönetim durumuyla karşı karşıya olduğumuzdan ve birinin benim yardımıma olan gereksiniminin öncelikli oluşundan birkaç önemli noktayı senin için aydınlatmaktan sakınacağım..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Fermín!" diye bağırdı, babam.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín çenesini kapayıp dükkândan koşturarak çıktı. Merceditas onu hoşnutsuzlukla seyretti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu adam bu günlerde başınızı belaya sokacak, sözümü ciddiye alın. O bir anarşist, bir Mason ya da en azından bir Yahudi. O büyük burnuyla..."</p>

  <p class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before">Onu dikkate almayın. Aykırı olmaktan hoşlanıyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Merceditas onaylayan bakışlarıyla başını salladı. "Pekâlâ, şimdi izninizi isteyeceğim, bazılarımızın yapacak çok işi var ve zaman kısıtlı. İyi sabahlar."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Hepimiz başımızı kibarca sallayıp onun caddede yüksek topuklarıyla salmışını seyrettik. Babam sanki daha yeni sağlanmış barış havasını solumak istercesine derin bir soluk aldı. Sonunda retorik uçuşlarından yere inen Don Anacleto, babamın ardı sıra eğildi. Yüzü solgundu, hüzünlü bir güz bakışı gözlerinden taşıyordu. "Bu ülke çok kötüye gidiyor," dedi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gel şimdi, Don Anacleto, geçmiş olsun. Olaylar burda ve başka her yerde hep böyledir. Sorun, kimi karamsar anlar olmasında, bu darbeler yankılaşmaya başladığında her şey daha karanlık görünür. Don Federico’nun bunun üstesinden nasıl geleceğini göreceksin. O hepimizin sandığından daha güçlüdür."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Öğretmen soluk alırcasına mırıldandı. "Bu gelgite benziyor, anlıyor musun?" dedi, kendinden geçmiş bir halde. <b>"Vahşeti kastediyorum. Senden uzaklaşır ve kendini güvende hissedersin, ama her zaman geri döner, her zaman geri döner... soluğumuzu keser.</b> Okulda bunu her gün görüyorum. Tanrım... Kuyruksuz maymunlar, işte sınıflarda karşılaştıklarımız. İnanın, Darwin bir hayalci. Evrim ya da o tarz bir şey yok. Anlama yeteneği olan herkes uğruna dokuz tane orangutanla çarpışmak durumundayım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yalnızca uysalca başımızı sallayabildik. Don Anacleto hoşça kal demek için bir elini yukarı kaldırdı, başıyla selamlayıp ayrıldı. Geldiğinden beş yaş daha yaşlı gösteriyordu. Babam içini çekti. Ne söyleyeceğimizi bilemeden kısa bir süre birbirimize baktık. Ona Müfettiş Fumero’nun dükkâna gelişini anlatıp anlatmama konusunda ikircikliydim. Bu bir uyarıydı, diye düşündüm. Bu ikaz. Fumero zavallı Don Federico’yu bir telgraf olarak kullanmıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir sorun mu var, Daniel? Solgun görünüyorsun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">İç geçirerek yere doğru baktım. Geçen gece Müfettiş Fumero’yla yaşanan olayı ve onun tehditleriyle ilgili her şeyi anlatmaya başladım. Babam kızgınlığını birer alev topuna dönüşen gözlerinde saklayarak dinledi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Benim hatam," dedim. "Bir şeyler söylemem gerekirdi..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babam başım iki yana salladı. "Hayır. Bilemezdin, Daniel."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ama..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bunun hakkında düşünme bile. Fermín’e de tek söz etme. O adamın yeniden peşinde olduğunu öğrendiğinde nasıl davranacağını Tanrı bilir."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ama bir şeyler yapmalıyız."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onun sorun yaşamayacağına emin ol."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Çok inanmasam da başımla onayladım, babam yazışmalarına geri dönerken Fermün’in başladığı işlere kaldığı yerden devam ettim. Babam paragraf aralarında beni gözleriyle süzdü. Dikkat etmiyormuş numarası yaptım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Dün Profesör Velázquez’le nasıl gitti? Her şey yolunda mı?" diye sordu, konuyu değiştirmek isteyerek.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evet, kitaplardan memnundu. Franco’nun mektuplarından oluşan bir kitap aradığından söz etti."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Moorslayer</i> kitabı. Ama o uydurma bir şey... Madariaga’nın bir şakası. Ona ne dedin?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Araştıracağımızı ve en az iki hafta içinde ona haber vereceğimizi söyledim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İyi yapmışsın. Bunu Fermin’in üstüne yükleyip Velázquez’e bir şans verelim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başımla onayladım. Her zamanki işlerimizle ilgilenmeyi sürdürdük. Babam hâlâ bana bakıyordu. Yine başladık diye düşündüm.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Dün dükkâna çok güzel bir kız geldi. Fermín, onun Tomás Aguilar’ın ablası olduğunu söyledi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evet."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babam hafif şaşkın bir ifadeyle rastlantı olduğunu düşünerek başını salladı. Tekrar yüklenmeden önce bana bir anlık barış bahşetti, bu kez bir şeyleri daha yeni anımsamış birinin bakışlarını takındı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Aklıma gelmişken, Daniel, bugün çok fazla işimiz yok, şey, belki kendi işlerinle ilgilenmek istersin. Son günlerde çok sıkı çalıştığını düşünüyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ben iyiyim, teşekkürler."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">”Ben de Fermín’i burda bırakıp Barcelona Liceo Opera Salonuna gitmeyi düşünüyordum. Öğleden sonra <i>Tannhauser</i>'i sahneliyorlar, Barceló salonda kendine birkaç koltuk ayırttığından beni de davet etti." Babam mektuplarmı okuyormuş gibi yaptı. Çok kötü bir aktördü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne zamandan beri Wagner’den hoşlanıyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Omuzlarını silkti. "Verilen bir armağanı asla beğenmemezlik etme... Ayrıca, Barcelona olması işleri zorlaştırmaz, çünkü kostümleri ve oyunun temposunu eleştirerek tüm gösteri yorumlarını oyun sırasında harcıyor. Sıklıkla seni soruyor. Belki bir gün onu görmeye dükkânına gidersin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Önümüzdeki günlerden birinde."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Doğru, o zaman, eğer kabul edersen bugün işi Fermín’e bırakalım ve dışarıya çıkıp biraz keyfimize bakalım. Tam zamanı. Eğer paraya ihtiyacın varsa..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Baba. Bea, benim kız arkadaşım değil."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kız arkadaş hakkında kim bir şey söyledi ki? O halde tartışmaya gerek yok. Sen bilirsin. Paraya ihtiyacın olursa kasadan alırsın, ama bir not bırak ki Fermín günün sonunda dükkânı kapatırken endişelenmesin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bunları söyledikten sonra aldırmıyormuş gibi yaparak arka odaya geçti, ağzı kulaklarındaydı. Saatime baktım. Sabahın on buçuğuydu. Bea’yle saat beşte üniversite manastırında buluşacaktım, <b>beni korkutan, günün</b> <b><i>Karamazov Kardeşler</i></b><b>'den daha uzun geçiyor oluşuydu</b>.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Az sonra Fermín saatçinin evinden döndü ve bize semt kadınlarından oluşan bir komando timinin zavallı Federico’ya eşlik etmek için sürekli nöbet tuttukları bilgisini verdi. Doktor, saatçinin üç kaburga kemiğinin kırıldığını, vücudunda çok sayıda ezik olduğunu ve kalın bağırsağında ciddi yırtıklar meydana geldiğini söylemiş.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir şeyler satın aldın mı?" diye sordu, babam.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir eczane açmaya yetecek kadar ilaç ve kremleri var, bu yüzden ona biraz çiçek, bir şişe kolonya ve... Don Federico’nun en sevdiği üç şişe de şeftali suyu aldım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Doğru olanı yapmışsın. Sana olan borcumu söyle," dedi, babam. "Durumu nasıl?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Doğruyu söylemek gerekirse, hamur gibi dövülmüş. Yalnızca yatağında bir yün topu gibi bükülüp kaldığını, ölmek istediğini, inlediğini gördüm. İnanın bana, bu bende birini öldürme isteği uyandırdı. Asayiş bürosunu basıp çıbanın başı Fumero’dan başlayarak şu pisliklerden yarım düzinesini bir makineli tüfekle ortadan kaldırmayı çok istedim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Fermín biraz sakin olalım. Bu tür şeyler yapmanı kesin olarak yasaklıyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Siz nasıl isterseniz, Sinyor Sempere."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Peki Petita bu durumu nasıl karşılaşmış?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Örnek alınacak bir yüreklilikle. Komşular konyak kadehleriyle ona yatıştırıcı vermişler, onu gördüğümde kanepeye yığılmıştı, bir domuz gibi horluyor ve döşemede mermi delikleri açarcasına yelleniyordu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Karakterine uygun. Fermín, senden bugün dükkâna göz kulak olmanı isteyeceğim, bir süre Don Federico’yu ziyarete gideceğim. Daha sonra Barcelo’yla bir randevum var. Tabi Daniel’in de yapacak şeyleri var."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gözlerimi kaldırdığım anda babamla Fermín’i imalı bakışlarla birbirlerine bakarken yakaladım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir çift çöpçatan," dedim. Kapıdan dışarı çıktığımda arkamdan hâlâ gülüyorlardı.</p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_4"><span>*</span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">İnsanın içine işleyen soğuk esinti, caddeleri süpürüyor, patikayı kaplayan sisi dağıtıyordu. Çelik sertliğindeki güneş gotik semtin çan kuleleri ve çatılarından bakır rengi yansımalar yaratıyordu. Bea’yle olan randevuma hâlâ saatler vardı, bu yüzden Nuria Monfort’u ziyaret ederek şansımı denemeye karar verdim, hâlâ bir süre önce babasının verdiği adreste oturduğunu umuyordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">San Felipe Neri Meydanı, eski Roma surlarının ardına gizlenmiş gotik semtin birbirini çapraz kesen ve bir labirenti andıran caddeleri arasında küçük bir soluklanma mekânı gibiydi. Savaş sırasındaki makineli tüfek atışından kalma delikler kilise duvarlarını çiçek bozuğuna çevirmişti. O sabah bir grup çocuk, taşların anılarından habersiz askercilik oynuyorlardı. Saçları yer yer kırlaşmış genç bir kadın, kucağında açık bir kitap ve yüzünde dalgın bir gülümsemeyle oturduğu banktan çocukları seyrediyordu. Adres, Nuria Monfort’un dörtyol ağzının girişindeki bir binada yaşadığını gösteriyordu. Yapının yapılış yılı giriş kapısının üstünde yer alan taş kemerde hâlâ duruyordu: 1801. Az sonra koridordaydım, eğreti bir spiral biçiminde yukarıya kıvrılan merdivenden yalnızca yarı karanlık katlarını fark edebileceği yeterlilikte bir ışık vardı. Pirinç kaplama bir arı kovanını andıran posta kutularını inceledim. Kiracıların isimleri, o günlerde çok yaygın olduğu üzere, kutuların üzerindeki küçük deliklere yerleştirilen sarı kart parçalarında görünüyordu.</p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_4"><span><b>Miguel Moliner / Nuria Monfort</b></span></p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_4"><span><b>3.°- 2.</b><span style=" font-weight: bold; font-size: 0.75em; vertical-align: super;">a</span></span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Parmaklarımın ucunda usul usul yukarı çıktım. Oyuncak evin merdivenlerine benzeyen basamaklara tüm ağırlığımla basmaya korkuyordum. Her katta iki daire kapısı vardı, üstlerinde bir numara ya da işaret yoktu. Üçüncü kata ulaştığımda birini gelişigüzel seçerek kapıyı çaldım. Merdiven eski taş, çamur ve nem kokuyordu. Kapıyı birkaç kez çaldım, ama yanıt yoktu. Şansımı diğer kapıda denemeye karar verdim. Yumruğumla üç kez vurdum. Dairenin içinde bir radyonun bangır bangır dini yayın yaptığını duyabiliyordum, <i>Rahip Martin Calzado’yla Derin Yansımalar</i>.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kapıyı turkuvaz renkli kapitone sabahlık ve terlik giymiş, saçlarında bigudiler olan bir kadın açtı. O puslu ışıkta okyanus dalgıçlarına benziyordu. Fonda Rahip Martin Calzado’nun yumuşak sesi, Lourdes Tapınağı’nı ve kutsal yerleri ziyaret eden hacıların gözdesi olan, sivilce ve siğillere iyi geldiği söylenen bir güzellik ürünü markası olan Aurorin’e programın destekleyicisi olarak teşekkür ediyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tünaydın. Sinyora Monfort’a bakmıştım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nurieta? Yanlış kapıyı çaldınız, genç adam. Tam karşıdaki kapı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çok üzgünüm. Az önce onu da çaldım, ama yanıt alamadım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tahsildar değilsiniz, değil mi?" diye birdenbire sordu görmüş geçirmiş komşu kuşkuyla.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır. Beni Sinyora Monfort’un babası gönderdi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ah, şimdi oldu. Nurieta aşağıda kitap okuyor olmalı. Çıkarken onu görmediniz mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Giriş katın basamaklarına indiğimde kır saçlı kadının elindeki kitapla hâlâ dörtyol ağzındaki bankta oturduğunu gördüm. Onu dikkatle inceledim. Nuria Monfort moda dergileri ya da stüdyo resimlerinde görülebilecek türden zarif yüz hatlarıyla çok güzel bir kadındı, ama gençliği uzaklaşıp gitmiş bir kadın görüntüsü yansıyordu gözlerindeki hüzünde. Aldırmaz yapısında babasından bir şeyler vardı. Ağarmış saçları ve yüzündeki çizgilerden anladığım kadarıyla kırklı yaşların başında olmalıydı. Loş bir ışıkta on yaş daha genç gösterirdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sinyora Monfort?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Beni görmeksizin, sanki bir transtan uyanır gibi bana doğru baktı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İsmin Daniel. Adresinizi bir süre önce babanız vermişti. Benimle Julián Carax hakkında konuşabileceğinizi söyledi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bu sözcükleri duyduğunda düşlerinden tamamen sıyrıldı. Ona babasından söz etmenin iyi bir düşünce olmadığı izlenimine kapıldım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İstediğin nedir?" diye sordu kuşkuyla.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O anda güvenini kazanamazsam tek şansımı da yitireceğimi hissettim. Oynayabileceğim tek kart doğruları söylemekti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Lütfen açıklamama izin verin. Sekiz yıl önce Unutulmuş Kitaplar Mezarlığı’nda şans eseri Julián Carax’ın bir romanını buldum. Kendisini Lain Coubert olarak tanıtan bir adam tarafından yok edilmesini önlemek için onu oraya siz gizlemişsiniz," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kımıldamaksızın beni inceledi, sanki çevresindeki dünyanın parçalanıp dağılmasından korkuyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yalnızca birkaç dakikanızı alacağım," diye ekledim. "Söz veriyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Boyun eğen bir bakışla başını salladı. "Babam nasıl?" diye sordu, göz göze gelmekten sakınarak.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O iyi. Biraz yaşlandı ve sizi çok özlüyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Nuria Monfort anlamını çözemediğim bir iç geçirdi. "Daireye çıksak iyi olur. Bunu sokakta konuşmak istemiyorum."</p>

  <div style="page-break-before:always;"></div>

  <p class="P_Normal__And__Left_Indent__And__Spacing_After__And__Spacing_Before__And__Page_Break"></p>

  <p class="P__And__Left_Indent__And__Spacing_After__And__Spacing_Before__OPENPAR_1_CLOSEPAR_"><img alt="" id="a_20" src="../Images/20.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Nuria Monfort gölgelerin içinde tek başına yaşıyordu. Dar bir koridor aynı zamanda mutfak, kütüphane ve ofis olarak kullanılan bir yemek odasına açılıyordu. Yolda, penceresi olmayan mütevazı bir yatak odası dikkatimi çekti. İçinde mutfaktan gelen yemek kokularından tutun da, geçtiğimiz yüzyıldan kalma kanalizasyon borularından sızan antika bir leş kokusuna dek her tür kokuyu barındıran, duş ya da küveti olmayan ufak tefek bir banyodan oluşuyordu. Duvarların sıvaları arasına karanlık bir kütle yerleştirilmiş gibi tüm daire sonsuz bir karanlığa bürünmüştü. İçerisi soğuk, izmarit ve yokluk kokuyordu. Evinin kuşkulu durumuna dikkat etmekten sakınırken Nuria Monfort, beni inceliyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sokağa iniyorum, çünkü evde hemen hiç ışık yok," dedi. "Kocam, geri döndüğünde bana bir okuma lambası alacağına söz verdi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kocanız uzakta mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Miquel hapiste."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Üzgünüm, bilmiyordum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bilemezdin. Sana söylemekten utanmıyorum, çünkü o bir suçlu değil. Bu kez onu metal işçileri sendikası için bildiri basmaktan içeriye aldılar. İki yıl önceydi. Komşular onun Amerika’da, gezide olduğunu sanıyor. Babam da bilmiyor ve öğrenmesini istemiyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Merak etmeyin. Benden öğrenmeyecek," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Çevremiz gergin bir sessizlikle örüldü, sanırım benim Isaac tarafından gönderilmiş bir casus olup olmadığımı düşünüyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Aramızdaki sessizliği bozmak amacıyla aptalca, "Tek başınıza bir ev geçindirmek zor olmalı," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kolay değil. Çevirilerden para kazanabiliyorum, ama hapiste bir kocayla o da yeterli sayılmaz. Avukatlar kuruttu beni, borçla ayakta duruyorum. Çevirmenliğin nerdeyse yazarlık kadar kötü bir getirisi var."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bana sanki bir yanıt bekliyormuşçasma baktı. Yalnız uysalca gülümsedim. "Kitap mı çeviriyorsunuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Artık değil. Şimdi gümrük belgeleri, sözleşmeler ve formlar çevirmeye başladım... bunlar çok daha iyi para getiriyor. Yazın çevirileriyle az miktarda bir gelir elde edersin, yine de kitap yazmaktan biraz daha fazla kazanırsın, bu doğru. Apartman yönetimi beni birkaç kez burdan çıkarmaya çalıştı. Tüm kaygıları kurum ödentilerini ödeyemem. Gerisini tahmin edersin, pantolon giyen ve yabancı dil konuşan bir kadın... Birden fazla komşum beni kötü şöhretli bir evde çalışmakla suçladı. Çok şanslı olmalıyım..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Karanlığın yüzümün kızardığını gizlemesini umut ettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Üzgünüm. Tüm bunları sana niye anlattığımı bilmiyorum. Canını sıkıyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Benim hatam. Ben sordum.”</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sinirli bir biçimde güldü. Şiddetli bir yalnızlık atmosferiyle kuşatılmış görünüyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bana biraz Julián’ı anımsattın," dedi aniden. "Bakış tarzın, mimiklerin. O da senin şu an yaptığın gibi yapardı. Tek sözcük etmeden gözünü dikip bakardı, bu yüzden, sende kalması daha iyi olan şeyleri bir aptal gibi ona söylerdin... Sana bir şeyler ikram edebilir miyim? Bir fincan kahveye ne dersin?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır, teşekkürler. Zahmet etmeyin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne zahmeti? Kendime de pişirmek üzereydim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir şeyler bana, bu bir fincan kahvenin onun öğle yemeği olduğunu hissettirdi. Tekrar reddedip yemek odasının küçük bir elektrik sobası olan köşesine doğru gidişini seyrettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Rahatına bak," dedi, sırtı bana dönük bir biçimde.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Çevreme bakınıp nasıl diye sordum kendi kendime. Nuria Monfort’un ofisi, balkonun bitişiğindeki köşeyi kaplayan bir masa, yanındaki gaz lambasıyla Underwood bir daktilo ile sözlükler ve kılavuz kitapçıklarla dolu bir raftan oluşuyordu. Aile fotoğrafları yoktu, ama masanın karşısındaki duvar kartpostallarla kaplanmıştı, tümü bir yerlerde gördüğüm, ama yerini tam olarak anımsayamadığım bir köprünün resimleriydi; belki Paris ya da Roma. Gösterişten yoksun bu masa neredeyse saplantılı bir temizlik ve düzen içindeydi. Kalemler uçları açılıp kusursuzca sıralanmıştı. Kâğıtlarla dosyalar düzenlenip üç sıra halinde dizilmişti. Arkamı döndüğümde Nuria Monfort’un koridorun girişinden beni incelediğini fark ettim. Sessizlik içinde dikkatle bana bakıyordu, metro ya da caddede bir yabancıya yöneltilen türden bir bakışla. Bir sigara yakarak olduğu yerde durdu, yüzü mavi bir duman bulutuyla kaplandı. Ansızın, tüm olumsuzluklara rağmen, Nuria Monfort’un, beyazperdede Fermín’in gözlerini kamaştıran, Berlin’de bir tren garında sislerin arasından bir ışık çemberi içinde beliriveren, o güzel baştan çıkarıcı kadınlara benzediğini düşündüm.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Anlatacak çok fazla şey yok," diye söze başladı. "Julián’la yirmi yıldan da fazla bir süre önce Paris’te karşılaştım. O zamanlar Cabestany Yayınevi’nde çalışıyordum. Sinyor Cabestany, Julián’ın romanlarının yayın hakkını çerez parasına elde etmişti. Önceleri muhasebe bölümünde çalıştım, ama Cabestany, Fransızca, İtalyanca ve biraz Almanca konuştuğumu öğrendiğinde beni satın alma bölümüne kaydırdı, onun özel sekreteri oldum. İşlerimden biri şirketimizle çalışan yabancı yazarlar ve yayınevleriyle iletişimi sağlamaktı, böylelikle Julián Carax’la bağlantı kurdum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Babanız, bana ikinizin iyi arkadaş olduğunu söyledi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Babam büyük olasılıkla sana onunla fingirdediğimi ya da bu türden bir şeyler söyledi, doğru mu? Ona göre azgın bir orospu gibi pantolonlu her şeyin peşinden koşarım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bu kadının açık sözlülüğü, pişkince davranışı karşısında dilim tutuldu. Uygun bir yanıt verebilmek için uzun süre bekledim. O ana dek Nuria Monfort kendi kendine gülümseyerek başını iki yana salladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ona aldırma sen. Babam bu düşünceye, bir keresinde, 1933 yılında, Sinyor Cabestany ile Gallimard Yayınevi arasındaki bir sorunu çözmek için Paris’e yaptığım bir geziden sonra kapıldı. Kentte bir hafta geçirdim, Cabestany’nin otel ücreti ödemek istememesi gibi basit bir nedenden dolayı Julián’ın dairesinde kaldım. Görüyorsun ya, çok romantik. O zamana dek Julián Carax’la olan ilişkim tümüyle mektuplar aracılığı ile sürmüştü, işin gereği telif hakkı, denemeler ya da yayımcılıkla ilgili sorunlar üzerine yazışıyorduk. Hakkında bildiklerim ya da hayal ettiklerim bize gönderdiği müsveddeleri okumamdan oluşmuştu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Size Paris’teki yaşantısı hakkında bir şey anlattı mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır. Julián kitapları ya da kendisi hakkında konuşmaktan hoşlanmazdı. Paris’te mutlu olduğunu sanmıyorum. Hiçbir yerde mutlu olamayan şu insanlardan biri izlenimi verse de, işin gerçeği, onu yakından tanıma olanağım hiçbir zaman olmadı. Buna izin vermedi. Çok özel bir kişiydi, kimi zaman bana dünyayla ya da diğer insanlarla ilgisi olmadığı izlenimi verirdi. Sinyor Cabestany, onun utangaç, belki biraz da çılgın biri olduğunu düşünüyordu, ama Julián’ın kendisini anılarına hapsetmiş, geçmişte yaşadığı düşüncesi daha ağır basıyordu. Julián kendi iç dünyasında kitapları ve onların içerikleri için yasıyordu... kendi kurcusu olan konforlu bir hapishane."</p>

  <p class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before">"Bunu sanki onu kıskanıyormuşsunuz gibi söylediniz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sözcüklerden daha kötü hapishaneler de var, Daniel."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ne demek istediğini tam olarak anlamasam da başımla onayladım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián şu anılarından, Barcelona yıllarından size hiç söz etti mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çok az. Onunla Paris’te kaldığım bir hafta boyunca ailesini bana biraz anlattı. Annesi Fransız bir müzik öğretmeniydi. Babasının bir şapka dükkânı ya da ona benzer bir şeyi varmış. Çok dindar ve sert birisi olduğunu biliyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián size babasıyla arasında nasıl bir ilişki olduğunu açıkladı mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hiç uyuşmadıklarını biliyorum. Uzun zaman öncesine dayanan bir şey. Gerçekte, Julián’ın Paris’e gidiş sebebi babasının, onu orduya kaydettirmesinden kaçmaktı. Annesi, oğlunu askere göndermektense onu o adamdan olabildiğince uzağa götüreceğine söz vermiş."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ama 'o’ adam yine de onun babasıydı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Nuria Monfort gülümsedi. İmalı bir gülüştü bu, yorgun gözleri hüzünle parladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Öyle bile olsa asla bir baba gibi davranmıyordu, Julián da onu asla gerçek bir baba gibi kabul etmedi. Bir keresinde bana, annesinin evlenmeden önce ismini hiçbir zaman açıklamadığı bir yabancıyla ilişkisi olduğunu itiraf etti. O adam Julián’ın gerçek babasıydı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Rüzgârın Gölgesi</i>’nin başlangıcına benziyor. Size doğruyu söylediğini düşünüyor musunuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Nuria Monfort başıyla onayladı. "Julián bana şapkacının -onu böyle adlandırmıştı- annesini nasıl dövdüğünü, hakaret ettiğini izleyerek büyüdüğünü anlattı. Sonra Julián’ın odasına giderek ona bir günah çocuğu olduğunu, annesinin aşağılık karakteri ve zayıflığının ona miras kaldığını, ne yaparsa yapsın başarısızlıkla karşılaşacağını ve yaşamı boyunca yoksulluk içinde yaşayacağını söylermiş."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián, babasından nefret mi ediyordu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Zaman mükemmel bir ilaçtır. Julián’ın ondan nefret ettiğini hiç hissetmedim. Belki de böylesi daha iyiydi. Tüm bu yaşananların sonucu olarak şapkacıya olan tüm saygısını yitirdiği izlenimi edindim. Julián bunlar hakkında konuşurken sanki onu hiç ilgilendirmiyormuş, ardında bıraktığı geçmişinden bir kesitmiş gibi söz ediyordu, ama böyle şeyler asla unutulmaz. İster bilinçsizce, ister kötü niyetle söylenmiş olsun bir çocuğun yüreğini zehirleyen sözcükler onun belleğinde iz bırakır, er geç onun ruhunu yakar."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bunları deneyimlerine dayanarak mı söylediğini merak ettim ve dostum Tomás Aguilar’ın hayali, kibirli babasının acı ve küçültücü eleştirilerini sabırla dinlerken, gözümün önünde canlandı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Babası onunla böyle konuşmaya başladığında Julián kaç yaşındaydı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yaklaşık sekiz ya da on arası, sanırım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">İç geçirdim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Orduya katılacak yaşa geldiğinde annesi onu Paris’e götürmüş. Babası ile vedalaştıklarını bile sanmıyorum. Şapkacı, ailesinin onu terk etmesini asla kabullenemezdi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián’in Penélope ismindeki bir kızdan söz ettiğini hiç duydunuz mu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Penélope? Sanmıyorum. Olsa anımsardım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Barcelona’da yaşadığı dönemden bir kız arkadaşı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Carax’la Penélope Aldaya’nın fotoğrafını çıkarıp ona uzattım. Delikanlılık çağındaki Julián Carax’i gördüğünde yüzünde bir gülümsemenin ışıdığını fark ettim. Geçmişe özlem ve yitirilenler onu tüketiyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Burda oldukça genç görünüyor... Sözünü ettiğin Penélope bu mu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başımla onayladım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çok güzel bir kız. Julián bir yolunu her zaman bulup çevresine hep güzel kadınları toplardı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Senin gibi, diye düşündüm. "Acaba çok mu?..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Soruma yine aynı şekilde gülümsedi. "Kız arkadaş mı? Sevgili mi? Bilmiyorum. Doğrusunu söylemek gerekirse, yaşamındaki herhangi bir kadın hakkında konuştuğunu hiç duymadım. Bir keresinde yalnızca onu iğnelemek için sormuştum. Bir pavyonda piyano çalarak geçimini sağladığını biliyor olmalısın. Bütün gün çevresinde dolanan hafif meşrep güzel kadınların onu baştan çıkarıp çıkarmadıklarını sordum. Şakayı komik bulmadı. Hiç kimseyi sevmeye hakkı olmadığını, yalnız yaşamak için yaratıldığını söyledi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nedenini söyledi mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián asla hiçbir şeyin nedenini söylemezdi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Öyle de olsa", sonunda,1936’da Barcelona’ya döndükten kısa bir süre sonra, Julián Carax evlenmek üzereymiş."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Öyle diyorlar."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Buna inanmıyor musunuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Omuzlarını silkerken kuşkuyla baktı. "Söylediğim gibi, tüm o yıllar boyunca yalnızca birbirimizi tanıdık, Julián özel olarak herhangi bir kadından, hatta evleneceği kişiden bile hiç söz etmedi. Varsayılan evliliği hakkındaki öykü bana daha sonra ulaştı. Neuval, Carax’ın son yayımcısı, Cabestany’ye nişanlısının Julián’dan yirmi yaş büyük, fazla sağlıklı olmayan varlıklı bir dul olduğunu söylemiş. Neuval’a göre, kadın onun geçimini az ya da çok yıllarca sağlayacak biriymiş. Doktorlar ona altı ay, en çok bir sene ömür biçmiş. Neuval, kadının Julián’la evlenerek mirasını ona bırakmak istediğini söyledi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ama evlilik töreni hiç gerçekleşmedi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Eğer ortada böylesi bir plan ya da böyle bir dul varsa."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bildiğim kadarıyla Carax, evleneceği günün şafağında bir düelloya karıştı. Kiminle ya da niçin olduğunu biliyor musunuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Neuval o kişinin bu dulla ilgili bir kişi olduğunu varsayıyor. Mirasın sonradan görme herhangi bir kişinin eline geçtiğini görmek istemeyen hırslı uzak bir akraba. Neuval çoğunlukla ucuz korku romanları basardı, sanırım bu yazın türü kafasına işlemiş."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nikâh ve düello öyküsüne gerçekten inanmadığınızı anlıyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır. Hiç inanmadım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O halde, neler olduğunu düşünüyorsunuz? Carax Barcelona’ya niçin döndü?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Hüzünle gülümsedi. "Aynı soruyu on yedi yıldır soruyorum kendime.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Nuria Monfort bir sigara daha yaktı. Bir tane de bana sundu. Canım almak istedi, ama kabul etmedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ama sizin bir teoriniz olmalı?" dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tüm bildiğim, 1936 yazında, savaşın patlak vermesinden kısa bir süre sonra, belediye morgundan bir görevlinin şirketi arayarak Julián Carax’in üç gün önce öldüğünü ve cesedin onlarda olduğunu söylediği. Onu Raval tarafındaki bir geçitte paçavralar içinde, kalbinde bir mermi deliğiyle bulmuşlar. Üstünde bir kitap, <i>Rüzgârın Gölgesi</i>'nin bir kopyası ile pasaportu varmış. Pasaportundaki damgaya göre Fransız sınırını bir ay önce geçmiş. Bu süre boyunca nerde olduğunu kimse bilmiyor. Polis, babasıyla bağlantıya geçti, ama şapkacı bir oğlu olmadığını öne sürerek cesedin sorumluluğunu üstlenmeyi reddetti. Arayan soran olmayınca iki gün sonra Montjuic Mezarlığı’nda isimsiz bir mezara gömüldü. Ona bir çiçek bile götüremedim, çünkü nereye gömüldüğünü bana söyleyebilecek kimse yoktu. Julián’ın montunda bulduğu kitabı saklayan, birkaç gün sonra da Cabestany Yayınevi’ni arayan morgtaki görevli sayesinde neler olduğunu öğrendim. Bunu anlamakta güçlük çektim. Eğer Julián’ın Barcelona’da dönebileceği herhangi biri varsa bu ben ya da bir pinti olan Cabestany olmalıydı. Tek dostları bizlerdik, ama döneceğini bize hiç söylemedi. Barcelona’ya döndüğünü ancak o öldükten sonra öğrendik."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu haberleri aldıktan sonra başka bir şey öğrenebildiniz mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır. Bunlar savaşın ilk aylarında oldu ve Julián iz bırakmadan kaybolan tek kişi değildi. Kimse bu konuyu daha fazla konuşmadı, ama Julián’ınki gibi pek çok isimsiz mezar var. Soru sormak kafanı tuğladan bir duvara çarpmaya benziyordu. Sonrasında, çok hastalanan Sinyor Cabestany’nin yardımıyla polise bir şikâyet dilekçesi vererek bulabildiğim tüm torpilleri kullandım. Başvurularıma aldığım tek yanıt, kibirli ve uğursuz görünümlü genç bir müfettişin ziyareti oldu, o da bana bu işi daha fazla kurcalamamamı önerip çabalarımı daha olumlu şeylere yöneltmemi, çünkü ülkenin geleceğinin belli olmayan hareketli bir mücadele içinde dalgalandığını söyledi. Bunlar onun sözcükleri. İsmi Fumero’ydu, tüm anımsadığım bu. Sanırım şimdilerde daha önemli bir adam. Gazeteler sık sık ondan söz ediyor. Belki onu sen de duymuşsundur."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yutkundum. "Galiba."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Birisi yayımcılarla bağlantı kurup depoda bulunan tüm Carax romanlarını edinmek istediğini söyleyinceye dek Julián hakkında başka hiçbir şey duymadım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Lain Coubert."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Nuria Monfort başıyla onayladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu adamın kim olduğu hakkında bir bilginiz var mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir ipucum var, ama emin değilim. 1936 Martı’nda -tarihi iyi anımsıyorum, çünkü o günlerde <i>Rüzgârın Gölgesi</i>'ni baskıya hazırlıyorduk- biri yayımcıları arayıp onun adresini istedi. Julián’ın eski bir dostu olduğunu, Paris’te ziyaretine gitmek istediğini söyledi. Ona bir sürpriz yapacakmış. Onu bana bağladılar, ben de herhangi bir bilgi vermeye yetkili olmadığımı söyledim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kim olduğunu söyledi mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Jorge diye biri."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Jorge Aldaya mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Olabilir. Julián bir vesileyle ondan birkaç kez söz etmişti. Sanırım San Gabriel Okulu’nda birlikteylermiş, kimi zaman Julián, onu en iyi arkadaşı olarak anardı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Jorge Aldaya’nın Penélope’nin erkek kardeşi olduğunu biliyor muydunuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Nuria Monfort kaşlarını çattı. Altüst olmuş gibi bakıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Aldaya’ya Julián’ın Paris’teki adresini verdiniz mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır. Beni endişelendirdi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne söyledi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bana güldü, onu başka yollardan nasıl olsa bulacağını söyleyip telefonu kapadı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir şeyler ona sıkıntı vermiş görünüyordu. Konuşmanın bizi nereye götürdüğünden kuşkulanmaya başladım. "Ama ondan yeniden haber aldınız, değil mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Beni başıyla sinirli bir biçimde onayladı. "Söylediğim gibi, Julián’ın kaybolmasından kısa bir süre sonra o adam Cabestany Şirketi’ne geldi. O zaman Cabestany işinin başında değildi, işlerle en büyük oğlu ilgileniyordu. Ziyaretçi, Lain Coubert, Julián’ın depolardaki tüm romanlarını satın almayı önerdi. Tüm bu şeylerin uygunsuz bir şaka olabileceğini düşündüm. Lain Coubert <i>Rüzgârın</i> Gölgesi’ndeki bir karakterdi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şeytan."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Nuria Monfort yine başıyla onayladı.</p>

  <p class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before">Lain Coubert’i gerçekten gördünüz mü?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başını iki yana sallayıp üçüncü sigarasını yaktı. "Hayır. Ama Sinyor Cabestany’nin ofisinde oğluyla yaptığı konuşmanın bir kısmını duydum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sanki bitirmekten korkuyormuş ya da nasıl bitireceğinden emin değilmiş gibi cümlesi havada asılı kaldı. Sigara parmaklarının arasında titriyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sesi," dedi. "Telefonda Jorge Aldaya olduğunu söyleyen adamın sesiyle aynıydı. Cabestany’nin oğlu, kibirli dangalak, daha fazla para kazanmaya çalıştı. Coubert -ya da her kimse- öneri hakkında düşüneceğini söyledi. Aynı günün gecesi Cabestany’nin Pueblo Nuevo’daki deposu tutuşup yandı, Julián’ın kitapları da içinde kül oldu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sizin kurtarıp da Unutulmuş Kitaplar Mezarlığı’na sakladıklarınız hariç."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Doğru."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Herhangi birinin Julián Carax’ın tüm kitaplarını niçin yakmak istediği hakkında bir düşünceniz var mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kitaplar niçin yanar? Aptallıktan, bilgisizlikten, nefretten... yalnızca Tanrı bilir."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Niçin böyle düşünüyorsunuz?" diye üsteledim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián kitaplarının içinde yaşardı. Morgtaki ceset yalnızca onun bir parçasıydı. Ruhu onun öykülerindeydi. Bir keresinde ona, karakterlerini yaratırken<span style=" font-size: 0.75em; vertical-align: super;">-</span>kimden esinlendiğini sormuştum, hiç kimseden, diye yanıtlamıştı. Karakterlerinin tümü kendisiydi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yani, eğer biri onu yok etmek istiyorsa, bu öyküleri, bu karakterleri yok etmek zorunda, öyle değil mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Keyifsiz gülümseyişi yenilgi yorgunu bir mimik gibi geri döndü. "Bana, Julián’ı anımsatıyorsun," dedi. "İnancını yitirmeden önceki halini."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Neye olan inancını?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Her şeye."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yarı aydınlıkta yanıma dek sokulup elimi tuttu. Derimin üstündeki çizgileri okumak istercesine sessizce avucumun içini okşadı. Elim onun dokunuşları altında titredi. Kendimi, onun ödünç alınmış şu eski giysilerinin altındaki vücut hatlarını belleğime kazırken yakaladım. Ona dokunmayı, teninin altında şiddetle atan nabzını hissetmeyi istedim. Gözlerimiz buluştu, neler düşündüğümü anladığını hissettim. Anladım ki her zamankinden daha yalnızdı. Gözlerimi kaldırdığımda açık bakışlarının berraklığıyla karşılaştım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián yalnız öldü, hiç kimsenin onu ya da kitaplarını anımsamayacağına, yaşamının bir anlam taşımadığına inanarak," dedi. "Birisinin onu anımsadığını ve yaşatmak istediğini bilmek hoşuna giderdi. Birileri bizi anımsadığı sürece var oluruz derdi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Daha önce, hatta belleğimde Clara Barceló’nun hayalini canlandırdığımda bile duymadığım bir istekle, bu kadını öpmek için neredeyse acı veren bir arzuyla doluyordum. Düşüncelerimi okudu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Senin için vakit oldukça geç, Daniel," diye mırıldandı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir yanım bu tuhaf yakınlığın içinde kendimi yitirmek, mimiklerim ve suskunluğumla ona, Julián Carax’i anımsattığımı yeniden duymak İçin kalmak istiyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evet," diye mırıldandım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başıyla onayladı, ama hiçbir şey söylemedi, sonra kapıya dek bana eşlik etti. Koridor sonsuzmuş gibi görünüyordu. Kapıyı benim için açtı, merdiven sahanlığına çıktım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Babamı görürsen iyi olduğumu söyle. Yalan söyle ona."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Zaman ayırdığı için teşekkür ederek kibarca elimi uzatıp kısık bir sesle hoşça kal dedim. Nuria Monfort resmi üslubuma aldırmadı. Ellerini kollarımın üstüne koyup eğilerek yanağımdan öptü. Göz göze geldik, bu kez dudaklarını iyice inceledim, neredeyse titriyorlardı. Bana sanki biraz aralıklarmış ve parmakları yüzüme doğru uzanıyormuş gibi geldi. Son anda Nuria Monfort uzaklaşıp bakışlarını önüne eğdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sanırım gitsen çok iyi olacak, Daniel."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ağlamak üzere olduğunu düşündüm, ama hiçbir şey söyleyemeden kapıyı kapadı. Merdiven sahanlığında tek başıma kalmıştım, kapının öteki yanındaki varlığını hissederek hareketsizce durup o anda orada neler yaşandığını kendi kendime sordum. Sahanlığın öteki ucunda komşusunun gözetleme deliği yanıp sönüyordu. Ona el sallayıp merdivenlerden indim. Caddeye ulaştığımda Nuria Monfort’un yüzünü, sesini, kokusunu ruhumun derinliklerinde hâlâ hissedebiliyordum. Mağaza ve ofislerden çıkan isimsiz insanlarla dolu caddeler boyunca dudaklarının izini, tenime sinen soluğunu taşıdım. Canuda Sokağı’na döndüğümde caddelerin koşuşturmacasını delip geçen buz gibi bir rüzgâr bana çarptı. Yüzüme vuran soğuk havayla karşılanıp üniversiteye doğru yola koyuldum. Bulvarı geçip yönümü Tallers Sokağı’na çevirdim, şimdi Nuria Monfort’un gözlerinde yaşlarla, o iç sıkıcı yemek odasının karanlığında kalemlerini ve anılarım sessizce düzenlediğini hayal ederken gölgelerden oluşan dar kanyonların içinde gözden kayboldum.</p>

  <div style="page-break-before:always;"></div>

  <p class="P__And__Left_Indent__And__Spacing_After__And__Spacing_Before__And__Page_Break"></p>

  <p class="P__And__Left_Indent__And__Spacing_After__And__Spacing_Before__OPENPAR_1_CLOSEPAR_"><img alt="" id="a_21" src="../Images/21.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Akşam karanlığı, soğuk bir esinti ve caddelerdeki geçitler arasında süzülen mor ışıktan bir örtüyle, neredeyse gizlice çöktü. Adımlarımı hızlandırdım, yirmi dakika sonra üniversitenin ön cephesi, geceye demirlemiş koyu sarı bir gemi gibi karşımda belirdi. Edebiyat bölümünün kapıcısı spor sayfalarının akşam baskısında ülkenin en etkili köşe yazarının sözcüklerini dikkatle okuyordu. Bir öğrencinin bu koşullar altında okuldan ayrılması zor görünüyordu. Ayak seslerimin yankıları manastıra açılan koridorlar, dehlizler boyunca beni izledi, girişte gölgeleri güç bela rahatsız eden iki sarımsı ışığın kızarıklığı seçiliyordu. Ansızın, Bea’nin intikam almak için böyle uygunsuz bir saate randevu vererek belki de bana bir oyun oynadığı düşüncesine kapıldım. Manastırdaki portakal ağaçlarının yaprakları titrek ışığın altında gümüşten gözyaşları gibi parıldıyor, çeşmenin sesi tonozların içinde yankılanıyordu. Bir düş kırıklığı ya da belki korkakça bir ferahlama duygusu içinde bahçenin çevresine dikkatle bakındım. Oradaydı, silueti havuza vurmuştu, banklardan birine oturmuş manastırın çatısındaki kemerleri seyrediyordu. Onu daha iyi görmek için girişte durdum, bir an için dörtyol ağzındaki bankta düşlere dalan Nuria Monfort’u anımsadım. Bea’nın yanında dosyasının ya da kitaplarının olmadığını fark ettim, o öğleden sonra dersi olmadığından kuşkulandım. Belki de buraya yalnızca benimle buluşmaya gelmişti. Zorlukla yutkunarak manastırın içine doğru yürüdüm. Ayak seslerim beni ele verdi ve Bea oradaki varlığım sanki yalnızca bir rastlantıymış gibi başını sürpriz bir gülümsemeyle kaldırarak baktı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gelmeyeceğini düşündüm," dedi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ben de öyle düşünmüştüm," diye yanıtladım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Dimdik, dizleri birbirine sıkıca yapışmış ve elleri kucağında oturmayı sürdürdü. İçimden kendimi ondan nasıl böylesine uzak hissedebildiğimi sorarken, bir yandan da dudaklarını en ince ayrıntısına dek inceliyordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Geldim, çünkü geçen gün söylediklerin konusunda haksız olduğunu sana kanıtlamak istiyorum, Daniel. Pablo’yla evleneceğim, bu gece bana göstereceklerin de umrumda değil. O askerliğini bitirir bitirmez El Ferrol’a gidiyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sanki ayaklarımın altından bir halı çekilmiş gibi ona baktım. İki gündür bulutlarda dolaştığımın farkına vardım, şimdiyse tüm dünyam yıkılıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ve işte hurdayım, beni görmekten hoşlandığın için geldiğini düşünüyorum," diye cılız bir gülümseyişle karşılık verdim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Utangaç bir edayla kızardığını fark ettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yalnızca şaka yapıyordum," diye yalan söyledim. "Ama kentin hâlâ bilmediğin bir yüzünü sana göstermek için verdiğim söz konusunda ciddiyim. Gittiğinde en azından beni ya da Barcelona’yı anımsaman için sana iyi bir neden sunacağım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bea’nin gülümseyişinde bir hüzün belirtisi vardı, gözlerime bakmadan, "Biliyor musun, seni bugün görmemek için, nerdeyse sinemaya gidiyordum," dedi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Niye?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bea, bana baktı, ama hiçbir şey söylemedi. Omuzlarını silkti, gözlerini kendisinden kaçan sözcükleri yakalamaya çalışıyormuşçasına kaldırdı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çünkü, senin haklı olabileceğinden korktum," dedi sonunda.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">İç geçirdim. Akşamın ışıkları ve bir araya gelen yabancıların umutsuz sessizliğiyle sarmalandık, son kezliğine bile olsa, aklıma gelen her şeyi söylemek için kendimi yeterince cesur hissettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onu seviyor musun, yoksa sevmiyor musun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir gülümseme belirip kayboldu. "Bu seni ilgilendirmez."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Orası doğru," dedim. "Bu yalnızca seni ilgilendirir."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bana soğuk bir bakış attı. "Bunun senin için ne önemi var?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu seni ilgilendirmez,” dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gülümsemedi. Dudakları titredi. "Beni tanıyan insanlar Pablo'ya çok düşkün olduğumu bilir. Ailem ve..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ama ben bir yabancı sayılırım," diye sözünü kestim. "Ve bunu senden duymak istiyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Neyi duymak?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onu gerçekten sevdiğini. Evden uzaklaşmak, kendinle ailen ve Barcelona arasına mesafe koymak ve seni incitemeyecekleri herhangi bir yere gitmek için onunla evlenmeyeceğini. Yalnızca ayrıldığını, kaçmadığını."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gözleri öfkeli gözyaşlarıyla parladı. "Benimle böyle konuşmaya hakkın yok, Daniel. Beni tanımıyorsun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bana yanıldığımı söyle, bırakayım. Onu seviyor musun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir sözcük bile etmeksizin uzunca bir süre birbirimize baktık.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bilmiyorum," diye mırıldandı en sonunda. "Bilmiyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir zamanlar birisi, <b>birini sevip sevmediğini düsünmeyi bıraktığın anda o kişiyi sevmeyi sonsuza dek bırakmışsındır demişti,"</b> dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bea sözlerimin altında yatan ironiyi anlamaya çalıştı. "Bunu kim söyledi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián Carax diye biri."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir arkadaşın mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başımla onaylarken buldum kendimi. "Sayılır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Beni onunla tanıştırmalısın."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İstersen, bu gece."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Alacakaranlığa boyanmış gökyüzünün altında üniversiteden ayrılıp yan yana yürümeye alışmak için amaçsızca dolaştık. Tek ortak konumuza sığındık, kardeşi Tomás’a. Bea, ondan sevdiği ama zar zor tanıdığı gerçek bir yabancı gibi söz ediyordu. Gözlerimden sakınarak ürkekçe gülümsüyordu. Üniversite manastırında bana söylediklerinden pişman olduğunu hissettim, o sözcükler hâlâ acıtıyor, hâlâ içini kemiriyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Dinle, sana daha önce söylediklerim," dedi birdenbire. "Tomâs’a tek bir sözcüğünden bile söz etmeyeceksin, değil mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kuşkusuz. Hiç kimseye söylemeyeceğim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ürkekçe gülümsedi. "Ne söyleyeceğimi bilmiyorum. Darılma ama kimi zaman bir yabancıyla konuşmak tanıdığın biriyle konuşmaktan daha kolay. Neden böyle?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Omuz silktim. "Büyük olasılıkla, bir yabancı bizi olmamızı istediği gibi değil, olduğumuz gibi görür de ondan."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu da arkadaşın Carax’tan mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır, seni etkilemek için şimdi uydurdum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Peki sen nasıl görüyorsun beni?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir gizem olarak."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu, bugüne dek birisinin bana yaptığı en tuhaf kompliman."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kopliman değil, bir gözdağı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne demek istiyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gizemler çözülmek zorunda, insan neler gizlediklerini öğrenmeli."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İçinde ne olduğunu gördüğünde düş kırıklığına uğrayabilirsin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şaşırabilirim. Tabi, sen de."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tomás senin böylesine küstah olduğunu hiç söylememişti."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çünkü bir katre küstahlığımın tamamını sana sakladım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Niçin?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Çünkü senden korkuyorum, diye düşündüm.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Oturmak için Poliorama Tiyatrosu’nun yanındaki küçük bir kafede karar kıldık. Bir masayı pencerenin yanına çekip biraz <i>serrano</i> jambonlu sandviçle ısınmak için bir çift köpüklü kahve istedik. Çok geçmeden yönetici, afacan bir çocuk yüzüne sahip zayıf bir kişi, kibar bir ifadeyle masamıza geldi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Jambonlu sandviçleri siz mi istemiştiniz?" diye sordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başımızla onayladık.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Müessesemiz adına üzülerek bildirmeliyim ki, bir parça bile jambon kalmamış. Size sade veya sütlü kahve ya da köfte ya da et yahnisi önerebilirim. Üstelik çok taze. Eğer dinsel nedenlerle et ürünleri yemiyorsanız, salamura sardalye balığım var. Biliyorsunuz bugün cuma olduğundan...”</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bea, "Ben sütlü kahve istiyorum," dedi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Açlıktan ölüyordum. "Yanında iki kişilik soslu patatesle biraz da ekmek getirirseniz iyi olur."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hemen, efendim. Lütfen malzemelerimizin azlığının kusuruna bakmayın. Genellikle her şeyi, hatta Bolşevik havyarı bile bulundururdum. Ama bu öğleden sonra Avrupa Kupası yarı finali oynandı, çok fazla müşterimiz oldu. Muhteşem maçtı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yönetici törensel bir edayla yürüyerek uzaklaştı. Bea, onu eğlenerek izledi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu nerenin lehçesi? Jaén olabilir mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Daha yakın: Santa Coloma de Gramanet," diye belirttim. "Metroyu çok sık kullanmıyorsun, değil mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Babam metronun ayaktakımıyla dolu olduğunu ve tek başına yolculuk eden bir kızı çingenelerin rahat bırakmayacağını söyler."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir şeyler söylemek üzereydim, ama ağzımı kapamaya karar verdim. Bea güldü. Kahvelerle yiyecekler gelir gelmez hepsine görgü kurallarına aldırmaksızın saldırdım. Bea hiçbir şey yemedi. Sıcak fincanı elleriyle kavramış, merakla şaşkınlık arası bir ifadeyle gülümseyerek beni izliyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Pekâlâ, bana bugün ne göstereceksin?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Birtakım şeyler. Gerçekte sana bugün göstereceğim şey bir öykünün parçası. Geçen gün okumaktan hoşlandığını söylememiş miydin?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bea kaşlarını çatarak beni başıyla onayladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sey, bu kitaplar hakkındaki bir öykü."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kitaplar hakkında mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Lanetlenmiş kitaplar ve onları yazan adam hakkında bir romanın sayfaları arasından çıkan bir karakterin daha sonra o kitabı yakması hakkında, bir ihanet ve kayıp bir dostluk hakkında. Rüzgârın gölgesinde yaşanan aşk, nefret ve hayallerin öyküsü."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Viktorya devri romanların arka kapaklarındaki tanıtım yazısı gibi konuşuyorsun, Daniel."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Büyük olasılıkla bir kitapçıda çalıştığım ve çok fazla kitap gördüğüm içindir. Ama bu gerçek bir öykü. Bize verdikleri şu ekmeğin en az üç günlük olduğu kadar gerçek. Ve tüm gerçek öyküler gibi bir mezarlıkta başlayıp bitiyor, her ne kadar senin gözünde canlandırdığın gibi bir mezarlık olmasa da."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir bilmece ya da sihirbazlık gösterisi sözü verilen çocukların gülümsediği biçimde gülümsedi. "Can kulağıyla seni dinliyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kahvemin sonunu yudumlayıp hiçbir şey söylemeden bir süre ona baktım. O kaçamak bakışlarda kendimi yitirmeyi ne kadar çok istediğimi düşündüm. Yanımda kalmasını sağlayan öykü ve numaralar tükenip de ona veda ettiğimde, o gece beni pençesine alacak yalnızlığı düşündüm. Ona ne kadar az şey sunup karşılığında ne kadar çok şey istediğimi düşündüm.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Beyninin tıkırtılarını duyabiliyorum, Daniel. Ne planlıyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir gece birdenbire uyanarak annemin yüzünü anımsayamadığım geçmişteki o şafak vaktini anlatarak öyküme başladım ve o sabah Nuria Monfort’un evinde hissettiğim gölgeler dünyasının taze anılarında ara verinceye dek durmadım. Bea yargıda bulunmadan, bir sonuç çıkarmadan sessizce dinledi. Ona Unutulmuş Kitaplar Mezarlığını ilk ziyaretimi. <i>Rüzgârın Gölgesi</i>’ni okuyarak geçirdiğim geceyi anlattım. Yüzü olmayan adamla karşılaşmamı ve nedenini bilmeksizin her zaman yanımda taşıdığım Penélope Aldaya imzalı mektubu anlattım. Clara Barceló’yu ya da başka birisini nasıl olup da hiç öpmediğimi ve yalnızca birkaç saat önce Nuria Monfort’un dudaklarının tenime değdiğini hissettiğimde ellerimin nasıl titrediğini söyledim. Bunun yalnız insanların, yokluğun ve kayıpların bir öyküsü olduğunu nasıl olup da o ana dek anlamadığımı, bu yüzden de, gereksinim duyduğu aşk bir yabancının beyninde yaşayan hayaletlerden başka bir şey olmadığı için bir romanın sayfalarından firar etmiş biri gibi, kendi yaşamımda karmaşa yaratıncaya dek o kitabı sığınak edindiğimi anlattım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hiçbir şey söyleme," diye fısıldadı, Bea. 'Yalnızca beni oraya götür."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Arco del Teatro Sokağı’nm kasvetinde, Unutulmuş Kitaplar Mezarlığının giriş kapısının önünde durduğumuzda her yer zifiri karanlıktı. Şeytan başlı kapı tokmağını kaldırıp kapıyı üç kez çaldım. Giriş kemerinin altına sığınarak bir süre bekledik, soğuk rüzgâr mangal kömürü kokuyordu. Bea’nin benimkilere çok yakın gözleriyle karşılaştım. Gülümsüyordu. Az sonra kapıya yaklaşan hafif ayak seslerini, ardından da bekçinin yorgun sesini duyduk.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kim o?" diye sordu, Isaac.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Benim, Daniel Sempere, Isaac."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fısıltıyla sövdüğünü tahmin ettim. Bunu kilidin karmaşık sisteminden gelen bir gıcırtı ve inilti izledi. Sonunda kapı Isaac Monfort’un mum ışığıyla aydınlanmış akbaba suratını gösterecek kadar, beş on santim aralandı. Beni gören bekçi iç çekişini tutarak gözlerini devirdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Benim aptallığım. Niye soruyorum bilmem ki," dedi. "Gecenin bu saatinde başka kim olabilir?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Isaac, bornozla Rus Ordusu’na ait bir palto arası tuhaf, melez bir gecelik giymişti. İçi yün dolu keçe terlikleri, püskülüyle daha çok bir profesörün başlığını andıran kareli yün şapkasıyla mükemmel bir uyum sağlamıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Umarım seni yataktan kaldırmamışımdır," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Önemli değil. Dualarımı okumaya daha yeni başlamıştım..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sanki ayaklarının dibinde ışıl ışıl parlayan bir dinamit lokumu görmüşcesine Bea’ye baktı. "Senin iyiliğin için, umarım bu göründüğü gibi değildir," diye gözdağı verdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Isaac, bu arkadaşım Beatriz ve izninle ona burayı göstermek istiyorum. Merak etme, tümüyle güvenilir biri."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sempere daha yeni yürümeye başlamış çocukların bile sağduyuları seninkinden daha güçlüdür."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yalnızca bir süreliğine."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Isaac bir yenilgi homurtusu çıkararak Bea’yi kuşkucu bir polis memuru gibi dikkatle inceledi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir budalaya eşlik ettiğinin farkında mısın?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bea kibarca gülümsedi. "Anlamaya başlıyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yüce masumiyet! Kuralları biliyor musun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bea başıyla onayladı. Isaac sessizce mırıldandı, her zamanki gibi caddedeki gölgeleri gözden geçirerek bizi içeri aldı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kızın Nuria’yı ziyaret ettim," dedim. "İyi. Çok çalışıyor, ama iyi. Sana sevgilerini yolladı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evet, bir de zehirli oklarını. Olayları farklı göstermekte başarılı değilsin, Sempere. Hadi, içeri gel."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">İçeri girer girmez Isaac mumu elime tutuşturup kapıyı kilitlemeye gitti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İşiniz bittiğinde beni nerde bulacağını biliyorsun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Karanlığın örtüsünün altında, kitap labirentlerinin yalnızca hayaletimsi biçimlerini seçebiliyorduk. Mumun ışığı yalnızca ayaklarımızın dibini aydınlatıyordu. Bea duraksadı, labirentin girişi karşısında şaşkınlığa düşmüştü. Yüzündeki ifadenin aynısını babamın yıllar önce benim yüzümde gördüğünü ammsayarak gülümsedim. Labirentin tünel ve koridorlarına girdik; adımlarımızın altında gıcırdadılar. Son gelişimde koyduğum işaretler hâlâ duruyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gel, sana bir şey göstermek istiyorum," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Birkaç kez izimi kaybettim ve son işareti bulmak için geri dönmek zorunda kaldık. Bea korku ve hayranlıkla beni seyretti. İçimdeki pusula labirentin tam kalbine doğru yavaşça yükselen bir spiraller düğümüne yakalandığımızı söylüyordu. Sonunda karanlığın içine uzanan bir geçit olarak algıladığım dar bir pasaja girerek, arapsaçına dönmüş tünel ve koridorlar içinde yolumu yeniden buldum. Son rafın yanına çöküp tozla kaplı kitap sırasının ardına gizlediğim eski dostumu aradım... toz tabakası mum ışığında çiy damlası gibi parlıyordu. Kitabı alıp Bea’ye uzattım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İzin verirsen seni Julián Carax’la tanıştırayım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Rüzgârın Gölgesi,"</i> diye okudu Bea, kitabın kapağındaki solgun harfleri okşayarak.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onu yanıma alabilir miyim?" diye sordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Her kitabı alabilirsin, ama bu hariç."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ama bu adil değil. Bana anlattığın tüm şeylerden sonra, kesinlikle bunu istiyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Belki, bir gün. Ama bugün değil."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kitabı ondan alıp gizlendiği yere geri koydum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sensiz geri gelip haberin olmadan alıp götüreceğim onu," dedi alay ederek.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onu bin yılda bulamazsın."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O senin düşüncen. İşaretlerini gördüm, ayrıca Minotaur’un öyküsünü ben de biliyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Isaac içeri girmene izin vermez."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yanılıyorsun. Beni sana yeğler."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bunu da nerden çıkarıyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İnsanların gözlerini okuyabilirim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">İstemediğim halde ona inanıp gözlerimi uzaklara çevirdim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Başka birini seç. Bak, bunun geleceği parlak görünüyor. Anselmo Torquemada’nın <i>Kastilya Evcil Domuzu, O Bilinmeyen Hayran: İberyan Domuz Etinin Köken Araştırması.</i> Eminim ki, Julián Carax’ın her kitabından daha çok satmıştır. Domuzun her parçası uygun kullanıma sunulabilir."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şu öteki beni daha çok kendine çekti."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Tess of the d’Urbervilles.</i> Bu orijinal. Hardy’yi İngilizce okumak için yeterince cesur musun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bana yan gözle baktı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Öyleyse, bunların hepsi senin!"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Anlamıyor musun? Sanki beni bekliyormuş gibi hissediyorum. Sanki ben doğmadan önce buraya benim için saklanmış."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Şaşkınlıkla ona baktım. Bea’nin dudakları bir gülümsemeyle kıvrıldı. "Ne dedim ben?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sonra, düşünmeksizin, dudaklarına güçlükle dokunarak onu öptüm.</p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_4"><span>*</span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bea’lerin evinin kapısına vardığımızda neredeyse gece yarısıydı. Yolun büyük bölümünü konuşmadan, düşüncelerimizi sözcüklere dökmeye korkarak yürümüştük. Birbirimizden gizlenerek, ayrı ayrı yürüdük. Bea <i>Tess’i</i> kolunun altına alıp önden yürümüş, bense dudaklarının tadını hâlâ duyumsayarak bir adım geriden izlemiştim. Isaac’ın bana, Unutulmuş Kitaplar Mezarlığımdan ayrıldığımızdaki bakışı hâlâ aklımdaydı. Çok iyi bildiğim ve babam da belki bin kez bana öyle bakmıştı, yaptığım şey hakkında en küçük bir fikrimin olup olmadığını soran bir bakış. Son saatlerde, başka bir dünyada, anlamadığım, mantığı ve utancı ortadan kaldıran bakışlar ve dokunuşlar evreninde kaybolmuştum. Şimdi, her zaman Ensanche semtinin gölgeleri arasında pusuya yatan gerçeğe geri dönüş zamanıydı, büyü dağılıyordu ve bende tüm bıraktığı acı veren bir istekle tanımlanamaz bir rahatsızlık olmuştu. Bea’nin şu anki haline bakmak, onun içinde dalgalanan fırtınayla karşılaştırıldığında kuruntularımın yalnızca bir esinti olduğunu fark etmek için yeterliydi. Kapısının yanında durduk, yapmacık davranışlara yeltenmeden birbirimize baktık. Bir gece bekçisi, anahtar demetinin şıngırtısıyla ritim tutup kulağa hoş gelen sesle bolero müziği mırıldanarak yavaşça bize doğru yürüyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Belki de birbirimizi bir daha görmemek en iyisi," diye önerdim, çok fazla inanmadan.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bilmiyorum, Daniel. Hiçbir şey bilmiyorum. İstediğin bu mu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır. Elbette değil. Ya senin?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Omuzlarını silkerek hafifçe gülümsedi. "Ne düşünüyorsun?" diye sordu. "Daha önce sana yalan söylemiştim, biliyorsun. Manastırda."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne hakkında?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Seni bugün görmek istemediğim hakkında."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir kapının önündeki ilk fısıldaşmama ilgisiz kalan gece görevlisi, bize yılışıkça sırıtarak oyalanıyordu. Böylesi durumlarla çokça karşılaşmış olan deneyimli bekçi, bize aldırmadı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Benim için kaygılanmayın, acelesi yok," dedi. "Köşede bir sigara içeceğim, sohbetiniz sona erince bana haber verin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bekçinin uzaklaşmasını bekledim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Seni tekrar ne zaman göreceğim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bilmiyorum, Daniel."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yarın?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Lütfen, Daniel. Bilmiyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başımla onayladım. Yüzümü okşadı. "Şimdi gitsen iyi olur."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"En azından, beni nerde bulacağını biliyorsun, değil mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başıyla onayladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bekleyeceğim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ben de."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Oradan uzaklaşırken gözlerimi ondan alamadım. Bu durumların uzmanı olan gece bekçisi ona kapıyı açmak için ilerledi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Seni çapkın," diye hayranlıkla fısıldadı yanımdan geçerken. "Ne güzel bir kız."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bea yapıdan içeriye girinceye dek bekledim, sonra her adımda ardıma dönüp bakarak koşarcasına yürüdüm. Yavaşça, her şeyin mümkün olduğuna dair saçma bir inanç doğdu içime, şu ıssız caddelerle saldırgan rüzgâr bile bana umut kokuyormuş gibi göründü. Cataluña Meydanı’na vardığımda bir güvercin sürüsünün meydanın merkezini sessizce ileri geri sallanan beyaz kutuyu bir battaniye gibi kaplayarak toplandığım fark ettim. Çevrelerinden dolaşmayı düşündüm, ama o anda güvercinlerin uçmak yerine geçmem için bana yol açtığını fark ettim. İleriye doğru yürüdüm, güvercinler yol açıp peşim sıra tekrar toplanıyorlardı. Meydanın ortasına geldiğimde katedral çanlarının gece yarısını çaldığını duydum. Gümüş rengi kuşlar okyanusunda karaya oturmuş gibi bir süre durakladım, bunun nasıl olup da yaşamımın en tuhaf ve olağanüstü günü olduğunu düşündüm.</p>
  <hr style="text-align:left; width:30%;" />

  <p class="P_Footnote"><span class="C_Citation"><a href="#ref_footnotebookmark_start_50_1" id="ref_footnotebookmark_end_50_1">[1]</a></span> Mısraları on ikişer heceli şiir.</p>

  <p class="P_Footnote"><span class="C_Citation"><a href="#ref_footnotebookmark_start_50_2" id="ref_footnotebookmark_end_50_2">[2]</a></span> <i>Diktatör Franco’nun unvanı.</i></p>

  <p class="P_Footnote"><span class="C_Citation"><a href="#ref_footnotebookmark_start_50_3" id="ref_footnotebookmark_end_50_3">[3]</a></span> Mitolojide yüzü ve vücudu kadına, kanatlarıyla ayakları kuşa benzeyen canavarlardan biri.</p>
</body>
</html>
