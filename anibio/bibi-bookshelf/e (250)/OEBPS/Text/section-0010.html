<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="Tr" xmlns:xml="http://www.w3.org/XML/1998/namespace">
<head>
  <link href="../Styles/styles.css" rel="stylesheet" type="text/css" />

  <title>Gölgeler Kenti c</title>
</head>

<body>
  <p class="P__And__Left_Indent__And__Spacing_After__And__Spacing_Before__OPENPAR_1_CLOSEPAR__1"><br />
  &nbsp;</p>

  <p class="P__And__Left_Indent__And__Spacing_After__And__Spacing_Before_3"><img alt="" id="a_31" src="../Images/31.jpg" style="border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu yaşlı Methuselah’a <i>ne</i> söz verdin?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Duydun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Umarım şaka yapıyordun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ölümün eşiğindeki yaşlı bir adama yalan söyleyemem. Ne kadar küstah olduğu hiç fark etmez."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O senin itibarın, ama bu kutsal eve bir fahişeyi nasıl sokacağını düşünüyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tahminimce, üç kat daha fazla ödeyerek. Tüm ayrıntıları sana bırakıyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín teslimiyetle omuzlarını çekti. "Eh, pekâlâ, anlaşma anlaşmadır. Bir şeyler düşüneceğiz. Ama bir dahaki sefere bu tarz bir görüşme olursa, unutma. Bırak ben konuşayım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Anlaştık."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yaşlı, kurnaz şeytanın tarifiyle Jacinta Coronado’yu, yalnızca üçüncü kattaki bir merdiven yardımıyla çıkılan tavan arasında bulduk. Yaşlı adama göre tavan arası, anlama yetilerini henüz yitirmemiş üç beş hasta için bir sığınaktı. Bu gizli ek bina, Baltasar-Deulofeu, namı diğer Laszlo de Vicherny zamanında Tenebrarium’un etkinliklerinin yönetildiği, parfüm bulutları ve hoş kokulu yağlar arasında Doğu’dan yeni gelmiş aşk iksirlerinin hazırlandığı bir yermiş. Çok farklı bir şekilde de olsa, günümüzde de esans kokularının eksikliği duyulmuyordu. Jacinta Coronado olabilecek kadın, hasır bir sandalyede, battaniyesine sarınmış oturuyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sinyora Coronado?" diye sordum, zavallı şeyin sağır ya da anlayışının kıt olabileceğini düşünüp sesimi yükselterek...</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Oldukça yaşlı kadın bizi biraz çekinerek beni dikkatle inceledi. Uykulu gözlerle bakıyordu ve başını kaplayan yalnızca birkaç tutam beyaz saç vardı. Sanki beni daha önce bir yerlerde görmüş, ama nerede gördüğünü anımsayamıyor gibi şaşkın baktığını fark ettim. Fermín’in beni düşüncesizce Carax’in oğlu ya da bildik bir yalanla ona takdim etmesinden korktum, ama Fermín, yaşlı kadının yanına çömelerek onun titreyen buruşuk elini tuttu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Jacinta, ben Fermín ve bu yakışıklı genç delikanlı, arkadaşım Daniel. Bizi Peder Fernando Ramos gönderdi. Kendisi bugün gelemeyecek, çünkü okuması gereken on iki ayin var -Azizler Yortusu takviminin neye benzediğini bilirsiniz- ama size en içten saygılarını gönderdi. Kendinizi nasıl hissediyorsunuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yaşlı kadın Fermín’e tatlı tatlı gülümsedi. Dostum, kadının yüzünü ve alnını okşadı. Jacinta başka bir tenin tenine dokunmasından hoşlanarak bir kedi gibi mırıldandı. Boğazımın düğümlendiğini hissettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Aptalca bir soru, değil mi?" diye devam etti, Fermín. "Fokstrot dansı yapmak için dışarda olmak istiyorsundur. Bir dansçıya benziyorsun; bunu sana herkes söylüyordur mutlaka."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Hiç kimseye, Bernarda’ya bile böyle kibar davrandığını görmemiştim. Sözleri tamamen övgüydü, ama sesinin tonu ve yüzündeki ifade gerçekti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne tatlı şeyler söylüyorsun öyle," diye mırıldandı Jacinta, hiç kimseyle konuşmamaktan ya da konuşacak bir şeyi olmamaktan kırılmış bir ses tonuyla.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Senin tatlılığın yarısı kadar bile değil, Jacinta. Sana birkaç soru sormamızda sakınca var mı? Bir radyo yarışması gibi, ne dersin?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yaşlı kadın yanıt olarak yalnızca göz kırptı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bunu bir evet olarak kabul ediyorum. Penélope’yi hatırlıyor musun, Jacinta? Penélope Aldaya’yı? Sana onun hakkında bir şeyler sormak istiyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Jacinta’nın gözleri aniden parladı ve başıyla Fermin’i onayladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kızım," diye mırıldandı. Hüngür hüngür ağlamaya başlayacakmış gibi görünüyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ta kendisi. Hatırlıyorsun değil mi? Biz Julián’ın dostlarıyız. Julián Carax’ın şu korkunç öyküler anlatan kişinin. Onu da hatırlıyorsun değil mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sanki bu sözler ve tenine dokunuş onu bir anlığına yaşama döndürmüş gibi yaşlı kadının gözleri aydınlandı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"San Gabriel’deki Peder Fernando bize, senin Penélope’yi aşırı derecede sevdiğini söyledi. Peder de seni çok seviyor ve her an seni düşünüyor, biliyorsun. Seni çok sık ziyarete gelemiyorsa bu yalnızca yeni piskoposun yüzünden. O adam sosyal bir sarmaşık. Pedere sesini tüketmesi için bir ayin kontenjanı yükledi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yeterince yemek yediğine emin misin?" diye aniden sordu yaşlı kadın, telaşlı bir yüz ifadesiyle.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir at gibi yerim, Jacinta. Çok erkeksi bir metabolizmam var ve yediklerimin hepsini yakıyorum, sorun burda. Ama inan bana, bu elbiselerin altında, hepsi sırf kas. Dokun, dokun. Charles Atlas gibi, yalnız biraz daha kıllısı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Jacinta güveni tazelenmiş bir tarzda bakarak başıyla Fermín’i onayladı. Beni tümüyle unutmuştu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Penélope’yle Julián hakkında bize neler anlatabilirsin?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Laf aramızda, onu benden kopardılar," dedi. "Kızımı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">İleri doğru bir adım atarak söze girmek üzereydim ki, Fermín, bana sessiz kalmamı anlatan bir bakış fırlattı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Penélope’yi senden kim kopardı, Jacinta? Anımsıyor musun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Efendimiz," dedi. Sanki birinin bizi duyabileceğini düşünüyormuş gibi korkuyla gözlerini kaldırdı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yaşlı kadının bu mimiğinin önemini anlamış görünen Fermín tüm olasılıkları hesaba katarak kadının gözlerini tavana kadar izledi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Efendin olarak cennetler kralı, her şeye gücü yeten Tanrı’yı mı yoksa Bayan Penélope’nin babası Don Ricardo’yu mu kastediyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Fernando nasıl?" diye sordu yaşlı kadın.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Rahip mi? Şahane. Bir gün papa olacak ve seni Vatikan’daki Şistine Kilisesi’nde işe alacak. Sana en içten duygularını gönderdi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O, buraya beni görmeye gelen tek kişi, biliyorum. Buraya geliyor çünkü başka hiç kimsem olmadığını biliyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín, benimle aynı şeyi düşünüyormuşçasına yandan bir bakış attı. Jacinta Coronado göründüğünden daha akıllıydı. Vücudu solup gitmişti, ama aklı ve ruhu o sefil yerde hâlâ kederle ışıldıyordu. Onun gibi ya da onu bulmamıza yardımcı olan dinç bünyeli ufak tefek yaşlı adam gibi kaç kişinin orada kısılıp kaldığını merak ettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Buraya geliyor, çünkü sana çok düşkün, Jacinta. Çünkü senin ona nasıl iyi baktığım, bir çocukken onu nasıl büyüttüğünü hiç unutmuyor. Bize tüm bunları o anlattı. Anımsıyor musun, Jacinta? Jorge’yu okuldan almaya gittiğin o günleri, Fernando ve Julián’ı anımsıyor musun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">İsmi yavaşça fısıldamıştı, ama gülümsemesi onu ele verdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián Carax’i anımsıyor musun, Jacinta?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Penélope’nin bana onunla evleneceğini söylediğini anımsıyorum..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín’le şaşkınlık içinde birbirimize baktık.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evlenmek mi? Bunu ne zaman söyledi, Jacinta?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Julián’ı ilk gördüğü gün. On üç yaşındaydı ve onun neyin nesi ya da kimin fesi olduğunu bilmiyordu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O zaman, onunla evleneceğini nerden biliyordu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çünkü onu rüyalarında görmüş."</p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_6"><span><i>*</i></span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>María Jacinta Coronado, bir çocuk olarak dünyanın sınırlarının Toledo’nun varoşlarında bittiğine, kentin sınırlarının ötesinde ateşten okyanuslar ve karanlıklardan başka bir şey olmadığına inanıyordu. Bu fikri, dört yaşındayken yakalandığı, neredeyse onun ölümüne neden olacak ateşli bir hastalık geçirirken gördüğü bir rüyadan edinmişti. Bu rüya sonrakilerin başlangıcıydı, her şey o gizemli hastalıkla başlamıştı. Kimileri bu ateşlenmesini, evde bir gün görülüp bir daha hiç görünmeyen kırmızı renkli iri bir akrebin sokmasına bağlıyordu. Diğerlerine göreyse bu, geceleri evlere girerek çocukları zehirleyen, İsa ’nın öğrettiği dualarda anlatıldığı kadarıyla yıllar sonra gözleti yuvalarından fırlayarak ağzından çıkana kadar boğularak idam edilen çılgın bir rahibenin şeytani planıydı. Jacinta rüyalarında geçmişi ve geleceği görüyor, zaman zaman da Toledo’nun eski caddelerinin gizemlerini ve sırlarını açığa çıkarıyordu. Rüyalarında sık sık gördüğü karakterlerden biri Zacarías isimli bir melekti ve yanında sarı gözlü, soluğu sülfür kokan siyah bir kedi gezdiriyordu. Zacarías her şeyi biliyordu: Amcası Benancio’nun -merhem ve kutsal su satan bir seyyar satıcı- ölümünü gün ve saat olarak tahmin etmişti. Ayrıca sofu bir kilise müdavimi olan annesinin, ateşli bir eczacılık öğrencisinden gelen mektupları ve birkaç finansal kaynağı nerede sakladığını ortaya çıkarmıştı. Jacinta, Santa Maria’nın arka sokağındaki yatak odasında genç yaşta cennetin kapılarını keşfetmişti. Zacarías, Jacinta’ya onun midesinde şeytansı bir şeyin olduğunu, bir ölünün ruhunun onun hasta olmasını istediğini ve yalnızca bir adamın aşkını tanıyacağını bildirdi: duygularını ikiye bölecek boş ve bencil bir aşktı bu. Yaşamı boyunca Jacinta’nın sevdiği her şeyin ölümünü göreceğini ve cennete gitmeden önce cehenneme ziyaret edeceğini söyledi. Jacinta’nın ilk âdet döneminde Zacarías ve sülfürik kedisi rüyalarında kayboldu, ama yıllar sonra Jacinta gözlerinde yaşlarla siyah meleğin ziyaretlerini anımsayacaktı, çünkü tüm kehanetleri doğru çıkmıştı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Bunun için doktorlar Jacinta’nın hiçbir zaman çocuğu olmayacağı tanısını koyduklarında hiç şaşırmadı. Şaşırmadığı bir diğer konu da, üzüntüden ölmek üzere olmasına karşın, üç yıllık kocasının onu meyve vermeyen çorak topraklar gibi görüp bir kadın olmadığını öne sürerek kendisinden ayrılacağını bildirmesi oldu. Zacarias’ın yokluğunda (Jacinta onu cennetin gizli ajanı olarak görüyordu, öyle ya da böyle, siyahlar giymiş olsa da hâlâ ışık saçan bir melek ve Jacinta’nın şimdiye dek gördüğü en yakışıklı adamdı.) Jacinta köşelere saklanarak kendi adına Tanrı’ya yalvardı. Onu görmek ya da ondan bir yanıt beklemek gibi bir düşüncesi yoktu, çünkü dünyada birçok acı vardı, onun sorıınları tüm bunların yanında küçücük kalıyordu. Tanrı’yla olan tüm monologlarında konu hep aynıydı: Hayatta yalnızca bir şey olmak</i>, <i>bir anne olmak, bir kadın olmak istiyordu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Bir gün, katedralde dua ederken, Zacarías olarak bildiği bir adam onun yanına geldi. Her zamanki gibi giyinmişti ve hain kedisini kucağında tutuyordu. Hiç yaşlanmamıştı, hâlâ tıpkı bir düşesin tırnakları gibi uzun ve boyalı tırnakları vardı. Melek onun yanına geldiğini, çünkü Tanrı’nın onun dualarını yanıtlamak gibi bir planı olmadığını bildirdi. Ama ona üzülmemesi gerektiğini, çünkü bir şekilde ona bir çocuk gönderileceğini söyledi. Jacintaya doğru eğilerek "Tibidabo" kelimesini mırıldandı ve şefkatle onu dudaklarından öptü. O kibar, o bal gibi dudakların dokunuşuyla Jacinta’nın hayal dünyası genişledi: bir erkeğe ihtiyaç duymaksızın bir kızı olacaktı. (Bu yargıya, başına bir yastık kapayıp işini görürken bir yandan da, 'Sakın bakma, seni sürtük, ’ diye homurdanan kocasıyla yatak odasında geçirdiği üç yılın deneyimiyle varmıştı.) Bu kız, ona hilal şeklinde sıralanmış dağlarla bir ışık denizi arasında kalmış uzaktaki bir kentten, yalnızca rüyalarda görülebilecek kadar muhteşem binalarda dolu bir kentten gelecekti. Daha sonra Jacinta, Zacarías’in ziyaretinin, rüyalarının bir yansıması olup olmadığını ya da meleğin, kedisi ve kırmızı-manikürlü tırnaklarıyla Toledo katedralinde yanına gerçekten gelip gelmediğinden emin olamadı. Ama kehanetlerinin gerçekliğinden bir an bile şüphe duymadı. Aynı günün öğleden sonrasında, çok okumuş ve dünyayı görmüş (Andorro’ya kadar gittiği söyleniyordu ve çok az Baskça biliyordu) bir adam olan kilise diyakozuna danıştı. Diyakoz, cennetteki kanatlı ordular arasında Zacarías isimli bir melekten haberinin olmadığını söyledi, ama Jacinta’nın anlattıklarını dikkatle dinledi. Defalarca düşünüp taşındıktan ve kâhinin tanımladığı yumuşak bir çikolatadan yapılmış büyükçe bir saç tarağına benzeyen yeri hayalinde canlandırdıktan sonra, deneyimli diyakoz, "Jacinta, gördüğün yer Barcelona; ünlü büyücü kadın ve Sagnada Ailesinin Adak Tapınağı dedi. Jacinta iki hafta sonra bohçasını ve dua kitabını kaptığı gibi Barcelona’ya doğru yola çıktı. Beş yıldır ilk kez gülümsüyor ve meleğin kendisine anlattığı her şeyin bir gün gerçek olacağına inanıyordu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Jacinta, Cindadela Parkı’ndaki eski Dünya Sergi Merkezi’nin kulübelerinin yakınlarında Aldaya ve oğullarına ait dükkânlardan birinde, daimi bir iş bulana kadar aylarca büyük sıkıntılar çekti. Hayallerindeki Barcelona, korunaklı konaklarla, kömür, sülfür gibi maddelerle havayı kirleten puslu soluğunu dışarı akıtan fabrikalarla dolu, uğursuz ve vahşi bir kente dönüşmüştü. Jacinta daha en başından kentin kibirli ve zalim bir kadın olduğunu biliyordu, ondan korkmayı ve gözlerinin içine hiç bakmamayı öğrenmişti. Ribera semtindeki bir pansiyonda, kirasını güç bela ödediği penceresiz sefil bir odada yalnız başına yaşıyordu. Odasındaki tek ışık kaynağı katedralden çaldığı mumlardı. Bunları tüm gece boyunca, Ramoneta’nın -Jacinta’nın on bir ay içinde edindiği tek dostu olan yan odasında kalan fahişe bir kadın- altı aylık bebeğini parmaklarını ve kulaklarını kemiren farelerden korunmak için yanık bırakıyordu. Kışın, neredeyse her gün yağmur yağıyordu, kurum renginde bir yağmur. Daha sonra Jacinta, insanların ilgisizlik, yoksulluk ve soğuktan öldüğü korkunç bir kente gelmesi için Zacarias’ın onu kandırdığından korkmaya başladı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Ama Jacinta hayatta kalmak için donanımlıydı. Her gün şafaktan önce dükkâna gidiyor, gece karanlığında geri geliyordu. Orada</i>, <i>Jacinta’nın vereme yakalanmış bir ustabaşının kızına şefkatle bakması Don Ricardo Aldaya’nın gözünden kaçmamıştı. Genç kadının yoğun ilgisini ve yumuşak yürekliliğini gören Don Ricardo ilk çocuğuna gebe olan karısına bakması için onu eve, yanına almaya karar verdi. Jacinta’nın duaları kabul olmuştu. O gece Jacinta rüyasında tekrar Zacarias’ı gördü. Melek artık siyah giysi giymiyordu. Çıplak teni balık pullarıyla kaplıydı. Kedisi yanında yoktu, beyaz bir yılan gövdesine sarılmıştı. Saçları omuzlarına kadar uzamıştı. Gülümsemesinin, Toledo katedralinde onu Öptüğünde gördüğü o tatlı gülümsemesinin yerini, balık pazarında gördüğü ayıklanmış okyanus balıklarınınkine benzeyen üçgen biçimli testere dişler almıştı. Yıllar sonra genç kadın Ribera semtindeki pansiyondan ayrılarak Aldayaların konağına gittiği günü anımsayıp, o anki duygularını on sekiz yaşındaki Julián Carax’a açıklayacaktı. Bir gece önce arkadaşı Ramoneta, kapının eşiğinde bıçaklanarak öldürülmüş, bebeği de kucağında soğuktan donarak ölmüştü. Olayı öğrendiklerinde pansiyonda kalan müşteriler bağırış çağırışlarla ölü kadının sıska cesedinin çevresinde toplandılar. Ramoneta ’dan geriye kalan en değerli şey yalnızca bir kitaptı. Jacinta o kitabı tanıyordu, çünkü okuması olmayan Ramoneta çoğu gece Jacinta ’dan kendisine o kitaptan bir ya da iki sayfa okumasını istemişti.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Dört ay sonra Jorge Aldaya doğdu. Jacinta, ona annesinin göstermediği ya da göstermek istemediği -Jacinta'ya göre kendi görünümüne hapsolmuş uçarı ruhlu bir kadındı- sevgiyi tüm kalbiyle sunmasına karşın, bu çocuğun, ona Zacarias’ın sözünü ettiği çocuk olmadığını anladı. Tüm bu yıllar boyunca Jacinta gençliğini boş yere harcayarak farklı bir kadın oldu. Öteki Jacinta, Ramoneta kadar ölü bir şekilde Ribera semtindeki pansiyonda kalmıştı. Artık, aylık izin günlerinde bile gitmeye cesaret edemediği, nefret ettiği o karanlık kentten uzakta, Aldayaların lüks yaşantısının gölgesinde yaşıyordu. Başkalarının sayesinde, anlamakta güçlük çektiği bir servete sahip bir ailenin sayesinde yaşamayı öğrendi. Kent gibi dişi olması gereken bir çocuğun beklentisiyle yaşadı. Ona, Tanrı’nın lanetlediği ruhuyla, tüm sevgisini verecekti. Jacinta kimi zaman kendi kendine, günlerini dolduran bu hayali huzurun, bu bilinç yoksunluğunun bazı insanların mutluluk dedikleri şey olup olmadığım soruyordu. Tanrı’nın sonsuz suskunluğu ve kendi yöntemiyle onun dualarını yanıtlayacağına inanmak istiyordu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Penélope Aldaya 1902 yılının bahar aylarında doğdu. O zamana kadar Don Ricardo Aldaya Tibidabo Bulvarı’ndaki evi satın almıştı. Jacinta’nın yaşıtı hizmetçiler o büyük konağın güçlü bir büyünün etkisi altında olduğuna inansalar da Jacinta bu söylenenlere aldırış etmiyordu, çünkü diğerlerinin büyü olarak kabul ettikleri şeyin, yalnızca rüyalarında görebildiği bir varlığın yanında hiç anlamı olmadığını çok iyi biliyordu: insana güçlükle benzetebildiği ve son dönemlerde kendini ön ayakları üstünde yürüyen bir kurt gibi gösteren Zacarías’ın gölgesinin yanında bu söylentiler bir hiçti.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Penélope kırılgan, zayıf ve solgun bir çocuktu. Jacinta, onun büyümesine kışın açan bir çiçek gibi dikkat etti. Yıllarca her gece onun başında bekledi, yemeklerini tek tek kendisi hazırladı, elbiselerini dikti; hastalığa yakalandığında, ilk kez konuştuğunda ve bir kadın olduğunda hep yanındaydı. Bayan Aldaya görgü kurallarının zorunluluğuyla zaman zaman ona yardımcı olan sahne dekorundaki fazladan bir figürdü. Yatağına çekilmeden önce kızının yanına gelerek Penélope'ye iyi geceler diler, onu dünyadaki her şeyden çok sevdiğini ve onun kendisi için evrendeki en Önemli şey olduğunu söylerdi. Jacinta, Penélope’ye onu sevdiğini hiçbir zaman söylemedi. Dadı gerçek sevginin hareketlerle belli edileceğini, sözcüklere gerek olmadığını iyi biliyordu. Jacinta konağın koridorlarında gün geçtikçe yaşlanan, kocasının -yıllardır, yabancı limanlara demir atan biri- onu susturmak için aldığı mücevherlerle ağırlaşan bu kibirli, boş yaratığa, Bayan Aldaya ’ya için için küçümseyerek bakıyordu. Bayan Aldaya ’dan nefret ediyordu, çünkü Tanrı, Jacinta’nın rahmini, gerçek bir annenin rahmini kısır bırakıp tüm kadınlar içinde Penélope’yi doğurmak için onu seçmişti. Zaman içinde, sanki kocasının kehaneti gerçekmiş gibi Jacinta kadınsı görünümünü de yitirmişti. Yıpranmış teni ve vücut batlarıyla sert ve kaba bir görünüme bürünmüştü. Göğüsleri teninin bir kırpıntısı gibi solmuş, kalçaları bir erkek çocuğunun kalçalarına benzemiş, kaslı, üçgen vücudu bir taşkınlık yapması için küçük bir canlılık belirtisi hissetmesi yeterli olan Don Ricardo Aldaya’nın bile gözünden kaçmamıştı. Don Ricardo’nun taşkınlıklarını evdeki ve yakın dostlarının evindeki tüm hizmetçi kadınlar iyi bilirdi. Böylesi en iyisi, diye düşündü Jacinta. Saçma sapan şeylere ayıracak zamanı yoktu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Tüm vaktini Penélope’ye adamıştı. Ona kitap okuyor, her yerde ona eşlik ediyor, onu yıkıyor, giydiriyor, soyuyor, saçlarını tarıyor, onunla yürüyüşe çıkıyor, onu yatağına yatırıp uyutuyordu. Ayrıca tüm bunların yanında, onunla sürekli konuşuyordu. Herkes Jacinta'yi evdeki işinden başka hayatta bir şeyi olmayan, evde kalmış biri olarak görüyor, onu çatlak bir bakıcı olarak kabul ediyordu. Ama kimse gerçeği bilmiyordu: Jacinta, Penélope’nin yalnızca annesi değil, en iyi arkadaşıydı da. Jacinta, kızın konuşmayı öğrenerek düşüncelerini ifade etmeye başladığı andan itibaren birbirlerinin sırlarını ve yaşamlarını paylaşmaya başladıklarını anımsıyordu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Geçen zaman yalnızca bu birliği daha da güçlü kıldı. Penélope genç bir kız olduğunda artık tamamen ayrılmaz olmuşlardı. Jacinta, Penélope’nin güzelliği ve parlaklığıyla alımlı bir kadın olarak gelişiminin başka gözlerden de kaçmadığını biliyordu. O</i>, <i>Julián ismindeki gizemli çocuk eve geldiğinde, Jacinta ilk andan itibaren onunla Penélope’nin arasındaki elektriklenmenin farkındaydı. Birbirlerine Jacinta’nın Penélope’ye bağlılığına benzer, ama bir yönüyle de farklı bir bağla bağlanmışlardı. Daha şiddetli, daha tehlikeli bir şekilde. İlk günlerde o çocuktan nefret edeceğini düşünüyordu, ama kısa bir süre sonra Julián Carax’tan nefret etmediğini ve hiçbir zaman da edemeyeceğini anladı. O da Penélope gibi Julián’ın cazibesine tutuldu. Kendini onun etkisine bıraktı ve zamanla Penélope’nin istekleri onun tek arzusu haline geldi. Kimse farkına varmadı, kimse aldırış etmedi ama her zamanki gibi hikâye daha başlamadan temel konu şekillenmiş oldu ve o zaman da iş işten geçmişti.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Julián Carax’la Penélope’nin yalnız kalabilmeleri için özlem ve arzu dolu bakışlarla dolu aylar birbirini izleyecekti. Şans eseri yaşamları kesişti. Koridorlarda karşılaştılar, masanın ayrı uçlarından birbirlerini süzdüler, sessizce birbirlerine dokundular ve birbirlerinin yokluklarını hissettiler. Birbirleriyle ilk kez Tibidabo Bulvarı’ndaki evin kütüphanesinde, fırtınalı bir akşam vakti "Villa Penélope" mum ışıklarının loşluğuna gömülüp konuştular... karanlıktan çalınan yalnızlığın birkaç dakikalık zaman dilimi içinde Julián, kızın gözlerinde bir kesinlik gördüğünü düşündü, o sırada her ikisi de aynı duyguları, sonlarını getirecek aynı anlaşılmaz şeyleri hissetmişti. Kimse onlara aldırmıyordu. Aldayaların burnunun dibinde Penélope’yle Julián oynadığı gizli bakışmalar oyununu artan bir endişeyle izleyen Jacinta dışında kimse olanların farkında değildi.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>O zamanlar Julián gece yarısından şafağa kadar Penélope için öyküler yazarak uykusuz geceler geçirmeye başlamıştı. Tibidabo Bulvarı’ndaki eve gitmek için her türlü uyduruk bahanenin ardına sığınıyor, daha sonra eve gider gitmez bir süre çevrede dolandıktan sonra Jacinta’nın odasına süzülerek yazdığı sayfaları dadıya veriyor, Jacinta da onları Penélope’ye ulaştırıyordu. Kimi zaman Jacinta, ona günlerce tekrar tekrar okuyacağı Penélope tarafından yazılmış bir not veriyordu. Bu oyun aylarca devam etti. Zaman onlara şanssızlıklar getirirken Julián, Penélope’ye yakın olmak için gereken her şeyi yapıyordu. Jacinta, Penélope’yi mutlu görmek için bu ateşi kızgın tutmaya çalışarak ona yardımcı oluyordu. Julián kendi fikrince, başlardaki rastlantısal saflığın artık kaybolduğunu hissederek bazı fedakârlıklar yapmanın zamanının geldiğine karar verdi. Bunun için Don Ricardo’ya bankacılık ve fınans konulannda bir kariyer yapmak için istek duyduğunu uydurarak gelecek planları hakkında yalanlar söylemeye, evde neredeyse sabit bir hale gelmiş varlığını meşrulaştırmak amacıyla Jorge Aldaya’ya karşı öyle hissetmediği halde ilgi ve şefkat göstermeye başladı; diğerlerinin umutlarını ve bakışlarını okuyarak onların duymak istediği şeyleri söyledi, samimiyetini ve dürüstlüğünü bir kenara bırakarak ruhuna ihanet ettiğini hissetmeye başladı. Eğer bir gün Penélope’yi hak etmeyi başarırsa, onun tanıdığı ilk Julián’dan geriye bir şey kalmamış olacağından korkmaya başladı. Kimi zaman Julián şafakla uyanarak, öfkeden deliye dönmüş bir halde gerçek duyguların olduğu bir dünyanın özlemini duyuyordu. Don Ricardo Aldaya ile yüzleşerek ona, onun servetinin, gelecek planlarının ve şirketlerinin kendisinin umurunda olmadığını söylemek istiyordu; ondan tek istediği şey kızı Penélope’ydi, onu, babasının hapsettiği bu boş, örtülü dünyadan kopararak mümkün olduğu kadar uzaklara götürmeyi düşünüyordu. Ama sonra günün ilk ışıkları cesaretini kırmaya yetiyordu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Zaman zaman Jacinta’ya kalbindeki sırları açan Julian’ı dadı umduğundan da çok sevmeye başlamıştı. Jacinta sık sık Penélope’yi yalnız bırakıp Jorge’yu okuldan almaya gidiyor, Julián’ı gördüğünde ona, Penélope’nin mesajlarını iletiyordu. Böylelikle yıllar sonra Santa Lucia cehenneminde -Melek Zacarías tarafından önceden haber verilmiş bir cehennem- ölümü beklerken geride kalan tek dostu olan Fernando’yla tanışmıştı. Bazen, dadı okula giderken Penélope’yi yanına alır, kendine yasaklanmış olan hiç bilmediği bir duygunun, bir aşkın onlann arasında büyümesini seyretmek için iki yavrunun buluşmasını sağlardı. Bu dönemde Jacinta, herkesin Fransisco Javier diye çağırdığı kapıcının oğlu olan sessiz çocuğun can sıkıcı ve rahatsız edici varlığının farkına vardı. Onu sık sık onları gözetlerken, uzaktan hareketlerini izlerken ve Penélope’yi gözleriyle yerken yakalıyordu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Jacinta, Julián’la Penélope'yi Ronda de San Antonio’daki şapkacı dükkânının kapısında Aldayaların özel fotoğrafçısı Recassens tarafından çekilmiş bir resmini saklıyordu. Don Ricardo ve Sophie Carax’ın gözetimi altında gün ortası çekilmiş masum bir görüntüydü. Jacinta bu resmi her zaman yanında taşıyordu. Bir gün, Jorge’u San Gabriel’in çıkışında beklerken dadı dalgınlıkla çantasını çeşmelerden birinin kenarında unuttu, onu geri almaya geldiğinde genç Fumero’yu sinirli sinirli bakınarak çeşmenin etrafında dolaşırken buldu. O gece fotoğrafı aradı, ama bulamadı. Çocuğun fotoğrafı çaldığı açıktı. Birkaç hafta sonra başka bir vesileyle Francisco Javier Fumero, Jacinta’nın yanına gelerek ona Penélope’ye bir şey vermesinin mümkün olup olmadığını sordu. Jacinta bu şeyin ne olduğunu sorduğunda, çocuk cebinden bir kumaş parçasına sarmış olduğu çam ağacından oyma bir şekile benzeyen bir şey çıkardı. Jacinta bunun Penélope’nin ağaç oyma bir figürü olduğunu anlayarak ürperdi. Dadının bir şey söylemesine fırsat kalmadan çocuk oradan ayrıldı. Tibidabo Bulvarı’ndaki eve dönerlerken Jacinta bu figürü pis kokan bir leş gibi arabanın camından dışarı fırlattı. Jacinta birkaç kez şafak vakti terler içinde kâbuslar görerek uyandı. Bu rüyalarda sorunlu görünen çocuk soğuk, duygusuz ve vahşi bazı acayip böceklerle Penélope’nin üstüne atılıyordu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Bazı öğleden sonraları Jacinta, Jorge'yu almaya gittiğinde ve çocuk geciktiğinde Julián’la dertleşiyordu. Julián da bu sert görünümlü kadını sevmeye başlamıştı. Yaşamının üstünde ne zaman bir sorunun gölgesi dolaşsa bu sorundan ilk haberdar olan kimseler dadı ve Miguel Moliner’di. Bir keresinde Julián, Jacinta’ya annesiyle Don Ricardo’nun çocukların okuldan dağılmasını beklerlerken bahçedeki çeşmenin başında birbirleriyle konuştuklarını gördüğünü söyledi. Don Ricardo, Sophie’nin kendisine eşlik etmesinden hoşlanmış görünüyordu. Julián kendini biraz huzursuz hissetti, çünkü kodaman adamın bir Don Juan olarak ününü ve kadın cinsine karşı doymak bilmez iştahını iyi biliyordu.</i> "<i>Annene</i>, <i>yeni okulunu senin ne kadar çok sevdiğini anlatıyordum demişti Don Ricardo. Vedalaşıp ayrılırken Don Ricardo onlara göz kırpmış, gürültülü bir kahkahayla yoluna devam etmişti. Eve dönerlerken annesi, Don Ricardo’nun yapmış olduğu imalara kızgınlığını açıkça belli edercesine hiç konuşmamıştı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Sophie, Julián’in Aldayalarla gelişen ilişkisinden, eski semtindeki arkadaşlarını ve ailesini terk etme şeklinden rahatsızdı. Bu düşüncelerde yalnız da değildi. Ama Julián’ın annesi hoşnutsuzluğunu suskunluk ve üzüntüyle ona gösterirken, şapkacı bunu kin ve öfkeyle belli ediyordu. Babasının, başlardaki müşteri kapasitesini Barcelona sosyetesinin seçkin tabakasıyla artırma isteği kaybolmuştu. Son dönemlerde oğlunun yüzünü göremez olmuştu. Kısa süre sonra dükkâna bir yardımcı gerekince Julián’ın eski arkadaşlarından Quimet’i çırak olarak tutmuştu. Antoni Fortuny ancak şapkalar hakkında açıkça konuşabilen bir adamdı. Tüm bunlar ona, umutsuzca acı vermeye başlayana kadar şapkacı duygularını aylarca yüreğindeki hapishaneye kilitlemişti. Her gün biraz daha kötü ve çekilmez oluyordu. Her şeyde hata buluyordu, zavallı Quimet’in mesleği öğrenme çabalarından, Sophie’nin Juliân’m onları terk etmesini hafife almasına kadar her şeyde.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Oğlun, sırf şu zengin aile ona bir sahne maymunu gibi davrandığı için kendini adam yerine koyuyor</i>," <i>diye söyleniyordu karısına, kızgınlık dolu etkileyici bir ses tonuyla.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Don Ricardo Aldaya’nın Fortuny ve Oğulları şapka dükkânına ilk ziyaretinin üstünden neredeyse üç yıl geçmişti. Bir gün şapkacı dükkânda Quimet’i bırakarak ona öğlene kadar geri döneceğini söyledi. Aldaya’nın Paseo de Gracia’daki işletmesine cesaretle giderek Don Ricardo’yu görmek istediğini söyledi.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Peki, kim şereflendirdi diye bildireyim?" diye sordu kapıdaki görevli, kibirli bir edayla.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Özel şapkacısı</i>."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Don Ricardo, Fortuny’nin kendisine bir hesap faturası getirmiş olabileceğini düşünerek onu biraz şaşkın, ama samimiyetle kabul etti. Küçük esnaflar iş paraya geldi mi hiçbir zaman anlayışlı olamıyordu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Söyle bakalım, senin için ne yapabilirim Fortunato, dostum ?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Lafı fazla uzatmadan Antony Fortuny, Don Ricardo’ya oğlu Julián hakkında çok yanıldığını açıklamaya başladı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Don Ricardo</i>, <i>oğlum sizin düşündüğünüz gibi biri değil. Tam tersine: annesinin kafasına soktuğu kendini beğenmiş fikirlerden başka bir yeteneği olmayan cahil ve tembel bir çocuktur. İnanın bana, kendi başına bir yere gidemez. İstek ve karakter yoksunudur. Onu tanımıyorsunuz. Yabancılar onu çok sevimli bulur. Tam bir laf ebesidir. Çok şey bildiğine onları inandır, ama işin gerçeği hiçbir şey bilmediğidir. O, sıradan biridir. Onu herkesten daha iyi tanıyorum ve sizi uyarmak zorunda olduğumu düşündüm."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Don Ricardo Aldaya şapkacının konuşmalarını gözünü bile kırpmadan sessizlik içinde dinledi.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Hepsi bu mu, Fortunato?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Hepsinin bu kadar olduğunu anlayan sanayici masasındaki bir düğmeye bastı. Birkaç saniye sonra, Forîııny’yi içeri alan sekreter ofisin kapısında göründü.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Dostumuz Fortunato ayrılıyor, Balcells," diye bildirdi Don Ricardo. "Lütfen ona kapıya kadar eşlik eder misin?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Sanayicinin buz gibi ses tonu şapkacının hoşuna gitmemişti.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Sizce bir sakıncası yoksa Don Ricardo; ismim Fortuny, Fortunato değil."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Her neyse. Sen çok ezgin bir adamsın Fortuny. Bir daha buraya gelmemeni yeğlerim</i>."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Fortuny kendini tekrar caddede bulduğunda, her zamankinden daha yalnız olduğunu hissetti. Artık herkesin ona karşı olduğuna daha fazla inanıyordu. Birkaç gün sonra, Aldaya’nın ilişkileriyle dükkâna gelen süslü müşteriler siparişlerini iptal ettiklerini ve hesaplarını kapattıklarını bildiren mesajlar gönderdiler. Birkaç hafta sonra, her ikisi için yeterli iş olmamasından dolayı Fortuny, Quimet’in işine son vermek zorunda kaldı. Bundan sonra artık çocuğa ihtiyacı olmadığını düşündü. O da diğer çocuklar gibi sıradan ve tembel biriydi.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Hemen hemen aynı dönemde semtteki insanlar Sinyor Fortuny’nin daha yaşlı, daha yalnız ve daha kötü göründüğünü düşünmeye başladı. Artık insanlarla zar zor konuşuyor, saatlerini hiçbir şey yapmadan, dükkânın önünden geçen insanları seyrederek geçiliyor ve umutla kibiri birbirine karıştırıyordu. Daha sonra insanlar modanın değiştiğini, gençlerin artık şapka giymediğini, giyen insanların da daha modern desenlerde ve ucuz fiyata diğer dükkânlarda satılan hazır şapkalara yöneldiğini söylediler. Fortuny ve Oğulları şapka dükkânı yavaşça kederli, sessiz bir uyuşukluğa gömüldü.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Herkes ölmemi bekliyor, dedi Fortuny kendi kendine. Peki o zaman, şimdi size bu mutluluğu tattıabilirim. Gerçekte Fortuny çok uzun bir zaman önce ölmeye başlamıştı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Julián Aldayaların dünyasına, Penélope’yle birlikte olabileceğini tasarladığı bir geleceğe daha fazla bağlandı. Hemen hemen iki yıldır ikisi de gizli birlikteliğin gergin ipi üzerinde yürüyorlardı. Zacarías kendince uzun zaman önce bir uyarıda bulunmuştu. Gölgeler Julián’ın çevresini sarmıştı ve kısa bir süre sonra onu tamamen kaplayacaklardı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>İlk işaret bir nisan günü geldi. Jorge Aldaya on sekiz yaşına girecekti. Pederşahi ailenin babası Don Ricardo gösterişli bir doğum günü partisi düzenlemeye (ya da daha doğrusu, düzenlemesi için birine emir vermeye) karar verdi. Oğlunun tüm isteğine karşın Don Ricardo partiye katılmayacaktı: önemli iş görüşmeleri görüntüsü altında, St. Petersburg’dan yeni gelmiş tatlı bir hanımla Colón Otel’in mavi süitinde buluşacaktı. Tibidabo Bulvarı’ndaki ev bu kutlama için bir sirke dönüşmüştü. Konukların eğlencesi için bahçeye yüzlerce fener, flama ve sergi kurulmuştu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Jorge Aldaya’nın neredeyse tüm okul arkadaşları davet edilmişti. Juliân’ın önerisiyle Jorge, Javier Fumero’yu da davetliler listesine eklemişti. Miquel Moliner, okul kapıcısının oğlunun böylesi tantanalı olaylara alışık olmadığını söyleyerek onları uyardı. Francisco Javier daveti kabul etti etmesine, ama o da tam olarak aynı duygular içindeydi ve daveti reddetmeye karar verdi. Annesi Bayan Yvonne, oğlunun Aldayaların lüks konağındaki daveti geri çevireceğini duyunca neredeyse canlı canlı oğlunun derisini yüzecekti. Bu davet, onun çok yakında yüksek sosyeteye gireceğinin bir işaretinden başka ne olabilirdi? Bir sonraki basamak. Bayan Aldaya ve diğer seçkin kadınlarla birlikte bir akşam çayına davet olabilirdi. Bayan Yvonne, kocasının maaşından biriktirdiği parayla oğluna sevimli bir denizci giysisi almaya gitti.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Francisco Javier o zaman daha on yedi yaşındaydı. Bayan Yvonne'nun hiç de kibar olmayan duyarlılığıyla satın aldığı o kısa pantolonlu mavi elbise çocuğun üstünde kaba ve utanç verici duruyordu. Francisco Javier, annesinin baskısıyla daveti kabul ederek haftayı, Jorge’ya hediye vermeyi düşündüğü ağaç oyma bir mektup açacağı yaparak geçirdi. Partinin olduğu gün, Bayan Yvonne oğluna Aldayalann evinin kapısına kadar eşlik etmek için ısrar etti. Saltanatın kokusunu almayı, çok yakında kendisine açılacak kapılardan oğlunun geçişini seyretmenin hazzını çıkarmak istiyordu. O berbat elbiseyi giyme zamanı geldiğinde Francisco Javier, onun kendine çok küçük geldiğini fark etti. Yvonne elbiseyi bir şekilde düzeltmeye karar verdi. Konağa geç vardılar. Aynı zaman diliminde gürültüden ve Don Ricardo’nun yokluğundan -kuşkusuz ki o esnada o da, kendi yöntemleriyle kutlama yapıyordıı- faydalanan Julián partiden sessizce ayrıldı. Juliánla Penélope diğer konukların içerı gelmesine olasılık vermedikleri kütüphanede buluşmuşlardı. Evin giriş kapısına yaklaşan çiftin farkına varmayacak kadar birbirlerinin dudaklarını iştahla yalayıp yutmakla meşguldüler. İlk komünyon denizci elbisesini giymiş ve utançtan morarmış Francisco Javier, annesi tarafından neredeyse sürüklenircesine çekiştiriliyordu. Bayan Yvonne fiyonklar ve çiçeklerle süslü bir giysiyle bunu tamamlayan geniş kenarlı bir şapka giymişti; oradakiler onu bir tatlı reyonuna benzetmişti ya da onu uzaktan gören Miquel Moliner’in deyimiyle Madam Récamier gibi giyinmiş bir bizona benziyordu. Kapıda bekleyen iki hizmetçi davetlileri pek hoş karşılamadı. Bayan Yvonne oğlunu, Don Francisco Javier Fumero de Sotoceballos giriş yapıyor diye takdim etti, iki hizmetçi alaycı bir tonla ismin bir şey çağrıştırmadığını söyledi. Sinirlenen ama varlıklı bir kadının sakinliğini gösteren Yvonne, oğluna davetiyeyi göstermesini söyledi. Ne yazık ki, elbise onarılırken kart Bayan Yvonne’nin dikiş masasında kalmıştı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Francisco Javier durumu açıklamaya çalıştı ama kekelemeye başlayınca iki hizmetçinin kahkahaları yanlış anlaşılmayı düzeltmeye yardımcı olmadı. Anne ve oğul oradan kovularak uzaklaştırıldı. Bayan Yvonne burnundan soluyarak hizmetçilere kiminle konuştuklarını bilmediklerini söyledi.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Hizmetçiler de, ona yanıt olarak döşeme temizlikçisinin yerinin daha yeni doldumlduğunu söyledi.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Jacinta yatak odasının penceresinden Francisco Javier’in oradan ayrılmak için dönerken aniden durduğunu gördü. Annesinin boğuk sesiyle kibirli hizmetçilere bağırıp çağırmasıyla oluşturduğu görüntünün içinde çocuk onları gördü; kütüphanenin geniş penceresinin önünde Julián, Penélope’yi öpüyordu. Birbirlerine ait olmanın verdiği hazla, çevrelerindeki dünyadan habersiz insanlar gibi öpüşüyorlardı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Ertesi gün öğle tatilinde Francisco Javier beklenmedik bir şekilde ortaya çıktı. Bir önceki günün manzarası hakkındaki haberler öğrenciler arasında yayılmıştı: kahkahalar eşliğinde sevimli denizci elbisesini ne yaptığı sorularıyla karşılandı. Çocuklar, Javier’in babasımn silahını taşıdığını fark edince kahkahalar birden kesildi Tam bir sessizlik kaplamıştı, okul bahçesini, birçoğu hemen orayı terk etti. Yalnızca Aldaya, Moliner, Femando ve Juliân’dan oluşan bir grup çocuğun etrafını çevirerek neler olduğuna anlam veremeden, dik dik ona bakıyordu. Francisco hiçbir uyarıda bulunmadı; tüfeğini kaldırarak tetiği çekti. Daha sonra, olay yerindeki görgü tanıkları onun yüz ifadesinde bir öfke ve kin belirtisi görmediklerini söylediler. Francisco Javier aynı otomatik soğukluğu bahçedeki temizlik işlerini yaparken de sergiliyordu. İlk mermi Juliánin başını sıyırıp geçti. Eğer Miquel Moliner kapıcının oğlunun üstüne atılıp onu yumruklayarak silahı elinden almasaydı İkincisi Julián’ın boğazına isabet edecekti. Julián Carax olanları şaşkınlıkla, hiç kımıldamadan izledi. Herkes bu mermilerin asıl hedefinin, Jorge Aldaya olduğunu düşünmüştü. Javier’in bir gün önce rezil olmasının intikamını aldığını sanmışlardı. Kısa bir süre sonra, Sivil Muhafızlar çocuğu alıp uzaklaştırmışlar. Kapıcı ve ailesi de kelimenin tam anlamıyla sokağa atıldıktan sonra Miquel Moliner, Julián’ın yanına giderek, onun yaşamını kurtardığı için en ufak bir kibir gösterisinde bulunmadan ona gerçekleri anlattı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Bu, Julián ve arkadaşlarının San Gabriel Okulu’nda geçirdikleri son yıldı. Birçoğu planları hakkında ya da saygın ailelerinin bir sonraki seneye dair onlan nereye yerleştirmeyi düşündükleri hakkında konuşmaya başlamıştı. Jorge Aldaya babasının onu öğrenim görmesi için İngiltere’ye göndereceğini biliyordu Miquel Moliner’in Barcelona Üniversitesine gideceği kesindi. Fernando Ramos birçok kez, kişisel durumu nedeniyle öğretmenlerinin ona önerdiği Cizvit Cemiyeti’nin İlahiyat Fakültesi’ne girebileceğinden söz etmişti. Francisco Javier Fumero'nun ise Don Ricardo Aldaya sayesinde, onu uzun bir kışın beklediği Pyrenees Vadisi’nin tepesindeki bir çocuk ıslah okuluna devam edeceğinden başka bir şey bilinmiyordu. Tüm arkadaşlarının hayatlarında bir yön çizdiğini gören Julián kendisinin ne olacağını düşünmeye başladı. Edebiyat tutkusu ve hayalleri uzak ve her zamankinden daha imkânsız görünüyordu. Özlemini çektiği tek şey Penélope'nin yakınında olmaktı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>O geleceğini düşünüp taşınırken diğerleri onun adına planlar yapıyordu. Don Ricardo Aldaya onu iş dünyasına sokmak istediğinden Julian’a şirketinde bir görev vermeyi planlıyordu. Şapkacı da, kendi adına, eğer çocuk aile mesleğine devam etmeyecekse onun üstüne sünger çekmeye karar vermişti. Julián’ı orduya gönderme planlarını gizlice harekete geçirmeye başlamıştı. Askeri bir yaşam tarzıyla geçen birkaç yılın onun saltanat ve debdebe hayallerine son vereceğine inanıyordu. Julián’ın bu planlardan haberi yoktu. Diğerlerinin onun hakkında yapmayı düşündüklerini öğrendiğindeyse her şey için çok geç olacaktı. Onun düşüncelerinde yalnızca Penélope vardı, son dönemlerde aslında bu gizli buluşmalar hiç hoşuna gitmiyordu. Yakalanma riskinin gün geçtikçe artmasına karşın Penélope’u daha sık görmek için ısrar ediyordu. Jacinta, onları koruyabilmek için elinden gelen her şeyi yapıyordu: onların kısa bir süre baş başa kalabilmeleri için bin bir dolap çeviriyor, sürekli yalan söylüyordu. Ama bunların Penélope’yle Julián için yeterli olmadığını anlamıştı. Bakıcı kadın kimi zaman onların bakışlarında tutkunun kibirini ve meydan okuyuşunu yakalıyordu: Sırlarının açığa çıktığında bir skandal yaratacağı ve böylelikle karanlıkta bir sevda büyütmek için köşe bucak saklanmak zorunda kalmayacakları umuduyla yakalanmayı bekleyen kör bir tutkuydu onlarınki. Bazen Jacinta geceleri Penélopeyi yatırırken kız gözyaşlarına boğuluyordu. Penélope ona, Julián'la birlikte ilk trene atlayıp kimsenin onları bulamayacağı bir yere kaçmanın özlemini duyduğunu anlatıyordu. Aldaya konağının demir kapıları ardındaki dünyayı çok iyi bilen Jacinta, kızın anlattıklarından ürperiyor, onu vazgeçirmeye çalışıyordu. Penélope doğası gereği yumuşak başlı bir kızdı, Jacinta’nın yüzünde gördüğü korku onu yumuşatmaya yetiyordu. Julián ise sorunun başka bir boyutuydu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Geçen yıl ilkbaharda Aziz Gabriel Bayramında, Don Ricardo Aldaya ile annesinin sık sık gizlice buluştuklarını keşfeden Julián’nın güveni sarsılmıştı. İlk önce para babasının Sophie’yi de koleksiyonuna katmaya karar verdiğinden korkmuştu, ama çok geçmeden kent merkezindeki kafelerde gerçekleşen bu buluşmaların yalnızca sohbetle sınırlı olduğunun farkına vardı. Sophie bu buluşmalar hakkında sessiz kalmayı yeğliyordu. Sonunda Julián, Don Ricardo’ya annesiyle arasında ne olduğunu sormaya karar vererek onun yanına gittiğinde zengin adam güldü.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Senden gizli bir şey yapılmaz değil mi, Julián? Doğrusu, seninle bu konu hakkında zaten konuşacaktım. Annenle senin geleceğini tartışıyoruz. Birkaç hafta önce annen beni görmeye geldi. Oldukça endişeliydi, çünkü baban seni gelecek sene orduya yazdırmayı düşünüyormuş. Annen doğal olarak senin için en iyisini istiyor ve bana gelerek ikimizin arasında kalmak kaydıyla, neler yapabileceğimizi anlamak istemiş. Endişelenmene gerek yok; sana Don Ricardo Aldaya sözü, savaşa giden askerlerden olmayacaksın. Annenle ben senin için muhteşem planlar yaptık. Bize güven."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Julián, ona güvenmeyi çok istiyordu, ama Don Ricardo asla güvenilecek biri değildi. Düşüncelerini Miquel Moliner’e açınca arkadaşı ona hak verdi.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Eğer Penélope’yi kaçırmak istiyorsan, Tanrı yardımcın olsun. Şimdi sana gereken tek şey para</i>."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Tabii, Julián da meteliğe kurşun atıyordu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Bu iş kolay," dedi Miquel, ona. "Zengin arkadaşlar böyle günler içindir."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Böylece Miquel ve Julián âşıkların kaçışı için plan yapmaya başladı. Miquel Paris’e gitmelerini önerdi. Moliner’in görüşüne göre, eğer Julián bohem hayatı yaşayan fakir bir sanatçı olacaksa Paris onun için biçilmiş kaftandı. Penélope biraz Fransızca biliyordu, Fransızcayı annesinden öğrenen Julián için bu ikinci bir dildi.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Bunun yanında, Paris kaybolmak için yeterince büyük, ama fırsat yaratmak için yeterince küçük bir yer," diye açıkladı, Miquel.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Miquel yıllardır biriktirdiği paraların yanına, saçma mazeretlerle babasından kopardığı paraları da ekleyerek küçük bir serveti bir araya getirdi. Paranın gerçekten nereye gittiğini yalnızca kendisi biliyordu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Ve, ikinizin o trene bindiği an, ben de sağır dilsiz rolü oynamayı düşünüyorum. "</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Aynı gün akşamüstü, Moliner’le ayrıntıları konuştuktan sonra Julián, Tibidabo Bulvarı 'ndaki eve Penélope’ye planı anlatmaya gitti.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Sana şu an söyleyeceklerimi hiç kimseye söylememeksin. Hiç kimseye. Jacinta ’ya bile</i>," <i>diye söze başladı Julián.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Kız şaşkınlıkla onu dinledi, büyülenmişti. Moliner’in planı kusursuzdu. Miquel biletleri farklı bir isimle satın alacaktı. İstasyondaki bilet gişesinden onları alacak üçüncü bir kişi ayarlamıştı. Eğer kazara polis onu bulacak olursa, yalnızca onlara Julián’a benzemeyen birinin tarifini verecekti. Julián ve Penélope trende buluşacaklardı. Görülme olasılığına karşı peronda bekleme olmayacaktı. Kaçış bir pazar günü gün ortası gerçekleşecekti. Julián, Francia Garı’na kendisi gelecekti. Miquel orada onu biletler ve parayla bekleyecekti.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Planın en tehlikeli kısmı Penélope’nin kaçışıydı. Bir yolunu bulup on bir ayininden çıkararak eve götürmesi için Jacinta’yı kandırması gerekiyordu. Kiliseden çıkınca Penélope, ailesi konağa dönmeden önce evde olacağına söz vererek Jacinta’dan Julián’la buluşmak için izin isteyecekti. Böylece Penélope istasyona gelecekti. Her ikisi de, eğer Jacinta ’ya doğrulan söylerlerse bakıcı kadının onların kaçmasına izin vermeyeceğini iyi biliyordu. Jacinta ikisini de kaybetmeyi göze alamayacak kadar çok seviyordu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Mükemmel bir plan, Miquel," dedi Julián.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Miquel kederle başını salladı.</i> <i>"Bir ayrıntı hariç; sonsuza dek burdan kaçmakla birçok insana vereceğiniz acı..."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Julián, annesi ve Jacinta’yı düşünerek başıyla Miquel’i onayladı. Miquel’in aslında kendini kastettiğini anlamamıştı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>En zor şey Penélope’nin inandırıcı davranışlarla Jacinta’dan bu sim saklayabilmesiydi. Yalnızca Miquel gerçeği bilecekti. Tren öğleden sonra kalkıyordu. Penélope’nin yokluğu fark edildiğinde, çift çoktan sınırı geçmiş olacaktı. Paris’e vardıklarında, sahte bir isim kullanıp kendilerini karıkoca olarak tanıtarak bir otele yerleşeceklerdi. Daha sonra ailelerine verilmek üzere Miquel Moliner’e bir mektup göndereceklerdi. Mektupta aşklarını itiraf edip iyi olduklarını ve onları çok sevdiklerini söyleyerek kilisedeki düğünlerini bildireceklerdi. Son olarak da, onlardan anlayışlı olmalarını ve kendilerini bağışlamalarını isteyeceklerdi. Miquel Moliner, Paris damgalı zarfı atarak mektubu, yakınlarındaki bir kasabadan atılmış izlenimi verecek şekilde ikinci bir zarfa koyacaktı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Ne zaman?" diye sordu, Penélope.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Altı gün sonra," dedi, Julián.</i> <i>"Önümüzdeki pazar."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Miquel herhangi bir kuşkuya yol açmamak için kaçıştan önceki günler Julián’in Penélope’yle görüşmemesinin doğru olacağını düşünmüştü. Her ikisi de, onları Paris’e götürecek trende buluşana dek birbirlerini bir daha görmemeye ikna olmuştu. Onu görmeden, ona dokunmadan geçecek altı gün Julián’a sonu gelmeyecek bir süreç gibi görünüyordu. Gizli evlilik antlaşmasını bir öpücükle mühürlediler.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Daha sonra Julián, Penélope’yi Jacinta’nın evin üçüncü katındaki yatak odasına götürdü. Bu katta yalnızca hizmetçiler kalıyordu ve Julián kimsenin onları görmeyeceğinden emindi. Kızgın bir tutku ve istekle, neredeyse birbirlerinin derisini soyarcasına hararetle giysilerini çıkararak sessizliğe gömüldüler. Altı günlük ayrılık düşüncesini bir kenara gömerek birbirlerinin vücutlarını ezberlemeye başladılar. Julián, Penélope’yi tahta döşemeye yatırarak çılgınca bir şehvetle ona sahip oldu. Kız bunu gözleri açık, bacaklarıyla çocuğun gövdesini sarmış, dudakları arzuyla yarı aralık bir şekilde karşıladı. Sıcak vücudunda ya da gözlerinde çocukluğun ya da narinliğin adı bile okunmuyordu. Daha sonra, yüzü kızın karnında ve elleri beyaz, titrek göğsünde dinlenen Julián, veda vaktinin geldiğinin farkındaydı. Odanın kapısı yavaşça açılıp bir kadının görüntüsü eşikte belirdiğinde Julián ancak ayağa kalkmaya vakit bulabilmişti. Julián bir an onun Jacinta olduğunu düşündü ama çok geçmeden onun Bayan Aldaya olduğunu fark etti. Kadın, tiksinti ve tutku karışımıyla büyülenmiş bir halde onları izliyordu. Mırıldanmayı başardığı tek şey, "Jacinta nerde?" oldu. Daha sonra, Penélope’yi sessiz ve şiddetli bir heyecan içinde yere çömelmiş bir halde ve Julián’ı dünyanın başına yıkıldığı hissiyle bir başına bırakarak arkasını dönüp oradan uzaklaştı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Git şimdi, Julián. Babam gelmeden önce git."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Ama..."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Git."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Julián başıyla onu onayladı. "Ne olursa olsun, pazar günü o trende seni bekleyeceğim."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Penélope isteksiz bir gülümseme takındı. "Orda olacağım. Şimdi git. Lütfen..."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Julián, onu bırakarak hizmetçilerin katından özel öğretmenlerin evlerine doğru sessizce inmeye başladığında Penélope hâlâ çıplaktı. Sonrasında Julián’ın anımsayabildiği, soğuk bir gecenin içine daldığı olmuştu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Sonraki günler belirsizlik içinde geçti. Don Ricardo’nun kiralık katillerinin her an gelebilecekleri beklentisiyle Julián tüm geceyi uyanık geçirdi. Ertesi gün okulda, Julián, Jorge Aldaya’nın hareketlerinde herhangi bir değişiklik sezinlemedi. Julián acı içinde olanları Miquel Moliner’e anlattı. Miquel başını iki yana salladı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Sen çılgın birisin Julián, ama bu yeni bir şey değil. Aldayaların evinde bir karışıklık olmaması çok tuhaf. Aslında, düşünecek olursak bu hiç de sürpriz sayılmaz. Eğer söylediğin gibi. Bayan Aldaya sizi yakaladıysa, büyük olasılıkla hâlâ ne yapması gerektiğine karar verememiştir. Kadınla hayatım boyunca üç kez karşılaştım ve onun hakkında iki yargıya vardım: birincisi, Bayan Aldaya on iki yaşındaki bir çocuğun aklına sahip: İkincisi, özellikle kendisiyle ilgili şeyleri görmek istemeyen ve olayları algılamayı imkânsız hale getiren bir narsizm hastalığına yakalanmış</i>."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Bana onun ne yapmak istediğini söyle, Miquel."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Söylemek istediğim şey, Bayan Aldaya hâlâ ne söyleyeceğini, nasıl söyleyeceğini, ne zaman ve kime söyleyeceğini düşünüyordur. İlk olarak, potansiyel bir skandal ve kocasının öfkesi gibi kendisiyle ilgili sonuçları düşünecektir... Açıklıkla söyleyebilirim ki geri kalan kısmını umursamayacaktır bile."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Yani, hiçbir şey söylemeyeceğini mi düşünüyorsun?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Bir ya da iki gün dayanabilir. Ama böylesi bir sırrı kocasından uzun süre saklayabileceğini sanmam. Kaçış planı ne oldu? Hâlâ istekli misin?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Her zamankinden daha çok."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Bunu duyduğuma sevindim. Çünkü artık dönüş olmayacağına gerçekten inanıyorum."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Hafta sonu gelmeyecekmiş gibi uzadı. Julián yakasını hiç bırakmayan bir tedirginlikle her gün okula gitti. Zamanını oradaymış gibi görünerek geçirdi. Başlarda onun kadar ya da daha fazla telaşlanan Miquel Moliner’le zar zor görüşebiliyordu. Jorge Aldaya bir şey söylemedi. Her zamanki gibi kibardı. Jacinta bir daha Jorge’yu okuldan almaya gelmedi. Her akşamüstü Don Ricardo'nun şoförü uğruyordu. Julián bu bekleyişin bir an önce bitmesi için ne olacaksa bir an önce olmasını isteyerek kendini ölüyormuş gibi hissediyordu. Perşembe günü akşamüstü okuldan sonra, Julián şansın onun yanında olduğunu düşünmeye başladı. Bayan Aldaya belki utançtan, aptallıktan ya da Miquel’in öne sürdüğü herhangi bir sebepten dolayı hiçbir şey söylememişti. Bu çok önemli değildi. Asıl önemli olanı, bu sırrı pazar gününe dek saklamasıydı. O gece, günler sonra ilk kez Julián derin bir uyku çekti.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Cuma sabahı okula gittiğinde Peder Romanones, onu kapıda karşıladı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"<i>Julián, seninle konuşmam gerekiyor."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Ne hakkında, peder?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Bugünün geleceğini her zaman biliyordum ve itiraf etmeliyim ki, sana bu haberi veren kişi olmaktan mutluluk duyuyorum</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Ne haberi, peder?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Julián Carax artık San Gabriel Okulu’nun bir öğrencisi değildi. Okul binasında, sınıflarda ve hatta bahçede bulunması yasaklanmıştı. Okul malzemeleri, defterleri ve ona ait ne varsa hepsi artık okulun mülkiyetindeydi.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Teknik anlamda "acilen ve tamamen ihraç", diye özetlemişti Peder Romanones.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Sebebini sorabilir miyim ?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Sana düzinelercesini sayabilirim ama eminimki sen en uygun olanını seçmesini bilirsin. İyi günler Carax. Ve bundan sonraki yaşamında sana iyi şanslar. Buna ihtiyacın olacak."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Otuz kırk metre uzakta, çeşmelerin olduğu bahçede bir grup öğrenci onu seyrediyordu. Bir kısmı gülerek ona güle güle anlamında el salladı. Diğerleri ona şaşkınlık ve acıma hissiyle bakıyorlardı. Yalnızca bir tanesi kederle gülümsedi. Yakın arkadaşı Miquel Moliner, sadece başını sallayarak Julián’ın havada okuyabileceğine inandığı bir sessizlikle bazı sözcükleri geveledi: "Pazar günü görüşürüz."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Ronda de San Antonio’daki apartmana geri döndüğünde Julián, Don Ricardo'nun Mercedes Benz’inin şapka dükkânının dışına park etmiş olduğunu gördü. Julián köşede durarak bekledi. Bir süre sonra Don Ricardo babasının dükkânından çıkarak arabaya bindi. Araba Üniversite Meydanı’na dönene kadar Julián bir kapı eşiğinde gizlendi. Daha sonra merdivenlerden koşturarak eve çıktı. Annesi Sophie gözyaşlarına boğulmuş bir halde evde onu bekliyordu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Ne yaptın, Julián?" diye mırıldandı. Kızgın değildi.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Beni affet, anne..."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Sophie, oğlunu kucakladı. Zayıflamış, sanki onların arasında yaşamı ve gençliği çalınmışçasına yaşlanmıştı. Herkesten daha yalnızım, diye düşündü Julián.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Beni dikkatle dinle Julián. Baban ve Don Ricardo Aldaya birkaç gün içinde seni orduya yerleştirmek için her şeyi ayarladı. Aldaya’nın büyük bir çevresi var... Gitmen gerekiyor, Julián. Onların seni bulamayacağı bir yere gitmen gerekiyor..."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Julián, annesinin gözlerinde onu teslim almış bir gölge görür gibi oldu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Başka bir şey var mı, anne? Bana söylemediğin bir şey?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Sophie titreyen dudaklarıyla ona baktı. "Gitmelisin. İkimiz de burdan sonsuza dek gitmeliyiz</i>."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Julián, ona sımsıkı sanlarak kulağına fısıldadı.</i> <i>"Benim için endişelenme, anne. Sakın endişelenme."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Julián cumartesi gününü çizim defterleri ve kitaplarının arasında, odasına kapanarak geçirdi. Şapkacı dükkâna şafaktan hemen sonra gidiyor ve gece yarısının ilk saatlerine dek gelmiyordu. Yüzüme karşı söylemeye cesareti yok, diye düşündü Julián. O gece, gözleri yaşlarla buğulanmış Julián artık hiçbir zaman geri gelmeyeceğini bildiği hayallerini yitirdiği o karanlık, soğuk odayla vedalaştı. Pazar sabahı, günün ilk ışıklarıyla yanına birkaç parça giysiyle kitaplarını alarak yemek odasında bir battaniyenin altına kıvrılmış yatan Sophie’yi alnından öpüp evden ayrıldı. Caddeler mavi bir sisle kaplanmıştı. Yaşlı kentin yassı çatılarında bakır rengi pırıltılar ışıldıyordu. Her kapıya, her köşe başına veda ederek ağır adımlarla yürüdü. Zamanın yanılsamalarının, prensiplerine bağlı kalarak günü geldiğinde, ona o caddelerde peşini bırakmayan yalnızlığı unutturup sadece iyi şeyleri anımsatıp anımsatmayacağını merak ediyordu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Francia Garı ıssızdı, peronlarda şafağın yakıcı ışıkları, sisin içinde süvari kılıçları gibi kavisli bir şekilde parlıyordu. Julián verandanın altındaki bir banka oturarak çantasından kitabını çıkardı. Saatlerce sözcüklerin büyüsünde kayboldu. Teninin ve isminin değiştiğini kendini sanki başka biriymiş gibi hissetmeye başlamıştı. Kendine bırakılan tek sığınakta, gölgeli kişiliklerin hayalleriyle biiyülenmeye bıraktı kendini. Penélope’nin gelmeyeceğini biliyordu. O trene, anıları dışında hiçbir dostunun binmeyeceğini biliyordu. Öğle olmasına az bir süre kala Miquel Moliner istasyona gelerek ona biletleri ve toplayabildiği tüm parayı verdi, iki arkadaş tek sözcük etmeden birbirleriyle kucaklaştı. Julián, Miquel Moliner’in ağladığını hiç görmemişti. Uçup giden zamanı sayan saatler her yen kaplamıştı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Hâlâ vakit var," diye mırıldandı Miquel, gözleri istasyonun girişimleydi.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Saat biri beş geçe, istasyon şefi Paris yolcuları için son anonsu yaptı. Julián arkadaşına veda ettiğinde tren, perondan yavaşça hareket etmeye başlamıştı. Miquel Moliner elleri cebinde orada öylece durarak onu izledi.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Yaz," dedi.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Oraya varır varmaz sana yazacağım</i>," <i>diye yanıtladı Julián.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Hayır. Bana değil. Kitap yaz. Mektup değil. Onlan Penélope ve benim için yaz.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Julián o zaman, arkadaşını ne kadar çok özleyeceğinin farkına vararak onu başıyla onayladı.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Ve hayallerine sahip çık," dedi Miquel. "Onlara ne zaman ihtiyaç duyacağını hiç bilemezsin."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Her zaman," diye mırıldandı Julián, ama trenin gürültüsü sözcüklerini yutmuştu.</i></p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_6"><span>*</span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Annesinin onları benim yatak odamda yakaladığı gece, Penélope bana olanları anlattı. Ertesi gün Bayan Aldaya beni çağırarak, Julián hakkında ne bildiğimi sordu. Jorge’nun bir arkadaşı ve iyi bir çocuk olmasından başka bir şey bilmediğimi söyledim. Bana, Penélope’yi odasına kilitlememi emretti. O izin vermeden dışarı çıkmayacaktı. Don Ricardo, Madrid’deydi ve cuma gününe kadar dönmedi. Eve gelir gelmez Bayan Aldaya, ona gördüklerini anlattı. Ben de o sırada oradaydım. Don Ricardo koltuğundan fırlayarak karısına öyle bir tokat attı ki, kadın yere kapaklandı. Daha sonra deli gibi bağırarak ondan, az önce söylediklerini tekrar etmesini istedi. Bayan Aldaya çok korkmuştu. Kocasını daha önce hiç böyle görmemişti. Hiç. Sanki cehennemin tüm şeytanları ona hükmediyormuş gibi bir hali vardı. Kızgınlıktan deliye dönen Don Ricardo, Penélope’nin yatak odasına çıkıp onu saçlarından tutup sürükledi. Onu durdurmaya çalıştım, ama attığı tekmeyle bir kenara savruldum. Aynı günün akşamı aile doktorunu çağırarak Penélope’yi kontrol ettirdi. Doktor işini bitirdiğinde Don Aldaya ile konuştu. Penélope’yi odasına kilitlediler ve Bayan Aldaya, bana eşyalarımı toplamamı söyledi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Penélope’yi görmeme izin vermediler. Ona veda bile edemedim. Don Ricardo, neler olduğunu birilerine söylersem beni polise şikâyet edeceğini söyleyerek beni tehdit etti. Evdeki on sekiz yıllık kesintisiz hizmetimden sonra, aynı gece beni dışarı attılar. Gidecek hiçbir yerim yoktu. Muntaner Sokağı’nda bir pansiyona sığındım. İki gün sonra Miquel Moliner ziyaretime gelip Julián’ın Paris’e gittiğini söyledi. Penélope’nin niye istasyona gelmediğini öğrenmek istiyordu. Haftalarca, eve geri giderek onu görmek için yalvardım, ama konağın giriş kapısından geçmeme bile izin verilmedi. Ben de, günlerce her gün dışarı çıktıklarında onları görürüm umuduyla evin karşı köşesinde bekledim. Onu hiç görmedim. Evin dışına hiç çıkmadı. Daha sonra, Don Aldaya polisi çağırarak güçlü arkadaşlarının yardımıyla beni Morta’daki akıl hastanesine kapattırdı. Beni tanımadıklarını, ailesini ve çocuklarını rahatsız eden kaçık bir kadın olduğunu öne sürüyordu. Bir hayvan gibi kafeste kalarak orada iki yıl geçirdim. Çıkar çıkmaz yaptığım ilk şey Tibidabo Bulvarı’ndaki eve gitmek oldu. Penélope’yi görmek için."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onu görmeyi başarabildin mi?" diye sordu Fermín.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ev kilitliydi ve satışa çıkarılmıştı. Orda kimse yaşamıyordu. Bana, Aldayaların Arjantin’e gittiği söylendi. Bana verilen adrese yazdım. Mektuplar açılmadan geri döndü...</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Penélope’ye ne oldu? Biliyor musun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Jacinta, neredeyse çökmüş bir halde başını iki yana salladı. "Onu bir daha hiç görmedim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yaşlı kadın inleyerek kontrolsüz bir şekilde ağlamaya başladı. Fermín, onu kollarının arasına alarak salladı. Jacinta Coronado küçük bir kız çocuğu kadar küçülmüştü, onun yanında duran Fermín, bir dev gibi görünüyordu. Kafamı kurcalayan sorular vardı, ama arkadaşım görüşmenin bittiğini işaret etti. Fermín’in, Jacinta Coronado’nun son günlerini geçirdiği o kirli, soğuk ağıla bakarak derin düşüncelere daldığını gördüm.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Haydi Daniel. Gidiyoruz. Sen önden git."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bana söyleneni yaptım. Yürürken bir an geriye döndüm ve Fermín’in yaşlı kadına doğru eğilerek onu alnından öptüğünü gördüm. Jacinta, ona dişsiz ağzıyla gülümsedi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Söyle bakalım Jacinta," dediğini duydum Fermín’in. "Sugus şekerlerini beğendin değil mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Çıkış kapısına doğru dolambaçlı yolda ilerlerken gerçek cenaze görevlisinin ve kadavra gibi soluk benizli iki yardımcısının yanından geçtik. Ucuz bir çam tabut, ip ve büyük olasılıkla daha önce kullanılmış gibi görünen bir kefen taşıyorlardı. Heyetten çevreye uğursuz bir formol ile ucuz bir kolonya kokusu yayılıyordu. Adamların sıska kansız yüzlerini sevimsiz bir gülümseme süslüyordu. Fermín cesedin beklediği hücreyi göstererek haç çıkarıp üçlüyü kutsadı. Daha sonra onlar da saygıyla başlarını sallayarak haç çıkardı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Huzur içinde yatsın," diye mırıldandı Fermín, bir yandan beni çıkış kapısına doğru sürükledi. Kapıda, elinde bir gaz lambası tutan bir rahibe sert ve kınayıcı bir bakışla bizi süzdü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Binanın dışına çıktığımızda, Moneada Sokağı’nın çirkin taş kanyonu ve onun gölgesi bana daha umut vaat eden bir vadi gibi görünüyordu. Fermín ferahlayarak derin derin soluk aldı. O yeri arkasında bıraktığına sevinen tek kişinin ben olmadığımı biliyordum. Jacinta’nın öyküsü vicdanlarımıza umduğumuzdan daha fazla ağırlık yüklemişti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Dinle, Daniel. Ağzımızın tadını değiştirmek için Xampañet’de birkaç bardak köpüklü şarapla biraz jambonlu köfteye ne dersin?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Samimiyetle söylemek gerekirse, hayır demem."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bugün kızla bir randevun yok mu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yarın."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ah, seni şeytan... Kızı peşinden koşturuyorsun ha? Hızlı öğreniyorsun..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Caddenin birkaç ev aşağısında kalan gürültülü tavernaya doğru daha on adım atmamıştık ki, gölgelerin içinden üç siluet çıkarak yolumuzu kesti. İkisi arkamızda yerlerini aldı. Soluklarını ensemde hissedecek kadar yakına geldiler. Üçüncüsü, daha küçük ama daha tehditkâr olanı önümüzü kapadı. Bu oydu. Alışılmış yağmurluğunu giymiş, arsızca gülümseyerek, bastıramadığı neşesini açığa vuruyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bakın burda kim var? Bu, benim eski dostum binbir surat değil mi!" diye bağırdı Müfettiş Fumero.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín’in tüm kemiklerinin dehşet içinde titrediğini duyabiliyordum adeta. Geveze dostum yalnızca boğuk bir hırıltı çıkarmayı başarabildi. Asayiş Büro’nun iki memuru olduğunu tahmin ettiğim iki eşkıya bizi ensemizden yakalayarak en küçük bir hareket belirtisinde kolumuzu ikiye katlamaya hazır bir şekilde sağ bileklerimize yapıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yüzündeki şaşkın ifadeye bakılırsa izini uzun zaman önce kaybettirdiğini düşünüyordun. Elbette, senin gibi bir bok parçasının saçak altlarından kurtularak temiz bir vatandaş gibi yaşayabileceğini düşünmedin. Aptal olabilirsin ama o kadar aptal değilsin. Ayrıca sana, seni ilgilendirmeyen şeylere burnunu -harika bir burun- soktuğunu söylemiştim. Bu kötü bir işaret... Şu sevimli rahibelerle senin ne işin olabilir ki? Yoksa onlardan birini mi beceriyorsun? Bu günlerde kaç para ödüyorlar?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Başka insanların kıçlarına saygı gösteririm müfettiş, özellikle de manastırda oturuyorlarsa. Belki sen de aynısını yapmayı denersen, penisiline yüklü paralar ödemekten kurtulur, bağırsaklarını daha rahat çalıştırıp tuvalete gitme sayısını azaltırsın."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fumero kızgınlıkla süslenmiş küçük bir kahkaha patlattı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu doğru. Çok cesursun. Tüm dolandırıcılar senin gibi olsa, işimde çok eğlenirdim. Söyle bakalım orospu çocuğu, bu günlerde kendini kim olarak tanıtıyorsun? Gary Cooper? Haydi, bana o büyük burnunu Santa Lucía Huzurevi’ne neden soktuğunu söyle, sizi yalnızca bir uyarıyla bırakayım. Haydi, öt bakalım. Sizi buraya getiren şey ne?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Özel bir mesele. Bir akraba ziyaretine geldik."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şüphesiz öyledir, seni orospu çocuğu. Bana bak, iyi bir günüme denk geldin, yoksa seni merkeze götürür kaynak makinesiyle başka bir seans daha düzenlerdim. Haydi, iyi bir çocuk ol ve eski dostun Müfettiş Fumero’ya arkadaşınla birlikte burda ne bok aradığınızı söyle. Lanet olsun, yalnızca biraz işbirliği yap ki, sponsor olarak seçtiğin şu ufak çocuğu dövmeyeyim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onun saçının kılına dokunursan yemin ederim ki..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Beni parçalar mısın gerçekten. Şimdi korkudan altıma kaçırdım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín tüm cesaretini toplamak istercesine yutkundu. "Bu, ünlü mutfak hizmetçisi kıymetli annenin sana diktiği denizci çocuk pantolonu değil mi? Onu giymeseydim yazık olurdu; söylediklerine göre takım sana çok yakışmış."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Müfettiş Fumero’nun yüzü soldu ve gözlerindeki tüm ifade kayboldu. "Ne dedin sen, orospu çocuğu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tüm bu çekiciliğin ve zevkin sana bir yüksek sosyete kadını olan Bayan Yvonne Sotoceballos’tan kalmış olabileceğini söylüyordum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín kuvvetli bir adam sayılmazdı ve ilk darbe onun ayaklarının yerden kesilerek çamurlu bir su birikintisine düşmesine yetti. Fumero tekme sağanağını onun midesine, böbreklerine ve yüzüne bölüştürürken Fermín bir top gibi kıvrılmıştı. Elliden sonrasını sayamadım. Fermín’in soluğu kesilmişti ve kısa bir süre sonra darbelerden korunma yeteneğini de kaybetti. Demir gibi elleriyle beni sımsıkı tutan iki polis memuru görev bilinciyle gülüyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sakın karışma," diye fısıldadı içlerinden biri. "Kolunu kırmak hoşuma gitmez."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Elinden kurtulmak için boş yere çabaladım ve mücadele ederken onun bir anlık görüntüsünü yakaladım. Onu hemen tanıdım. Birkaç gün önce Sarriâ Meydam’ndaki barda gazete okuyan yağmurluklu adamdı. Aynı adam, Fermín’in şakalarına gülerek bizi otobüste takip etmişti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Dinle, beni gerçekten kızdıran tek şey geçmişe bok atan insanlardır!" diye haykırdı Fumero. "Geçmişi kurcalamamak gerekir, anladın mı? Bu, seni ve dili tutulan arkadaşını ilgilendiriyor. Bak ve öğren çocuk. Bir sonraki sensin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Müfettiş Fumero’nun, Fermín’i tekmeleyerek öldüresiye dövüşünü seyrederken ağzımdan tek bir sözcük çıkmamıştı. Merhametsizce arkadaşımın üzerine yağan korkunç, duygusuz yumruk darbelerini bugünmüş gibi hatırlıyorum. Hâlâ canımı acıtıyorlar. Tüm yaptığım şey, beni tutan polislerin arasında korkakça bir sessizlikte gözyaşları dökerek titremek oldu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fumero, ölü gibi yığılıp kalmış Fermín’e vurmaktan bıkınca, yağmurluğunu açarak pantolonunun fermuvarını çözdü ve onun üstüne işemeye başladı. Arkadaşım hiç kımıldamadı; çamur birikintisinin içinde eski bir giysi bohçasına benziyordu. Fumero buharlı sidiğini cömertçe Fermín’in üzerine boşaltırken hâlâ konuşamıyordum. Müfettiş işini bitirdiğinde fermuvarını çekerek soluk soluğa yanıma geldi. Yüzünden ter damlıyordu. Polislerden biri ona bir mendil uzattı. Fumero bununla yüzünü ve boynunu kuruladı. Yüzü benimkinden yalnızca birkaç santim uzakta kalana dek yanıma yaklaşarak dik bakışlarını bana sabitledi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sen bu sopaya değmezsin çocuk. Sorun arkadaşınla ilgili; her zaman yanlış tarafı tutuyor. Bir dahaki sefere onun daha Önce hiç yapmadığım kadar anasını belleyeceğim ve eminim ki bu senin yüzünden olacak."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Daha sonra beni dövmeye başlayacağını düşündüm, sıra bana gelmişti. Aslında bunu istiyordum. Çünkü onun darbelerinin beni, Fermín dövülürken kılımı kıpırdatmamanın utancından kurtaracağına inanıyordum. Fermín, doğal olarak beni korumak için üstüne düşeni yapmıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ama beklediğim yumruk gelmedi. Fumero’nun tüm yaptığı yanağıma hafifçe vurmak oldu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu sana yeter çocuk. Korkaklarla ellerimi kirletmem."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gösterinin bittiğini anlayarak şimdi daha rahatlayan iki polis kıkırdadı. Oradan bir an önce ayrılma istekleri açıkça belli oluyordu. Gülerek karanlıkta kayboldular.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yardım etmek için yanma gittiğimde Fermín ayağa kalkmaya ve çamurlu suyun içinde kaybolan dişleri aramaya boş yere çabalıyordu. Ağzı, burnu, kulakları ve gözkapakları kanıyordu. Benim zarar görmediğimi anlayınca gülümsemeye çalıştı. Yanına çömelerek onu kollarımın arasına aldım. Aklımdan geçen ilk düşünce onun Bea’dan daha hafif olduğuydu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Fermín, Tanrı aşkına, hemen şimdi hastaneye gitmeliyiz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Var gücüyle başını iki yana salladı. "Beni ona götür."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kime, Fermín?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bernarda’ya. Öleceksem, onun kollarında olmasını yeğlerim."</p>

  <div style="page-break-before:always;"></div>

  <p class="P__And__Left_Indent__And__Spacing_After__And__Spacing_Before__And__Page_Break">&nbsp;</p>

  <p class="P__And__Left_Indent__And__Spacing_After__And__Spacing_Before_3"><img alt="" id="a_32" src="../Images/32.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O gece, bir daha adım atmamaya yemin ettiğim apartman dairesine, Real Plaza’ya geri döndüm. Xampañet Tavernası’nın kapısından dayağa tanık olan bir çift Katolik papazı, Princesa Sokağı’ndaki bir taksi durağına Fermín’i taşımam için bana yardım etmeyi önerdi. Aynı zamanda bir garson ona verdiğim numarayı arayarak gelişimizi bildirmişti. Taksi sırasının ucu bucağı görünmüyordu. Yola çıkmadan önce Fermín bilincini kaybetmişti. Onu ısıtmak için göğsüme sıkıca bastırıp kollarımın arasına almıştım. Elbiselerime damlayan ılık kanını hissedebiliyordum. Kulağına, oraya çok yakın olduğumuzu, iyileşeceğini fısıldadım. Şoför, bana aynadan sinsi sinsi bakıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Dinle, sorun istemiyorum, duyuyor musun? Eğer ölürse sizi burda bırakırım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kes sesini ve işini yap."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fernando Sokağı’na vardığımızda Gustavo Barceló ve Bernarda yanlarında Dr. Soldevila’yla binanın ana kapısının önünde bizi bekliyordu. Bizi kir ve kan içinde gören Bernarda panik içinde çığlık atmaya başladı. Doktor aceleyle Fermín’in nabzını yoklayarak hastanın hâlâ hayatta olduğunu söyledi. Dördümüz Fermín’i üst kata, Bernarda’nın odasına taşımayı başardık. Orada doktorla birlikte gelen bir hemşire her şeyi hazırlamıştı. Önce hasta yatağa yatırıldı ve hemşire Fermín’i soymaya başladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Dr. Soldevila hepimizden odayı terk edip onu işiyle baş başa bırakmamızı istedi. Kısa bir sözle kapıyı ardımızdan kapadı. "Yaşayacak."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Koridorda Bernarda avutulamaz biçimde ağlıyordu. Hayatında ilk kez iyi bir adam bulduğunu, Tanrı’nın merhametsizce onu kendinden kopardığını iniltiyle mırıldanıyordu. Don Gustavo Barceló, onu kucaklayarak mutfağa götürdü. Zavallı şey kendine gelinceye dek orada onu konyakla sakinleştirmeye çalıştı. Hizmetçinin sözleri anlaşılmaz olmaya başlayınca kitapçı bir kadeh konyak da kendine doldurarak bir dikişte bitirdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Üzgünüm. Nereye gitmem gerektiğini bilmiyordum..." diye başladım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Önemli değil. Sen doğru olanı yaptın. Soldevila, Barcelona’daki en iyi ortopedi cerrahıdır," diye ortaya konuştu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Teşekkür ederim," diye mırıldandım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Barceló iç geçirerek bana su bardağına bir kadeh konyak doldurdu. İkramını reddettim ve konyak onu bir dikişte içen Bernarda’ya geçti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Lütfen git ve bir duş alarak üstüne temiz giysiler giy," dedi, Barceló. "Eğer eve bu şekilde dönersen baban kalp krizinden ölebilir."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sağ olun... Ben iyiyim," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O halde titremeyi kes. Haydi, benim banyomu kullanabilirsin, orda bir su ısıtıcısı var. Yolu biliyorsun. Bu arada ben de babam arayarak ona olanları anlatırım... Şey, ona ne anlatacağımı bilmiyorum. Bir şeyler düşünürüm artık."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başımla onu onayladım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Burası hâlâ senin evin, Daniel," dedi Barceló, ben koridorda ilerlerken. "Seni özledik."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gustavo Barceló’nun banyosunu buldum, ama lambanın düğmesini bulamadım. Pis, kanlı elbiselerimi çıkararak kendimi şahane küvete attım. Binanın iç avlusuna bakan pencereden içeriye inci gibi bir sis süzülüyordu, içeride odanın dış hatlarıyla duvarlardaki ve zemindeki emaye çinileri görebilmeme yetecek kadar ışık vardı. Banyodaki su, Santa Ana’daki mütevazı banyomuzdan daha sıcak ve basınçlı akıyordu; bu da insana, içlerine adım bile atmadığım lüks otellerdeymiş gibi bir izlenim veriyordu. Duşun buharlı ışınları altında kımıldamadan birkaç dakika durdum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín’in üstüne yağan yumrukların yankısı hâlâ kulaklarımı çınlatıyordu. Fumero’nun sözlerini ya da beni yere yatıran polisin yüzünü aklımdan çıkaramıyordum. Bir süre sonra suyun soğumaya başladığını fark ettim, ev sahibimin ısıtıcısındaki suyun bitmek üzere olduğunu anladım. Son ılık su damlasını da kullanarak musluğu kapadım. Vücudumdan yükselen buhar gümüş renkli ipliklere benziyordu. Duş perdesinin içinden kapının yanında birinin durduğunu fark ettim. Mermer bakışları bir kedinin gözleri gibi parlıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Dışarı çıkabilirsin. Endişelenecek bir şey yok, Daniel. Tüm şeytanca işlerime karşın seni hâlâ göremiyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Merhaba Clara."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bana temiz bir havlu uzattı. Elimi uzatarak onu alıp bir okul kızının masumluğuyla havluya sarındım. İçeride buharlı bir karanlık olsa da Clara’nın hareketini tahmin ederek gülümsediğini görebiliyordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İçeri girdiğini duymadım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Seslenmedim. Niçin karanlıkta duş alıyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Işığın açık olmadığını nasıl anladın?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Lambanın cızırtısından," dedi. "Veda etmeye hiç gelmedin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Evet, geldim diye düşündüm, ama sen meşguldün. Sözcükler dudaklarımda dondu kaldı; sözcüklerin nefreti uzak ve gülünç görünüyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Biliyorum. Üzgünüm."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Duştan çıkarak paspasın üstünde durdum. Buharlı hava gümüş rengi benekleriyle çevreye sıcaklık yayıyordu. Pencereden gelen solgun ışık Clara’nın yüzüne beyaz bir duvak çekmişti. Clara’da en küçük bir değişiklik yoktu. Yoklukla geçen dört yıl bana yardımcı olmamıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sesin değişmiş," dedi. "Çok değiştin mi, Daniel?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Eğer merak ettiğin şey buysa eskisi kadar aptalım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ve daha fazla korkak, diye düşündüm. Karanlıkta bile acı veren kırık gülümsemesi hâlâ aynıydı. Elini havaya kaldırdı, sekiz yıl önce Ateneo Kütüphanesindeki o akşamüstü olduğu gibi hemen anladım. Elleriyle nemli yüzümü okumasına yardımcı oldum. Sessizlikte dudakları sözcüklere şekil verirken parmaklarıyla beni yeniden tanımlamasını izledim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hiçbir zaman seni incitmek istemedim, Daniel. Beni affet."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Karanlıkta elini tutup öptüm. "Hayır. Senin beni affetmen gerekiyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir melodram sahnesinin oluşma ihtimali, Bernarda’nın kapının eşiğinden kafasını uzatmasıyla kesildi. Oldukça sarhoş olmasına rağmen çıplak ve ıslak olduğumu, ışıkları açmayıp Clara’nın elini dudaklarıma doğru kaldırdığımı fark etti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İsa aşkına Bay Daniel, sizin hiç utanmanız yok mu? İsa, Meryem ve Yusuf. Bazı insanlar hiç öğrenmiyor..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bernarda utanarak hızla geri kaçtı, konyağın etkisi geçtiğinde gördüklerinin bir rüyanın izleri gibi belleğinde solup gitmesini umut ettim. Clara birkaç adım ilerleyerek sol kolunun altında tuttuğu giysileri bana uzattı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Amcam bunları giymen için gönderdi. Onun gençlik günlerinden kalma. Senin epey büyüdüğünü ve sana uyacağını söylüyor. Ben ayrılıyorum, sen de giyinebilirsin. Kapıyı vurmadan içeri girmemeliydim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Uzattığı giysileri alarak temiz kokan sıcacık iç çamaşırlarını giyinmeye başladım, daha sonra solgun pembe renkli yün kazak, çoraplar, yelek, pantolon ve ceketi giydim. Aynaya bakınca gülümsemeleri kaybolmuş, kapı kapı dolaşan pazarlamacılara benzediğimi gördüm. Mutfağa döndüğümde Dr. Soldevila yatak odasından çıkarak Fermín’in durumu hakkında hepimize bilgi verdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şu an itibariyle en kötüsü geçti," diye bildirdi. "Artık endişelenmeye gerek yok. Böyle şeyler her zaman olduklarından daha ciddi görünür. Arkadaşınızın sol kolu ve iki kaburgası kırılmış, üç dişini kaybetmiş. Ayrıca vücudunda çok sayıda çürük, kesik ve ezik var. Ama çok şükür ki iç kanama ve beyin hasarı belirtilerine rastlanmadı. Hastanın, kendisini sıcak tutması ve vücut şeklini büyük göstermesi için giysilerinin altına giydiği katlanmış gazete kâğıtları ona bir zırh işlevi görerek darbelerin hızını kesmiş. Birkaç dakika önce bilinci bir süreliğine geri geldiğinde hasta benden, size kendisini yirmi yaşında hissettiğini söylememi rica etti ve taze sarımsaklı, sosisli sandviç, bir kutu çikolata, biraz limonlu sugus şekeri istiyor. Bunda bir sorun görmüyorum, yine de bence meyve suyu, yoğurt ve belki biraz pirinç lapasıyla başlamakta fayda var. Üstelik, gücünün ve akıl sağlığının yerinde olduğunun bir kanıtı olarak Hemşire Amparito bacağına birkaç dikiş atarken erkekliğinin bir buzdağı gibi kabardığı gerçeğini size aktarmamı rica etti."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu sadece, tam bir erkek oluşundan," diye mırıldandı Bernarda özür diler gibi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onu ne zaman görebileceğiz?" diye sordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Henüz değil. Belki şafakta. Biraz dinlenmek ona iyi gelecektir. En azından yarın onu Mar Hastanesi’ne götürmek istiyorum, böylelikle içimizin rahat etmesi için bir beyin taraması yaptırılabilir. Ama bana kalırsa, Sinyor Romero de Torres’in birkaç gün içinde eskisi kadar sağlıklı olacağına eminim. Vücudundaki yaralardan ve izlerden çıkardığım sonuç, bu adam zorlarını görmüş geçirmiş. O gerçek bir kazazede. Polise sunmak için raporun bir kopyasına ihtiyacımz olursa..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gerekli değil," diye araya girdim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu, çok ciddi bir durum olabilir, uyarmadı deme genç adam. Bunu hemen polise bildirmelisiniz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Barceló dikkatle beni izliyordu. Ona doğru baktım ve başıyla beni onayladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bunun için vakit çok, doktor. Merak etme," dedi Barceló. "Şimdi önemli olan hastanın iyileşeceğinden emin olmak. Yarın sabah ilk iş bu kazayı bizzat kendim bildireceğim. Yetkililer bile geceleri huzuru ve sakinliği hak ediyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kazayı polisten saklama önerimin doktoru kuşkulandırdığı açıktı, ama Barceló’nun meselenin sorumluluğunu üstüne aldığını görünce omuzlarını silkerek yatak odasındaki tedavisine geri döndü. Doktor gözden kaybolur kaybolmaz, Barceló, bana onu çalışma odasına kadar izlememi söyledi. Bernarda yaşadığı şok ve içtiği konyağın etkisiyle uyuşmuş bir halde iskemlesinde derin derin iç çekiyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bernarda, kendini bırakma. Biraz kahve yap güzel ve sert olsun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Emredersiniz efendim. Hemen yapıyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kitap ve defter sütunları boyunca kıvrılan tütün dumanı bulutlarıyla kaplı bir mağaraya benzeyen çalışma odasına kadar Barceló’yu takip ettim. Clara’nın çaldığı piyanonun ahenksiz ezgileri belli belirsiz gelmeye başladı. Maestro Neri’nin derslerinin en azından müzik alanında çok iyi gitmediği açıktı. Kitapçı bana bir sandalye göstererek piposunu doldurmaya başladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Babana telefon ederek ona, Fermín küçük bir kaza geçirdiğini ve senin de onu buraya getirdiğini söyledim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Size inandı mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sanmam."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Peki."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kitapçı piposunu yakarak çalışma masasının arkasındaki koltuğa oturdu. Dairenin öteki ucunda Clara, Debussy’e<a id="ref_footnotebookmark_start_96_1"></a><span class="C_Citation"><a href="#ref_footnotebookmark_end_96_1">[1]</a></span> işkence ediyordu. Barceló bezginlikle gözlerini devirdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Müzik öğretmenine ne oldu?" diye sordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kovuldu. Sanki piyanoda onun parmaklarını meşgul etmeye yetecek kadar tuş yok gibi görünüyordu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Doğru."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sen dayak yemediğine emin misin? Hep tek heceli konuşuyorsun. Genç bir çocukken daha konuşkandın."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Çalışma odasının kapısı açıldı ve Bernarda iki fincan sıcak kahveyle bir şeker kutusunun olduğu tepsisiyle içeri girdi. Yürürken iki yana sallanıyordu. Bir kaynar kahve banyosuna yakalanma olasılığından korktum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İçeri girebilir miyim? Sizinkini biraz konyak ile karıştırarak mı alırsınız efendim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bence bir şişe Lepanto bu gece için yeterli, Bernarda. Senin için de tabii. Haydi paydos et ve yatmaya git. Bir şeye ihtiyaç olursa Daniel’le ayaktayız. Fermín, senin yatak odanda olduğu sürece benimkini kullanabilirsin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yo, hayır efendim. Bunu duymamış olayım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu bir emirdir. Tartışma. Beş dakika içinde uyumanı istiyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ama, efendim..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bernarda, Noel ikramiyeni tehlikeye atıyorsun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nasıl isterseniz, Sinyor Barceló. Ama diken üstünde uyuyacağım. Bunu söylemeye gerek yok."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Barceló, Bernarda’nın dinlenmeye çekilişini törensel bir edayla bekledi. Kahvesine yedi parça şeker atarak kaşığıyla karıştırmaya başladı. Felemenk tütününün karanlık dumanları ardında kedi gülümsemesi seçilebiliyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gördüğün gibi, evimi zorbalıkla yönetiyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evet, kesinlikle zorlu birisiniz, Don Gustavo."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ve sen de tatlı dilli birisin. Söyle bana Daniel, şimdi artık kimse bizi duyamaz. Olanları polise bildirmek niye iyi bir fikir değil?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Çünkü zaten biliyorlar."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yani demek istediğin?..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başımla onayladım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sormamda sakınca yoksa, siz ikiniz nasıl bir sorunun içindesiniz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">İç geçirdim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Size yardım edebileceğim herhangi bir şey var mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Barceló’ya doğru baktım. Hiçbir muziplik ifadesi olmaksızın, gülümsüyordu. Alaycı tavırlarını ilk kez bir kenara kaldırmıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bunun, rastlantı eseri şu bana satmak istemediğin Carax’ın kitabıyla bir ilgisi olabilir mi?"</p>

  <p class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before">Bu soru beni tamamen şaşırttı.</p>

  <p class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before">"Sana yardımcı olabilirim," diye önerdi. "Sende olmayan iki şeyin bende fazlası var. Para ve sağduyu."</p>

  <p class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before">"İnanın bana, Don Gustavo, bu işle ilgilenen zaten çok fazla insan var."</p>

  <p class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before">"O zaman bir fazlası çok fark etmez. Haydi bana güven. Beni günahlarını çıkardığın bir papaz olarak farz et."</p>

  <p class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before">"Yıllardır günah çıkarmadım."</p>

  <p class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before">"Yüzünden belli."</p>

  <div style="page-break-before:always;"></div>

  <p class="P_Normal__And__Left_Indent__And__Spacing_After__And__Spacing_Before__And__Page_Break">&nbsp;</p>

  <p class="P__And__Left_Indent__And__Spacing_After__And__Spacing_Before_3"><img alt="" id="a_33" src="../Images/33.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gustavo Barceló bir papa ya da bir doktor gibi Süleyman sabrıyla düşüncelere dalmış bir şekilde dinliyordu. Dua eden biri gibi elleri çenesinin altında dirsekleri masanın üstünde dikkatle beni inceledi. Gözleri büyüdü ve sanki öykümün akışında bazı yeni bulgular keşfederek kendi tanısını oluşturuyormuşçasına anlattıklarımı başını sağa sola sallayarak dinledi. Kitapçı, her ara verdiğimde merakla kaşlarını kaldırarak onu aşırı derecede şaşırtmış görünen karmakarışık öykümü çözmeye devam etmek için sağ eliyle bana işaret yapıyordu; her seferinde bir elini havaya kaldırarak notlar alıyor ya da bu aralara, anlattığım şeylerin karışıklığından kaynaklandığını düşünürcesine bakıyordu. Bundan daha sık olmasa da, dudaklarını yalayarak hem yaratıcılığıma, hem de öngörülerimin mantıksızlığına dayandığına inandığım bir mimikle alaycı bir şekilde gülümsüyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bakın, eğer bunun saçma olduğunu düşünüyorsanız hemen çenemi kapayayım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tam tersi. Ahmaklar konuşur, korkaklar sessiz kalır, bilgili insanlar da dinler."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bunu kim söyledi? Seneca mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır. Braulio Recolons, Avignon Sokağı’nda domuz eti satan bir kasap. Sosis yapma ve nükteli sözler oluşturma konusunda büyük bir yeteneği var. Lütfen devam et. Bana şunu, neşeli kızı anlatıyordun..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bea. Bu yalnızca beni ilgilendiren bir konu, başkalarının bu işe karışmalarına izin veremem."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Barceló çaktırmadan gülmeye çalıştı. Maceralarıma kaldığım yerden devam etmek üzereyken Dr. Soldevila çalışma odasının kapısından başını içeriye uzattı. Yorgun ve soluk soluğa görünüyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Lütfen kusuruma bakmayın. Şimdi ayrılıyorum. Hastamız iyi ve doğrusunu isterseniz saçmalıyor demek yerinde olur. Bu beyefendi hepimizden çok yaşar. Sakinleştiricilerin doğrudan başına vurup onu uçurduğunu bile söylüyor. Dinlenmeyi reddederek bazı meseleler hakkında Daniel’le konuşması gerektiğini ısrarla yineliyor. Hipokrat ya da ikiyüzlülük yemini diye bir şeye inanmadığını iddia ederek bana anlatmak istemedi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hemen şimdi gidip onu görürüz. Ve lütfen zavallı Fermín’i affedin. Hâlâ şokta olduğu çok açık."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Belki, ama utanmazca davranışları için bunu mazeret olarak kullanamaz. Hemşirenin poposunu çimdikleyerek ona, zarafetini ve biçimli kalçalarını öven uyaklı şiirler okuyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Doktor ve hemşireye kapıya kadar eşlik ederek onlara hizmetleri için coşkuyla teşekkür ettik. Yatak odasına gittiğimizde Bernarda’nın Barcelo’nun emirlerini çiğneyerek yatakta Fermín’in yanı başında yattığını gördük. Korku, konyak ve yorgunluk en sonunda onu uykuya yenik düşürmüştü. Bandajlar, sargılar ve askılarla kaplı, Fermín, onu şefkatle tutmuş, saçlarını okşuyordu. Yaralı dudaklarını kaplayan dişsiz gülümsemesiyle galip bir edası vardı. Sağ elini zafer işareti yaparak havaya kaldırıp bizi selamladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kendini nasıl hissediyorsun Fermín?" diye sordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yirmi yaş daha genç," diye yanıtladı. Bernarda’yı uyandırmamak için kısık bir ses tonuyla konuşuyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kahretsin, numara yapmayı bırak. Çok boktan görünüyorsun Fermín. Beni korkudan öldürüyordun nerdeyse. İyi olduğuna emin misin? Başın dönmüyor mu? Sesler duymuyor musun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şimdi sen söyleyince aklıma geldi, bazen sanki bir maymunun piyano çalmaya çalışması gibi ahenksiz ve düzensiz sesler duyar gibi oluyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Barceló kaşlarını çattı. Clara dairenin öbür ucunda piyano tıngırdatmaya devam ediyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Endişelenme Daniel. Daha kötü sopa ve taşlardan kurtuldum. Bu Fumero denilen adam kötü alışkanlıklarından bir türlü kurtulamadı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Anlaşılan, yüzüne yeni bir şekil veren kişi Müfettiş Fumero<span style=" font-size: 0.75em; vertical-align: super;">?</span>dan başkası değil," dedi, Barceló. "İkiniz de pek yükseklerde dolaşıyorsunuz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Öykünün bu kısmını anlatmamıştım," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín, bana sıkıntıyla baktı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Pekâlâ Fermín. Daniel beni ikinizin rol aldığı şu küçük oyun hakkında biraz bilgilendirdi. Eklemem gerekir ki, hepsi çok ilginç. Ya sen Fermín, günah çıkarmayla aran nasıl? Seni uyarayım, iki yılım ilahiyat fakültesinde geçti."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ben olsaydım en az üç yıl derdim, Don Gustavo."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bazı şeyler yolda gelirken kaybolmuş. Örneğin, utanma duygusu. Bu, evime ilk gelişin ve daha şimdiden hizmetçimle aynı yatakta yatıyorsun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ona bir bakın. Zavallı küçük şey, meleğim benim. Niyetimin çok ciddi olduğunu anlamanız gerekir, Don Gustavo."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Niyetlerin seni ve Bernarda’yı ilgilendirir. O olgun bir kadın şimdi açık sözlü olalım. Siz ikiniz, ne gibi oyunlara karıştınız?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ona ne anlattın, Daniel?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İkinci sahneye geldik: baştan çıkarıcı bir kadın konuya dahil olur," diye açıkladı, Barceló.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nuria Monfort?" diye sordu Fermín.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Barceló keyifle dudaklarını şapırdattı. "Başkaları da mı var? Bu, <i>Saraydan Kız Kaçırma'ya.</i> benziyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Lütfen sesinizi biraz alçaltır mısınız! Nişanlım uyuyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Merak etme, nişanlının damarlarında yarım şişe konyak dolaşıyor. Kıyamet boruları bile onu uyandıramaz. Devam et, Daniel’e bana geri kalan kısmı da anlatmasını söyle. Üç kafa ikiden iyidir, özellikle de üçüncüsü benimkiyse."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín sargıların ve askıların altından omuzlarını silkmeye çalıştı. "Ben buna karşı değilim, Daniel. Bu senin bileceğin bir şey."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Don Gustavo’yu da aramıza katmaya razı olunca, Fumero ve adamlarının birkaç saat önce Moneada Sokağı’nda yanımıza geldikleri bölüme kadar, öyküme kaldığım yerden devam ettim. Öykü bitince Barceló ayağa kalkarak ağır adımlarla odanın bir ucundan diğer ucuna yürümeye başladı. Bernarda bir buzağı gibi horlarken Fermín’le birlikte Barceló’yu sıkıntıyla izliyorduk.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Küçük meleğim," diye fısıldadı, Fermín, kendinden geçmişti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Birkaç şey ilgimi çekti," dedi kitapçı en sonunda. "Nasıl ve neden olduğu her ne kadar gözümden kaçmış olsa da, anlaşılan Müfettiş Fumero gırtlağına kadar bu işin içinde. Diğer yandan şu kadın..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nuria Monfort."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O zaman, Julián Carax’ın Barcelona’ya dönmesinde ve bir ay sonra kimsenin bilmediği bir şekilde sokak ortasında öldürülmesinde bir iş var. Şurası çok açık ki, o kadın göz göre göre yalan söylüyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"En başından beri ben de bunu söylüyorum," dedi Fermín, bana bir bakış fırlatarak. "Sorun içimizden birinin aşırı bir gençlik ateşiyle meseleye kıt bir bakış açısıyla yaklaşmasında."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bak şu konuşana: Aziz John."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu kadar yeter. Sakin olalım ve gerçeklere bakalım. Daniel’in öyküsünde bana çok tuhaf gelen bir olay var, öykünün kendisinden bile tuhaf. Destansı öykünün içindeki gotik döngülere yapacak bir şey yok, ama güya sıradan görünen temel bir ayrıntı var," dedi Barceló.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gözümüzü kamaştırdın, Don Gustavo."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şey, işte burası: Carax’ın babasının bir oğlu olmadığını iddia ederek Carax’in cesedini teşhis etmek istememesi bana çok tuhaf geldi. Hatta anormal. Dünyadaki hiçbir baba bunu yapmaz. Aralarında düşmanlık olsa bile bu değişmez. Ölüm herkesi duygusal yapar. Bir tabutun Önünde durduğumuzda, yalnızca iyi şeyleri ya da görmek istediklerimizi görürüz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne muhteşem bir alıntı, Don Gustavo," dedi, Fermín. "Sizce bir sakıncası yoksa bunu repertuvarıma ekleyebilir miyim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ama her zaman istisnalar vardır," diye karşı çıktım. "Bildiğimiz kadarıyla Sinyor Fortuny oldukça tuhaf biriydi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onun hakkında bildiğimiz her şey üçüncü sınıf söylentilerden ibaret,” dedi, Barceló. "Eğer herkes birinden canavar olarak bahsediyorsa, ortada iki olasılık vardır; bu adam ya bir azizdir ya da öykünün tamamını anlatmıyorlardır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sorun, yalnızca bir ahmak olduğu için sizin şapkacıya kanınızın kaynaması," dedi, Fermín.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Mesleğe olan tüm saygımla, kapıcının cümlelerinde bir dolandırıcı tanımlamasının tek başına geçtiğini görünce ilk hissettiğim şey ona inanmamak oldu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ama buna göre hiçbir şeyden emin olamayız. Bildiğimiz her şey söylediğiniz gibi üçüncü, hatta dördüncü el. Kapıcınınkiler de ya da diğerlerininkiler de aynı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Herkese güvenen birine hiçbir zaman güvenme," diye ekledi, Barceló.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bize ne güzel bir akşam yaşatıyorsunuz, Don Gustavo," diye beğenisini dile getirdi, Fermín. "Bol bol inci gibi bilgece sözler kullanılıyor. Böylece sizin olayların iç yüzünü kavrama şeffaflığınızı anlayabiliyorum..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tüm bunlar içinde şeffaf olan tek şey, eğer Müfettiş Fumero’nun San Sebas Hapishanesinde size ayırdığı odaya gitmeden önce bu pandomimi bir sonuca ulaştırmak istiyorsanız, benim yardımıma -parasal ve lojistik olarak- ihtiyacınız olduğudur. Fermín, bana katılıyor musun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Daniel’in emirlerini dinlerim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Daniel, sen ne diyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İkinizin tüm yaptığı şey konuşmak. Ne öneriyorsunuz Don Gustavo?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İşte benim planım: Fermín iyileşir iyileşmez Daniel, sen Nuria Monfort’a rastlantısal bir ziyaret gerçekleştirerek kartlarını masanın üstüne koyacaksın. Onun yalan söylediğini ve az ya da çok -bunun ne kadar olduğu görülecek- bir şeyler sakladığım bildiğini ona belli edeceksin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne için?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nasıl tepki vereceğini görmek için. Kuşkusuz, sana bir şey söylemeyecek. Ya da sana tekrar yalan söyleyecek önemli olan banderilla’yı<a id="ref_footnotebookmark_start_96_2"></a><span class="C_Citation"><a href="#ref_footnotebookmark_end_96_2">[2]</a></span> ona saplayarak -boğa güreşi tasviri için beni bağışlayın- boğanın, genç düvenin demem daha doğru olacak, bizi nereye götüreceğini görmek. Ve burda sahneye sen giriyorsun, Fermín. Daniel görevini yaparken, sen zanlıyı gözünün önünden ayırmayacak şekilde pozisyon alıp onun yemi yutmasını bekleyeceksin. Ve kadın yemi yuttuğunda onu takip edeceksin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onun bir yerlere gideceğini sanıyorsunuz," diyerek karşı çıktım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">'Kesinlikle! Gidecek. Er ya da geç. Ve bir şeyler bana, bu zamanın daha da yaklaştığını söylüyor. Bu, kadın psikolojisinin temel özelliğidir."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu arada siz ne yapmayı düşünüyorsunuz, Dr. Freud?" diye sordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu beni ilgilendirir. Zamam geldiğinde öğreneceksiniz. Ve bana bunun için teşekkür edeceksiniz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Güven tazelemek için Fermín’in gözlerinin içine baktım, ama zavallı adam Barceló tutkulu planını anlatırken Bernarda’ya sarılarak yavaşça uykuya dalmıştı. Fermín’in başı bir tarafa yatmış, dudakları mesut bir gülümsemeyle kıvrılmış, ağzının kenarında salyası göğsüne doğru akıyordu. Bernarda ise yüksek sesle horluyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Umarım, bu iyi birisi çıkar," diye homurdandı Barceló.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Fermín mükemmel bir insandır," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Olmak zorunda, çünkü görünümüyle kendini Bernarda’ya kabul ettirebileceğini sanmam. Haydi gel, gidelim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Işığı söndürerek iki âşığı uykunun kollarına bırakıp kapıyı kapadık ve sessizce oradan ayrıldık. Şafağın ilk ışıklarını koridorun sonundaki balkonun penceresinden görebildiğimi düşündüm.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Diyelim ki, hayır dedim," diye mırıldandım kısık bir sesle. "Diyelim ki, size bunları unutmanızı söyledim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Barceló gülümsedi. "Çok geç Daniel. Şansın varken, o kitabı bana yıllar önce satmalıydın."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Barceló’dan ödünç aldığım o gülünç giysinin içinde, kızıl renkte parlayan nemli caddeler boyunca kendimi sürükleyerek eve vardığımda gün daha yeni doğuyordu. Babamı yemek odasındaki koltukta uyurken buldum. Bacaklarına bir battaniye örtmüş, en sevdiği kitabı kucağında açık duruyordu... Yılda birkaç kez tekrar tekrar okuduğu Voltaire’ın <i>Candide’</i>si. Ve babam yalnızca bu kitabı okurken içten gülerdi. Babamı dikkatle inceledim: Saçları kırlaşmış ve seyrelmiş, yüzünün derisi elmacık kemiklerinin olduğu bölgede sarkmaya başlamıştı. Bir zamanlar neredeyse yenilmez olarak düşlediğim bu adama uzun uzun baktım; artık narin ve bunu bilmeksizin yenik görünüyordu. Belki ikimiz de yeniktik. Ona doğru eğilerek yıllardır yardım derneğine bağışlamaya söz verdiği battaniyeyi üstüne örttüm. Sanki böyle yaparak onu benden, bu minik evden ve anılarımdan uzak tutan görünmez tehlikelerden koruyabilirmişim gibi onu alnından öptüm. Sanki, bu öpücükle zamanı aldatabileceğime, yanımızdan geçip giderek başka günlere, başka hayatlara yönelmesi için onu ikna edebileceğime inanıyordum.</p>

  <div style="page-break-before:always;"></div>

  <p class="P__And__Left_Indent__And__Spacing_After__And__Spacing_Before__And__Page_Break">&nbsp;</p>

  <p class="P__And__Left_Indent__And__Spacing_After__And__Spacing_Before_3"><img alt="" id="a_34" src="../Images/34.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Neredeyse tüm sabahı arka odada Bea’nın hayalini gözümde canlandırıp hayallere dalarak geçirdim. Ellerimin altındaki çıplak teni gözümün önünden gitmiyordu, kendimi neredeyse onun tatlı soluğunu duyumsar gibi hissettim. Kendimi bir haritayı dikkatle inceler gibi, Bea’nın vücudunun her köşesini, dudaklarında ışıldayan salyamı ve dostum Fermín’in cinsel yardım derslerinde "Jerez’e<a id="ref_footnotebookmark_start_96_3"></a><span class="C_Citation"><a href="#ref_footnotebookmark_end_96_3">[3]</a></span> giden küçük yol" olarak adlandırmaktan hoşlandığı, karnından aşağıya doğru inen neredeyse saydam sayılabilecek bir sarılıktaki o ince tüy hattını anımsarken yakaladım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Saatime bilmem kaçma kez bakarak Bea’yı görüp ona dokunabilmem için aradan daha birkaç saatin geçmesi gerektiğini dehşetle fark ettim. Aylık faturalarla uğraşmaya çalıştım, ama dosya kâğıtlarının hışırtısı bana, çocukluk arkadaşımın ablası Bayan Beatriz Aquilar’ın solgun tenli kalçalarından ve bacaklarından aşağıya doğru kayan iç çamaşırının sesini hatırlattı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Daniel, başın bulutlarda geziyorsun. Canını sıkan bir şey mi var? Fermín mi?" diye sordu, babam.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kendimden utanarak başımla onayladım. Daha birkaç saat önce arkadaşım beni kurtarmak için birkaç kaburgasını kaybetmişti ve benim tüm düşünebildiğim şey bir sutyenin kopçasıydı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İti an çomağa davran..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gözlerimi yukarı kaldırdığımda orada duruyordu. Fermín Romero de Torres, biricik dostum, en güzel giysisini giymiş, ucuz bir sigara gibi kılıksız bir halde duruyordu. Dükkânın kapısından içeri yakasında taze bir karanfil ve dudaklarında galip bir gülümsemeyle girdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ama sen burda ne arıyorsun? Dinleniyor olman gerekmiyor mu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Herkes kendi işine baksın. Ben bir hareket adamıyım. Ve eğer burda olmazsam, siz ikiniz bir ilmihal bile satamazsınız."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Doktorun önerilerini önemsemeyen Fermín, tekrar görevinin başına geçmeye gelmişti. Sararmış yüzü çürüklerle kaplıydı; çok kötü topallıyor ve kırık bir kukla gibi hareket ediyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tanrı aşkına, doğruca yatağa gidiyorsun, Fermín," dedi babam, telaşlanmıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Duymadınız mı!... İstatistikler yataklardaki ölüm oramnın siperlerdekinden çok daha fazla olduğunu söylüyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Tüm itirazlarımız sonuçsuz kaldı. Bir süre sonra babam teslimiyet içinde sustu, çünkü zavallı Fermín’in gözlerindeki bir şeyler ona, pansiyondaki odasında yalnız başına kalma olasılığının canını ağrıyan yerlerinden daha çok yaktığını söylüyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Pekâlâ, ama bir kalemden başka herhangi bir şey kaldırdığını görürsem, seni azarlarım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evet efendim! Size şeref sözü veriyorum, parmağımı bile kaldırmayacağım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín mavi iş tulumlarını giymek ve yanına eski bir bez parçasıyla bir şişe alkol almak için ilerledi. Kasanın arkasında oturarak dükkâna o sabah gelen on beş adet ikinci el kitabın cilt ve kapaklarını temizlemeyi düşünüyordu. Bunlar, ülke genelindeki tüm eleştirmenlerce üstün yetenekli olarak ilan edilmiş oldukça genç yazar, Fulgencio Capón’un en çok aranan <i>Üç Köşeli Şapka: Alexandrine Verse Muhafız Alayı Tarihçesi</i> isimli kitabıydı. Fermín kendini işine vermişken, bir yandan da bana hilekâr bir şeytan gibi göz kırparak düzenbazca bakışlar atıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kulakların biber gibi kıpkırmızı, Daniel."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Senin saçma sapan konuşmalarını dinlemekten olmalı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ya da seni sıkı sıkı kavrayan heyecandan. Küçük hanımı ne zaman görüyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Seni ilgilendirmez."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gerçekten çok kötü görünüyorsun. Baharatlı yiyeceklerden sakınıyor musun? Sıcak baharatlar öldürücüdür, kan damarlarını genişletir."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kapa çeneni."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Uzun ve berbat bir gün olacaktı.</p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_6"><span>*</span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Metro beni Tibidabo Bulvarı’nın yakınlarına bıraktığında akşam olmak üzereydi. Mor sis katmanının içinde yavaşça hareket eden mavi tramvayın dış hatlarını ayırt edebiliyordum. Onun dönüşünü beklemeyip yürüyerek gitmeye karar verdim. Biraz sonra Sis Meleği’nin dış görünümünün farkına vardım. Bea’nin bana verdiği anahtarı çıkarıp girişteki küçük kapıyı açtım. Kapıyı kapalı görünecek, ama Bea’nin açabileceği bir şekilde örterek binaya girdim. Bilinçli olarak erken gelmiştim. Bea’nin gelmesine daha en azından yarım saat ya da kırık beş dakika olduğunu biliyordum. Evin varlığını tek başıma hissetmek ve Bea gelmeden önce çevreyi incelemek istiyordum. Bir süreliğine durup açık kırmızı renkteki sulardan çıkan melek eline ve çeşmeye baktım. İşaret parmağı bir hançer gibi keskin görünüyordu. Su birikintisinin kenarına kadar gittim. Gözleri ve ruhu olmaksızın şekil verilmiş bir heykel yüzü, suyun altında titreşiyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Giriş kapısına açılan geniş merdiveni çıktım. Evin kapısı yarı aralıktı. Şiddetli bir huzursuzluk hissettim, çünkü geçen gece hurdan ayrılırken kapıyı kapattığımı sanıyordum. Kilidi kontrol ettim. Hiç kurcalanmamış gibi göründüğünden kapatmayı unutmuş olabileceğim yargısına vardım. Yavaşça kapıyı içeri doğru ittirdim, evin içinden gelen yanık ağaç, kurumuş yaprak ve rutubet kokusu yüzümü yalayıp geçti. Kitapçıdan çıkmadan önce yanıma aldığım bir kutu kibriti cebimden çıkararak Bea’nin bıraktığı mumlardan ilkini yakmak için eğildim. Bakır rengi bir kabarcık avucumun içinde parlayarak tavandan ve harap kapılardan damlayan rutubet damlalarının duvarlarda oynaşan şekillerini açığa çıkardı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">İkinci muma doğru ilerleyerek onu da yaktım. Yavaşça, neredeyse ayinsel bir edayla mumları takip ederek hepsini birer birer yaktım. Karanlığın ortasına sıkışmış bir örümcek ağı gibi havada sürüklenen kehribar rengi bir ışık halesi oluştu. Yolculuğum oturma odasındaki şöminenin yanında son buldu. Üstündeki kül lekeleriyle battaniyeler hâlâ yerde serili duruyordu. Oraya oturup odanın geri kalan kısmını inceledim. Sessizce bekliyordum, ama evden bin türlü ses geliyordu. Ağaç gıcırtısı, rüzgârın çatı kiremitlerini oynatmasıyla çıkan sesler, duvarların içinde ya da zeminin altında bin bir tıkırtı bir yerden bir yere hareket halindeydi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yaklaşık olarak yarım saat sonra, karanlık ve soğuğun etkisiyle uyuşmaya başladığımı hissettim. Ayağa kalkıp ısınmak için odanın içinde ileri geri yürümeye başladım. Ocakta yalnızca yanarak kömür haline gelmiş bir ağaç kabuğu vardı. Bea gelene kadar eski konağın içindeki ısı, günlerdir başıma bela olan masumiyet ve namus dışındaki düşüncelerden oluşan ateşli fikirlerin hakkından gelecekti. Kendime bir iş bularak zamanı daha pratik geçirmek için, mumlardan birini alarak evin içinde yakacak bir şeyler bulmak umuduyla inceleme yapmaya başladım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Tutucu yazınsal inançlarım araştırmaya başlamak için en uygun yerin bodrum katı olduğunu söylüyordu. Orada bir yerlerde mutlaka fırın ve kömürlük olmalıydı. Kafamda bu fikirle, neredeyse beş dakika kadar bir kapı ya da alt kata inen merdiveni bulmaya çalıştım. Pasajın sonunda ağaç kaplama büyük bir kapıyı gözüme kestirdim. Merkezindeki büyük bir haç işareti ve melek şeklindeki kabartmalarıyla ince bir marangoz işçiliğiyle yapılmış bir görünümü vardı. Kapının ortasındaki tutamak haçın hemen altındaydı. Onu çevirmeye çalıştım, ama beceremedim. Düzenek büyük olasılıkla sıkışmış ya da pasın etkisiyle bozulmuştu. Bu bel vermiş kapıyı açmanın tek yolu onu bir manivelayla zorlamak ya da bir baltayla kırmaktı. Alternatifleri çabucak gözden geçirdim. Mum ışığı altında büyük ağaç parçasını inceleyerek onun bir kapıdan çok bir lahite benzediğine karar verdim. Kapının arkasında ne olduğunu merak ediyordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kabartma melek figürlerine uzaktan bakmak yerine daha yakından yaptığım bir inceleme cesaretimi kırdı, oradan ayrıldım. Koridorun öteki ucunda şans eseri minik bir kapıya denk geldiğimde bodrum katma inmek için yaptığım araştırmaya nerdeyse son vermek üzereydim. İlk bakışta burası bana bir süpürge dolabının kapısı gibi gelmişti. Kapı tokmağını yoklayınca kapı hemen açıldı. Karşı tarafta dik bir merdiven dipsiz kuyu gibi bir karanlığa iniyordu. Güçlü bir rutubetli toprak kokusu burnuma çarptı. Tuhaf bir şekilde bu koku bana tanıdık geliyordu ve gözlerimi koyu karanlığa alıştırmaya çalışarak orada öyle dururken, korku yıllarının ardına gömdüğüm çocukluk döneminden kalma bir anı çevremi kuşattı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">&nbsp;</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before__OPENPAR_1_CLOSEPAR_"><i>Yağmurlu bir akşamüstü, Montjuic’in doğu yokuşundaki anlaşılmaz bir mozole ormanının içinden, dudakları ya da gözlen olmayan çocuk yüzleri ve kuru kafalarla süslü bir mezartaşı ve haç ormanından, yani kısacası ölüm kokan bir yerden denize bakıyordum; bir rahibin anlamsız sözcükleri, üç isimsiz mezar kazıcısının gri bir tabutu içine yerleştirdikleri mermer bir mezarın üstüne düşerken, anımsayabildiğim tek şey yağmurdan sınlsıklam olmuş giysileriyle yaklaşık yirmi civarındaki erişkin insanın silueti ve sanki öyle yaparak ağlamasını bastırabiliyormuş gibi babamın, elimi çok sıkı bir şekilde tutmasıydı. Sağanak yağmur erimiş balmumu gibi tabutun üstünde kayıyordu ve annemin, tabutun içinden seslenerek bu karanlık ve taştan hapishaneden onu kurtarmam için bana yalvardığını duyar gibi oluyordum. Ama tüm yapabildiğim titremek ve babama canımı acıttığını söyleyerek, ondan elimi bu kadar sıkmamasını kısık bir sesle istemek olmuştu. O taze toprak kokusu, toprak, kül ve yağmurdan oluşan bir ölüm ve boşluk kokusu her şeyi yutuyordu.</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">&nbsp;</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gözlerimi açarak basamakları neredeyse körlemecesine indim, çünkü mumdan gelen aydınlık karanlığı yalnızca bir ya da iki santim dağıtabiliyordu. En dibe vardığımda mumu yukarıya doğru kaldırarak çevreme baktım. Kuru ağaçlarla dolu bir dolap ya da bir mutfak bulamadım. Dar geçit önüm sıra genişleyerek yarım daire şeklindeki özel bir odada son buluyordu. Odanın içinde bir insan figürü duruyordu; yüzünde iki boş göz çukurundan süzülen kan damlaları vardı. Kollarını kanat gibi iki yana açmıştı ve şakaklarından bir yılan gibi kıvrılmış dikenler fışkırıyordu. Enseme buz gibi bir soğuğun saplandığını hissettim. O esnada, soğukkanlılığımı tekrar kazanarak aslında bir tapınağın duvarındaki ağaç oyma İsa tasvirine baktığımı fark ettim. İleri doğru birkaç adım atarak hayalete benzeyen görüntüyü inceledim. Bir düzine çıplak kadın heykeli eski tapınağın bir köşesine yığılmıştı. Başlarıyla kolları kayıptı ve üç ayaklı bir sehpayla destekleniyorlardı. Değişik yaş ve bünyedeki kadın figürlerinin her birinin şekli farklıydı. Karınlarında kara kalemle yazılmış sözcükler vardı: "Isabel, Eugenia, Penélope." Bu sefer tutucu okuma alışkanlığım yardıma koştu ve baktığım bu şeylerin aslında, şimdilerde kullanılmayan eski bir geleneğin kalıntılarından başka bir şey olmadığını anladım. Geçmiş dönemlerde varlıklı aileler, giysi dikmek ve çeyiz hazırlamak için aile üyelerinin ölçülerine göre mankenler hazırlatırlardı. İsa’nın tehditkâr, sert bakışına karşın elimi uzatma isteğine karşı direnç gösteremeyerek Penélope Aldaya’nın isminin yazılı olduğu mankene dokundum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Tam o anda üst kattan ayak seslerinin geldiğini duyar gibi oldum. Bea’nin geldiğini ve beni aramak için eski konakta dolaşmaya başladığını düşündüm. Rahatladım ve tapınaktan çıkarak merdivene doğru yollandım. Merdivenden yukarıya doğru çıkmak üzereyken koridorun diğer ucunda çalışır durumda görünen bir merkezi ısıtma sistemi ve bir kazan dikkatimi çekti. Burası, bodrumun geri kalan kısmıyla uyumsuz bir görünüme sahipti. Bea’nin, yıllardır Aldaya konağını satmaya çalışan bir emlak bürosundan bahsettiğini anımsadım, şirket potansiyel alıcıların ilgisini çekmek amacıyla büyük olasılıkla bazı yenilikler yapmıştı. Düzeneğin yanına giderek onu daha yakından inceleyince küçük bir kazanla beslenen bir kalorifer sistemi gördüm. Ayaklarımın dibinde kömür dolu birkaç kova, kontrplak parçaları ve tahminimce içlerinde gaz olan birkaç tane teneke kutu duruyordu. Kazanın kapağını açarak içine baktım. Her şey çalışır durumda görünüyordu. O eski makineyi yıllar sonra tekrar çalıştırma fikri bana biraz uçuk gelse de bu kazanı odun ve kömür parçalarıyla doldurarak onları gazla güzelce ıslatmama engel olamadı. Bunları yaparken bir ara ahşap gıcırtıları duyar gibi oldum, başımı çevirip arkama baktım. Aniden ağaç oyma tasvirdeki kan lekeli dikenlerin yerlerinden kaybolduğu kuruntusuna kapıldım, karanlıkla yüz yüze gelince birkaç adım Önümde duran ve vahşi bir gülümsemeyle bana doğru geliyormuş izlenimi veren İsa figüründen korktum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Mumu içine doğru uzattığımda kazan metalik bir gürültü çıkararak ani bir ateşlenmeyle yandı. Kapağı kapayarak birkaç adım geri çekildim. Kazan biraz zorlukla da olsa çalışıyor görünüyordu, böylece giriş katma geri dönerek çabalarımın pratik sonuçlarını kontrol etmeye karar verdim. Merdivenleri çıkarak büyük odaya geri döndüm. Bea’yi orada bulacağımı umuyordum, ama orada yoktu. Konağa gelişimden bu yana bir saat geçmiş olmalıydı, tutkumun nesnel hali olan korkum artan bir keskinliğe hiç dönüşmemeliydi. Bu endişeyi yenmek için ısınma düzeneğiyle ilgilenmeye devam etmeye karar verirken kazanı yeniden kullanma işleminin başarılı olduğunu kanıtlayacak kalorifer petekleri aramaya başladım. Bulduklarımın hepsi umudumu kırmaya yetti: buz gibi soğuklardı. Ama daha sonra beş ya da altı metrekareden daha büyük olmayan küçük bir odada, kazanın tam üstünde olduğunu tahmin ettiğim bu banyoda bir parça sıcaklık hissettim. Yere eğildim ve sevinç içinde zemindeki döşemelerin ılık bir hal aldığını fark ettim. Bea, beni tam da bu sırada, yüzümde inatçı bir gülümsemeyle yere çömelmiş, bir aptal gibi fayansları yoklarken buldu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bugün geriye bakıp Aldaya konağında o gece yaşanan olayları gözümde yeniden canlandırdığımda, yaptığım şeyleri haklı çıkarabilecek tek mazeret, deneyim ve kurnazlık yoksunu on sekiz yaşındaki bir gence eski bir banyonun bile cennet gibi görünebileceğini söylemek olurdu. Oturma odasından battaniyeleri alarak yalnızca iki mum ve müze parçalarına benzeyen banyo malzemeleri eşliğinde o ufak banyoya kendimizi kapatmamız için Bea’yi ikna etmek birkaç dakikamı aldı. Temel dayanak noktam -iklimsel olarak- kısa sürede Bea’yi ikna etti. Zemin döşemelerinden yayılan sıcaklık, çılgın buluşumun evi tamamen yakacağına dair Bea nin başlangıçtaki korkusunu bir kenara itti. Daha sonra, kızılımsı loş mum ışığı altında titreyen parmaklarımla onu soyarken Bea, gözleriyle gözlerimi arayarak yalnızca gülümsüyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kolları iki yanına salınmış avuç içleri bana doğru açık bir şekilde sırtını o odanın kapalı kapısına dayayarak oturuşunu, parmaklarımın ucuyla boynunu okşarken yüzünü cüretli bir edayla geriye doğru atışını, ellerimi tutarak onları göğüslerinin üstüne yerleştirişini, göğüs uçlarını parmaklarımın arasına alarak sıktığımda kendinden geçmiş bir halde dudaklarının ve gözlerinin titremesini, dudaklarımla karnını keşfederken yavaşça yere uzanışını ve beyaz kalçalarıyla beni kavrayışını bugün gibi anımsıyorum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bunu daha önce hiç yaptın mı, Daniel?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayallerimde."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Cidden."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır. Ya sen?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yok. Clara Barceló’yla da mı yapmadın?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Güldüm. Büyük olasılıkla kendi kendime. "Clara Barceló hakkında ne biliyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hiçbir şey."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ben hiçbir şeyden de az şey biliyorum," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sana inanmıyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ona doğru eğilerek gözlerinin içine baktım. "Bunu daha önce hiç kimseyle yapmadım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bea gülümsedi. Elim kalçalarının arasında kendi yolunu buldu, dudaklarını arayarak onun üstüne uzandım. Artık bilgeliğin insanda yamyamlık olarak vücut bulduğuna inanıyordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Daniel?" dedi Bea, kısık bir sesle.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne var?" diye sordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yanıt hiç gelmedi. Aniden soğuk bir hava akımı kapının altından tınladı ve rüzgâr tüm mumları söndürmeden önceki o bir anlık sonsuzlukta gözlerimiz buluştu. İkimiz de konağın o anda yıkılmaya başladığını düşündük. O bir an, kapının öteki tarafında birinin olduğunu anlamak için bize yetmişti. Bea’nin yüzündeki korkuyu gördüm ve bir saniye sonra karanlığa gömüldük. Daha sonra kapıdaki gürültü duyuldu. Ses, ağaca çarpan çelik bir yumruk gibi neredeyse kapıyı menteşelerinden sökecek kadar yabaniydi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Karanlıkta Bea’nin sıçradığını fark ederek ellerimle onu sarmaladım. İkinci darbenin kapıya çarparak onu büyük bir kuvvetle duvara yapıştırmasından biraz önce odanın öteki ucuna geçmiştik. Bea çığlık atarak arkama geçti. Bir an için tüm görebildiğim, koridordan içeri doğru sızan mavi bir sis tabakasıyla söndükleri zaman mumlardan bir spiral şeklinde havaya yayılan duman oldu. Kapı çerçevesi gölgelerin içine keskin bir diş gibi savrulmuştu. Bir an, karanlık kapı eşiğinde sivri köşeli bir figür görür gibi oldum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Tatsız bir gecede sığınacak bir yer arayan bir serserinin ya da bir yabancının harabeye dönmüş bu konağa girmiş olabileceği umudu ya da korkusuyla koridora bir göz attım. Ama görünürde kimseler yoktu, yalnızca pencereden geldiği belli olan mavi renkli bir hava akımı vardı. Odanın bir köşesinde birbirine sarılmış titrer bir haldeydik. Bea ismimi fısıldıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Orda kimse yok," dedim. "Belki de ani bir rüzgâr esintisiydi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Rüzgâr kapıları zorlamaz, Daniel. Haydi gidelim.”</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Odaya geri giderek giysilerimizi topladım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İşte, şunları giy. Sonra gidip bir göz atarız."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Burayı terk etsek daha iyi olur."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evet, hemen. Yalnızca bir şeyi kontrol etmek istiyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Karanlıkta aceleyle giyindik, soluklarımız havada buhar bulutları oluşturuyordu. Yerdeki mumlardan birini alıp tekrar yaktım. Sanki biri tüm kapıları ve pencereleri açmış gibi evin içinde soğuk bir hava akımı dolaştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gördün mü? Rüzgâr işte."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bea başını iki yana sallayarak sessizliğini korudu. Ellerimizi mumun önüne kalkan yaparak oturma odasına doğru yollandık. Bea soluğunu tutmuş, ardımda beni izliyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne arıyoruz, Daniel?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yalnızca bir dakikamızı alacak."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır. Hemen şimdi gidelim burdan."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Pekâlâ."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Çıkış kapısına doğru yürümeye başladık ve o anda birden fark ettim. Koridorun sonundaki, açmayı başaramadığım büyük kabartma kapı aralıktı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sorun nedir?" diye sordu Bea.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Beni burda bekle."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Daniel, lütfen..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Soğuk hava esintisiyle titreyen mumu tutarak koridorda ilerledim. Bea iç geçirerek gönülsüzce beni izliyordu. Kapının önünde durdum. Karanlığa doğru inen mermer basamaklar güçlükle seçiliyordu. Aşağıya doğru inmeye başladım. Bea, sersemlemiş bir halde mumu tutarak girişte bekledi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Lütfen Daniel, şimdi gidelim..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Adım adım merdivenin sonuna kadar indim. Arkamdaki mumdan yükselen ışığın belirli belirsiz yansımaları haçlarla kaplı çıplak taş duvarlardan oluşan dikdörtgen şeklindeki odanın dış hatlarını tırmalıyordu. Bu bölmedeki buz gibi soğuk hava soluğumu kesti. Önümde mermer bir levha duruyordu, onun üstünde farklı büyüklüklerde, birbirine benzeyen iki beyaz nesnenin yan yana durduğunu fark ettim. Mum ışığının titremesini odanın diğer kısımlarından daha yoğun yansıtıyorlardı, onların vernikli ağaçtan yapılmış bir şey olabileceğini düşündüm. Bir adım ileri atınca ne olduğunu anladım. İki nesne de beyaz bir tabuttu. İçlerinden biri taş çatlasın yetmiş santim boyundaydı. Ensemden sırtıma doğru bir titreme hissettim. Bu, bir çocuğun lahitiydi. Bir yeraltı kemerinin içindeydim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yaptığım şeyin farkında olmadan, elimi uzatıp ona dokunabilecek mesafeye gelene dek mermer taşın yanına yaklaştım. Her tabutun üstünde bir haç ve isim kazınmış olduğunu o zaman fark ettim, ama bir toz bulutu onların üstünü kaplamıştı. Tabutlardan birinin, büyük olanının üstüne elimi koydum. Yavaşça, neredeyse bir trans halinde ne yaptığımı düşünmeye fırsat vermeden, kapağın üstündeki tozları elimle temizledim. Loş, kızıl mum ışığı altında sözcükleri zar zor okuyabildim.</p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_6"><span><b>PENÉLOPE ALDAYA</b></span></p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_6"><span><b>1902-1919</b></span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Donup kaldım. Bir şey ya da birisi karanlıkta hareket eder gibi oldu. Tenimi yalayıp geçen soğuk hava akımını hissedebiliyordum, ancak o zaman birkaç adım geri çekilebildim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Def ol burdan," diye homurdandı bir ses, gölgelerin içinden.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Onu hemen tanıdım. Bu, Lain Coubert’di. Şeytanın sesi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Koşarak merdivenlerden çıkmaya başladım ve giriş katına ulaşır ulaşmaz Bea’yi kolundan tutarak çıkış kapısına doğru olabildiğince hızlı bir şekilde sürükledim. Mumu kaybetmiştik ve körlemecesine koşuyorduk. Bea korkmuştu, benim bu ani paniğimi anlamakta güçlük çekiyordu. Hiçbir şey görmemişti. Hiçbir şey duymamıştı. Ona bir açıklama yapmak için durmamıştım. Her an gölgelerin içinden bir şeyin önümüze çıkarak yolumuzu kesmesini bekliyordum, ama ana kapı koridorun sonunda bizi bekliyordu. Kapı çerçevesinin aralığından parlayan ışık demeti seçilebiliyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kilitli," diye fısıldadı, Bea.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Anahtar için ceplerimi karıştırmaya başladım. Bir anlığına başımı geriye doğru çevirdiğimde, geçitin öteki ucundan bize doğru yavaşça ilerleyen iki parlak nokta gördüm. Gözler. Parmaklarım sonunda anahtara ulaştı. Dehşet içinde anahtarı kilide yerleştirerek kapıyı açıp Bea’yi kabaca dışarı ittim. Bea bendeki korkuyu sezmiş olmalıydı, çünkü bahçe kapısına doğru koştu ve her ikimiz de soluğumuz kesilip soğuk terler içinde Tibidabo Bulvarı’na varıncaya dek hiç durmadık.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Aşağıda neler oldu, Daniel? Orda biri mi vardı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Solgun görünüyorsun.”</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Her zaman solgun görünüyorum. Haydi gidelim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ya anahtar?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Onu içeride, kilidin üstünde unutmuştum. Geriye dönerek onu aramaya hiç niyetim yoktu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sanırım onu yolda düşürdüm. Onu başka bir zaman ararız."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Karşı tarafa geçerek hızlı adımlarla caddeden aşağıya doğru yürüdük, konaktan iyice uzaklaşıncaya dek en az birkaç yüz metre hızımızı hiç kesmedik. O sırada, ellerimin hâlâ tabuttan çıkan küllerle kirli olduğunu fark ettim. Yanaklarımdan süzülen korku gözyaşlarını sakladığı için gecenin karanlık örtüsüne minnettardım.</p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_6"><span>*</span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Balmes Sokağından Núñez de Arce Meydanı’na kadar yürüyüp bir taksi bulduk. Balmes’ten Consejo de Ciento’ya gelene dek tek bir sözcük konuşmadık. Bea elimi tutmuştu ve birkaç kez onu cam gibi, anlaşılmaz gözlerle beni incelerken yakaladım. Eğilerek onu öptüm, ama o dudaklarını kımıldatmadı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Seni tekrar ne zaman göreceğim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yarın ya da bir sonraki gün seni ararım," dedi, Bea.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Söz mü?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başıyla onayladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Beni evden ya da dükkândan arayabilirsin, ikisi de aynı numara. Sende var, değil mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Tekrar başıyla onayladı. Şoförden bir süre Muntaner’le Diputacion’un kesiştiği köşede durmasını rica ettim. Giriş kapısına kadar Bea’ya eşlik etmeyi önerdim, ama Bea kabul etmeyerek tekrar onu öpmeme izin vermeden ya da elimi bile sıkmadan yürüyüp uzaklaştı. Taksiden baktığımda artık koşmaya başlamıştı. Aguilarların dairesindeki ışıklar yanıyordu, arkadaşım Tomâs’ın yatak odasının penceresinden beni izlediğini net olarak görebiliyordum. Orada birçok akşam onunla satranç oynamış ya da sohbet etmiştik. Büyük olasılıkla onun göremeyeceği zoraki bir gülümsemeyle ona el salladım. Karşılık vermedi. Bana soğuk bir şekilde bakarak pencerenin camına tutkalla yapıştırılmış gibi kımıltısız kaldı. Birkaç saniye sonra uzaklaştı ve pencere karanlığa gömüldü. Bizi bekliyordu, diye düşündüm.</p>

  <div style="page-break-before:always;"></div>

  <p class="P__And__Left_Indent__And__Spacing_After__And__Spacing_Before__And__Page_Break">&nbsp;</p>

  <p class="P__And__Left_Indent__And__Spacing_After__And__Spacing_Before_3"><img alt="" id="a_35" src="../Images/35.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Eve geldiğimde iki kişilik akşam yemeğinin kalıntılarını masada buldum. Babam odasına yeni çekilmişti, onun şans eseri, Merceditas’ı akşam yemeğine davet edecek cesareti bulup bulmadığını merak ettim. Parmaklarımın ucuna basarak odama doğru yürüdüm. Işığı açmadan içeriye girdim. Döşeğin ucuna oturduğumda, odada başka birinin daha olduğunu, elleri göğsüne bitiştirilmiş bir şekilde ölü bir beden gibi karanlık yatağın içinde yattığını fark ettim. Midemde soğuk bir sinir kasılması hissettim, ama kısa bir süre sonra horlamasını ve tarifi mümkün olmayan burnunun profilini tanıdım. Yatağın kenarındaki başucu lambasını yaktım ve Fermín Romero de Torres’i neşeli bir rüyanın içinde kaybolmuş, huzur ve zevk içinde inleyerek yatak örtüsünün üstüne yatmış bir halde buldum. İç geçirdim, uykucu gözlerini açtı. Beni gördüğüne şaşırmış bir hali vardı. Başka birilerini beklediği çok açıktı. Gözlerini ovalayarak çevresindeki şeyleri daha iyi algılayabilmek için etrafına bakındı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Umarım seni korkutmadım. Bernarda uykudayken İspanyol bir Boris Karloff a benzediğimi söylüyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yatağımda ne yapıyorsun, Fermín?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Esneyerek gözlerini araladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Carole Lombard’ı hayal ediyordum. Tanca’daki<a id="ref_footnotebookmark_start_96_4"></a><span class="C_Citation"><a href="#ref_footnotebookmark_end_96_4">[4]</a></span> Türk hamamlarına gitmiştik. Bebeklerin popolarına sürülen yağlarla onu yağlıyordum. Hiçbir kadını tepeden tırnağa kadar yağladın mı, Daniel?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Fermín, saat gece yarısını geçti ve benim ayakta durmaktan canım çıktı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Lütfen beni bağışla, Daniel. Baban yukarı çıkıp onunla akşam yemeği yemem için çok ısrar etti ve sonrasında üstüme korkunç bir ağırlık çöktü. Sığır eti, bende uyuşturucu etkisi yapıyor, bilirsin. Baban bir süre buraya uzanmamı önerdi. Senin buna aldırmayacağını söyledi..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Aldırmıyorum, Fermín. Yalnızca beni şaşırttın. Şimdi yatağa, Carole Lombard’a geri dön; seni bekliyor olmalı. Ve örtünün altına gir. Bu gece hava soğuk, eğer açıkta kalırsan bir şeyler kaparsın. Ben yemek odasına gidiyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fermín uysalca başını salladı. Yüzündeki çürükler şişmeye başlıyordu. İki günlük uzamış seyrek saçlarıyla kaplı başı ağaçtan düşen olgun meyvelere benzemişti. Çekmeceden kendime bir battaniye çıkarıp bir tane de Fermín’e uzattım. Daha sonra ışığı söndürüp babamın gözde koltuğunun beni beklediği yemek odasına geri döndüm. Battaniyeye sıkıca sarınarak gözüme uyku girmeyeceğine inanmış bir halde elimden gelen en iyi şeyi yapıp kıvrıldım. İki beyaz tabutun görüntüsü aklımı allak bullak etmişti. Gözlerimi kapayarak görüntüyü aklımdan silmek için elimden gelen her şeyi yaptım. Onun yerine battaniyenin üstüne çıplak bir halde uzanmış Bea’nin banyoda mum ışığı altındaki hayalini koydum. Kendimi bu düşüncelere iyice kaptırınca denizin uzak uğultularını duyar gibi oldum ve kısa bir süre sonra da uykuya yenik düştüm. Belki de Tanca’ya doğru yelken açmıştım. Ama kısa süre sonra bu seslerin yalnızca Fermin’in horultusundan kaynaklandığını fark ettim. Bir an sonra da dünyanın ışıkları karardı. Yaşamım boyunca o gece uyuduğum gibi güzel ve derin hiçbir zaman uyumamıştım.</p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_6"><span>*</span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sabah sağanak yağmurla geldi. Caddeleri sel basmıştı ve yağmur damlaları öfkeyle camlara çarpıyordu. Saat yedi buçukta telefon çaldı. Koltuktan fırlayarak telefona baktım. Yüreğim ağzıma gelmişti. Bir bornozun içindeki terlikli Fermín’le babam kahve fincanı tutarak artık görmeye alışkın olduğum bir tarzda birbirlerine baktılar.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bea," diye fısıldadım telefonun almacına. Sırtım onlara dönüktü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Hatta bir uğultu duyar gibi oldum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bea, sen misin?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yanıt gelmedi ve birkaç saniye sonra bağlantı tamamen koptu. Bir dakikaya yakın orada dikilerek bir daha çalar umuduyla gözlerimi telefona diktim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tekrar ararlar, Daniel. Şimdi gel, biraz kahvaltı yap," dedi, babam.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Daha sonra tekrar arar, dedim kendi kendime. Birisi onu telefon açarken yakalamış olmalıydı. Sinyor Aquilarlarin yasaklarını çiğnemek kolay olmayabilirdi. Telaş edecek bir durum yoktu. Bu ve diğer mazeretlerle babam ve Fermín’le kahvaltı yapmak için kendimi masaya gönülsüzce bıraktım. Yağmurdan olsa gerek tüm yiyeceklerin tadı kaçmıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bütün sabah boyunca aralıksız yağmur yağdı. Dükkânı açtıktan kısa bir süre sonra öğleye kadar tüm semtte genel bir elektrik kesintisi oldu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir bu eksikti," diye iç geçirdi babam.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Saat üçte ilk sızıntılar görünmeye başladı. Fermín, Merceditas’ın dairesine giderek ondan biraz leğen, çanak ya da diğer çukur kaplardan ödünç almayı önerdi. Babam, ona gitmesini kesinlikle yasakladı. Şiddetli yağmur etkisini arttırmıştı. Sinirlerimi yatıştırmak için, yeraltı kemerinde gördüklerimi kendime saklayarak bir gün önce olanları Fermín’e anlattım. Fermín büyülenmiş bir halde dinledi, ama onun tüm ısrarlarına karşın Bea’nin göğüslerinin kıvamını, yapısını ve şeklini ona anlatmayı reddettim. Gün, yavaş ve can sıkıcı ilerliyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Akşam yemeğinden sonra, sözde ayaklarımın uyuşukluğunu gidermek için biraz dışarı çıkma bahanesiyle babamı kitap okurken evde bırakıp Bealerin evine doğru yürüdüm. Oraya vardığımda, köşede durup dairenin büyük pencerelerine doğru baktım. Kendi kendime ne yaptığımı sordum. Başkalarını gözetlemek, üstüne vazife olmayan işlere burnunu sokmak ve kendimi enayi yerine koymak aklımdan geçen bazı yanıtlar oldu. Bu onur yoksunu davranışımın yanında böyle dondurucu bir hava için uygun giysilerden de yoksundum. Rüzgârdan korunmak için yaklaşık yarım saat kadar caddenin karşı tarafındaki bir kapı eşiğine sığınarak pencereleri gözetledim. Sinyor Aquilar ile karısının dairenin içinde dolaşan siluetlerini gördüm. Ama Bea’den bir belirti yoktu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Eve geri döndüğümde neredeyse gece yarısı olmak üzereydi. Soğuktan titriyor ve dünyanın yükünü omuzlarımda taşıyordum. Uyumaya çalışırken kendi kendime bin kere, yarın kesin arar dedim. Bea ertesi gün aramadı. Bir sonraki gün de. Bea hayatımın en uzun ve bitmek bilmeyen haftası boyunca hiç aramadı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O yedi gün boyunca öldüm öldüm dirildim.</p>

  <p class="P_css1">&nbsp;</p>
  <hr style="text-align:left; width:30%;" />

  <p class="P_Footnote"><span class="C_Citation"><a href="#ref_footnotebookmark_start_96_1" id="ref_footnotebookmark_end_96_1">[1]</a></span> Claude Debussy (1862-1918) "Pelléas el Melisande" adlı operanın Fransız bestecisi.</p>

  <p class="P_Footnote"><span class="C_Citation"><a href="#ref_footnotebookmark_start_96_2" id="ref_footnotebookmark_end_96_2">[2]</a></span> Boğa güreşlerinde kullanılan küçük kargı.</p>

  <p class="P_Footnote"><span class="C_Citation"><a href="#ref_footnotebookmark_start_96_3" id="ref_footnotebookmark_end_96_3">[3]</a></span> Ispanya’da şarap yapımıyla ünlü bir kent.</p>

  <p class="P_Footnote"><span class="C_Citation"><a href="#ref_footnotebookmark_start_96_4" id="ref_footnotebookmark_end_96_4">[4]</a></span> Cebelitarık Boğazı’nın güneybatısında, Fas’ta bir liman ve tatil kenti.</p>
</body>
</html>
