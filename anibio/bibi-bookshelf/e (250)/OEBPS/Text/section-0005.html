<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="Tr" xmlns:xml="http://www.w3.org/XML/1998/namespace">
<head>
  <link href="../Styles/styles.css" rel="stylesheet" type="text/css" />

  <title>Günlerin Getirdigi</title>
</head>

<body>
  <h2 class="P__And__Centre_Alignment__And__Left_Indent__And__Spacing_After__And__Spacing_Before" title="Günlerin Getirdiği"><br /></h2>

  <div>
    <br />
  </div>

  <div>
    <br />
  </div>

  <div>
    <br />
  </div>

  <div>
    <br />
  </div>

  <div>
    <br />
  </div>

  <div>
    <br />
  </div>

  <div>
    <br />
  </div>

  <div>
    <br />
  </div>

  <div>
    <br />
  </div>

  <div>
    <br />
  </div>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_1" style="font-size: medium;"><span style="font-weight: bold; font-size: 1.5em;">GÜNLERİN&nbsp;</span><span style="text-indent: 2em; font-weight: bold; font-size: 1.5em;">GET</span><span style="font-size: 1.5em; font-weight: bold; text-indent: 2em;">İRD</span><span style="font-size: 1.5em; font-weight: bold; text-indent: 2em;">İ</span><span style="font-size: 1.5em; font-weight: bold; text-indent: 2em;">Ğ</span><span style="font-size: 1.5em; font-weight: bold; text-indent: 2em;">İ</span></p>

  <p class="P__And__Centre_Alignment__And__Left_Indent__And__Spacing_After__And__Spacing_Before"><span><br /></span></p>

  <p class="P__And__Centre_Alignment__And__Left_Indent__And__Spacing_After__And__Spacing_Before"><span><br /></span></p>

  <p class="P__And__Centre_Alignment__And__Left_Indent__And__Spacing_After__And__Spacing_Before"><span><br /></span></p>

  <p class="P__And__Centre_Alignment__And__Left_Indent__And__Spacing_After__And__Spacing_Before"><br /></p>

  <div style="page-break-before:always;"></div>

  <p class="P__And__Centre_Alignment__And__Left_Indent__And__Spacing_After__And__Spacing_Before__And__Page_Break"></p>

  <div class="P__And__Left_Indent__And__Spacing_After__And__Spacing_Before__OPENPAR_1_CLOSEPAR_" style=" width: 21px; height: 39px; max-width: 100%; max-height: 100%;"><img alt="" id="a_1" src="../Images/1.jpg" style=" width: 100%;" /></div>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir sırrın değeri onun kimden saklanması gerektiğiyle ölçülür. Uyanınca ilk aklıma gelen şey Unutulmuş Kitaplar Mezarlığı’nı en iyi arkadaşıma anlatmak oldu. Tomás Aguilar boş zamanını ve yeteneğini aerostatik cirit veya topaçla çalışan dinamo gibi tuhaf ama şaşılacak derecede zekice düzenekler icat etmeye ayırmış bir sınıf arkadaşımdı. İkimizi el feneri ve pusulalarımızla şu yeraltı dehlizlerindeki bibliyografik gömütlerin gizemini çözerken hayal ederdim. Sırrımı Tomás’tan daha iyi kiminle paylaşabilirdim? Sonra verdiğim sözü anımsayarak, içinde bulunduğum koşulların dedektif romanlarında adlandırılan farklı bir "hareket tarzı" benimsememi gerektirdiğine karar verdim. Öğleyin babamı kitap ve Julián Carax hakkında küçük bir sınava çekmek için yanına yaklaştım... ikisinin de ünlü olması gerektiğini varsayıyordum. Planım tüm materyalleri elde edip hafta sonuna dek hepsini okumaktı. Doğuştan bir kütüphaneci, tuhaf şeylerin ve yayınevleri kataloglarının ayaklı sözlüğü olan babamın <i>Rüzgârın Gölgesi</i> ya da Julián Carax’la ilgili hiçbir şey bilmediğini şaşkınlıkla fark ettim. Çaktırmadan, ipuçları bulmak için başsayfanın arkasındaki basım tarihçesini gözden geçirdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Burda yazdığına göre bu kopya Aralık 1935’te Cabestany Yayınları tarafından Barcelona’da yayımlanan iki bin beş yüz adetlik baskının bir parçası."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yayınevini tanıyor musun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yıllar önce kapandı. Ama dur hele, bu orijinal değil. Birinci baskı aynı yılın kasım ayında çıkmış ama Paris’te basılmış... Galiano ve Neuval tarafından yayımlanmış. Bir şey çağrıştırmadı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yani bu bir çeviri mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Öyle denemez. Anlayabildiğim kadarıyla bu metin orijinal olmalı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İspanyolca bir kitap, ilk basımı Fransa’da?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sıradışı sayılmaz, günümüzde buna benzer şeyler olmuyor," diye ekledi, babam. "Belki Barceló bize yardım edebilir..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gustavo Barceló, Fernando Sokağı’nda büyük bir mağazası olan ve şehrin ikinci el kitap alım satımında etkin bir konuma sahip, babamın eski bir arkadaşıydı. Çevresindeki kişiyi bir Acem dükkânının hoş kokusuyla mest eden sönmüş bir pipo sürekli ağzındaydı. Kendini son romantik olarak tanıtmaktan hoşlanıyordu; atalarının uzaktan Lord Byron’la akraba olduğunu iddia ederdi. Bu bağı kanıtlamak istercesine gardırobunu bir on dokuzuncu yüzyıl züppesinin tarzıyla donatmıştı. Gösterişli gündelik giysileri bir kıravat, beyaz rugan ayakkabılar ve düz cam bir monoklüden oluşuyordu, hatta art niyetli bir söylentiye göre tek gözüne taktığı bu gözlük camını tuvalette bile çıkarmıyordu. Hayalleri bir yana bırakılırsa en önemli akrabası, on dokuzuncu yüzyıl sonlarında edindiği şüpheli mal varlığıyla inanılmaz derecede zengin bir fabrikatör ve dünyaya gelmesinin nedeni olan kişi, babasıydı. Babama göre Gustavo Barceló mesleki deyişle yüklü biriydi ve saray büyüklüğündeki kitapçı dükkânı ticaretten çok bir tutku içindi. Kitapları sınırsızca seviyordu ve -bunu kesin olarak reddetse de- herhangi biri dükkânına gelip de gücünün satın almaya yetmeyeceği bir cilde tutulursa, Barceló alıcının o kitabın tesadüfen karıştıran biri değil de ciddi bir okur olduğunu hissederse fiyatı düşürüyor, hatta onu hediye ediyordu. Ayrıca Barceló tavrına ve sesinin tınısına denk düşen bir bilgiçlikle desteklenen fil hafızasıyla övünüyordu. Eğer biri tuhaf kitaplar hakkında bilgi sahibiyse bu kişi ondan başkası olamazdı. Öğleden sonra, dükkânı kapayınca babam, Barceló ve kitapsever dostlarının yuvarlak bir masanın etrafında Kral Arthur’un şövalyeleri gibi toplanarak şiirdeki çöküşün ayrıntılarını, ölü dilleri ve güvelerin hüküm sürdüğü başyapıtlara gösterilen ilgisizliği tartıştıkları Montsió Sokağındaki Els Quatre Gats kafeye doğru bir gezintiye çıkmayı önerdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Els Quatre Gats evimizden yürüyerek yalnızca beş dakika uzaklıktaydı ve uğrak yerlerimden biriydi. Babamla annem 1932’de orada tanıştıklarından bu dünyaya tek kişilik geliş biletimi kısmen bu eski kafenin çekiciliğine borçluydum. Dış görünümüyle karanlıklara demirlemiş bir kandil ışığını andıran yapıyı taştan ejderhalar koruyordu. İçeride sesler başka zamanların gölgeleriyle yankılanır gibiydi. Saymanlar, hayalperestler ve deha adayları, Pablo Picasso, Isaac Albéniz, Federico García Lorca ve Salvador Dalí’nin hayaletleriyle masaları paylaşıyorlardı. Burada kimi zavallılar bir küçük fincan kahve fiyatı karşılığında tarihsel bir kişilik olarak kabul edilebilirdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babamın içeriye girdiğini gördüğünde, "Sempere, dostum," diye seslendi, Barceló. "Seni mirasyedi. Bu onuru neye borçluyuz?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu onuru oğlum Daniel’e borçlusunuz, Don Gustavo. Bir keşif yaptı da."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Eh, o zaman lütfen buyrun, bu istisnai olayı kutlamamız için bize katılın," dedi yüksek sesle.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İstisnai," diye fısıldadım, babama.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Barceló kendisini yalnızca süslü sözcüklerle ifade edebilir," diye fısıltıyla yanıtladı, babam. "Bir şey söyleme yoksa hemen heyecanlanıp coşar."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Halka biçiminde oturan topluluğun küçük bir kısmı bize yanlarında yer açarken toplumda cömertliğini göstermekten hoşlanan Barceló bize bir şeyler ısmarlamak için ısrar etti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Delikanlı kaç yaşında?" diye sordu gözucuyla beni süzerek.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"On bir sayılırım," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Barceló’nun yüzünde kurnazca bir gülümseyiş belirip kayboldu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Diğer bir söyleyişle, on. Yaşını büyütme, seni afacan. Yaşam senin yardımın olmaksızın onu halleder."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Birkaç yakın dostu onaylayarak homurdandı. Barceló, bunu ulusal bir işaret olarak tescil ettirmesi gerekiyormuşcasına, öyle dikkate değer bir edayla bakarak garsona işaret etti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Dostum Sempere’ye bir konyak, iyisinden olsun; bir de genç için tarçın aromalı sütlü dondurma; o gelişmekte olan bir çocuk. Ayrıca bize biraz jambon getirin ama daha önce getirdiklerinizin lezzetinde olsun. Canımız kauçuk çekerse Pirelli lastikleri isteriz.”</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Garson başıyla onayladı ve ayaklarını sürüyerek uzaklaştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sözünü etmekten nefret ederim," dedi, Barceló. "Ama işler nasıl? Bu ülkede kimse hiçbir zaman emekli olmaz, hatta öldükten sonra bile. El Cid’e bir bak. Sana söylüyorum, umutsuz bir vakayız."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sönmüş piposundan bir nefes çekti, gözleri hâlâ elimdeki kitabı tarıyordu. Gösterişli dış görünüşü ve gevezeliğinin yanı sıra Barceló bir kurdun kan kokusunu alması gibi güzel bir avın kokusunu alabilirdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir bakayım," dedi ilgilenmiyormuş numarası yaparak. "Burda neyimiz var."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babama göz attım. Başını onaylamasına salladı. Ses çıkarmadan kitabı Barceló’ya uzattım. Kitapçı, onu uzmanlaşmış elleriyle tuttu. Piyanist parmakları kitabın dokusunu, fiziki yapısını ve durumunu hızla inceledi. Yayımcı ve basımcının notlarının yer aldığı sayfayı bularak Holmesvari bir sezgiyle gözden geçirdi. Geriye kalanlar sanki yeniden soluk almak için izin ya da bir mucize bekliyormuşcasına sessizce seyrediyorlardı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Carax ilginç," diye anlaşılmaz bir tonda mırıldandı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kitabı geri almak için elimi uzattım. Barceló kaşlarını kaldırdıysa da soğuk bir gülümsemeyle geri verdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bunu nerden buldun, genç adam?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babamın kendi kendine gülümseyeceğini bilerek, "Bu bir sır," diye yanıtladım. Barceló kaşlarını çatarak babama baktı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sempere en değerli eski dostum, bu sen olduğun için, sana karşı duyduğum büyük saygıdan dolayı ve bizi kardeş gibi birbirimize bağlayan uzun süreli, çok derin dostluğun onuruna bu işi kırk duroya bağlayalım da konu kapansın."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bunu oğlumla tartışman gerekecek," diye belirtti, babam. "Kitap onun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Barceló, bana bir kurt gülüşü bahşetti. "Sen ne dersin, delikanlı? İlk satış için kırk duro hiç fena değil... Sempere bu oğlun var ya, ticarette kendine bir isim yapar ilerde."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Koro onun sözlerini neşeli övgülerle destekledi. Barceló, bana doğru utkulu bir bakış atarak deri cüzdanını çıkardı. Törensel bir edayla içinden iki yüz peseta çekip bana uzattı; bu o günlerde oldukça iyi bir para sayılırdı. Ama başımı yalnızca iki yana sallamakla yetindim. Barceló suratını astı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sevgili çocuk, hırs kesinlikle çok çirkindir, gelip geçici bir şey dememeli, günah. Mantıklı ol. İstersen bana çılgın de, fiyatı altmış duroya yükseltiyorum, bununla bir emeklilik fonu oluşturabilirsin. Bu yaşlarda geleceği düşünmeye başlasan iyi olur."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başımı yine iki yana salladım. Barceló monoklünden babama zehir gibi bir bakış fırlattı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hiç bana bakma," dedi, babam. "Ben burada yalnızca eşlik etmek için bulunuyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Barceló iç geçirerek beni dikkatle süzdü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Söyle bakalım küçük. İstediğin <i>nedir?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İstediğim şey, Julián Carax’ın kim olduğunu ve yazdığı diğer kitapları nerden bulabileceğimi öğrenmek."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Barceló kıkırdadı ve rakibini yeniden gözden geçirerek cüzdanını cebine yerleştirdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tanrım, bir yazın araştırmacısı. Sempere bu çocuğu neyle besliyorsun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kitapçı, bana doğru güvenle eğildi, bir an onun daha birkaç dakika önce var olmayan bir saygıyla baktığını düşündüm.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir anlaşma yapalım," dedi. "Yarın, pazar, görüşmek için öğleden sonra Ateneo Kütüphanesi’ne gel ve beni bul. Değerli bulgunu da yanında getir ki onu iyice inceleyebileyim, hem sana Julián Carax hakkında bildiklerimi anlatırım. <i>Quid pro quo".</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Quid pro</i> ne demek?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Latince, genç adam. Ölü dil diye bir şey yok, yalnızca uyuşuk bellekler var. Başka sözcüklerle açıklayacak olursam, bedavaya bir şey alamazsın anlamına gelir, ama değil mi ki senden hoşlandım, sana bir iyilik yapacağım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Adamın konuşma biçimi havadaki sinekleri bile öldürebilirdi, yine de Julián Carax hakkında bir şeyler öğrenmek istiyorsam onunla iyi ilişkiler içinde olmam gerektiğine inanıyordum. Duygularını Latince dile getirişine azizlere yakışır gülüşümle sevinç içinde eşlik ettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Unutma, yarın Ateneo’da," diye yineledi, kitapçı. "Ama kitabı da getir yoksa anlaşma yok."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Olur."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sohbetimiz yavaş yavaş kafede oturan diğer insanların mırıltılarına karıştı. Tartışmanın konusu, El Escorial’ın zemin katında bulunan ve Don Miguel de Cervantes’in gerçekte Toledolu, iriyarı, bol kıllı bir kadın yazarın takma ismi olabileceği olasılığını ima eden bazı belgelere kaydı. Barceló şaşırmış görünüyordu, tartışmada kendine bir pay çıkarmaya çalışmıyordu. Sessizdi, taklit monoklünün arkasından beni sahte bir gülümsemeyle inceliyordu. Ya da kim bilir, yalnızca ellerimde tuttuğum kitaba bakıyordu.</p>

  <div style="page-break-before:always;"></div>

  <p class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before__And__Page_Break"></p>

  <div class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before__OPENPAR_1_CLOSEPAR_" style=" width: 21px; height: 39px; max-width: 100%; max-height: 100%;"><img alt="" id="a_2" src="../Images/2.jpg" style=" width: 100%;" /></div>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O pazar, bulutlar gökyüzünden dökülüyor, duvarlardaki termometreleri terleten sıcak bir sis caddeleri boğuyordu. İkindiye doğru, Barceló ile olan randevuma yetişmek için kitabı kolumun altına değerli bir mücevher gibi sıkıştırıp Canuda Sokağı’na doğru yola çıktığımda havadaki nem yeni yeni doksanlara düşüyordu. Ateneo, Barcelona’daki on dokuzuncu yüzyıldan kalan ve henüz tahliyesine karar verilmemiş birçok tarihi yapıdan biriydi. Görkemli bir taş merdiven şatafatlı bir avludan başlayarak yükseliyor, geçitlerden oluşan gizemli bir ağ ile okuma odalarına bağlanıyordu. Orada telefon, kol saati gibi buluşlar ve hız fütüristik bir tarih yanılgısı olarak görünüyordu. Bekçi ya da belki üniformalı bir heykel geldiğimi güçlükle fark etti. Oluşturduğu hava akımlarıyla altındaki uykulu okurların dikkatini buz küpleri gibi diri diri tutan vantilatöre minnet duyarak sessizce birinci kata süzüldüm.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Don Gustavo’nun yandan görünen yüz hatları, yapının iç avlusunu tepeden gören bir salonun pencerelerine yansıyordu. Neredeyse tropik bir atmosfere karşın alışılmış züppe giysilerini giyinmişti, monoklü karanlıkta, kuyunun dibindeki madeni bir para gibi parlıyordu. Yanında, beyaz alpaka yününden giysisiyle bana bir meleği andıran biri vardı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Barceló yankılanan ayak seslerimi duyduğunda gözlerini kısarak biraz daha yaklaşmamı işaret etti. "Daniel, değil mi?" diye sordu, kitapçı. "Kitabı getirdin mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başımla onaylayarak Barceló’nun gösterdiği sandalyeye, gizemli dostunun yanına oturdum. Kitapçı varlığıma pek aldırmadan bir süre dinginlikle gülümsedi. Beyazlar içindeki bayanla, her kimse, tanıştırılacağım ümidine kapıldım. Barceló sanki kız orada yokmuş ve biz onu hiç göremiyormuşuz gibi davranıyordu. Boşlukta ifadesizce dolaşan gözleriyle karşılaşmaktan çekinerek kıza yandan bir bakış attım. Yüzünün ve ellerinin derisi renksizdi, neredeyse saydamdı. Başının üstünde ıslak kömürler gibi parlayan siyah saçları ve sert çizgilerle biçimlenmiş keskin yüz hatları vardı. Tahminimce en fazla yirmi yaşında olmalıydı, ama tavırlarında bana hiç büyümeyecekmiş hissi veren bir şey vardı. Mağazaların vitrinlerindeki mankenler gibi, sonsuza dek sürecek bir gençlik tuzağına yakalanmıştı sanki. Barceló’nun bana dik dik baktığını fark ettiğimde, kuğu boynunun altında bir nabız atışı yakalamaya çalışıyordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Pekâlâ, bana kitabı nerden bulduğunu söyleyecek misin?" diye sordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Söylerdim, ama babama bu sırrı saklayacağıma dair söz verdim," diye açıkladım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Anladım. Sempere ve onun gizemleri," dedi, Barceló. "Sanırım nerden bulduğunu tahmin edebilirim. Büyük bir iş başardın, ufaklık. Bunu samanlıkta iğne bulmaya benzetiyorum. Kitaba bakabilir miyim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kitabı uzattım, Barceló, onu büyük bir özenle aldı. "Sanırım bunu okudun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evet, efendim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Seni kıskanıyorum. Genç bir yüreğe ve saf bir ruha sahip olunan çağların Carax’i okumak için en uygun dönem olduğunu düşünmüşümdür hep. Bunun yazdığı son roman olduğunu biliyor muydun?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başımı iki yana salladım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Piyasada bu kitaptan kaç tane daha olduğunu biliyor musun, Daniel?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sanırım, binlerce."</p>

  <p class="P_Current__And__Times_New_Roman__And__12pt__And__Right_Alignment__And__Left_Indent__And__Spacing_After__And__Spacing_Before">Hayır, diye belirtti, Barceló. "Yalnızca seninki. Geri kalanı yandı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yandı mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yanıt olarak Barceló anlaşılması güç bir biçimde gülümseyerek kitabın sayfalarını okşadı, sanki çok değerli bir ipekti okşadığı. Beyazlar içindeki bayan usulca döndü. Dudaklarında utangaçlıkla titreyen bir gülümseyiş biçimlenmişti. Gözleri boşlukta asılı duruyordu, gözbebekleri mermer gibi beyazdı. Boğazım düğümlendi. Kız kördü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yeğenim Clara’yı tanımıyorsun, değil mi?" diye sordu, Barceló.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yalnızca başımı iki yana sallayabildim, gözlerimi porselen bir oyuncak bebek gibi görünen kızdan alamıyordum ve beyaz gözleri hayatımda gördüğüm en kederli gözlerdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gerçekte, Julián Carax uzmanı Clara’dır, onu bu yüzden yanımda getirdim," dedi, Barceló. "Aklıma gelmişken, sence bir sakıncası yoksa, siz birbirinizi tanırken ben de yan odaya çekilip kitabı gözden geçireceğim. Anlaştık mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Dehşetle baktım ona. Alçak herif, sırtımı sıvazlayıp kolunun altına sıkıştırdığı kitabımla yanımızdan ayrıldı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onu etkiledin, biliyor musun?" dedi ardımda bir ses.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kitapçının yeğeninin donuk gülümseyişini bulma umuduyla döndüm. Saf kristal, saydam bir sesi vardı, <b>öylesine kırılgandı ki, sözünü kesersem sözcüklerinin kırılacağından korktum.</b></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Amcam, sana Carax için büyük miktarda para önerdiğini, ama senin bunu reddettiğini anlattı," dedi Clara ve ekledi. "Onun saygısını kazanmışsın."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tüm beklentilerin tersine," diye fısıldadım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gülümsediğinde, Clara’nın başını incelikle bir yana eğdiğini, parmaklarıyla safir bir çelenge benzeyen bir yüzükle oynadığını fark ettim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kaç yaşındasın?" diye sordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nerdeyse on bir," diye yanıtladım. "Siz kaç yaşındasınız, Bayan Clara?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Clara arsız saflığıma güldü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nerdeyse senin yaşının iki katı, ama yine de bana Bayan Clara demene gerek yok."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Daha genç gösteriyorsunuz bayan," diye belirttim, boşboğazlığımı affettireceğimi umuyordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Öyleyse, sana güveniyorum, çünkü neye benzediğimi bilmiyorum." diye yanıtladı. "Ama sana daha genç görünüyorsam, mantıken 'bayan' sözcüğüne gerek yok."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Siz nasıl isterseniz, Bayan Clara."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kucağına birer kanatmışçasına yayılmış kollarını, alpaka kıvrımları altında kırılganmış duygusu uyandıran belini, omuzlarının biçimini, son derece solgun boynunu, dudaklarını dikkatle inceledim; parmaklarımın ucuyla ona dokunabilmek için canımı vermeye razıydım. Daha önce bir kadını, gözlerine yakalanma tehlikesi olmadığında bile, hiç bu denli yakından ve böylesine açıkça incelememiştim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Neye bakıyorsun?" diye sordu, Clara, sesinde en ufak bir art niyet kırıntısı dahi yoktu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Amcanız sizin Julián Carax konusunda uzman olduğunuzu söyledi, bayan," dedim. Ağzım kurumuştu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Amcam, eğer onu büyüleyen bir kitapla birkaç dakika baş başa kalabilecekse her şeyi söyler," diye açıkladı, Clara. "Ama senin, kör birinin nasıl olup da kitap uzmanı olabildiğine şaşman gerekirdi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hiç aklıma gelmemişti."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nerdeyse on bir yaşma gelmiş biri için hiç de kötü bir yalancı değilsin. Dikkat et, yoksa ilerde amcama benzersin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yeni bir pot daha kırarım korkusuyla sessiz kalmaya karar verdim. Onun varlığını içime çekerek bön bön oturdum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Buraya gel, daha yakına," dedi, Clara.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Efendim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yakına gel, korkmana gerek yok. Seni yemeyeceğim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sandalyemden kalkarak yanına gittim. Kitapçının yeğeni sağ elini havaya kaldırdı, beni bulmaya çalışıyordu. Ne yapmam gerektiğini tam olarak bilemesem de, ben de elimi ona doğru uzattım. Hiçbir şey söylemeden elimi sol elinin içine aldı ve sağ elini yeniden bana doğru uzattı. İçgüdüsel olarak benden ne yapmamı istediğini anladım ve yüzümü ona doğru yaklaştırdım. Dokunuşu sert ama aynı zamanda incelikliydi. Parmakları yanaklarımda, elmacık kemiklerimde gezindi. Clara yüz hatlarımı parmaklarının yardımıyla ezberlerken, soluk almaya güçlükle cüret ederek, orada kıpırdamadan durdum. İşini bitirdiğinde kendi kendine gülümsedi. Dudakları mırıldanır gibi sessizce kımıldıyordu. Alnımda, saçlarımda ve gözkapaklarımda elleri okşarcasına geziniyordu. Dudaklarımın kıvrımlarını yüzük ve işaret parmaklarıyla izleyerek durdu. Parmakları tarçın kokuyordu. Nabzımın hızla attığını fark ederek yutkundum, bir adım uzakta bile olsa, yüzünün kızarmasına tanıklık edebilecek, purosunu tutuşturan birinin olmayışına sessizce şükrettim.</p>

  <div style="page-break-before:always;"></div>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before__And__Page_Break"></p>

  <p class="P__And__Left_Indent__And__Spacing_After__And__Spacing_Before__OPENPAR_1_CLOSEPAR_"><img alt="" id="a_3" src="../Images/3.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sisli ve çisentili o ikindi vakti, Clara Barceló yüreğimi, soluğumu ve uykumu çaldı. Ateneo’nun o gizemli karanlığında tenime, yıllarca peşimi bırakmayacak bir laneti elleriyle çizdi. Kendimden geçmiş bir halde onu izlerken, kendisinin de Provence’de bir köyde, Julián Carax hakkındaki çalışmasında nasıl tökezlediğini anlattı. Katalan başkanlık kabinesine bağlı seçkin bir avukat olan babası, İç Savaş’ın başlamasıyla önlem olarak, karısı ve kızını sınırın öte yakasına göndermişti. Kimileri onun bu korkusunu abartılı bularak, Barcelona’da hiçbir şey olamayacağını ileri sürmüşlerdi. Ispanya’da, Hıristiyan uygarlığının doğduğu ve en üst aşamaya ulaştığı her iki dönemde de anarşistlere karşı vahşet uygulanmıştı -bunlar bisiklete binen ve yamalı çoraplar giyen insanlardı- ve kuşkusuz, çok ileri gidemeyeceklerdi. Ama Clara’nın babası ulusların, savaş sıkıntısı çekmeye başlamalarıyla kendilerini aynada asla net olarak göremeyeceklerine inanıyordu. İyi bir tarih bilgisi vardı, geleceğin sabah gazetelerinde değil, caddelerde, fabrikalarda ve kışlalarda biçimleneceğini biliyordu. Aylarca karısı ve kızına haftada bir kez mektup yazdı. Önceleri mektuplarını Diputación Sokağı’ndaki ofisinden yazıyordu, ama sonraları mektuplarının geri dönüş adresi kalmamıştı. Son olarak, Montjuic Kalesindeki bir hücreden gizlice yazmıştı, sayısız benzeri gibi, oraya götürüldüğünü gören olmamıştı, hiçbir zaman da oradan kurtulamayacaktı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Clara’nın annesi mektupları yüksek sesle, gözyaşlarını güçlükle tutarak okuyor, kızının duygusal durumuna göre, duymasına gerek görmediği paragrafları atlıyordu. Daha sonra, annesi uyuduğunda, Clara kuzeni Claudette’yi ikna ederek babasının mektuplarını başından sonuna dek yeniden okutuyordu. Bu, Clara’nın ödünç gözlerle okumasıydı. Ne savaş haberleri tüm korkularını daha da artırdığında ne de avukattan gelen mektuplar kesildiğinde tek bir damla gözyaşı döktüğünü gören olmamıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Babam daha en başında neler olacağını biliyordu," diye açıkladı, Clara. "Arkadaşlarının yanında kaldı, çünkü bunu bir görev olarak duyumsuyordu. Sırası geldiğinde ona ihanet etmekten çekinmeyen bu insanlara olan bağlılığı ölümüne neden oldu. <b>Hiç kimseye güvenme, Daniel, özellikle de hayran olduğun insanlara. Sana acı verecek en büyük darbeyi onlar vurur."</b></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Clara bu sözleri, çok sıkıntılar görüp geçirmiş bir insanın olgunluğuyla söyledi. Onun porselen bakışlarında seve seve kaybolmuş anlattığı şeyleri dinliyordum, şu an, anlayabilmem mümkün değildi. Usta bir Flaman ressam gibi şimdiye dek hiç görmediği nesneleri, yerleri ve insanları en ince ayrıntılarına dek betimliyordu. Kullandığı sözcüklerin yapıları ve yankıları, seslerin rengini ve ayak seslerinin ritmini çağrıştırıyordu. Fransa’daki sürgün yıllarında kuzeni Claudette’yle birlikte özel bir öğretmeni nasıl paylaştıklarını anlattı. Öğretmenleri ellili yaşlarında, biraz akşamcı, edebiyata yatkın, Virgil’in Latince <i>Aeneid</i>’ini aksansız ve ezbere okuyabilmekle övünen biriymiş. Rabelyan<a id="ref_footnotebookmark_start_79_1"></a><span class="C_Citation"><a href="#ref_footnotebookmark_end_79_1">[1]</a></span> anatomisini salamuraya yatırırcasına her gün kolonya banyosu yapmasına karşın peynir gibi ter koktuğundan dolayı, kızlar ona "Mösyö Roquefort" ismini takmış. Her ne kadar tuhaf özellikleri varsa da (sosislerin ve domuz etinden diğer lezzetli yiyeceklerin kan dolaşımına ve gut hastalığına mucizevi yararlar sağladığına ilişkin katı ve militan bir inanca sahipti) Mösyö Roquefort ince beğenileri olan bir adammış. Gençlik yıllarından beri kültürel birikimini artırmak için ayda bir kez Paris’e gider, yeni çıkan romanları takip edip müzeleri dolaşır ve geceyi, ismi Hortense olmasına karşın "Madam Bovary" diye seslendiği ve okuması yirmi franklık banknotların yazılarıyla sınırlı bir lolitanın kolları arasında geçirirmiş. Bu maceraları sırasında Mösyö Roquefort sıklıkla Notre Dame’ın dış kısmındaki bir sahafa uğruyormuş. 1929 yılının bir öğleden sonrası, ismi Julián Carax olan tanınmamış bir yazarla böylelikle karşılaşmış. Noveauya<a id="ref_footnotebookmark_start_79_2"></a><span class="C_Citation"><a href="#ref_footnotebookmark_end_79_2">[2]</a></span> hep açık olan Mösyö Roquefort kitabı hevesle almış. Kitabın ismi ilginç görünüyormuş ve Mösyö Roquefort’un dönüş yolculuğunda, trende hafif bir şeyler okuma alışkanlığı varmış. <i>Kırmızı Ev</i> isimli bir romanın arka kapağında yazarının bulanık bir fotoğrafı ya da belki karakalem bir resmi varmış. Biyografi notunda, yüzyılın başlarında Barcelona’da doğan Julián Carax’in yirmi yedi yaşında olduğu ve halen Paris’te yaşadığı; Fransızca yazdığı ve geceleri bir pavyonda piyanist olarak çalıştığı yazılıymış. Kitabın kapağında yer alan artık modası geçmiş stildeki gösterişli reklamda, etkileyici bir cesarete sahip çok yönlü ve öncü yetenek, Avrupa yazının gelecekteki önemli bir kilometre taşı olarak sunuluyormuş. Böylesine iddialı sözlere karşın kimi çevreler öykünün, saygısız bir melodramın içine ustaca yedirilmiş bazı bozuk unsurlardan oluştuğunu öne sürüyorlarmış. Öyle ki bu, Mösyö Roquefort’a göre her zaman bir artı puandı: suç öykülerini, bir kadının gizli aşk maceralarını ve kuşkulu davranışları işleyen en sevdiği klasiklerden sonra.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>Kırmızı Ev</i>'de anlatılan, müzelere ve oyuncakçılara zorla girerek oyuncak bebekler ve kuklalar çalan, gizemli ve acılı bir insanın öyküsüydü. Bebekler artık onun egemenliğindeydi; gözlerini oyuyor ve onları iç sıkıcı mekânına götürüyordu, Seine kıyılarında, artık kullanılmayan eski bir konservatuvar binasına. Roman kahramanı, yazgısal bir gecede, Foch Caddesi’ndeki lüks bir malikâneye girerek zengin bir işadamının özel oyuncak koleksiyonunu soymaya karar verir, bilindiği kadarıyla bu işadamı endüstri devrimi sırasında çevirdiği dalaverelerle inanılmaz bir servet edinmiştir. Çaldıklarıyla tam evden ayrılmak üzereyken <i>hırsızımız</i> sürpriz bir biçimde işadamının kızıyla karşılaşır; Paris yüksek sosyetesine mensup, iyi öğrenim görmüş, zarif bir genç kız olan Giselle, talihsizlik bu ya, hastalıklı bir yapıya sahiptir ve davetsiz misafire çılgınca âşık olur, kaderin cilvesi işte. Bu karmaşık destan bulanık bir atmosferde düzensiz rastlantılarla ilerlerken, kadın kahraman bu anlaşılması güç adamın (kuşkusuz ismi hiç açıklanmıyor) oyuncakları kör etmesinin gizemini çözmeye başlar, bu sırada babası ve Çin oyuncakları hakkında da korkunç bir sırra ulaşır. Sonunda öykü trajik ve karanlık vahşi bir sona bağlanıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Mösyö Roquefort’un kendince yazınsal iddiaları varmış, ayrıca Paris’in saygın yayınevlerine bıkmaksızın yolladığı düzyazı ve şiir dosyalarına yanıt olarak gönderilen red mektuplarından oluşmuş çok geniş bir koleksiyonun sahibiymiş. Bu yüzden, roman yayımlayan yayınevlerini aşçılık, dikiş ve diğer el sanatları hakkında kitaplar çıkaran yayınevleri gibi ikinci sınıf olarak tanımlıyormuş. Küçük bir kitabevi sahibi ona, bu kitabın basında yalnızca şöyle bir göründüğünü söylemiş. Taşra gazetelerinde stratejik olarak ölüm ilanlarından hemen sonraya yerleştirilmiş iki yetersiz eleştiri yayımlanmış. Spor haberleri arasına sıkıştırılmış bu eleştiri yazıları birkaç satırı geçmiyor ve o yazılarda da Carax’a, sanki yazınsal alanda bir yerlere gelemeyeceği çok belliymiş gibi, piyanist olarak yoluna devam etmesi öneriliyormuş. Hem kalbi, hem de cebi yumuşak bir insan olan Mösyö Roquefort kaybetme nedenleriyle yüzleştiğinde, Carax tarafından yazıldığı söylenen bu kitaba yarım frank yatırmaya karar vermiş, ayrıca büyük usta Gustave Flaubert’in zarif baskılı bir kitabını almış, kendisini ustanın tanınmamış vârisi olarak görüyormuş.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Lyon treni ağzına kadar doluydu. Mösyö Roquefort ikinci sınıf kompartımanını, Austerlitz Garı’ndan ayrıldıklarından beri çevrelerine kınayan gözlerle bakıp fısıltıyla mırıldanan rahibelerle paylaşmak zorundaydı. Dikkatli bakışlarla karşılaşan öğretmen, kitabı çantasından çıkararak sayfalarıyla kendisine bir sığınak oluşturmaya karar verdi. Yüzlerce kilometre sonra, rahibeleri, trenin sallantısını ve Lumiere kardeşlerden bir kâbus sahnesi gibi pencerelere yansıyan karanlık kır manzaralarını bütünüyle unutmuş olduğunu şaşırarak fark etti. Rahibelerin ya da sisin içinde parıldayan istasyonların uğultusuna aldırmaksızm tüm gece boyunca okudu. Günün ilk ışıklarıyla son sayfayı çeviren Mösyö Roquefort’un gözleri dolmuş, yüreği şaşkınlık ve kıskançlıkla zehirlenmişti.</p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_2"><span>*</span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O pazartesi Mösyö Roquefort, Julián Carax hakkında bilgi almak için Paris’teki yayınevini aradı. Astımlı sesiyle düşmanca davranan bir santral görevlisi yoğun ısrarlar sonucunda, Carax’in şirketle uzun süreli bir anlaşması olmadığını ve adresinin bilinmediğini anlattı ve ekledi. <i>Kırmızı Ev</i> basıldığı günden bu yana yalnızca yetmiş yedi adet satılmıştı. Herhalde bunların çoğunu hali vakti yerinde genç kızlar ile yazarına birkaç kuruş kazandırmak isteyen gece kulübünün müdavimleri almıştı. Satılmayıp elde kalanlarıysa piyango bileti, dua kitabı ve kâğıt hamuru yapılmak üzere geri yollanmıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gizemli yazarın mutsuzluklarla dolu yazgısı Mösyö Roquefort’da sempati uyandırmıştı ve sonraki on yıl boyunca Paris’e her gidişinde Julián Carax’m diğer çalışmalarını bulma umuduyla ikinci el kitap satan dükkânları köşe bucak tarayacaktı. Bir tanesini bile bulamadı. Neredeyse hiç kimse Carax’in ismini duymamıştı, ismini anımsayanlardaysa çağrıştırdığı belli belirsiz şeylerdi. Yazdığı diğer kitaplar hep küçük yayınevleri ve taşra matbaaları aracılığıyla yayımlanmıştı. Eğer gerçekten varsalar, bu kitapları bulmak olanaksızdı. Bir kitapçı, uzun zaman önce eline bir Julián Carax kitabı geçtiğini öne sürmüştü. Kitabın adı <i>Katedral Hırsızı’</i>ymış, ama üzerinden uzun zaman geçtiğinden bundan çok da emin değildi. 1935 yılının sonlarında Julián Carax’in yeni kitabı <i>Rüzgârın Gölgesi</i>’nin küçük bir firma tarafından Paris’te yayımlandığı haberi Mösyö Roquefort’a ulaştı. Birkaç kitap almak için yayınevine mektup yazdı, ama yanıt alamadı. Ertesi yıl, 1936 baharında, Seine kıyısında sahaflık yapan eski bir dostu Mösyö Roquefort’a hâlâ Carax’la ilgilenip ilgilenmediğini sordu. Mösyö Roquefort, ondan hiç vazgeçmediğini söyledi. Şimdi geriye yalnızca çetin bir sorun kalmıştı: Eğer dünya Carax’i yok sayarak gömmeye niyetliyse, buna izin vermemeliydi. Daha sonra arkadaşı, birkaç hafta önce Carax hakkındaki bir söylentinin ağızdan ağıza dolaştığım söyledi. Görünüşe bakılırsa sonunda şansı yaver gitmişti. Sosyal konumu iyi bir kadınla evlenmek üzereydi ve birkaç yıllık suskunluğun ardından yeni bir kitap yayımlamış, ilk kez <i>Le Monde</i> ayarında bir gazeteden olumlu bir eleştiri almıştı. Ama rüzgâr yalnızca görünürde değişmişken, diye devam etti kitapçı, Carax, Pere Lachaise Mezarlığı’nda bir düelloya katılmıştı. Bu olayın ayrıntıları belirgin değildi. Tüm kitapçılar, düellonun Carax’ın evleneceği günün şafağında yapıldığını ve damadın kiliseye asla ulaşamadığını biliyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Her beğeniye uygun ayrı bir görüş vardı: Kimileri düelloda öldüğünü ve kimsesizler mezarlığına terk edildiğini ileri sürüyordu; diğerleri, daha iyimser bir biçimde, Carax’ın birtakım karanlık işlere bulaştığına ve bu yüzden nişanlısını kilisede bırakmak zorunda kalarak Paris’ten sıvışıp Barcelona’ya döndüğüne inanmayı yeğliyordu. İsimsiz gömüt hiçbir zaman bulunamadı ve kısa bir süre sonra öykünün yeni bir versiyonu ortalıkta dolaşmaya başladı: Kötü talihinden usanan Julián Carax doğduğu kentte büyük sıkıntılar içinde ölmüştü. Piyano çaldığı pavyonda çalışan kızlar ona huzurlu bir cenaze töreni düzenlemek için para toplamış, ama para Barcelona’ya ulaştığında ceset çoktan Kimsesizler Mezarlığı’na, limanda yüzerken boğulanların ya da metro girişlerinde soğuktan donarak ölen dilencilerin, kimsesiz insanların yanına gömülmüştü bile.</p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_2"><span>*</span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Mösyö Roquefort yalnızca genel bakış açılarına karşı olmayı sevdiğinden, Carax’i hiç unutmadı. <i>Kırmızı Ev’ı</i> keşfetmesinin üstünden on bir yıl geçtikten sonra romanı iki küçük öğrencisine vermeye karar verdi, belki bu şaşkınlık veren kitabın onlara okuma alışkanlığı kazandıracağını umuyordu. Kanları damarlarında hızlı akan iki yeniyetme kız olan Clara ile Claudette, ders kitaplarının ağırlığı altında kendilerinin dünyaca görmezlikten gelindiğini düşünüyorlardı. Özel öğretmenlerinin tüm çabalarına karşın kızlar o güne dek, Ezop’un masalları ya da Dante Alighieri’nin ölümsüz dizeleri gibi klasiklerin çekiciliğine kapılmışlardı. Clara’nın annesinin, bu iki kara cahil, kuşbeyinli, genç kıza yanlış eğitim önerdiğini duyup da sözleşmesini iptal etmesinden korkan Mösyö Roquefort, Carax’in kitabını onlara bir aşk öyküsüymüş gibi süsleyerek sundu, en azından yarı doğru bir yalandı bu.</p>

  <div style="page-break-before:always;"></div>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before__And__Page_Break"></p>

  <div class="P__And__Left_Indent__And__Spacing_After__And__Spacing_Before__OPENPAR_1_CLOSEPAR_" style=" width: 21px; height: 39px; max-width: 100%; max-height: 100%;"><img alt="" id="a_4" src="../Images/4.jpg" style=" width: 100%;" /></div>

  <p class="P__And__Left_Indent__And__Spacing_After__And__Spacing_Before"></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Daha önce hiç böylesine baştan çıkarıcı ve sürükleyici bir öyküye tutulmamıştım," diye açıkladı, Clara. "O kitapla birlikte her şey değişti. O zamana dek okumak yalnızca bir görevdi. Ne için olduğunun ayrımına varmaksızın, özel hocalara ve öğretmenlere ödenen bir çeşit bedeldi. Okumanın verdiği keyifleri tatmamıştım; ruhsal yolculukların, düş gücüyle uzak diyarları gezmenin, güzelliklerin lezzetini bilmediğim gibi edebiyatın ve dilin gizeminden habersizdim. Tüm bu şeyler benim için bu romanla başladı. Daha önce hiçbir kızı öptün mü, Daniel?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Aklım karıştı, dut yemiş bülbüle döndüm.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Evet, henüz çok gençsin. Ama bu da öyle bir şey ki, ilk kıvılcımını asla unutamazsın. Bu bir hayaller dünyası, Daniel ve büyü olağanüstü bir servettir. Okudukça, bu kitap bana daha dirençli yaşayabileceğimi öğretti. Kaybetmiş olduğum gözlerimi geri verebilirdi bana. Salt bu yüzden, kimsenin dikkatini çekmeyen bu kitap benim hayatımı değiştirdi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O ana kadar sözcüklerini anlayamadığım ve cazibesine karşı koymayı istemediğim bu varlığın merhameti karşısında umutsuzca donakalmışım. Hiç durmadan konuşmasını, sesinin çevremi sonsuza dek sarmalamasını istiyordum; amcasının geri dönüp de bana ait olan o büyülü anı bölmesini hiç istemiyordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yıllarca Julián Carax’in diğer kitaplarını aradım," diye sürdürdü, Clara. "Kütüphanelere, kitapçılara, okullara sordum. Ne yapsam boş. Onu ve yazdığı kitapları kimse duymamıştı. Anlayamıyordum. Daha sonra Mösyö Roquefort, kütüphane ve kitabevlerinde Julián Carax’ın çalışmalarını arayan bir adamın tuhaf öyküsünden oluşan bir söylenti duydu. Herhangi bir çalışmasını bulduğunda, satın alıyor, çalıyor ya da başka yollarla ele geçiriyor, sonra da bunları ivedilikle yakıyordu. Onun kim olduğunu ve bunu niçin yaptığım hiç kimse bilmiyordu. Carax’ın kendi bilmecesine eklenen başka bir gizem daha. Zamanla annem İspanya’ya dönmek istediğini kavradı. Hastaydı ve Barcelona her zaman onun evi olmuştu. Burda Carax hakkında bazı keşifler yapabileceğim umuduna kapıldım, ne de olsa Barcelona onun doğduğu ve savaş başladığında ortadan kaybolduğu yerdi. Ne var ki, amcamın tüm yardımlarına karşın bulabildiklerim yalnızca çıkmaz sokaklardı. Annem için de kendi özel araştırmalarının sonucu aynı oldu. Döndüğünde onu karşılayan Barcelona, onun yıllar önce ardında bıraktığı yer değildi artık. Her köşesinde babamdan bir iz bulsa da, babamın uzun zaman önce ayrıldığı bir gölgeler şehri bulmuştu karşısında. Tüm bunlar yetmezmiş gibi, onun başına tam olarak neler geldiğini öğrenmek için birilerini tutmaya karar verdi. Aylar süren araştırmaların sonunda dedektiflerin tüm bulabildiği, kırık bir saat ile Montjuic Kalesi’nin hendeğinde babamı öldüren adamın ismiydi. İsmi Fumero’ydu, Javier Fumero. Bize anlatıldığı kadarıyla bu kişi -ki tek başına değildi- kiralık katil olarak FAI anarşist sendikasıyla çalışmaya başlamış, sonrasında komünist ve faşistlerle flört ederek hepsini tuzağa düşürmüş. En yüksek teklifi verene satmış. Barcelona’nın düşmesinin ardındansa kazananların safına geçerek emniyet güçlerine katılmış. Şimdiyse madalyalı, ünlü bir müfettiş. Babamı ise hiç kimse anımsamıyor. Annemin birkaç ay içinde sararıp solması sürpriz olmadı. Doktorlar kalp rahatsızlığı olduğunu söylediler ve sanırım bu kez haklıydılar. Ölümünün ardından amcam Gustavo’nun yanına yerleştim, annemin geride bıraktığı tek akrabasıydı Barcelona’da. Ona bayılıyordum, çünkü her ziyaretimize gelişinde kitaplar getiriyordu bana. Tüm bu yıllar boyunca benim tek ailem ve en iyi dostum oldu. Ara sıra biraz kendini beğenmiş görüntüsü verse de çok iyi bir yüreği var, sağ olsun. Uykudan gözleri kapansa da her gece bıkmaksızın bana bir süre kitap okur."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İsterseniz, size ben de okuyabilirim, Bayan Clara," diye kibarca önerdim, sonra hemen bu cüretimden pişmanlık duydum, şaka olarak algılamazsa arkadaşlığımın ona yalnızca sıkıntı vereceğine inanmasından çekiniyordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Teşekkür ederim, Daniel," diye yanıtladı. "Buna sevinirim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne zaman isterseniz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Başını yavaşça salladı, gülümseyerek bana bakıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne yazık ki, <i>Kırmızı Ev</i> artık bende değil," dedi. "Mösyö Roquefort onu bize bırakmadı. Sana öyküyü anlatmaya çalışırım, ama bu bir katedrali sivri bir tepeyle sonlanan taş yığını olarak betimlemeye benzer."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bundan daha iyi anlatacağımıza eminim," diye mırıldandım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kadınların, bir erkeğin kendilerine çılgınca âşık olduğunu hissetme konusunda şaşmaz bir içgüdüleri vardır, özellikle de söz konusu erkek genç ve üstelik tam bir alıksa. Clara Barceló’nun beni başından savması için tüm niteliklere sahiptim, ama körlüğünü yanlışımın ve suçumun -yaş, boy ve zekâca benden iki kat büyük bir kadına tutuluşumun- karanlıkta kalmasını sağlayan bir avantaj olarak görmeyi yeğledim. Solgun yansımasından ve yalnızlığı ile kayıplarının yankısından daha çok, bende bulduğu şeylerin onda benimle dostluk kurma hissi uyandırıp uyandırmadığını merak ettim. Okul çağlarımdaki hayallerimde ikimiz, kitapların sırtına birer süvari gibi binmiş, düşler dünyasına ve ikinci el rüyalara balıklama dalmaya her zaman istekli iki kaçaktık.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Barceló takındığı kurnazca gülümseyişiyle yanımıza geri döndüğünde aradan iki saat geçmişti. İki dakika geçmiş gibi gelmişti bana. Kitapçı kitabı elime sıkıştırarak bana göz kırptı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Buna iyi bak, küçük afacan. Sonra bana gelip de içini değiştirdiğimi söylemeni istemiyorum, tamam mı?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Size güveniyorum," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kuru laf kalabalığına gerek yok. Bunu bana söyleyen en son kişi <i>(fabada</i> yahnisini San Fermín boğa koşusunda Hemingway’in bulduğuna inandırılmış bir turistti) Shakespeare’in tükenmezkalemle imzaladığı bir <i>Hamlet</i> satın almıştı, bir düşün. Bu yüzden gözün açık olsun. Kitap işinde dizine bile güvenemezsin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Canuda Sokağı’ndan geçtiğimiz sıralarda hava kararmak üzereydi. Kenti tatlı bir esinti kapladı, Barceló ceketini çıkararak Clara’nın omuzlarına koydu. Daha güzel bir fırsat bulamam endişesiyle, eğer uygun görürlerse, ertesi gün Clara’ya <i>Rüzgârın Gölgesinden</i> birkaç bölüm okumak için evlerine gelmeyi düşündüğümü söyledim. Barceló, bana yan gözle bakarak kutsanmış bir gülücük attı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sesinde uygun gördüğünü imleyen bir ton olmasına karşın, "Çocuk, boynundan büyük işlere kalkışıyorsun," diye homurdandı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şey, eğer uygun değilse daha sonraki gün ya da..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu Clara’ya bağlı," dedi, kitapçı. "Yedi kedimiz ve iki papağanımız var zaten. Fazladan bir canlı çok büyük bir değişiklik yapmaz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O zaman, yarın görüşelim, saat yedi sıralarında," diye konuyu noktaladı, Clara. "Adresi biliyor musun?"</p>

  <div style="page-break-before:always;"></div>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before__And__Page_Break"></p>

  <p class="P__And__Left_Indent__And__Spacing_After__And__Spacing_Before__OPENPAR_1_CLOSEPAR_"><img alt="" id="a_5" src="../Images/5.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P__And__Left_Indent__And__Spacing_After__And__Spacing_Before"></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir zamanlar, çocukluk yıllarımda, belki de kitaplar ve kitapçılar arasında büyüdüğümden, bir roman yazarı olmanın düşünü kuruyordum. Beş yaşındaki birinin nesneleri olağanüstü bir yalınlıkta algılamasının dışında, edebiyat tutkumun kökeni, askeri hükümet binasının hemen yanında bulunan Anselmo Clavé Sokağı’ndaki bir dolmakalem mağazasında sergilenen, hünerli ve titiz bir çalışmanın eseri olan olağanüstü bir parçada saklıydı. Düşkünlüğümün kaynağı olan nesne, mağazanın vitrininde saray mücevheri gibi sergilenen zarafet ve incelik yüklü siyah bir dolmakalemdi. İskenderiye Feneri gibi parlayan altın ve gümüş işlemeli bir barok fantezisiydi, ucu tek kelimeyle muhteşemdi. Babamla gezintiye çıktığımızda, beni kaleme götürünceye dek başının etini yiyordum. Babam, onun en azından bir imparator kalemi olması gerektiğini söylemişti. Böylesi bir şaheserle romandan ansiklopediye her şeyin yazılabileceğine, onun doğaüstü gücüyle yazılan mektupların posta sınırlarına sığmayacağına gizlice inandırmıştım kendimi... o kalemle dünyanın en uzak köşelerine, hatta babamın anlattığı ve annemin gidip de bir daha dönmediği, bilinmeyen yerlere rahatlıkla ulaşılabilirdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir gün o mağazaya giderek bu kutsanmış sanat yapıtı hakkında araştırma yapmaya karar verdik. Tüm dolmakalemlerin kraliçesi olarak üretilen, seri numarası belli bir Montblanc Meinsterstück’tü; mağaza görevlisinin bize anlattıklarına bakılacak olursa, Victor Hugo’ya aitmiş. <i>Sefiller</i>’in el yazısı müsveddelerinin onun altın ucundan doğduğunu öğrendik.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tıpkı Caldas’daki kaynağından fışkıran Vichy Catalán suyu gibi," diye yemin etti, tezgâhtar.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Paris’in en önemli koleksiyoncusundan kendisi almış ve kalemin özgünlüğüne inandırılmıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Söylemenizde bir sakınca yoksa, bu harika dolmakalemin fiyatını Öğrenebilir miyim?" diye sordu, babam.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Söylenen miktar karşısında babamın rengi attı, ama ben o kalemin çekimine daha yeni kapılmıştım. Bizim fizikten anlamadığımızı sanan tezgâhtar, paha biçilmez madenlerin değerini azaltan unsurlar, Uzakdoğu’daki mineler, ulaştırmacılık alanında bir devrim niteliğindeki teori ve pistonlar hakkında anlaşılmaz şeyler söyledi; bu söylenenlerin tümü, yazı teknolojisinin bu şampiyonunun yazım kalitesini yaratan Cermen bilimini destekler nitelikteydi. İki zavallı gibi görünüyor olmalıydık, buna karşın, nezaketini yadsıyamayacağım tezgâhtar hayran kaldığımız kaleme mürekkep çekerek elimize tutuşturdu ve ismimi yazmam için bir parşömen uzattı. Victor Hugo’nun izindeki yazınsal kariyerim de böylece başlamış oldu. Daha sonra, bir bez parçasıyla cilalayarak eski görkemli parlaklığına yeniden kavuşturduğu kalemi, tahtına tekrar yerleştirdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Belki başka bir gün," diye mırıldandı, babam.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Caddeye yeniden çıktığımızda, süngüsü düşmüş bir sesle bana, bu fiyatın bizim için çok fazla olduğunu söyledi. Kitapçı dükkânı ancak kendi masraflarımızı karşılamaya ve beni uygun bir okula göndermeye yetecek kadar kazanıyordu. Büyük Victor Hugo’nun Montblanc kalemi beklemek zorundaydı. Hiçbir şey söylemedim, ama babam yaşadığım hayal kırıklığının farkında olmalıydı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ne yapacağımızı sana söyleyeyim,” diye önerdi. "Yazmaya başlayacak kadar büyüdüğünde, buraya geri dönüp onu alacağız."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ya birisi onu daha önce alırsa?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kimse bunu almayacak, bundan emin olabilirsin. Ama eğer alırlarsa, Don Federico’dan bize bir tane yapmasını rica edebiliriz. O adam bir ustanın ellerine sahip."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yerel bir saatçi olan Don Federico, kitapçı dükkânına ara sıra uğrayan bir müşteriydi ve büyük bir olasılıkla kuzey yarımkürenin en nazik ve saygılı adamıydı. Bir zanaatçı olarak ünü Ninot Market'ten Ribera bölgesine kadar yayılmıştı. Peşini bırakmayan diğer bir şöhreti de, en erkeksi yapıdaki işçilerle kaslı bir vücuda sahip genç erkeklere yönelik erotik bir eğilimi olduğuydu, müzikhol yıldızı Estrellita Castro gibi giyinmeye özeniyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ya Don Federico'nun bu iş için gerekli aleti yoksa?” diye sordum, söylentilerden haberim yoktu ve cümlem müstehcen bir çağrışım yapabilirdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babam kaşlarını çattı, belki de benim bu söylentilerden etkilenmiş olabileceğim korkusuna kapılmıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Don Federico tüm Alman malları hakkında çok bilgilidir ve eğer kafasına koyarsa bir Volkswagen bile yapabilir. Ayrıca, Victor Hugo’nun yaşadığı günlerde dolmakalem olup olmadığını da öğrenmek gerekir. Ortalıkta bir sürü düzenbaz var."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babamın tarihsel bir olguyu araştırma isteği beni hiç etkilemedi. İnatla kalemin geçmişteki ününe inanıyor, aynı zamanda, Don Fcderico’nun onun bir taklidini yapması kadar kötü bir fikir olamayacağını düşünüyordum. Victor Hugo’nun düzeyine ulaşmak için yeterince zamanım olacaktı. Tek tesellim, düzenli olarak her cumartesi sabahı ziyaret ettiğimiz Montblanc kalemin babamın kehanetini doğrularcasına mağazanın vitrininde yıllarca sergilenmesiydi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hâlâ orda," derdim şaşkınlıkla.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Seni bekliyor," derdi, babam. "Bir gün senin olacağını ve onunla bir başyapıt yazacağını biliyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ben bir mektup yazmak istiyorum. Anneme, ki kendini yalnız hissetmesin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babam, bana baktı. "Annen yalnız değil, Daniel. O Tanrı’yla birlikte ve her ne kadar onu göremesek de, bizimle."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Aynı teoriyi okuldayken, kıdemli bir Cizvit uzmanı ve evrenin tüm gizemlerini -gramofondan diş ağrısına- Matta İncili’nden alıntılarla yorumlayan Peder Vicente’den de duymuştum. Babamın dudaklarından dökülen sözcükler hâlâ boşlukta yankılanıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tanrı’nın ona ne ihtiyacı var ki?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bilmiyorum. Bir gün karşılaşırsak ona sorarız."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sonunda bu kutsal mektup düşüncesinden vazgeçtim ve bir başyapıta başlamamın daha iyi olacağına karar verdim... bu daha pratik olacaktı. Kalemin yokluğunda babam, deftere not alabilmem için bana iki numara bir Staedtler kurşunkalem verdi. İlk öykümde, mağazadakine benzeyen olağanüstü bir dolmakalemin büyüsünü anlatmış olmam sürpriz olmasa gerek. Daha doğrusu, açlık ve soğuktan ölmüş bir roman yazarı olan eski sahibinin acı çeken ruhuna sahip bir kalemdi anlatılan. Kalem bir çaylağın eline düştüğünde, yazarın hayattayken bitirmeyi başaramadığı son çalışmasını tamamlamaya çabalıyordu. Bu fikri nereden buldum, anımsamıyorum, ama bir daha asla buna benzer düşüncelerim olmadı. Defterimin sayfalarında yeniden roman yaratma girişimlerim başarısızlıkla sonuçlandı. Sözdizimim ruhsuz bir yaratıcılık yüzünden başıma dert oldu ve aklımca yaptığım benzetmeler eskiden tramvay duraklarında okuduğum köpük banyosu reklamlarını anımsatıyordu. Beni usta bir yazar yapmakla yükümlü olan dolmakalem için can attığımdan, bütün kusuru kurşunkaleme buldum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Karmaşık gelişimimi babam bir kaygı ve gurur karışımıyla izliyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Öykün nasıl gidiyor, Daniel?”</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bilmiyorum. Dolmakalem benim olsaydı, sanırım her şey farklı olurdu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babam, bu tür bahanelerin yalnızca bir yazarın olgunlaşma sürecinde ortaya çıktığını söyledi. "Sen yazmaya devam et, ilk çalışmanı bitirmeden Önce onu sana alacağım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Söz mü?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Her zaman bir gülümsemeyle cevap verirdi. Babamın şansına, kısa bir süre sonra yazınsal düşlerim azaldı ve konuşma sanatı içinde eriyip gitti. Mekanik oyuncaklar ile Encantes Market’in süs eşyası bölümlerinde kolayca bulunabilen ve maddi durumumuza daha uygun her çeşit metal zımbırtıyı keşfetmemin bunda büyük etkisi oldu. Çocukluk döneminin bağlılıkları vefasızca ve dönekçe oluyor, bir süre sonra gözüm son model teknelerde ve Meccano’daydı. Beni Victor Hugo’nun kalemini görmeye götürmesi için babamın başının etini yemeyi kestim, o da bir daha bu konuyu açmadı. O günler zamanla unutulup gitti, ama babamın bugün bile tazeliğini koruyan görüntüsü uzun süre aklımdan çıkmadı; Condal Sokağından yedi pesetaya satın alınmış ikinci el şapkası, kendisine çok büyük gelen eskimiş giysileriyle cılız bir adam; kullanışsız görünse de oğluna çok şeyler ifade eden zavallı bir kalemi ona almaktan aciz bir adam.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O gece Ateneo’dan, Clara’nın yanından eve döndüğümde, babamı her zamanki kaygılı ve endişeli ifadeyle yemek odasında beni beklerken buldum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir yerlerde kaybolduğunu düşünmeye başlıyordum nerdeyse," dedi. "Tomás Aguilar telefon etti. Onunla buluşacakmışsınız. Unuttun mu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Barceló’nun yüzünden. Konuşmaya başladığında onu durdurmak mümkün değil," diye yanıtladım, konuşurken başımı sallayarak. "Ondan nasıl kurtulacağımı bilmiyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İyi bir adamdır, ama ipin ucunu kaçırır. Acıkmış olmalısın. Merceditas annesi için yaptığı çorbadan getirdi. Bu kız bir melek."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Merceditas’ın çorbasından tatmak için masaya oturduk. Merceditas üçüncü katta oturan bir kadının kızıydı ve herkesin gözünde bir rahibe, bir azizeydi, oysa eskiden onu, ara sıra bir gemiciyle mağazaları dolaşırken ve adamı öpücüklere boğarken görüyordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu gece dalgın görünüyorsun," dedi, babam, sohbet etmek istiyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Nemden olmalı, Barceló’nun deyişiyle insanın beynini şişiriyor.’"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir şeyler daha olmalı. Seni rahatsız eden bir şey mi var, Daniel?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır. Yalnızca düşünüyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Neyi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Savaşı."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babam başını kederle sallarken çorbasını sessizce kaşıkladı. Çok özel bir insandı, geçmişte yaşadığı halde o günlerden hiç söz etmezdi. Savaş sonrasının yavaş gelişimi, suskun, yoksul bir dünya ve gizli düşmanlık gibi kavramların -ki bunlar kentin gerçek yüzleriydi- yaralı kentin duvarlarından sızan sessiz kederler olduğuna inandırılarak büyüdüm. Çocukluk tuzaklarından biri de, bir şeyleri duyumsayabilecek kadar anlayamamaktır. Zamanla zekâ neler olduğunu kavrayabilecek duruma geldiğinde, yürekteki yaralar çok derine işlemiş oluyor. O ilk yaz akşamı, Barcelona’nın ihanet kokan karanlığında geri dönerken, babasının ortadan kayboluşunu anlatan Clara’nın öyküsünü unutamadım. Benim dünyamda ölüm, anneleri, dilencileri veya doksan yaşındaki komşuları berbat bir piyango bileti gibi alıp götüren bir pazarlamacıya, isimsiz ve anlaşılmaz bir güce benzerdi. Ama ölümün insan görünümünde ve kinle zehirlenmiş bir yürekle benim yanımdan geçebileceği düşüncesini kabullenemiyordum; ölüm üniforma ya da bir yağmurluk giyebilir, sinema kuyruğuna girebilir, barlarda gülebilir ya da sabahları Ciudadela Parkı’nda çocuklarını gezintiye çıkarabilir ve daha sonra, akşamüstü, Montjuic Kalesi zindanlarında ya da Kimsesizler Mezarlığı’nda birilerini isimsiz ve törensiz ortadan kaldırabilirdi. Tüm bunları düşünürken, gerçek olduğunu kabul ettiğim bu kartonpiyer dünyanın, belki de yalnızca bir tiyatro sahnesi olduğu düşüncesine kapıldım. İspanyol trenlerinin varışına çok benzeyen bu çalınmış yıllarda yalnızca bir görev olan çocukluğun ne zaman bittiğinin farkına asla varamazsın.</p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_2"><span>*</span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Artan yemek malzemeleriyle ekmek parçalarından yapılmış et suyu çorbayı paylaştık, pembe dizinin açık pencerelerden kilise meydanına yayılan yapışkan vızıltısı odayı kaplamıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Öyleyse söyle bakalım. Gustavo’yla neler oldu bugün?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yeğeni Clara’yla tanıştım."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kör kızla mı? Onun gerçek bir güzel olduğunu duydum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bilmem. Bu tip şeylere pek dikkat etmem."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Etsen iyi olur."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onlara, yarın okuldan sonra, kıza biraz kitap okumak için -o çok yalnız- evlerine gidebileceğimi söyledim. Eğer izin verirsen tabii."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babam, bana yan gözle baktı, sanki benim çok hızlı büyüdüğümü ya da kendisinin çok erken yaşlandığını düşünüyordu. Konuyu değiştirmeye karar verdim, ama bulabildiğim tek bahane kafamı kurcalayıp duran şeydi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Savaş sırasında insanların Montjuic Kalesi'ne götürüldüğü ve onlardan bir daha hiç haber alınmadığı doğru mu?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babam soğukkanlılıkla kaşığındaki çorbayı içti ve bana dikkatle baktı, minicik gülüşü dudaklarından uzaklara uçup gitmişti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kim söyledi bunu sana, Barceló mu?”</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Hayır. Tomás Aguilar. Okulda ara sıra öyküler anlatır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babam yavaşça başını salladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir savaş varsa, olan şeyleri açıklamak çok güçtür, Daniel. Çoğunlukla ben bile gerçekten ne anlama geldiklerini bilmiyorum. Kimi zaman en iyisi hepsini oluruna bırakmaktır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">İç geçirdi ve tadına bakarcasına çorbasından küçük bir yudum aldı. Tek bir söz söylemeden onu izledim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Annem, ölmeden önce bana, seninle savaş hakkında hiç konuşmamam için söz verdirdi. Neler yaşandığını anımsamana izin vermeyecektim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Nasıl yanıt vereceğimi bilmiyordum. Babam gözlerini kıstı, sanki söylediklerini doğrulatmak için boşlukta bir şeyler arıyordu... bir bakış, bir susuş ya da belki annemi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kimi zaman onu dinlemekle yanlış yaptığımı düşünüyorum. Bilmiyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Önemli değil, babacığım..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yo hayır, önemli, Daniel. Bir savaştan sonra hiçbir şey aynı kalmaz. Ve evet, doğru, o kaleye giden birçok insan bir daha asla geri dönemedi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kısa bir süre göz göze geldik. Sonra babam ayağa kalkarak yatak odasındaki sığınağına geçti. Tabakları temizledim, onları mermer mutfak lavabosunda yıkadım. Oturma odasına geri döndüğümde ışıkları söndürerek babamın eski koltuğuna oturdum. Caddeden gelen esinti perdeleri oynatıyordu. Hiç uykum yoktu, uyumak da istemiyordum. Balkona geçerek Angel Limanı’nın sokak lambalarından yayılan puslu kızıllığı görmek için uzaklara baktım. Parke yolun gölgeli kaldırımında kımıldamadan duran bir karaltı vardı. Bir sigaranın titreyen ışığı gözlerine yansıyordu. Koyu renk giyinmişti, bir eli paltosunun cebindeydi, diğer elindeyse dumanıyla çevresini loş bir ağ ile saran sigarası vardı. Beni sessizce inceledi, arkasındaki sokak lambaları yüzünü gölgeliyordu. Gözlerini gözlerime dikmişti, soğukkanlılıkla sigarasını içip neredeyse bir dakika kadar durdu orada. Sonra, katedralin çanları gece yarısını vurduğunda, karaltı başını belirsizce kımıldattı, göremezsem de gülümsediğini hissediyordum. Dönüp selam vermek istedim, ama cesaretim kırılmıştı. Karaltı döndü ve hafifçe aksayarak uzaklaşan bir adam gördüm. Artık her gece o yabancının varlığını açıkça görecektim, ama sisin içinde görüntüsünü kaybetmemle birlikte hemen alnımda tatlı bir soğukluk hissettim ve soluk alışlarım güçleşti. <i>Rüzgârın Gölgesi</i>’nde buna benzer bir sahne okumuştum. Öykünün kahramanı her gece yarısı balkona çıkıyor ve gölgeler içinde soğukkanlılıkla sigara içen bir yabancının kendisini izlediğini fark ediyordu. Yabancının yüzü karanlığın peçesiyle örtülüydü, sıcak kömürler gibi yanan gecede yalnızca gözleri seçiliyordu. Yabancı, sağ eli siyah paltosunun cebinde orada öylece duruyor, daha sonra aksayarak uzaklaşıyordu. Daha yeni okuduğum bu sahnedeki yabancı, gecenin içindeki herhangi bir insan olabilirdi, yüzü ve ismi olmayan bir karaltı. Carax’ın romanında bu karaltı, şeytanın ta kendisiydi.</p>

  <div style="page-break-before:always;"></div>

  <p class="P_Normal__And__Left_Indent__And__Spacing_After__And__Spacing_Before__And__Page_Break"></p>

  <div class="P__And__Left_Indent__And__Spacing_After__And__Spacing_Before__OPENPAR_1_CLOSEPAR_" style=" width: 19px; max-width: 100%; max-height: 100%;"><img alt="" id="a_6" src="../Images/6.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; width: 100%; border-radius: 0px;" /></div>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Derin, rüyasız bir uyku ve öğleden sonra Clarayı yeniden görme olasılığı beni geceki görüntünün yalnızca bir rastlantı olduğuna inandırdı. Belki de düş gücünün bu beklenmedik, bu coşkulu patlaması beklediğim sonucun bir yan etkisiydi, binadaki tüm kadınlar -boylu boslu değillerse de en azından ortalama bir boydaydılar- bana birer erkekmiş gibi göründüler. Tam saat yedide, bayramlık giysilerimi giyinmiş ve babamdan ödünç aldığım Varón Dandy kolonyasını sürünmüş bir halde Gustavo Barceló’nun evinin önündeydim, kendimi özel bir okuyucu ve oturma odasının baş belası olarak sosyeteye takdim etmeye hazırdım. Kitapçı, yeğeniyle birlikte Real Plaza’daki muhteşem bir apartmanı paylaşıyordu. Beyaz başlığı ve bir askerinkini andıran ifadesiz bakışlarıyla üniformalı bir hizmetçi kız, kapıyı göstermelik bir saygıyla açtı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Siz Bay Daniel olmalısınız," dedi. "Ben Bernarda, hizmetinizdeyim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bernarda çevresine sıcaklık yayan boğuk bir Cáceres aksanını gizleyemeden, törensel bir edayla konuşuyordu. Beni gösterişli ve tantanalı bir şekilde Barceló’nun katına götürdü. Zemin katta bir halka biçiminde salonlar, oturma odaları ve geçitlerden oluşan daire Escorial Sarayı’nın bir minyatürüne benziyordu. Ama benim için Santa Ana Sokağı’ndaki mütevazı aile evimizden pek bir farkı yoktu. Don Gustavo’nun ilk baskı yapıtlarla gizli kalmış metinlerden oluşan kitaplarının yanında en az onlar kadar değerli heykel, resim ve mozaik koleksiyonu, belirli bölgelerde yetişen türlü çiçek ve hayvanları vardı. Yeşillikler ve tropikal bitkilerle dolu bir salondan geçen Bernarda’yı izledim. Altın rengi loş bir ışık pencere camlarından salona süzülüyor, bir piyanodan yayılan uyuşuk ezgiler havada yankılanıyordu. Bernarda sık sazlıklardan oluşan ormanda, tersane işçisini andıran ellerini pala gibi kullanarak kendine yol açtı. Çevremdekileri inceleyerek peşi sıra yürüdüm, yarım düzine kedi, birkaç papağan -göz alıcı bir renkte ve ansiklopedik boyutta- vardı, hizmetçinin anlattığına göre Barceló bu papağanlara sırasıyla Ortega ile Gasset isimlerini vermişti. Bu ormanın diğer tarafında meydana bakan köşesinde Clara beni bekliyordu. Turkuvaz mavisi şeffaf bir elbise giymiş olan karmakarışık arzularımın öznesi, renkli camlı pencereden sızan zayıf ışığın altında piyano çalıyordu. Kötü çalıyordu Clara, notaları yanlış okuyarak, ritmi duyumsamaksızın, ama onun serenatı benim için mutluluk kaynağıydı. Başını hafifçe yana eğmişti, dudaklarında yarım bir gülümsemeyle klavyenin başında otururken kutsal bir varlığa benziyordu. Küçük bir öksürükle geldiğimi haber vermeye hazırlanıyordum, ama kolonyanın kokusu benden önce davranmıştı. Clara birdenbire durdu, yüzüne şaşkın bir gülümseme yayıldı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir an seni amcam sandım," dedi. "Mompou’yu çalmamı yasaklamıştı, çünkü bunun kutsal şeylere karşı bir saygısızlık olduğunu düşünüyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bildiğim tek Mompou, okulda bize fizik ve kimya öğreten, uluorta yellenen sıska bir rahipti. Bu çağrışım bana kara mizah ve beklenmedik bir şey gibi göründü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şey, bence çok güzel çalıyorsunuz."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yok, pek çalamam. Amcam gerçek bir müzik tutkunudur, müzik anlayışımı değiştirmek için bir müzik öğretmeni bile tuttu... Adrián Neri isminde gelecek vaat eden genç bir besteci. Paris ve Viyana’da okumuş. Onunla tanışmalısm. Galasını Barcelona Şehir Orkestrasıyla yapacağı -amcası orda yönetici- bir senfoni yazıyor. O bir dâhi."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Amca mı, yoksa yeğen mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kötü olma, Daniel. Adrián’a bayılacağına eminim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yedinci kattan üstüme düşen kocaman bir piyano gibi beni bayıltacağı fikri daha uygun olur, diye düşündüm.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bir şeyler yemeye ne dersin?" diye önerdi Clara. "Bernarda’nın tarçınlı pandispanyalarının lezzeti insanın soluğunu keser."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Hizmetçi kızın öğleden sonra önümüze koyduğu yiyecekleri kraliyet ailesi gibi silip süpürdük. Yabancı ortamlar için gerekli protokol kurallarını bilmediğimden nasıl davranacağım konusunda endişeliydim. Her zaman ne düşündüğümü anlıyor görünen Clara <i>Rüzgârın Gölgesi</i>’ni dilediğim yerden başlayarak okumamı önerdi; en baştan başlamam daha uygun olurdu. Böylece, sesimi Ulusal Radyo’nun akşam duasından sonra yurtsever öyküler anlatan anlamlı seslerinden birine benzetmeye çalışarak kendimi romanın yeniden konuk olduğum sayfalarına bıraktım. Başlangıçta sert olan sesim yavaş yavaş rahatladı, kısa bir süre sonra da kendimi unutup bir kez daha öykünün içinde kayboldum, ilk okuyuşumda farkına varmadığım müzik ezgileri gibi akan üslubu ve ahengi, ses renginin oluşturduğu bilmeceleri ve duraklamaları keşfettim. Satırlar arasında görünen fantezi ve düşlerin kıyılarında yeni ayrıntılar, yeni biçimlerle ortaya çıkan şeyler, bir yapının farklı açılardan görüntülenmesi gibiydi. Boğazım kuruyana, daire kapısı ahenkle birkaç kez çalınıp bana saatin geç olduğunu anımsatıncaya dek, yaklaşık bir saatlik zaman diliminde beş bölüm okudum. Kitabı kapadığımda Clara sessizce gülümsüyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bana biraz <i>Kırmızı Ev</i>’i anımsattı," dedi. "Ama bu öykü daha az kasvetli görünüyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Biliyor musunuz," dedim. "Bu yalnızca başlangıç. Daha sonra olaylar karmaşıklaşıyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gitmen gerekiyor, değil mi?" diye sordu, Clara.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Korkarım ki öyle. Bunu hiç istemiyorum, ama..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Eğer bir işin yoksa yarın da gelebilirsin," diye önerdi. "Ama sana yük olmak istemem..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Saat altı uygun mu?" diye sordum. "Böylelikle daha fazla zamanımız olur."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Real Plaza’daki apartmanın müzik odasındaki o buluşma, 1945 yazı boyunca ve sonraki yıllarda da sıklıkla devam edecek olan buluşmaların ilkiydi. Bir süre sonra Barcelólara yaptığım ziyaretler Clara’nın Adrián Neri’den müzik dersi aldığı salı ve perşembe günleri hariç neredeyse her gün olmaya başladı. O evde uzun saatlerim geçti, zamanla her odayı, her salonu ve Don Gustavo’nun ormanındaki her bitkiyi ezberledim. <i>Rüzgârın Gölgesi</i> ni bitirmek iki haftamızı aldı, ama okuma saatlerimizi dolduracak ardıllarını bulmak hiç zor olmadı. Barceló’nun müthiş bir kütüphanesi vardı, düzinelerce küçük klasiği ve önemsiz şeyleri yavaş yavaş okuyarak geçtik. Kimi öğleden sonraları güç bela okuyabiliyorduk, zamanımızı daha çok sohbetle ya da dışarıda katedrale dek uzanan gezintilerle geçirmeyi yeğliyorduk. Clara oturup manastırdaki insanların mırıltılarını dinlemekten ve taş geçitlerde yankılanan ayak seslerinden geçenler hakkında tahmin yürütmekten hoşlanıyordu. Benden yolumuz üstündeki insanları, arabaları, mağazaları, sokak lambalarını ve vitrinlerin görünümünü ayrıntılarıyla anlatmamı istiyordu. Çoğunlukla koluma girerdi, ona yalnızca ikimizin görebildiği kendi özel Barcelona’mızı gezdirirdim. Bu gezintilerimiz her zaman Petritxol Sokağı’nda süt ürünleri satan bir dükkânda son buluyordu. Bir kâse kremşanti veya bir bardak sıcak çikolatayı paylaşır, dibini parmaklarımızla silip süpürürdük. Kimi zaman insanlar bize sorgulayan gözlerle bakıyor, bizi birkaç kez görmüş tüm garsonlar "ablanız" diyerek iğneliyorlardı, ama tüm ima ve sataşmalarına aldırmıyordum. Diğer zamanlar, iyi mi yoksa, kötü mü niyetliydi bilmiyorum ama, Clara, bana nasıl saklayacağımı bile bilmediğim garip sırlarını anlatıyordu. Gözde konularından biri, bir yabancıyla ilgiliydi; Clara caddede yalnızken ara sıra bu kişi yanına geliyor ve onunla boğuk bir sesle konuşuyormuş. İsmini hiç söylemeyen bu gizemli kişi, Don Gustavo hakkında sorular soruyormuş, hatta benim hakkımda bile. Bir keresinde kızın boğazına sarılmış. Böylesi öyküleri bana acımasızca işkence ediyordu. Bir başka zaman Clara, bana, elleriyle yüzünü okumak için o yabancıya yalvardığını anlattı. Adam evet anlamına gelen tek bir söz söylememiş. Clara ellerini adamın yüzüne doğru uzattığında onu ani bir hamleyle durdurmuş, ama kız deri olduğunu düşündüğü bir şey hissetmiş.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sanki deri bir maske giymişti," dedi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Uyduruyorsun, Clara."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Clara bunların doğru olduğuna tekrar tekrar yemin etti. Tek yapabildiğim yalnızca arzulamakken, kuğu boynunu zevkle okşayan -ki kim bilir daha neler yapmıştır- hayaletin beni canımdan bezdiren hayaline yenik düştüm. Bu yansımanın önüne geçsem de, Clara’ya olan bağlılığım bana acıdan başka bir şey getirmeyecekti. Belki de bu yüzden onu her şeyden çok seviyordum, <b>çünkü insan sonsuz aptallığı gereği ona en çok ne acı veriyorsa onun peşinden gidermiş.</b> Savaş sonrasının o solgun yaz ayları boyunca tek korkum, Clara’yla daha fazla zaman getiremeyeceğim için, yeni okul döneminin başlamasıydı.</p>

  <p class="P_Current__And__Times_New_Roman__And__12pt__And__Centre_Alignment__And__Left_Indent__And__Spacing_After__And__Spacing_Before_2"><span>*</span></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Beni evin yakınlarında sıkça görmeye alışan Bernarda, ciddi görünümünün altına gizlenmiş bir annelik güdüsüyle beni sevdi ve kendi tarzıyla evlat edinmeye karar verdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu çocuğun annesinin olmadığı bir bakışta anlaşılıyor, efendim," dedi, Barcelo’ya. "Onun için çok üzgünüm, vah zavallı çocuk."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bernarda savaştan kısa bir süre sonra, açlıktan ve babasının zulmünden kaçarak Barcelona’ya gelmiş. Eğer babası iyi günündeyse onu döver, ahmak, çirkin ve sürtük olduğunu söyleyerek aşağılarmış; kötü günündeyse onu domuz ağılının bir köşesine atar ve kafayı çektikten sonra, Bernarda dehşet içinde kalıp hıçkırıklarla ağlayıncaya dek taciz eder, bıraktığında, onun annesi kılıklı namus kumkuması kendini beğenmiş biri olduğunu söylermiş. Bernarda, Borne Market’in sebze reyonunda çalışırken şans eseri Barceló ile karşılaşmış, içgüdülerini dinleyen Barceló ev işlerinde çalışması için kıza bir iş önermiş.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bizimki yepyeni bir <i>Pygmalion</i> olacak," dedi. "Sen benim Eliza’m olacaksın, ben de senin Profesör Higgins’in."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Okuma tutkusu kilise gazeteleriyle gelişen Bernarda, ona bakıp, "Yoksul ve cahil olabilirim, ama ben de düzgün biriyim," dedi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Barceló, George Bernard Shaw değildi, ama her ne kadar öğrencisine güzel konuşma sanatını, edebi ruha sahip bir bayan olmasını öğretemediyse de çabaları Bernarda’yı zarifleştirdi, ona taşralı bir hizmetçi kızın tavır ve konuşmasının nasıl olması gerektiğini öğretti. Yirmi sekiz yaşındaydı, ama her zaman onun on yaş daha fazla gösterdiğini düşündüm, bu yalnızca gözlerinden belli olsa da. Meryem Ana’yı gördüğünü öne süren Azize Lourdes’e kendinden geçercesine bağlılığıyla kilisenin müdavimlerindendi. Her sabah deniz kıyısındaki Santa María Kilisesi’nin saat sekiz ayinine giderdi. Haftada en az üç kez günah çıkarırdı, sıcak havalardaysa dört kez. Kronik bir bilinmezci olan Don Gustavo (Bernarda bunun yalnızca kibar centilmenleri etkileyen astım gibi bir solunum rahatsızlığı olabileceğini düşünüyordu) hizmetçinin bu sıklıkla günah çıkarıp pişmanlık duymasını gerektirecek kadar günah işlemesinin matematiksel olarak olanaksız olduğuna inanıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Altın gibi değerlisin, Bernarda," derdi kızgınlıkla. "Her yerde günah gören bu insanların ruhları hasta, çok üstüme gelirsen, bağırsakları da. İberyalı azizlerin arasında kronik kabızlık çok yaygındır."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Her zaman böyle sövgüler duyan Bernarda beş kat fazla haç çıkarıyordu. Sonra, gece olduğunda, Sancho Panza’ya benzeyen, iyi bir yüreği olduğu halde aşırı okumaktan düşünceleri yoldan çıkmış Sinyor Barcelo’nun günahkâr ruhu için dua ediyordu. Çok nadiren de olsa, Bernarda’nın erkek arkadaşları olurdu; onu döver, hesabında biriktirdiği paranın bir kısmını alır ve eninde sonunda onu terk ederlerdi. Ne zaman böyle bir kriz ortaya çıksa, Bernarda kendini günlerce odasına kilitler, orada hıçkıra hıçkıra ağlar, çamaşır suyu ya da fare zehri içerek intihar edeceğine yemin ederdi. Kandırmak için çevirdiği dolaplar tükendiğinde Barceló korkmaya başlar, bir çilingir çağırarak kapıyı açtırırdı. Sonra aile doktoru ona bir atı bile uysallaştırabilecek güçlü yatıştırıcılar verirdi. Zavallı kadın iki gün sonra uyandığında, kitapçı ona güller, çikolatalar ve yeni bir giysi alır, Bernarda’yı onun yazılı tarihin en yakışıklı adamı olarak gördüğü Cary Grant’ın en son filmine götürürdü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Biliyor musun? Cary Grant’ın eşcinsel olduğunu söylüyorlar," diye mırıldanırdı, Bernarda, midesini çikolatayla tıka basa doldururken. "Olabilir mi?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Saçmalık," diye söverdi, Barceló. "Ahmaklar ve dangalaklar daima kıskançlık içinde yaşarlar."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Güzel konuşuyorsunuz, efendim. Bu sizin Sorbet Üniversitesi’ne devam ettiğinizi gösterir."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sorbonne," diye kibarca düzeltirdi, Barceló.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bernarda’yı sevmemek öylesine güçtü ki. Sormaksızın benim için yemek pişirir, dikiş dikerdi. Giysilerimi, ayakkabılarımı onarır, saçlarımı tarar, keser, bana vitaminler ve diş macunları satın alırdı. Bir keresinde bana, içi kutsal suyla dolu küçük bir cam madalya bile vermişti. Bunu San Adrián del Besós’da yaşayan kız kardeşlerinden biri Lourdes’ten otobüsle getirmiş. Kimi zaman, başımda bit ve diğer parazitleri ararken benimle kısık bir sesle konuşurdu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bayan Clara dünyanın en mükemmel insanıdır, eğer şimdiye dek onu eleştirmeyi aklımın ucundan bile geçirdiysem Tanrı canımı alsın, ama bu yaptığınız doğru değil, Bay Daniel, kafanızı onunla çok meşgul ediyorsunuz, ne dediğimi anlamış olmalısınız."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Endişelenme, Bernarda, biz yalnızca arkadaşız."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Söylediğim de bu ya!"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bernarda savunduğu görüşleri desteklemek için radyoda dinlediği, öğretmenine âşık bir gencin çeşitli öç alma öykülerini gündeme getiriyordu. Bu onun dişlerini kamaştırıyor, yüzü ve elleri mantar hastalığına yakalanmış gibi kabarıyor, bir tür şehvet cüzzamına tutuluyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şehvet kötü bir şeydir," diye kestirip atardı, Bernarda. "Bunu da benden öğren."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ona pahalıya mal olduğum yolunda şakalar yapsa da Don Gustavo, Clara’ya olan bağlılığıma ve onun yoldaşı olma yönündeki isteğime olumlu bakıyordu. Bu hoşgörüsünü beni zararsız olarak görmesine bağlıyordum. Zaman zaman Carax’in romanını satın almak için bana baştan çıkarıcı öneriler sunuyordu. Bu konuyu antika kitap ticaretiyle uğraşan arkadaşlarına açtığını, tümünün, bir Carax’in şimdilerde, özellikle de Paris'te bir servet değerinde olduğu konusunda görüş birliği içinde olduklarını anlattı. O sadece kurnazca gülümsese de, önerilerini her defasında geri çevirdim. Apartmanın anahtarlarından birer tane de benim için yaptırmıştı, böylece onun ve Bernarda’nın evde olmadığı zamanlar kimseyi rahatsız etmeden eve girip çıkabilecektim. Babamın durumu ayrı bir öykü konusuydu. Yıllar geçtikçe, kendisini gerçekten üzen konularda duygusal davranarak gönülsüzce konuşuyordu. Bu sürecin ilk sonuçlarından biri olarak, Clara’yla olan arkadaşlığımı onaylamadığını göstermeye başladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tomás Aguilar gibi yaşıtlarınla -mükemmel bir çocuk olmasına karşın onu da unutmuş görünüyorsun- arkadaşlık yapmalısın, evlenecek yaşa gelmiş bir kadınla değil."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İyi birer dostsak, kaç yaşımızda olduğumuzun ne önemi var?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Beni en çok yaralayan Tomás hakkında söyledikleriydi, çünkü hepsi doğruydu. Aylardır onu hiç aramamıştım, oysa içtiğimiz su ayrı gitmezdi önceleri. Babam bana azarlarcasına baktı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kadınlar hakkında hiçbir şey bilmiyorsun, Daniel bu kadın seninle bir kedinin fareyle oynadığı gibi oynuyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Kadınlar hakkında hiçbir şey bilmeyen biri varsa, o da sensin," diye yanıtladım kırgınlıkla. "Ve Clara hakkında da."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bu konudaki tartışmalarımız sitemli ve yaralı bakışlardan öteye pek geçmiyordu. Okulda ya da Clara’nın yanında değilsem, zamanımı kitapçıda babama yardım ederek geçiriyordum, dükkânın arka kısmındaki depoyu temizleyip düzenliyor, siparişleri hazırlıyor, getir götür işlerine bakıyor, sürekli müşterilerimize satış bile yapıyordum. Babam aklımı ve yüreğimi işe gerçekten veremediğimden yakınıyordu. Bense, yaşamımı orada çalışmakla geçirdiğimi, yakınmasını gerektirecek bir şey göremediğimi söylüyordum sırasıyla. Çoğu gece, uykum kaçtığında, yatakta öylece uzanır, içten dostluğumuzu anımsardım; annemin ölümünden sonraki yıllarda paylaştığımız küçük dünyayı, Victor Hugo’nun kalemini ve teneke trenlerle geçen yılları. Huzur ve hüzün yılları olarak anımsıyordum o zamanları, babamın beni Unutulmuş Kitaplar Mezarlığı’na götürdüğü günün ilk ışıklarıyla buharlaşmaya başlayan ve kaybolup giden bir dünya vardı. Zaman, karşı takımın oyuncusuydu. Bir gün, Carax’ın kitabını Clara’ya verdiğimi öğrenen babam öfkeyle ayağa kalktı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Beni düş kırıklığına uğrattın, Daniel," dedi. "Seni o gizli yere götürdüğümde, seçtiğin kitabın özel olduğunu, o kitabı evlat edindiğini ve ondan bir ömür boyu sorumlu olduğunu söylemiştim."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"O zaman on yaşındaydım baba ve o bir çocuk oyunuydu."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babam sanki onu hançerlemişim gibi bakıyordu bana.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Ve şu an on dört yaşındasın, hâlâ yalnızca bir çocuk değil, koca adam olduğunu sanan bir çocuksun. Yakında yaşam sana sıkı darbeler vuracaktır, Daniel. Hem de çok yakında."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O günlerde, babamın, zamanımın çoğunu Barcelólarda geçirdiğim için incindiğine inanmayı istedim. Kitapçıyla yeğeni, babamın ancak rüyasında görebilecek lüks bir yaşam sürüyorlardı. Sanırım Don Gustavo’nun hizmetçisinin öz annemmiş gibi davranmasına, benim de onu öyle benimsemeye başlamama gücenmişti. Arka odada paketleme yapar ya da bir sipariş hazırlarken kimi zaman bir müşterinin babama takıldığını duyardım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İhtiyacın olan şey güzel bir kadın, Sempere. Bu günlerde çevrede birçok güzel dul kadın var, hepsi de yaşamlarının en hoş evresinde, anlarsın ya. Genç bir kadın seni hayattan bezdirir dostum, yirmi yılını alır senden. Bir çift güzel göğüs neler yapmaz..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Babam bu iğnelemeleri hiç dikkate almadı, ama ben gün geçtikçe uygun bulmaya başlıyordum. Bir keresinde, artık kaçamak bakışların ve sessizliğin savaş alanına dönmeye başlayan bir akşam yemeğinde konuyu masaya getirdim. Bu öneriyi benim getirmem her şeyi kolaylaştırır, diye düşünüyordum. Babam çekici bir adamdı, her zaman temiz ve düzgün bir görünümü vardı; komşu kadınlardan birçoğunun onu beğendiğini, dükkâna babamın okuma önerilerinden çok onunla selamlaşmak için geldiklerini biliyordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Annenin yerine bir başkasını koymak senin için kolay," diye acıyla yanıtladı. "Ama benim için öyle biri yok, kimseye o gözle bakmadım hiçbir zaman."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Zamanla babamın ve Bernarda’nın iğnelemeleri, hatta Barceló’nun imaları bile üzerimde baskı oluşturmaya başladı. İçimden bir ses çıkmaz bir sokağa girdiğimi söylüyordu. Clara’dan beni on yaşlarında bir çocuk olarak görmesinden daha fazlasını bekleyemezdim. Onun yakınında olmak, ellerinin dokunuşuna katlanmak ya da dışarıda dolaşırken onun koluma girmesi, bana her gün daha karmaşık geliyordu. İçten yakınlığı neredeyse fiziksel bir acıya dönüşmeye başladığında işler içinden çıkılması güç bir hal almıştı. Herkes, en çok da Clara bunun farkındaydı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Daniel, sanırım konuşmamız gerekiyor," deyiverdi. "Sana karşı çok doğru davrandığımı sanmıyorum..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Cümlesini tamamlamasına asla izin vermedim. Clara’nın ekseninde kurduğum fantezi dünyasının yıkılması olasılığıyla yüzleşmekten korkarak her defasında eski ayak oyunlarıyla odayı terk edecektim. Asıl sorunlarımın henüz yeni başladığını bilmeme imkân yoktu.</p>

  <p class="P_css1__And__Left_Indent__And__Spacing_After__And__Spacing_Before"></p>
  <hr style="text-align:left; width:30%;" />

  <p class="P_Footnote"><span class="C_Citation"><a href="#ref_footnotebookmark_start_79_1" id="ref_footnotebookmark_end_79_1">[1]</a></span> Rabelais’ye özgü coşkunluğuyla ve kaba nükte anlayışına sahip olan.</p>

  <p class="P_Footnote"><span class="C_Citation"><a href="#ref_footnotebookmark_start_79_2" id="ref_footnotebookmark_end_79_2">[2]</a></span> <i>Fransızca, "Yeni-yenilikçilik".</i></p>
</body>
</html>
