<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="Tr" xmlns:xml="http://www.w3.org/XML/1998/namespace">
<head>
  <link href="../Styles/styles.css" rel="stylesheet" type="text/css" />

  <title>Nuria c</title>
</head>

<body>
  <p class="P_Normal__And__Left_Indent__And__Spacing_After__And__Spacing_Before"><br />
  &nbsp;</p>

  <p class="P__And__Left_Indent__And__Spacing_After__And__Spacing_Before_7"><img alt="" id="a_11a" src="../Images/11a.jpg" style="border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Çok sık o sessizlik anı hakkında düşündüm durdum ve Julian’ın on yedi yıldır beklediği kadının öldüğünü, çocuklarının da onunla birlikte gittiğini ve hayalini kurduğu yaşamın aslında hiç olmadığını keşfettiği anda neler hissettiğini tahmin etmeye çalıştım. Çoğumuzun güçlükle fark edebildiğimiz yaşamdaki başarısızlıklarımızı yavaş yavaş görmek için az ya da çok bir şansı olmuştur. Julián’ın durumundaysa bu kesinlik ona saniyeler içinde gelmişti. Bir an, onun merdivenlerden koşarak yukarı çıkacağını, o lanetli yerden kaçacağını ve böylece onu bir daha hiç göremeyeceğimi düşündüm. Belki de en iyisi bu olurdu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Lambadan çıkan alevlerin yavaşça söndüğünü ve Julián’ın siluetini kaybettiğimi anımsıyorum. Koyu karanlığın içinde ellerimle onu aradım ve suskun bir şekilde titrerken buldum. Bir köşeye çekilmiş zar zor ayakta duruyordu. Ona sarılarak alnından öptüm. Hiç kımıldamadı. Parmaklarımla yüzünü okşadım, ağlamıyordu. Belki de farkında olmadan tüm o yıllar boyunca yaşananları zaten bildiğini, kendini özgür kılmak için gerçekle yüzleşmesi gerektiğini düşündüm. Yolun sonuna gelmiştik. Julián artık onu Barcelona’da tutacak hiçbir şeyin kalmadığını anlayacak ve buralardan uzaklara gidebilecektik. Şansımızın dönmeye başladığına ve en sonunda Penélope’nin de bizi bağışlayacağına inanmak istedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Yerdeki lambayı bularak yeniden yaktım. Julián mavimtırak alevlere boş boş ve farklı bir şekilde bakıyordu. Yüzünü ellerimin arasına alarak onu, bana doğru bakmaya zorladım. Kızgınlık ve kayıpla iç içe geçmiş boş; cansız gözler buldum. Damarlarından yavaşça çevreye yayılan öfkenin acısını hissedebiliyor, düşüncelerini okuyabiliyordum. Onu aldattığım için benden nefret ediyordu. Artık açık bir yara gibi hissettiği bir yaşamı ona bağışladığı için Miquel’den nefret ediyordu. Ama tüm bunların üstünde bu felsefede, bu ölümün ve acının izlerine neden olan adamdan: kendisinden nefret ediyordu. Tüm hayatını adadığı ve hiç kimsenin önemsemediği o iğrenç kitaplardan nefret ediyordu. Kendisinden çalınan her saniyeden nefret ediyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir yabancıya ya da tuhaf bir nesneye bakar gibi gözlerini dikip uzun uzun bana baktı. Ağır ağır başımı iki yana salladım, ellerim onun ellerini aradı. Aniden, kabaca benden uzaklaştı ve öylece durdu. Koluna sarılmaya çalıştım, ama beni duvara doğru itti. Artık tanıyamadığım bir adam olarak sessizce yukarı doğru yürüdüğünü gördüm. Julián Carax ölmüştü. O vakte kadar ben de peşinden bahçeye çıkmıştım, ama ondan bir iz yoktu. Bahçe duvarına tırmanıp öteki tarafa atladım. Issız sokaklar yağmurda solmuş gibiydi. Tenha caddenin ortasına doğru yürüyerek karanlığa ismini bağırdım. Çağrıma yanıt gelmedi. Eve geldiğimde saat sabahın dördü olmuştu. Dairenin içi sigara dumanı ve yanık kâğıt kokusuyla kaplanmıştı. Julián benden önce oraya gelmişti. Koşarak pencereleri açtım. Çalışma masamın üstünde yıllar önce Paris’te bir servet ödeyerek satın alıp ona hediye ettiğim Victor Hugo’nun dolmakalemine ait küçük bir kutu buldum. Duman evdeki sobadan çıkıyordu. Sobanın kapağım açtığımda Julián’ın kendi romanlarını ateşlerin içine attığını gördüm. Yalnızca deri ciltlerin üstündeki roman başlıklarını okuyabiliyordum; geri kalan kısımları küllere karışmıştı. Kitap raflarına baktım: tüm kitapları gitmişti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Saatler sonra öğleye doğru yayınevine gittiğimde Alvaro Cabestany beni ofisine çağırdı. Babası artık güçlükle işe gelebiliyordu; doktorlar -tıpkı benim o şirketteki durumum gibi- günlerinin sayılı olduğunu söylemişlerdi. Cabestany’nin oğlu Lain Coubert ismindeki bir beyefendinin sabahleyin erkenden gelerek stoklarımızda bulunan tüm Julián Carax romanlarıyla ilgilendiğini ve onları satın almak istediğini söyledi. Yayıncının oğlu ona Pueblo Nuevo Mahallesi’ndeki bir antrepoda tüm romanları sakladığımızı söylemişti. Ama Coubert’in önerdiğinden daha yüksek bir fiyat talep etmişti. Coubert blöfü görmemiş ve gitmişti. Şimdi Alvaro Cabestany bende Lain Coubert denilen bu adamı bularak teklifini kabul ettiğimizi bildirmemi istiyordu. Ahmak herife Lain Coubert, diye birinin hiç olmadığım söyledim; Carax’ın romanlarından birindeki bir karakterdi. Gerçekte kitapları satın almak gibi bir isteği yoktu; tek amacı onları nerede sakladığımızı öğrenmekti. Yaşlı Sinyor Cabestany’nin şirketinde basılan her kitabın bir kopyasını kütüphanesinde saklamak gibi bir alışkanlığı vardı. Julian Carax’ın romanlarının birer kopyası da oradaydı. Sessizce odaya süzülerek onları aldım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O akşam Unutulmuş Kitaplar Mezarlığı’nda babamı ziyaret ederek kitapları hiç kimsenin, özellikle de Julián’ın bulamayacağını düşündüğüm yere sakladım. Oradan ayrıldığımda gecenin karanlığı çökmüştü. Bulvardan aşağıya doğru indim ve oradan da Julián’la birlikte denizi seyrettiğimiz yeri arayarak La Barceloneta’ya doğru plajın yolunu tuttum. Pueblo Nuevo’daki antrepodan çıkan alev yığınları uzaktan görülebiliyordu. Alevlerin kehribar rengi denizin üstünde yayılıyor, yılankavi bir duman bulutu gökyüzünü kaplıyordu. İtfaiyeciler alevleri şafaktan kısa bir süre önce söndürmeyi başardıklarından geriye metal yığınlar ve tuğla parçalarından başka bir şey kalmamıştı. Orada on yıllık gece bekçimiz Lluis Carbo’yu buldum. İçin için yanan yıkıntıya inanmayan gözlerle bakıyordu. Kaşları ve kolundaki kılları yanmıştı, teni yaş bir bronzlukta parlıyordu. Yangının gece yarısından hemen sonra başlayarak şafağın ilk ışıklarında bir kül nehriyle karşılaşıncaya dek binlerce kitabı yuttuğunu bana söyleyen oydu. Lluis hâlâ elinde yangından kurtarmayı başarabildiği bir avuç kitap tutuyordu; Verdaguer’in seçilmiş şiirleri ve <i>Fransız Devriminin Tarihi</i> nin iki cildi. Tüm kurtarabildikleri bunlardı. Çeşitli sendika üyeleri itfaiyecilere yardıma gelmişti. İçlerinden biri bana itfaiyecilerin enkazın içinde yanmış bir insan vücudu bulduğunu söyledi. İlk olarak adamm ölmüş olduğunu sanmışlar, ama daha sonra hâlâ soluk aldığını fark ederek onu en yakındaki Mar Hastanesi’ne kaldırmışlar.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Onu gözlerinden tanıdım. Ateş tenini, ellerini ve saçlarını yutmuştu. Alevler elbisesini parçalamış, tüm vücudu bandajların altından sızan yaralarla soyulmuştu. Onu koridorun sonunda plaj manzaralı bir odaya kapatıp ölmesini beklerken narkozla uyuşturmuşlardı. Elini tutmak istedim, ama hemşirelerden biri bandajların altında neredeyse hiçbir et parçası olmadığı konusunda beni uyardı. Yangın gözkapaklarını da almıştı. Beni yere çökmüş bir vaziyette ağlarken bulan hemşire onu tanıyıp tanımadığımı sordu. Tanıdığımı söyledim: o benim kocamdı. Ona son duasını okumak için gelen rahip çığlıklarım karşısında korkup kaçtı. Üç gün sonra Julián hâlâ yaşıyordu. Doktorlar bunun bir mucize olduğunu, yaşama isteğinin ona ilaçların veremediği bir güç kazandırdığını söyledi. Yanılıyorlardı. Bu bir yaşama isteği değildi. Nefretin ta kendisiydi. Bir hafta sonra bu ölümün eşiğinde duran bedenin son nefesini vermeye niyetli olmadığını anladıklarında, onu resmen Miquel Moliner olarak kabul ettiler. Orada on bir ay kalacaktı. Hem de sessizlik içinde, ateş saçan gözleri ve geriye kalan bir şeyi olmaksızın.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Her gün hastaneye gidiyordum. Kısa bir süre sonra hemşireler bana daha dostça davranmaya, beni kendi salonlarında yemeğe davet etmeye başlamışlardı. Hepsi tek başına ayaklarının üstünde durabilen, erkeklerinin cepheden dönmesini bekleyen güçlü kadınlardı. Bana, Julián’ın yaralarını nasıl temizleyeceğimi, bandajlarım nasıl değiştireceğimi, onu yataktan kaldırmadan nasıl çarşaflarını değiştirerek yatağını yapacağımı öğrettiler. Ayrıca bana, kemik yığınına dönmüş o adamı her gördüğümde umutlarımı yitirmemenin yollarını da gösterdiler. Üç ay sonra yüzündeki bandajlan açtık. Julián yalnızca bir kurukafadan ibaretti. Dudakları ya da yanakları yoktu. Yanarak kömür haline gelmiş oyuncak bir bebek gibi suratında hiçbir şey kalmamıştı. Göz çukurları daha da büyümüş ve artık daha keskin bir ifadeye bürünmüştü. Hemşireler bana belli etmemeye çalışıyordu, ama onun görünümünden neredeyse korkarcasına tiksiniyorlardı. Doktorlar bana yaralar iyileştikçe derisinin eflatuni bir renkte, bir çeşit kertenkele gibi yavaşça yerine geleceğini söyledi. Kimse onun akıl sağlığıyla ilgili yorum yapmaya cesaret edemiyordu. Herkes Julián’ın -Miquel’in- alevlerde belleğini yitirdiğini, insanlar korkuyla ondan kaçarken karısının yoğun ilgisi sayesinde hayatta kaldığını kabul ediyorlardı. Julián’ın hâlâ orada, canlı olduğunu bilerek gözlerinin içine baktım, kendine işkence ederek bekliyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Dudaklarını kaybetmişti, ama doktorlar ses tellerinin fazlaca bir hasar görmediğini, dilindeki ve boğazındaki yanıkların umulandan daha önce iyileştiğini düşünüyorlardı. Julián’ın belleğini yitirdiği için hiçbir şey konuşmadığını kabul ediyorlardı. Yangından altı ay sonra bir akşamüstü, odada ikimiz yalnız olduğumuz bir sırada eğilerek onu alnından öptüm.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Seni seviyorum," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Artık bir köpeğinki gibi buruş buruş olmuş ağzından acı, keskin bir ses çıktı. Gözleri yaşlarla kızardı. Bir mendille gözlerini kurulamak istedim, ama o sürekli aynı sesi çıkarıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bırak beni," dedi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bırak beni."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Antrepodaki yangından iki ay sonra yayınevi iflas etti. O yıl ölen yaşlı Cabestany oğlunun şirketi altı ay içinde batıracağını daha önceden söylemişti. Başka yayınevlerinde iş bulmaya çalıştım, ama savaş her şeyi yok etmişti. Hepsi bu kargaşanın çok yakında sona ereceğini ve her şeyin eskisi gibi olacağını söylüyordu. Ama gerçekte savaşın bitmesine henüz iki yıl vardı ve en kötüsü daha başlamamıştı. Yangından bir yıl sonra doktorlar bir hastanede yapılabilecek her şeyi yaptıklarını söylediler. Artık şartlar değişmişti ve odaya ihtiyaçları vardı. Julián’ın Santa Lucía Huzurevi gibi bir sanatoryuma kaldırılmasını önerdiler, ama ben kabul etmedim. 1937 Ekimi’nde onu eve götürdüm. "Bırak beni" den başka henüz tek bir söz etmemişti.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Her gün ona onu sevdiğimi söyledim. Onu battaniyelerle sarmalayarak pencerenin yanında bir koltuğa oturttum. Meyve suları, tostlar ve sütle besledim. O zamanlar bunları bulmak oldukça zordu. Her gün ona birkaç saat kitap okudum. Balzac, Zola, Dickens... Vücudu dolgunlaşmaya ve eve gelişinden kısa bir süre sonra ellerini ve kollarını oynatmaya başladı. Boynunu kımıldatabiliyordu. Kimi zaman eve geri döndüğümde eşyaları dağıtılmış, battaniyeleri yerlere atılmış olarak buluyordum. Bir gün onu yerde yatarken buldum. Yangından bir buçuk yıl sonra fırtınalı bir gece yarısı uyandığımda birisini yatağın kenarına oturmuş, saçlarımı okşarken buldum. Gozyaşlarımı saklayarak ona gülümsedim. Hepsini saklamış olmama rağmen evdeki aynalardan birini bulmayı başarmıştı. Kısık bir sesle bana, hayali yaratıklarından birine Lain Coubert’e dönüştüğünü söyledi. Görüntüsünün beni rahatsız etmediğini göstermek için onu öpmek istedim, ama buna izin vermedi. Zorla da olsa yalnızca ona dokunmama izin verdi. Gün geçtikçe eski gücünü tekrar kazanmaya başlamıştı. Yiyecek bir şeyler bulmak için dışarı çıktığımda evin içinde dolaşıyordu. Miquel’in bana bıraktığı para bizi ayakta tutmuştu, ama kısa bir süre sonra evdeki eski eşyaları ve mücevherlerimi satmaya başladım. Başka bir seçenek kalmayınca Paris’ten satın aldığım Victor Hugo’nun kalemini alarak onu en yüksek fiyatı veren yere satmaya gittim. Askeri hükümet binasının arkasında bu tarz şeyleri satan bir dükkân buldum. Dükkânın yöneticisi kalemin Victor Hugo’ya ait olduğuna dair ettiğim yeminlerden pek etkilenmiş gibi görünmüyordu, ama onun türünün en güzel örneği olduğunu söyleyerek bana ödeyebileceği en yüksek fiyatı vermeyi kabul etti. Bu günleri büyük darlık günleri olarak görüyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Julián’a sattığımı söylediğimde onun öfkelenmesinden korkuyordum. Doğru olanı yaptığımı, o kaleme hiçbir zaman layık olmadığını söyledi. Çoğu günler iş aramak için dışarı çıkıyordum. Bu günlerden birinde eve döndüğümde Julián evde yoktu. Şafak sökene kadar da geri gelmedi. Nerede olduğunu sorduğumda yalnızca (Miquel’e ait) paltosunun ceplerini boşaltarak masanın üstüne bir avuç dolusu para bıraktı. O günden sonra neredeyse her gece dışarı çıkmaya başladı. Karanlıkta şapkasının ve atkısının ardına gizlenip bir yağmurluk ve eldivenlerle de görünümünü pekiştirince artık daha çok bir gölgeye benziyordu. Nereye gittiğini bana hiç söylemedi, neredeyse her seferinde para ve mücevherlerle geri geliyordu. Sabahları, bir koltuğa oturarak gözleri açık bir şekilde uyuyordu. Bir keresinde ceplerinden birinde bir çakı buldum. Otomatik olarak açılan iki tarafı keskin bir bıçaktı. Bıçağın yüzü karanlık kan lekeleriyle kaplıydı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Tam da o dönemler, birinin geceleri ortaya çıkıp kitapçıların camlarını kırarak içerideki kitapları yaktığı yönünde şehirde dolaşan söylentiler kulağıma gelmeye başlamıştı. Başka zamanlarda da, tuhaf kılıklı bir vandal, bir kütüphanenin ya da bir koleksiyoncunun kitaplarını yürütecekti. Her zaman daha sonra yakmak üzere iki ya da üç çift alıyordu. 1938 Şubatı’nda ikinci el kitap satan bir dükkâna giderek piyasada Julián Carax’in romanlarından herhangi birisini bulmamın mümkün olup olmadığını sordum. Yönetici bunun olanaksız olduğunu söyledi: birisi onları ortadan kaldırmıştı. Kendisinde olan bir çift kitabı da sesi güçlükle anlaşılan, yüzünü gizlemiş çok tuhaf bir insana satmıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Son günlere kadar burda ve Fransa’daki özel koleksiyonlarda birkaç tane vardı, ama çoğu koleksiyoncu onlardan kurtulmak istemeye başladı. Korkuyorlar," dedi. "Onları kınamıyorum."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gittikçe artan bir şekilde Julián tüm gün boyunca ortadan kayboluyordu. Kısa bir süre sonra da haftada bir kez ortaya çıkmaya başladı. Her zaman geceleri gidip geliyordu ve her seferinde de para getiriyordu. Hiçbir zaman bir açıklama yapmadı ya da yaptıysa da bunlar çok anlamsız şeylerdi. Bana Fransa’da: Paris, Lyons, Nice’da olduğunu söyledi. Zaman zaman Fransa’dan Lain Coubert adına mektuplar gelmeye başladı. Hemen hepsi ikinci el kitap satanlardan ya da koleksiyonculardandı. Birisi Julián Carax’ın neredeyse tüm çalışmalarını topladığı haberini alınca aç bir kurt gibi birkaç gün ortadan kayboluyor, daha sonra geri dönüyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Onun yine ortadan kaybolduğu günlerden birinde katedral manastırının çevresinde düşüncelere dalmış bir şekilde aylak aylak dolaşan şapkacı Fortuny’yle karşılaştım. İki yıl önce, Miquel’le birlikte Julián’ı sormak için ona gittiğimiz günden beni hatırladı. Beni bir köşeye çekerek Julián’ın hayatta olduğunu bildiğini söyledi, ama oğlu tam olarak çıkaramadığı bazı nedenlerden dolayı bağlantı kurmuyordu. "Bunun o zalim adam Fumero’yla bir ilgisi olmalı." Benim de aynı şeyleri hissettiğimi söyledim. Savaş zamanı Fumero için oldukça bereketli geçiyordu. Anarşistlerden komünistlere oradan da yoluna kim çıkarsa bağlılığı aydan aya değişiyordu. Bir casus, bir uşak, bir kahraman, bir katil, bir suikastçi, bir düzenbaz, bir kurtarıcı, bir şeytan olarak anılıyordu. Onun için çok şey değişmiyordu. Herkes ondan korkuyordu. Herkes onun tarafında olmak istiyordu. Belki de Barcelona’nın savaş zamanı entrikalarıyla çok meşgul olduğundan Fumero, Julián’ı unutmuş görünüyordu. Büyük olasılıkla o da şapkacı gibi Julián’ın kaçtığını, ona ulaşamayacağını düşünüyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sinyor Fortuny, bana oğlunun eski arkadaşı olup olmadığımı sordu. Arkadaşı olduğumu söyledim. Benden ona Julián’ı, nasıl biri olduğunu anlatmamı istedi, çünkü onu çok iyi tanımıyordu. "Hayat bizi birbirimizden ayırdı, biliyor musunuz?" Bana, Julián’ın romanlarını Barcelona’daki tüm kitapçılarda aradığını ama bulamadığını anlattı. Birisi ona çılgın bir adamın şehrin her köşesinde o kitapları aradığını ve bulduğu zaman da yaktığını söylemişti. Fortuny sanığın Fumero olduğundan emindi. Onu yalanlamadım. Ona acıdığımdan ya da nefret ettiğimden, söyleyebileceğim en iyi yalanı uydurdum. Ona Julián’ın büyük olasılıkla Paris’e döndüğünü, iyi olduğunu, şapkacı Fortuny’yi çok sevdiği gerçeğini bildiğimi ve şartlar uygun olur olmaz onu görmeye geleceğinden emin olduğumu söyledim. "Hepsi bu savaşın yüzünden," diye yakındı. "Her şeyin bozulmasına neden oldu." Birbirimizden ayrılmadan önce ısrarla bana kendisinin ve "yanlış anlama’ yıllarından sonra tekrar bağlantı kurduğu eski karısı Sophie’nin adresini vermek istedi. Sophie’nin artık Bogotâ’da tanınmış bir doktorla birlikte yaşadığını söyledi. Kendi müzik okulunu açmıştı ve sık sık yazarak Julián’ı soruyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Görüyorsun, bizi tekrar bir araya getiren tek şey bu. Anılar. Hayatta çok fazla hata yaptık genç hanım, ama yaşlılık hissettirmeden yaklaşmaya başlayınca yalnızca bunları anımsıyoruz. Söyle bakalım, dindar mısın?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Julián’dan bir haber alırsam onu ve Sophie’yi bilgilendireceğime söz vererek izin istedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Annesini hiçbir şey onun nasıl olduğunu duymaktan daha mutlu edemez. Siz kadınlar kalbinizin sesini saçma şeylerden daha çok dinlersiniz," diye bitirdi, şapkacı. "Bunun için de daha uzun yaşıyorsunuz ya."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Onun hakkında çok korkunç öyküler duymama rağmen zavallı yaşlı adama üzülmeden edemedim. Oğlunun dönmesini beklemekten başka hayatta yapacak az şeyi kalmıştı. Büyük bir bağlılıkla katedraldeki tapınakların da ziyaret ettiği azizlerden mucizeler bekleyerek geçmişi geri getirme umuduyla yaşıyor gibi görünüyordu. Eskiden onu kızgın ve alçak bir adam olarak bir canavar gibi hayal ediyordum, ama şimdi karşımda gerçeklere karşı kör, herkes kadar mahcup ve nazik bir adam görüyordum. Belki de bana, kitaplara ve gölgelere sığınarak herkesten, kendisinden bile saklanan babamı anımsattığından ya da Julián’ı yeniden geri kazanma umuduyla birbirimize bağlanmaktan kaynaklanan, ona karşı artan bir sevgi hissediyor, onun bu hayattaki tek dostu olmak istiyordum. Juliân’ın haberi olmadan sık sık onu Ronda de San Antonio’daki daireden arıyordum. Şapkacı artık alt kattaki dükkânında çalışmıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Gücüm, görüş açım ya da müşterim kalmadı..." diyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Hemen hemen her perşembe beni bekler, kahve, çörek ve pasta ikram ederdi. Kendisi bu ikramlara pek el sürmüyordu. Julián’ın çocukluğunda birlikte şapka dükkânında nasıl çalıştıklarına dair anılarını yad ederek zamanını geçiriyordu. Bana fotoğraflar gösterirdi. Daha sonra beni bir müze gibi koruduğu Julián’ın odasına götürür, daha önce göstermiş olduğuna aldırmadan her seferinde odadaki eski defterleri, günlük eşyaları çıkarırdı. Hemen her seferinde bir önceki ziyarette anlattığı öyküleri tekrar eder dururdu. Hiçbir zaman var olmamış bir geçmişi tekrar kurmaya çalışıyor gibiydi. Bu perşembelerden birinde üst kata çıkarken Fortuny’yi muayeneden gelen doktorla merdivende karşılaştım. Şapkacının ne durumda olduğunu sordum. Bana tuhaf bir şekilde baktı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Akrabası mısınız?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Zavallı adamın en yakınındaki kişi olduğumu söyledim. Bunun üzerine doktor, bana Fortuny’nin çok hasta ve ölümünün an meselesi olduğunu söyledi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Neyi var?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sorunun kalbinde olduğunu söyleyebilirim, ama onu gerçekten öldüren şey yalnızlık. Anılar mermilerden daha kötüdür."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Şapkacı, beni gördüğüne sevinerek, doktora hiç güvenmediğini söyledi. Ona göre doktorlar yalnızca ikinci sınıf büyücülerdi. Tüm yaşamı boyunca şapkacı derin dini inançları olan bir adamdı, yaşlılık yalnızca bunu güçlendirmişti. Her yerde şeytanın elini görüyordu. Şeytan, dedi, aklı bulandırarak insan ırkını yok ediyor.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Şu savaşa ya da bana bir bak. Kuşkusuz ki artık yaşlı ve zayıfım, ama genç bir adamken bir korkak olarak çürüdüm."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Julián’ı ondan alan şeyin de şeytan olduğunu ekledi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tanrı bize hayat verdi, ama dünyanın toprak ağaları şeytan..."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ve bu şekilde ilahiyat üstüne konuşarak, bayatlamış kurabiyelerden atıştırıp öğleden sonralarımızı geçirdik.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir keresinde Julián’a eğer babasını ölmeden önce son bir kez görmek istiyorsa acele etmesi gerektiğini söyledim. Daha sonra aslında onun da şapkacıyı ziyaret ettiği ortaya çıktı: akşam karanlığında meydanın uzak bir köşesine oturarak onu seyrediyordu. Julián şimdiki halini görmektense yaşlı adamın yıllar boyunca beyninde yarattığı oğul imgesinin kalmasını yeğlediğini söyledi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Benim için bunu sürdür," dedim, ardından hemen söylediklerimden pişmanlık duydum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bana yanıt vermedi, ama bir süre, sanki berrak bir şekilde konuyu yeniden düşünüp cehennemin en dibinde olduğumuza iyice emin olmuş gibi göründü.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Doktorun tahmininin gerçekleşmesi çok uzun sürmedi. Sinyor Fortuny savaşın sonunu görecek kadar yaşamadı. Koltuğuna oturmuş bir biçimde Sophie ve Julián’ın eski resimlerine bakarken ölü bulundu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Savaşın son günleri daha kötü şeylerin başlangıcına gebeydi. Kent çekişmeler, çarpışmalar, bombardımanlar ve açlıkla geçen aylarla ağır ağır zonklayan bir yara gibi uzaktaki bir kavganın içinde yaşamıştı. Cinayetlerin, kavgaların ve suikastlerin dehşet saçan görüntüleri yıllarca kentin kalbini aşındırmıştı, ama buna rağmen birçok insan hâlâ savaşın geçip gidecek bir fırtına gibi uzakta olduğuna inanmak istiyordu. Fırtına koptuğunda, acıma duygusu ortadan kalkmıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Unutkanlığı savaştan daha iyi hiçbir şey besleyemez, Daniel. Hepimiz sessiz kalmayı yeğledik ve bizi gördüklerimizin, yaptıklarımızın, kendimiz hakkında öğrendiklerimizin ve diğerlerinin geçip gidecek bir kâbus, bir yanılsama olduğuna inandırmaya çalıştılar. Savaşın anısı yoktur, gerçekte neler olduğunu anlatacak hiç kimse kalmayıncaya, onları artık anımsamayacağımız zaman gelinceye ve arkalarında bıraktıkları her şeyi yok etmek için başka bir isim ve suratla geri dönünceye kadar hiç kimse onları anlama cesaretini göstermedi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O zamana dek Julián yakılması gereken çok az kitap bırakmıştı. Hakkında konuşmaktan özellikle kaçtığımız babasının ölümü onu iyice hasta etmişti. Başlangıçta onu yaşama bağlayan kin ve öfke harcana harcana tükenmişti. Dedikodular içinde hayatımızı tecrit edilmiş bir şekilde yaşıyorduk. Fumero’nun savaş zamanında ilerlemesine yardım eden herkese ihanet ederek şimdi galiplerin tarafında çalışmaya başladığını duyduk. Montjuic Kalesi’nin zindanlarında, baş düşmanlarını bizzat kendisinin infaz ettiği söyleniyordu, bir tabancayla ağzına ateş etmek seçtiği yöntemdi. Toplumsal unutkanlığın ağır örtüsü silahların gölgesinin tamamen ortadan kalktığı gün çevremizi iyice saracak gibi görünüyordu. O günlerde, kendi tarafında düşenleri hiçbir zaman anlatmaksızın, sırf maceralarını anlatmak için yaşayan bir kahramandan daha korkunç bir şey olmadığını öğrendim. Barcelona’nın düşüşünden sonraki haftaların tanımını yapmak neredeyse imkânsız. O günlerde çarpışmaların olduğu dönemlerden daha çok kan döküldü... bu sefer daha sinsi, daha gizli oldu. <b>En sonunda barış, mezarlıkları ve hapishaneleri doldurarak ruhları çürüten bir utangaçlık ve sessizlik örtüsüyle geldi.</b> Artık suçsuz eller ya da masum bakışlar kalmamıştı. Tüm beklentilerden uzak bir şekilde o günleri yaşayan bizler o sırları kendimizle birlikte mezara götüreceğiz.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Normal bir yaşantının donuk renkteki küfü yaşamı yeniden onarıyordu, ama o zamana kadar Julián’la ben sefil bir yoksulluk içinde yaşamaya başlamıştık. Lain Coubert’in gece maceralarından gelen ganimet ve birikimlerin hepsini harcamıştık ve evde de satılacak bir şey kalmamıştı. Umutsuzca bir çevirmen, yazıcı ya da temizlikçi olarak iş arıyordum ama Cabestany’daki geçmişim beni sakıncalı biri yapıyordu. İnsanlar kuşkuyla yaklaşıyorlardı. Kalem bıyıklı, parlak saçlı, gıcır gıcır yeni giysisiyle bir hükümet görevlisi -o günlerde marangozluk dışında dalkavukluk yaparak geçinen yüzlerce insandan biri- benim gibi alımlı bir kızın gündelik bir işte çalışmaması gerektiğini ima etti. Komşularım, savaşın bir sonucu olarak sakat ve yatalak kalmış kocam Miquel’e baktığım şeklindeki öykümü kabullendi. Bize, ülkenin çeşitli bölgelerindeki akrabalarının gönderdiği tuzlanmış balık, sosis, ekmek, peynir ya da süt getiriyorlardı. Zorluklarla geçen aylardan sonra Julián’ın romanlarından birinde okuduğum bir taktiği hayata geçirmeye karar verdim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kendimi, rahmetli Sinyor Fortuny’nin son günlerinde işlerini yoluna koymak için tuttuğu bir avukat olarak tanıtıp Julián’in Bogotâ’daki annesine yazdım. Şapkacının bir vasiyetname bırakmadan öldüğü için Ronda de San Antonio’daki daire ve alt katındaki dükkânı da kapsayan mal varlığının teorik olarak, Fransa’da sürgünde yaşadığına inanılan oğlu Juliân’a kaldığı konusunda onu bilgilendirdim. Ölüm işlemlerinin henüz tamamlanmadığı ve kendisinin de yurtdışında olduğu için avukat (okul yıllarında beni ilk kez öpen çocuğun ismi olan José María Requejo’yu seçmiştim) ondan mal varlıklarını Paris’teki İspanyol Konsolosluğu aracılığıyla ilişki kurduğu oğlunun üstüne geçirebilmek için yetki istiyordu. Bu arada kendisini adı geçen malların geçici sahibi olarak görüyor, onların finansal karşılığı konusunda kendini yetkili olarak kabul ediyordu. Ayrıca, Sophie’den binanın yöneticisiyle bağlantı kurmasını, yapının giderleriyle birlikte tüm evrakları Sinyor Requejo’nun ofisine -onun adına Aldaya konağının yıkıntılarından iki blok ötede eski ve kullanılmayan bir garaj adresine açtırdığım posta kutusuna- göndermesi için ona talimat vermesini istedim. Julián’a yardımcı olabilme ve onunla tekrar bağlantı kurma ihtimaliyle körleşen Sophie’nin özellikle de uzakta, Kolombiya’da olmasından dolayı karmaşık kanuni işlerle ilgilenmeyip bize yardım edeceğini umut ediyordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Birkaç ay sonra yapının yöneticisi, Sophie’nin kendisinden istediği gibi José María Requejo’nun avukatlık şirketinin ücretini ve Rondo de San Antonio’daki dairenin giderlerini kapsayan aylık para ödemesini almaya başlayarak Barcelona’daki 2321 No.’lu posta kutusuna yetkisizce kesinti yaptığını fark ettim, ama hiçbir şey söylememeyi yeğledim. Bu şekilde işlerimize burnunu sokmayacaktı. Kalan para Julián’la hayatta kalmamıza yetiyordu. Korkunç sefalet yılları böylece geçti, bu süre zarfında ben de çevirmen olarak düzenli bir işe başladım. Artık kimse Cabestany’yi anımsamıyordu, insanlar eski acıları ve çekişmeleri bir kenara bırakarak unutmaya ve affetmeye başlamıştı. Fumero’nun tekrar geçmişi karıştırmaya karar vermesinden sürekli endişe duyuyordum. Kimi zaman bunların olmayacağına, şimdiye kadar Julián’ı öldürmekten vazgeçtiğine ya da onu unuttuğuna kendimi inandırıyordum. Fumero artık yıllar önceki katil değildi. Şimdi Carax’ın hayaletinin peşinden koşma lüksü olmayan, faşist rejimin hırslı bir üyesi ve kamusal bir kişilikti. Kimi zamanlar ise terler içinde uyanarak polisin kapıyı çaldığını sanıyordum. Bazı komşuların evden hiç dışarı çıkmayan kocamdan -ara sıra çığlıklar atarak delirmiş gibi duvarlara vuran- kuşkulanmaya başlayarak bizi polise bildirmelerinden korkuyordum. Julián’ın tekrar kaçması ve bir kez daha kendi kitaplarının avına çıkmaya karar vermesi olasılığı beni oldukça korkutuyordu. Korkular içinde yaşamak beni o kadar yormuştu ki, yaşlanmaya başladığımı, yaşamın geçip gittiğini ve gençliğimi şimdi artık neredeyse bir hayalete dönen bir adama adadığımı unutmuştum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ama yıllar huzur içinde geçti. Zaman eskiden olduğundan daha hızlı geçiyordu. Bir anlam ifade etmeyen hayatlar senin istasyonunda durmayan trenler gibi yanından geçip gidiyordu. Bu sırada savaşın açtığı yaralar zorunlu olarak iyileşti. Birkaç yayınevinden biraz iş buldum ve günün çoğunu evden dışarıda geçirmeye başladım. Sinema ya da metroda karşılaşıp yalnızlığımı paylaştığım isimsiz sevgililerim oldu. Daha sonra tuhaf bir şekilde suçluluk duygusu hissediyordum. Julián’ı gördüğümde ağlamaya başlıyor, sanki buna bir mecburiyetim varmış gibi ona bir daha kesinlikle ihanet etmeyeceğime dair yeminler ediyordum. Otobüste ya da sokakta kendimi benden daha genç kadınların küçük çocuklarının elini tutup gezmelerini seyrederken buluyordum. Sanki o küçük canlılar dünyanın tüm boşluğunu dolduruyormuş gibi hepsi mutlu ya da en azından huzurlu görünüyordu. Daha sonraları kendimi o kadınların yerine koyup Julián’ın çocuğunu kucağımda gezdirirken hayal etmeye başladığımı hatırlıyorum. Ondan sonraysa savaşı çıkarıp onu sürdürenlerin de bir zamanlar çocuk olduğu aklıma geliyordu. Bir gün birisi evimize geldiğinde neredeyse dünyanın artık bizi unuttuğuna inanmaya başlamıştım. Bu, gözlerine baktığımda yüzü kızaran bir rahip adayı, bir çocuk gibi genç görünümlü biriydi. Okul yıllığında bazı evrakları güncelleştirdiğini söyleyerek Miquel Moliner’i sordu. Bana Sinyor Moliner’in birtakım ayrıntıları güncelleştirmek şartıyla eğer buna uygun bir durumdaysa emekli aylığı almaya hak kazanabileceğini söyledi. Ona Sinyor Moliner’in savaşın başlangıcından beri burada olmadığını, yurtdışına gittiğini anlattım. Buna çok üzüldüğünü söyleyip bana öfkeli bir şekilde yan yan bakarak evden ayrıldı. O genç bir muhbirin yüzüne sahipti ve artık o gece Julián’ı evden çıkarmak zorunda olduğumu biliyordum. O vakte kadar Julián iyice sararıp solmuştu. Bir çocuk kadar yumuşak başlıydı ve tüm yaşantısı birlikte geçirdiğimiz akşamlardan ibaretti. Bu akşamlarda bir yandan radyoda müzik dinlerken diğer yandan sessizce elimi avuçlarının içine alarak okşuyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gecenin karanlığı çöktüğünde binanın yöneticisinin Sinyor Requejo adına gönderdiği Ronda de San Antonio’daki dairenin anahtarını alarak Julián’ı doğup büyüdüğü eve geri götürdüm. Ona kendi odasını hazırlamıştım ve çok dikkatli olmasını tembihleyerek ertesi gün geri döneceğime söz verip oradan ayrıldım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Fumero yine seni arıyor," dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sanki Fumero’nun kim olduğunu anımsayamamış ya da hiç önemsemiyormuş gibi başıyla belirsiz bir işaret yaptı. Birkaç hafta bu şekilde geçti. Hep geceleri gece yarısından sonra onun yanına gidiyordum. Julián’a gün boyu neler yaptığını sorduğumda anlamamış bir ifadeyle yüzüme uzun uzun baktı. Birbirimize sarılarak geceleri birlikte geçirdik. Her seferinde günün ilk ışıklarıyla elimden geldiğince erken döneceğime söz verip ayrılıyordum. Ve evden her ayrılışımda dairenin kapısını kilitliyordum. Julián’da anahtarın kopyası yoktu. Yaşamını riske atmaktansa onu orada bir tutsak gibi saklamayı yeğledim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Daha sonraları başka hiç kimse Miquel’i sormadı, ama kocamın Fransa’da olduğuna dair mahallede dedikoduların dolaştığından emin olmak istiyordum. Paris’teki İspanya Konsolosluğu’na birkaç mektup yazarak o kentte yaşayan İspanyol vatandaşı Julián Carax’i bulmak için onlardan yardım istedim. Er ya da geç mektuplarımın doğru ellere geçeceğini umut ediyordum. Tüm tedbirleri önceden almıştım, ama bunun yalnızca bir zaman sorunu olduğunu biliyordum. Fumero gibi insanlar hiçbir zaman düşmanlıklarından vazgeçmezdi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ronda de San Antonio’daki daire en üst kattaydı. Merdivenin en sonunda evin çatısının üstündeki taraçaya açılan bir kapı keşfettim. Taraça, apartman sakinlerinin çamaşırlarını kurutmak için astığı bir yerdi ve birer metre yükseklikteki duvarlarla birbirlerinden ayrılmış tüm bloku kaplayan bir ağ şeklindeydi. Blokun öteki ucunda ön kapısı Jaquin Costa Sokağı'na açılan bir bina bulmam çok uzun sürmedi. Böylece kimselere görünmeden oranın taraçasını kullanarak Ronda de San Antonio'dakı apartmana girip çıkıyordum. Bir keresinde binanın yöneticisinden, komşularının Fortuny’nin dairesinde sesler duymaya başladığını söyleyen bir mektup aldım. Ona Requejo'nun adıyla yazarak, bazı kâğıt ve evraklara bakması için şirketten birini eve gönderdiğimi, seslerin geceleyin duyulmasına rağmen, endişe edilecek bir şeye rastlanmadığını söyledim. Centilmenler için -muhasebeciler ve avukatlar- gizli bir garsoniyer tutmanın çok pahalı olduğunu ima eden bir de eleştiri ekledim. Yönetici profesyonel bir şekilde anlayış göstererek durumu tam anlamıyla anladığını, artık endişelenmemi gerektirecek bir şey kalmadığını söyledi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O yıllar boyunca, Sinyor Requejo rolünü oynamak benim tek eğlence kaynağımdı. Ayda bir kez Unutulmuş Kitaplar Mezarlığı’na babamı ziyarete gidiyordum. Buluşmalarımızda ortalarda gözükmeyen kocamla hiç ilgilenmedi, ben de hiçbir zaman kocamla tanışmasını teklif etmedim. Genelde sohbetlerimizde, su yüzeyine çıkan kayalardan savaşmayı başaran tecrübeli denizciler gibi yüzeysel konular etrafında dönüp duruyorduk. Çoğu zaman bir yardıma ihtiyacım ya da yapabileceği bir şey olup olmadığını soruyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kimi zaman cumartesi günleri şafakta Julián’ı denizi seyretmeye götürüyordum. Çatıya çıkıp diğer binaların taraçalarına geçiyor daha sonra da Joquin Costa Sokağı’na iniyorduk. Oradan, Raval semtinin dar sokaklarını kullanarak limana doğru yollanıyorduk. Hiçbir zaman kimseyle karşılaşmadık. Belirli bir mesafeden dahi insanlar Julián’dan korkuyordu. Zaman zaman dalgakıranın ucuna yürüyorduk. Julián kayalara oturup şehri seyretmeyi çok seviyordu. Neredeyse hiç konuşmadan saatlerimizi bu şekilde geçiriyorduk. Bazı akşamüstleri sessizce bir sinemaya, gösteri başlar başlamaz süzülüyorduk. Karanlıkta kimse Julián’ı fark etmiyordu. Aylar bu şekilde geçerken doğal olarak rutini birbirine karıştırdığımı anladım ve zaman içinde kurduğum düzenin mükemmel olduğuna inanacak bir noktaya geldim. Ne kadar ahmakmışım.</p>

  <div style="page-break-before:always;"></div>

  <p class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before__And__Page_Break">&nbsp;</p>

  <div class="P_Current__And__Times_New_Roman__And__12pt__And__Left_Indent__And__Spacing_After__And__Spacing_Before_3" style=" width: 45px; max-width: 100%; max-height: 100%;"><img alt="" id="a_12a" src="../Images/12a.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; width: 100%; border-radius: 0px;" /></div>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bin dokuz yüz kırk beş, acıların üstünün küllendiği yıl. İç Savaş’ın bitişinin üstünden yalnızca altı yıl geçmişti ve onun bıraktığı yaralar olduğu gibi dursa da, kimse bunlar hakkında açık açık konuşmuyordu. Şimdi insanlar artık başka bir savaştan, tüm yerküreyi hiçbir zaman gitmeyecek ceset kokularıyla kirleten dünya savaşından söz ediyordu. Bu yıllar, bizi suskunluk ve sakatlığın içine çeken -merhamet duygularının gelgitleri arasında- bir çeşit barışla kutsanmış yoksulluk ve acı yıllarıydı. En sonunda, bir çevirmen olarak boş yere iş aradığım yıllardan sonra, yeni türeyen bir işadamının -Pedro Sanmarti- işlettiği bir yayınevinde editör olarak iş buldum. Sanmarti şirketi kayınpederinin mal varlığıyla kurmuş, daha sonra da onu hemen Bañolas Gölü’nün kıyısındaki bir huzurevine göndermiş ve oradan gelecek kayınpederinin öldüğünü bildiren mektubu beklemeye koyulmuştu. Sonradan görme işadamı kendisini, o zamanlar çok moda olduğu üzere kendi ayakları üstünde duran bir adam olarak tanıtıp yarı yaşındaki genç kızlarla gezip tozmaktan hoşlanıyordu. Bunun geleceğin dili olduğuna inanmış bir halde boğuk aksanıyla kırık bir İngilizce konuşuyor, cümlelerini "okay"le bitiriyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sanmartfnin şirketi (ismini Endymion olarak koymuştu, çünkü bunun kitap satmak için sevimli ve etkileyici bir isim olduğunu düşünüyordu) ilmihaller, görgü kurallarını anlatan küçük el kitapları, kahramanları mutlu ve dürüst devlet memurları, Kızıl Haç çalışanları ya da genç rahibeler olan manevi ağırlıklı romanlar basıyordu. Ayrıca <i>Cesur Komando</i> isminde, askerler hakkında komik bir kitap dizisi yayınlıyorduk... kahraman yaratma isteğindeki gençler arasında görkemli bir başarısı vardı. Şirkette, Sanmarti’nin sekreteri ve bir savaş dulu olan Mercedes Pietro’yla çok iyi bir dostluk kurdum ve kısa bir süre sonra kendimi ona çok yakın hissetmeye başladım. Mercedes’le çok fazla ortak yanımız vardı: İkimiz de ölmüş ya da dünyadan saklanan adamlar tarafından kuşatılmış, tek başına yalnız yaşayan kadınlardık. Mercedes’in adale yetmezliği rahatsızlığı çeken yedi yaşında bir oğlu vardı. Kadıncağız ona bakmak için elinden gelen her şeyi yapıyordu. Yalnızca otuz iki yaşında olmasına rağmen yüzündeki çizgiler zorlu bir yaşamı anlatıyordu. Tüm o yıllar boyunca Mercedes her şeyi anlatabilecek kadar kendime yakın hissettiğim tek kişiydi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sanmarti’nin ünlü Müfettiş Javier Fumero’yla sıkı dost olduğunu Mercedes’ten öğrendim. Her ikisi de savaşın yıkıntıları arasından yükselerek vantuzlarını kentin her yanına salmış yeni seçkin bir güce, bir takıma üyeydi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bir gün Fumero yayınevinde ortaya çıktı. Birlikte öğle yemeğine çıkmak için arkadaşı Sanmarti’yi ziyarete gelmişti. Bazı bahanelerin ardına sığınarak onlar şirketten ayrılana kadar dosya odasında saklandım. Çalışma masama döndüğümde Mercedes, bana bir bakış attı; bir şey söylemeye gerek kalmamıştı. O andan sonra Fumero’nun yayınevinin ofisine her gelişinde saklanabilmem için beni önceden uyaracaktı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sanmarti’nin her türlü bahaneyi kullanarak beni tiyatroya, sinemaya ya da akşam yemeğine götürmeye çalışmasıyla geçmeyen bir gün bile olmadı. Ona her zaman kocamın evde beni beklediğini, saatin geç olduğunu ve karısının da onu merak etmeye başlayacağını söyleyerek, konuyu geçiştiriyordum. Sinyora Sanmarti, kocasının gözde semti Bugatti’nin aşağısından hali vakti yerinde bir kadındı. Gerçekte birlikte oynadıkları sessiz sinemaya benzeyen evliliklerinde rolünü yitirmeye başlamıştı ve şimdi babasının serveti artık Sanmarti’nin ellerine geçmişti. Daha kısa bir süre önce Mercedes beni uyarmıştı. Sanmarti’nin her yeni gelen genç kadına -ki bu şu anda ben oluyordum- karşı duyduğu budalaca zamparalık isteği gelip geçici bir hevesti. Her türlü manevrayı deneyecekti:</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Bana kocanın, şu Sinyor Moliner’in bir yazar olduğunu söylediler... Belki de arkadaşım Fumero hakkında bir kitap yazmak onun ilgisini çekebilir. Kitabın başlığı hazır: Fumero, Suçluların Baş Belası. Sen ne düşünüyorsun Nurieta ?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Çok sevindim Sinyor Sanmartí, ama Miquel şu anda bir roman yazmakla meşgul. Size yardımcı olabileceğini sanmam."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sanmartí kahkahayı bastı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Bir roman mı? Tanrım, Nurieta... romanın devri çoktan kapandı. New York’taki bir arkadaşım geçen gün söyledi. Amerikalılar sinemaya benzeyen, yalnızca evde çalışan televizyon, diye bir şey bulmuş. Artık kitaplara, kiliselere ya da benzer şeylere ihtiyaç kalmayacak. Kocana söyle roman işini unutsun. Çok tanınmak istiyorsa bir futbolcu ya da bir boğa güreşçisi olmayı denesin... Bak, Bugatti’ye giderek Castelldefels’te peella</i><a id="ref_footnotebookmark_start_91_1"></a><span class="C_Citation"><a href="#ref_footnotebookmark_end_91_1">[1]</a></span><i>yerken bunları tartışmaya ne dersin? Haydi, kadın biraz çaba göster... Biliyorsun sana yardım etmek istiyorum. Ve tabi güzel kocana da. Sen de çok iyi biliyorsun ki, bu ülkede doğru yerlerde doğru arkadaşların yoksa hiçbir şey yapamazsın."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Dindar bir dul gibi ya da gün ışığıyla ölümcül günah karıştıran şu kadınlar gibi giyinmeye başladım. İşe hiç makyaj yapmadan, saçlarımı arkadan toplayarak gidiyordum. Tüm taktiklerime rağmen Sanmartí, yağlı ve kokuşmuş gülüşüyle bana kur yapmaya devam ediyordu. Onun bu gülüşü derneklerin merdivenlerinin tepesinden sarkan dolgun sosisler gibi kendini bir şey sanan kimselere ait kibirli, tepeden bakan bir gülüştü. Başka yerlerle iki ya da üç iş görüşmesi yaptım, ama er ya da geç Sanmarti’nin başka bir versiyonuyla karşılaşacaktım. Hayvan gübrelerinde gelişen bir çeşit mantar hastalığı gibi gittikçe her yeri saran bir belaydı. İş baktığım yerlerden biri Sanmarti’ye telefon açıp ona Nuria Monfort’un çaktırmadan iş aramaya başladığını söylemiş. Sanmarti beni ofisine çağırdı, nankörlüğüme içerlemişti. Elini uzatarak yanağımı okşamaya çalıştı. Parmakları tütün ve kütlü ter kokuyordu. Betim benzim attı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Haydi, eğer mutlu değilsen, tüm yapman gereken bana söylemek. İş koşullarını iyileştirmek için ne yapabilirim? Sana ne kadar değer verdiğimi biliyorsun, senin bizden ayrılmak istediğini duymak beni çok üzdü. Bıınu onarmak için bir akşam yemeğine çıkmaya ne dersin? Sen ve ben."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Ondan iğrendiğimi saklamayı beceremeden suratımdaki elini ittirdim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Beni hayal kırıklığına uğrattın Nuria. Ayrıca senin bir takım oyuncusu gibi görünmediğini, artık bu şirketin ticari işlerine gereken özeni göstereceğine inanmadığımı eklemek zorundayım."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Mercedes er ya da geç böyle bir şeyin olacağı konusunda beni uyarmıştı. Birkaç gün sonra, gramer bilgisi bir maymundan daha iyi olmayan Sanmarti, düzelttiğim tüm müsveddeleri yanlışlarla dolu olduğunu öne sürerek geri göndermeye başladı. Dolayısıyla her gece saat ona ya da on bire kadar ofiste kalarak Sanmarti’nin işaretlediği yerleri sayfa sayfa tekrar yazmak zorunda kaldım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Geçmiş zamana ait çok fazla fiil var. Ölüm ve cansızlık kokuyor... Noktalı virgülden sonra üç nokta kullanılmaz. Bunu herkes bilir."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kimi geceler Sanmarti de kendi işleriyle uğraşmak için geç saatlere dek işyerinde kalıyordu. Mercedes de ofiste kalmak için çabalıyordu ama Sanmarti birçok kez onu eve yolladı. Daha sonra yalnız kaldığımda ofisinden çıkarak çalışma masamın çevresinde dolaşıp duruyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Çok fazla çalışıyorsun Nuria. İş her şey demek değil. Eğlenmeye de ihtiyacın var. Ve hâlâ çok gençsin. Ama gençlik bir gün geçer, bilirsin. Ve zamanın nasıl akıp geçtiğini anlamayız."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Masamın bir kenarına oturarak uzun uzun bana bakardı. Bazı zamanlar arkamda dikilerek birkaç dakika orada dururdu. İğrenç soluğunu saçlarımda hissederdim. Diğer zamanlar ellerini omuzlanma koyardı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Gerginsin. Rahatla biraz."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Titriyordum, çığlık atmak ya da bir daha o ofise hiç dönmemek üzere oradan kaçmak istiyordum, ama o işe ve üç kuruş maaşa ihtiyacım vardı. Bir gece Sanmarti rutin masajına başladı ve daha sonra beni bağrına bastı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Bu günlerde beni çılgına döndürüyorsun,"</i> diye homurdandı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Onun kollarının arasından sıyrılarak paltomu ve çantamı alıp çıkış kapısına doğru hızla fırladım. Ardımda, Sanmarti gülüyordu. Merdivenin sonunda karanlık bir figürle karşılaştım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Bu ne güzel bir sürpriz, Sinyora Moliner..."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Müfettiş Fumero bana sinsi yılan gibi gülümsedi. <i>"Sakın bana en iyi dostum Sanmarti’nin yanında çalıştığını söyleme! Şanslı kız. O da benim gibi mesleğinin doruk noktasında. Söyle bakalım, kocan nasıl?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Artık vaktimin dolduğunu biliyordum. Sonraki gün ofiste Nuria Monfort’un -Don Pedro Sanmarti’nin cazibesine ve soğan kokan nefesine bağışıklık gösterdiği için lezbiyen olduğu yönünde söylentiler dolaşmaya başlamıştı ve Mercedes Pietro’yla aşk yaşadığı ima ediliyordu. Birden fazla genç adam "bir çift sürtük kadını" dosya odasında öpüşürken gördüğüne dair yemin ediyordu. O öğleden sonra Mercedes yoluma çıkarak benimle kısa bir görüşme yapmak istediğini söyledi. Güçlükle bana doğru bakabiliyordu. Tek bir söz etmeden köşedeki kafeye gittik. Orada Mercedes bana Sanmarti’nin kendisine söylediklerini aktardı: Sanmarti bizim dostluğumuzu onaylamıyordu ve polis benim komünist bir geçmişim olduğu konusunda onu uyarmıştı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"İşimi kaybetmeyi göze alamam, Nuria. Oğluma bakmak için buna ihtiyacım var."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Utanç ve aşağılanma duygusuyla yanarak ağlamaya başladı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Üzülme Mercedes. Anlıyorum,"</i> dedim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Bu adam, Fumero, senin peşinde Nuria. Niye sana karşı bilmiyorum, ama bu onun yüzünden okunuyor</i>."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Biliyorum</i>."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O pazartesi işe geldiğimde yağlı saçlı, sıska bir adamı masamda otururken buldum. Kendini Salvador Benados, yeni editör olarak tanıttı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Ve siz kimsiniz?"</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Eşyalarımı toplarken ofistekilerden bir kişi dahi bana bakmaya ya da benimle konuşmaya cesaret edemedi. Merdivenden aşağı inerken Mercedes peşimden koşturarak bana içinde biraz bozukluk ve bir demet paranın olduğu bir zarf uzattı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Hemen hemen herkes elinden geldiğince katkıda bulundu. Bunu al lütfen. Hatırımız için</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O gece Ronda de San Antonio’daki daireye gittim. Julián her zamanki gibi, karanlıkta oturmuş beni bekliyordu. Benim için bir şiir yazdığını söyledi. Bu, dokuz yılda bana yazdığı ilk şeydi. Onu okumak istedim, ama Julián’ın kollarına düştüm. Ona her şeyi anlattım, çünkü daha fazla saklayamazdım. Julián, bana sarılıp saçlarımı okşayarak hiç konuşmadan beni dinledi. Yıllar sonra ilk kez ondan destek alabileceğimi hissettim. Yalnızlıktan çok bunaldığım için onu öpmek istedim, ama Julián’ın bana sunabilecek dudakları ya da teni yoktu. Onun odasındaki çocuk ranzasına kıvrılarak Julián’ın kollarında uyuyakaldım. Uyandığımda Julián yoktu. Şafakta çatı taraçasmdan gelen ayak seslerini duydum ve hâlâ uyuyormuş gibi yaptım. Benim için taşıdığı önemi fark etmeden radyodaki haberleri dinlemeye başlamıştım. Pasco del Borne’de bir bankta oturur şekilde bir ceset bulunmuştu. Ölü adam ellerini göğsünde kavuşturmuş Santa María del Mar Bazilikası’na bakıyordu. Bir grup güvercinin adamın gözlerini gagaladığını gören bir semt sakini polise haber vermişti. Cesedin boynu kırılmıştı. Sinyora Sanmarti kocası Pedro Sanmarti Monegal’i teşhis etmişti. Mevtanın Bañolas’daki huzurevinde kalan kayınpederi haberi duyduğunda Tanrı’ya şükrederek kendi kendine artık huzur içinde ölebileceğini söylemişti.</p>

  <div style="page-break-before:always;"></div>

  <p class="P__And__Left_Indent__And__Spacing_After__And__Spacing_Before__And__Page_Break">&nbsp;</p>

  <p class="P__And__Left_Indent__And__Spacing_After__And__Spacing_Before_7"><img alt="" id="a_13a" src="../Images/13a.jpg" style=" border-left-width: 0px; border-top-width: 0px; border-right-width: 0px; border-bottom-width: 0px; border-left-color: #FFFFFF; border-top-color: #FFFFFF; border-right-color: #FFFFFF; border-bottom-color: #FFFFFF; border-left-style: none; border-top-style: none; border-right-style: none; border-bottom-style: none; outline-left-width: 0px; outline-top-width: 0px; outline-right-width: 0px; outline-bottom-width: 0px; outline-left-color: #FFFFFF; outline-top-color: #FFFFFF; outline-right-color: #FFFFFF; outline-bottom-color: #FFFFFF; outline-left-style: none; outline-top-style: none; outline-right-style: none; outline-bottom-style: none; max-width: 100%; max-height: 100%; border-radius: 0px;" /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><br /></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Julián, o romanlarından birinde rastlantıların yazgının yara izleri olduğunu yazmıştı. Rastlantı diye bir şey yok, Daniel. Bilinçaltımızda yatan tutkuların kuklalarıyız hepimiz. Yıllarca Julián’ın -ya da ondan kalanların- hâlâ âşık olduğum adam olduğuna inanmak istedim. Münferit sefalet ve umut patlamalarını birlikte aşabileceğimize inanmak istedim. Lain Coubert’in öldüğüne, bir kitabın sayfalarına geri döndüğüne inanmak istedim. Gerçeğin kendisinden başka her şeye inanmayı istiyorduk.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Sanmarti’nin öldürülmesi gözlerimi açtı. Lain Coubert’in Julián’ın yanmış bedeninde, onun anılarından beslenerek hâlâ yaşadığının farkına vardım. Ronda de San Antonio’daki daireye girip çıkmasını sağlayan, iç bahçeye açılan bir pencere bulmuştu ve onu bırakıp gittiğimde her seferinde kilitlediğim kapıyı hiç zorlamadan evden çıkabiliyordu. Lain Coubert’in kentte dolaştığını, eski Aldaya konağına gidip geldiğini keşfettim. Delicesine yeraltı kemerine geri döndüğünü, mezar taşlarını kırarak Penélope ve oğlunun tabutlarını oradan aldığını keşfettim. Ne yaptın, Julián?</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Eve geri döndüğümde polis, yayıncı Sanmarti’nin ölümü hakkında sorgulamak için beni bekliyordu. Beni merkeze götürdüler. Karanlık bir odada beş saat kadar bekledikten sonra Fumero geldi. Siyahlar giymişti, bana bir sigara uzattı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Sen ve ben iyi dost olabiliriz, Sinyora Moliner. Adamlarım bana kocanın evde olmadığım söyledi</i>."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Kocam beni terk etti. Nerde olduğunu bilmiyorum."</i></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Suratıma vurduğu sert bir tokatla sandalyeden aşağı savruldum. Korku içinde bir köşeye kıvrılmıştım. Başımı kaldırmaya cesaret edemedim. Fumero yanıma diz çökerek saçlarımı kavradı.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Bunu anlamaya çalış, seni aşağılık sürtük. Onu bulacağım ve bulduğumda, ikinizi de öldüreceğim. Önce senin işini halledeceğim ki, bağırsaklarından asılmış bir şekilde seni görebilsin. Daha sonra sıra ona gelecek, ama önce ona mezara gönderdiği öbür fahişenin kendi öz kardeşi olduğunu söyleyeceğim.</i> "</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"O seni daha önce öldürecek, orospu çocuğu</i>."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fumero yüzüme tükürüp beni bıraktı. Beni döveceğini düşündüm, ama daha sonra koridordan aşağı doğru yürürken çıkardığı ayak seslerini duydum. Ayaklarımın üstüne dikildim, titriyordum. Yüzümdeki kanı sildim. Tenimde o adamın ellerinin kokusunu hissedebiliyordum, ama bu sefer korkunun kokusunu tanıyordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Beni o odanın karanlığında susuz altı saat tuttular. Gece olunca da bıraktılar. Dışarıda sağanak bir yağmur vardı, caddeler buğulanmıştı. Eve geldiğimde bir yıkıntı deniziyle karşılaştım. Fumero’nun adamları oraya uğramıştı. Dağılmış mobilyalar, çekmeceler ve yerlere atılmış kitap rafları arasında tüm giysilerimi yırtılmış bir şekilde buldum. Miquel’in kitapları harap edilmişti. Yatağımın üstünde bir öbek insan dışkısı buldum, duvarlara bu dışkıyla yazı yazılmıştı. Sürtük kelimesini okudum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Fumero’nun gözcülerinin beni izlemediğinden iyice emin olmak için bin dolambaçlı yollardan geçerek Joaguin Costa Sokağı’ndaki kapıya doğru koştum. Çatı teraslarını -sağanak yağmurdan göle dönmüştü- geçtim. Dairenin giriş kapısı hâlâ kilitliydi. Temkinli bir şekilde içeri girdim, ama ayak seslerimin yankısı bana oranın boş olduğunu önceden haber veriyordu. Julián orada yoktu. Şafağa kadar yemek odasında karanlıkta oturup fırtınayı dinleyerek onu bekledim. Sabahın pusu balkon panjurlarina yapıştığında çatı katına çıkarak kurşuni bir gökyüzünün altında ezilen kenti seyretmeye başladım. Julián’ın dönmeyeceğini biliyordum. Onu sonsuza dek yitirmiştim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Onu bir daha iki ay sonra gördüm. Soğuk, boş daireme dönmek istemediğim için gece tek başıma bir sinemaya gitmiştim. Macera heveslisi Romanyalı bir prensesle yakışıklı bir Amerikalı gazeteci arasında geçen aptal bir aşk öyküsünün anlatıldığı filmin ortasında bir adam yanımdaki koltuğa oturdu. Bu ilk kez olmuyordu. O günlerde sinemalar terli ve titreyen ellerini ölmüş, balık dilleri gibi kullanan, kolonya, idrar ya da yalnızlık kokan isimsiz erkeklerle doluydu. Julián’ın buruşuk karaltısını tanıdığımda kalkıp yer göstericiyi uyarmak üzereydim. Sıkıca beni kavradı. Oynayan filmi görmeden ekrana bakarak o şekilde kaldık.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sanmarti’yi sen mi öldürdün?" diye mırıldandım.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onu özleyen biri mi var?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Gölgeye benzeyen rakiplerinin görünüşteki başarısıyla kıskançlıktan benizleri atmış, koltuklarına yayılmış kasvetli adamların dikkatli bakışları altında fısıltıyla konuştuk. Ona nerede saklandığını sordum ama yanıt vermedi.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><i>"Rüzgârın Gölgesi</i>’nin bir kopyası daha var," diye mırıldandı. "Burda, Barcelona’da."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Yanılıyorsun Julián. Hepsini yok ettin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Biri hariç hepsini. Görünüşe bakılırsa benden daha zeki biri benim onu hiçbir zaman bulamayacağım bir yere saklamış. Bu, sensin."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Senin ismini ilk kez bu şekilde duydum. Gustavo Barceló isminde şapşal bir kitapçı <i>Rüzgârın Gölgesi</i>’nin bir kopyasının yerini bildiğini öne sürerek bir grup koleksiyoncuya hava atmıştı. Değerli kitaplar dünyası bir yankı odası gibidir. Barceló iki aydır Roma, Paris ve Londra’daki koleksiyonculardan kitap için teklif alıyordu. Julián’ın kanlı bir düellodan sonra Paris’ten gizemli kaçışı ve İspanya İç Savaşı’nda öldüğü söylentileri onun çalışmalarının pazardaki değerini arttırmıştı. Yüzü olmayan birinin onları her kitapçıda, kütüphanede ve özel koleksiyonlarda arayıp daha sonra da onları bulduğunda yaktığı yönündeki kara efsane ilgiyi ve fiyatı arttırmıştı. "Bizim kanımızda şamata var,” diyordu, Barceló.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Kendi sözcüklerinin gölgesinde iz sürmeye devam eden Julián, kısa bir süre sonra söylentileri duydu. Bu şekilde kitabın Gustavo Barceló’da olduğunu öğrendi: gerçekte kitap onu şans eseri bulan, romandan ve onun gizemli yazarından etkilenerek onu satmayı reddedip en değerli hâzinesiymiş gibi saklayan bir çocuğa aitti. Bu çocuk sendin, Daniel.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Tanrı aşkına Julián, bana bir çocuğu inciteceğini söyleme sakın..." diye fısıldadım, niyetinden çok emin değildim.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Daha sonra Julián, bana çaldığı ve imha ettiği tüm kitapları hiçbir şey hissetmediği, yalnızca işlerini yapan ya da onları merak için saklayan insanlardan aldığını anlattı. Kitabı hiçbir fiyata satmayıp Carax’i geçmişin çukurlarından kurtarmaya çalışman onda sana karşı tuhaf bir sempati, hatta saygı uyandırmıştı. Senin haberin olmadan Julián seni araştırıp üzerinde çalışıyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Belki de benim kim ve ne olduğumu keşfetse o da kitabı yakmaya karar verir."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Julián hiçbir anlam ifade etmeyen bir gerçekliğe takılıp kalarak iki yüzlülükten kaçan delilerin tek taraflı berraklığıyla açık açık konuşuyordu.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu çocuk kim?"</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"İsmi Daniel. Miquel’in eskiden sıkça gittiği Santa Ana Sokağı’ndaki bir kitapçı dükkânının sahibinin oğlu. Dükkânın üstündeki bir dairede babasıyla birlikte yaşıyor. Daha çok küçükken annesini kaybetmiş."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Sanki kendini anlatıyor gibi konuşuyorsun."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Belki de. Bu çocuk bana kendimi anımsatıyor."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Onu rahat bırak, Julián. O yalnızca bir çocuk. Tek suçu sana hayran olmak."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">"Bu bir suç değil, bir yanlış anlama. Ama bunu anlayacak. Belki o zaman kitabı bana iade eder. Bana hayran olmayı bırakıp beni anlamaya başlar."</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Filmin bitmesine bir dakika kala Julián ayağa kalkarak oradan ayrıldı. Aylarca birbirimizi bu şekilde, gece yarıları karanlıkta, sinemalarda ya da geçitlerde gördük. Her seferinde Julián, beni buluyordu. Hep tetikteydim ve onun sessiz varlığını daha onu görmeden hissedebiliyordum. Kimi zaman senden söz ediyordu. Ne zaman senin hakkında konuşsa, sesinde kafasını karıştıran, onda görmeye alışık olmadığım bir yumuşama seziyordum. Bu o güne kadar artık aklımdan bile geçirmeyi unuttuğum bir şeydi. Aldaya konağına döndüğünü, Penélope’den ve oğlundan kalanları seyrederek yarı dilenci, yarı hayalet bir şekilde orada yaşamaya başladığını öğrendim. Kendini hâlâ eskisi gibi hissettiği tek yer orasıydı. Sözcüklerden daha kötü hapishaneler var.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">İyi olduğuna ya da en azından yaşadığına emin olmak için ayda bir kez oraya gidiyordum. Yıkık duvarlardan yapının, caddeden görünmeyen kısmına atlıyordum. Kimi zaman onu orada buluyordum, kimi zaman da Julián ortadan kayboluyordu. Ona yiyecek, para, kitaplar vs. bırakıyordum. Hava kararana dek saatlerce bekliyordum. Birkaç kez o yıkıntı evde araştırma yaptım. Bu araştırmalar sonucunda onun mezar taşlarını kırarak tabutları yeraltı kemerinden çıkardığını keşfettim. Artık Julián’ın deli olduğunu ya da sıradan biri gibi canavarca hareketleriyle saygısızca davrandığını düşünmüyordum. Onu o evde bulduğum zamanlar ateşin başına oturarak saatlerce konuşuyorduk. Julián tekrar yazmaya çalıştığını ama bunu beceremediğini itiraf ediyordu. Kitaplarını, sanki daha önce okuduğu başka birinin kitaplarıymış gibi güçlükle anımsıyordu. Yazma girişimlerinin ona acı verdiği açıktı. Bir gün, ben orada yokken hararetle yazıp daha sonra yaktığı sayfaları buldum. Onun orada olmayışından faydalanarak küllerin arasından bir tomar kâğıt kurtardım. Senden söz ediyordu. Julián bir keresinde bana bir öykünün aslında yazarın kendisine yazdığı, başka türlü keşfedemeyeceği şeyleri kendisine anlattığı bir mektup olduğunu söylemişti. O ana dek Julián birkaç kez aklını kaçırıp kaçırmadığını sorgulamıştı. Delirmiş bir adam kendi deliliğini bilebilir mi? Ya da kendi gerçek düşüncelerinin mantıksızlığını sağlamlaştırarak bunlara inanmayı sürdüren şu deli insanlar ne kadar farkındadır? Julián seni dikkatle inceliyor, nasıl biri olacağını merak ederek büyümeni izliyordu. Varlığının bir mucize, kendi hatalarını tekrar etmemeyi sana göstererek kazanmayı umduğu bir af olup olmadığını merak ediyordu. Çoğu kez kendi kendime Julián’ın senin geçmişte kaybettiği oğlu ya da anımsamaktan başka bir şey ekleyemediği bir öyküye yeniden başlayabilmesi için beyaz bir sayfa olduğun hakkında bir sonuca varıp varmadığım sordum.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">O yıllar eski konakta geçti, Julián seni, gelişme sürecini daha çok izlemeye başladı. Benimle arkadaşların hakkında, âşık olduğun Clara isminde bir kadın hakkında, hayranlık duyduğu ve değer verdiği bir adam olan baban hakkında, Fermín ve başka bir Penélope olarak görmek istediği bir kız -Senin Bea’n- hakkında sohbet ediyordu. Sanki sen, onun oğluymuşsun gibi konuşuyordu. İkiniz de birbirinize çok benziyordunuz, Daniel. Senin saflığının onu kendisinden kurtaracağına inanmak istiyordu. Kitaplarının peşine düşmeyi, onları yok etmek istemeyi bıraktı. Sende geçmiş çocukluğunu yeniden kazanarak gözlerinin yardımıyla dünyayı tekrar görmeye başlamıştı. Evime ilk geldiğin gün kendimi seni tanıyor gibi hissettim. Bende uyandırdığın korkuyu saklayabilmek için senden kuşku duyuyormuş gibi yaptım. Julián’ı dinlemekten, onun dediği gibi hepimizin tuhaf bir yazgı ağıyla birbirine bağlandığına inanmaya başlamaktan, kaybettiğim Julián’ı sende tekrar yakalamaktan korkuyordum. Senin ve arkadaşının geçmişimizi araştırdığınızı, er ya da geç gerçeği bulacağınızı biliyordum, ama bunların anlamını anlayabileceğin zaman, yani vakti gelince bunun olacağını umut ediyordum. Ve er ya da geç Julián’la karşılaşacağını biliyordum. Bu benim hatamdı. Çünkü başka biri daha bunu biliyordu. Zaman içinde senin Julián’ı bulacağını sezen biri: Fumero.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Artık geri dönüş kalmadığında neler yaşanacağını çok iyi biliyordum, ama senin bizi unutarak izimizi kaybedeceğine ya da yaşamın -seninki, bizimki değil- seni bizden uzağa, güvenli yerlere götürme ihtimaline dair umutlarımı hiç yitirmedim. Zaman bana umutlarımı yitirmemeyi, ama onlara çok da güvenmemeyi öğretmişti. Umut insafsızdır ve vicdanı yoktur. Uzun bir süredir Fumero, beni izliyordu. Er ya da geç tökezleyeceğimi biliyordu. Hiç acelesi yoktu. Kendinden intikam alarak yaşıyordu. Öfke ya da kin duygularından yoksun olarak ortadan kaybolmuşken Fumero senin ve arkadaşının onu, Julián’a götüreceğini çok iyi biliyordu. On beş yıldan sonra, benim dayanacak çok fazla gücümün ya da olanaklarımın kalmadığının farkındaydı. Yıllardır benim yavaş yavaş yok oluşumu seyrediyordu. Yalnızca bana son darbeyi indireceği anın gelmesini bekliyordu. Bir gün onun beni öldüreceğine inanıyordum. Şimdi o anın yaklaştığını hissediyorum. Bu sayfaları babama verip eğer bana bir şey olursa sana ulaştırmasını isteyeceğim. Benim yoluma hiç çıkmayan Tanrı’ya bu sayfaları hiçbir zaman okumak zorunda kalmaman için dua ediyorum, ama tüm bu isteklerime ve boş umutlarıma karşın yazgımın bu öyküyü senin ellerine sunacağını hissediyorum. Gençliğine ve saflığına karşın seninki onu özgür bırakacaktır.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">Bu sözcükleri, bu anılar hapishanesini okuduğunda, sana istediğim gibi bir veda edemeyeceğim, senden bizi özellikle de Julián’ı affetmeni ve artık ben olmadığım için ona iyi bakmanı isteyemeyeceğim demektir. Senden bir şey istemeye hakkım olmadığını biliyorum, ama yine de senden kendine çok iyi bakmanı istiyorum. Belki de çok fazla yazmak senin her zaman bir dostun olarak kalacağıma tek umudumun, tek gerçek umudumun sen olduğuna beni inandırmayı başardı. Julián’ın tüm yazdığı şeyler içinde kendime en yakın hissettiğim cümle, hatırlandığımız sürece hayatta kalırız olmuştur. Julián’la tanışmadan önce sıklıkla olduğu gibi seni tanıdığımı, eğer güvenebileceğim biri varsa bunun sen olduğunu hissediyorum. Yalnızca bir köşede gizli bir şekilde kalsam da beni hiç unutma, Daniel. Sonsuza dek yok olmama izin verme.</p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before"><b><i>Nuria Monfort.</i></b></p>

  <p class="P_Current__And__Times_New_Roman__And__12pt__And__Justification__And__Left_Indent__And__Spacing_After__And__Spacing_Before">&nbsp;</p>

  <p class="P_css1">&nbsp;</p>
  <hr style="text-align:left; width:30%;" />

  <p class="P_Footnote"><span class="C_Citation"><a href="#ref_footnotebookmark_start_91_1" id="ref_footnotebookmark_end_91_1">[1]</a></span> Sebze, balık, tavuk ve pirinçten oluşan bir çeşit İspanyol yemeği.</p>
</body>
</html>
