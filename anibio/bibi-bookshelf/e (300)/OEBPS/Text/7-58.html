<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>7-58.html</title>
		<link href="../Styles/template.css" rel="stylesheet" type="text/css"/>
<meta content="urn:uuid:74b084de-05e8-4ffc-a2a7-ab0a0824d5e4" name="Adept.expected.resource"/>
	</head>
	<body>
		<div id="x7-58.html" xml:lang="tr-TR">
			<div class="Basic-Text-Frame">
				<p class="split"></p>
				<p class="anabas1">6. Bölüm</p>
				<p class="resimara"><img alt="6.png" class="image" height="10" src="../Images/6_fmt44.jpeg" width="200"/></p>
				<p class="arabaslik-orta" id="toc_marker-8-7">BÜYÜK BUNALIM</p>
				<p class="resim-1"><span class="char-style-override-14"><img alt="7.png" class="image" height="20" src="../Images/7_fmt44.jpeg" width="46"/></span></p>
				<p class="paragraf-1">Caz Çağı’nın umutları, 24 Ekim 1929 ‘Kara Perşembe’ günü parçalandı. O gün ABD hisse senedi borsası üçte bir oranında düştü. Bütün servetlerini yatırmış olan zengin spekülatörler her şeylerini kaybettiler ve gazeteler Wall Street’de 11 intihar olduğunu haber verdi. Çok sayıda insan tüm birikimlerini yitirdi. Bu, ‘bedava para’ya inanmış olanlar için bir dönemin sonuydu. </p>
				<p class="paragraf-1">Bunalım, daha derindeki zaafların bir ifadesiydi. Alman, ABD ve Britanya ekonomileri bu olay patlak verdiği zaman zaten inişe geçmeye başlamışlardı.<span class="dipp"><a class="footnote-link" href="#footnote-225-949" id="footnote-225-949-backlink">949</a></span> Başı ABD çekmek üzere şimdi üretimleri hızla inişe geçmeye başladı. 1930’un sonuna gelindiğinde toplam üretimleri, daha öncenin savaş sonrası durgunluklarında olduğundan daha azdı. Yeni ABD Başkanı Herbert Hoover, refahın ‘hemen köşede durduğunu’ iddia etmişti ama bunalım daha da derinleşti. Eğer 1930 kötü idiyse, 1931 ve 1932, ABD’de 5.000 yerel bankanın Almanya ve Avusturya’da da iki büyük bankanın batışıyla daha da beterdi. 1932’nin sonunda dünya sanayi üretimi üçte bir, Amerika’nınki ise yüzde 46 oranında azalmıştı. </p>
				<p class="paragraf-1">Daha önce bu kadar derin ve bu kadar uzun süren başka bir bunalım olmamıştı. Başlamasının üzerinden üç yıl geçmesine rağmen hâlâ bir iyileşme işareti yoktu. ABD ve Almanya’da işgücünün tam üçte biri, Britanya’da ise beşte biri işsizdi. Almanya’da ve ABD’de zarar görenler yalnızca sanayi işçileri değildi. Kendilerini hâlâ orta sınıf olarak gören beyaz yakalı işçiler de zor durumdaydı ve çiftçiler ürünlerinin fiyatı hızla düşerken bankalar tarafından çok sıkıştırıldılar.</p>
				<p class="paragraf-1">Aynen Avrupa’daki savaşın otomatik olarak dünya savaşı haline gelmesi gibi, ABD ve Batı Avrupa’daki bir bunalım da bir dünya bunalımına dönüştü. Ekonomileri yiyecek ve hammadde üretmeye yönlendirilmiş Üçüncü Dünya ülkelerini perişan etti. Bir anda, onların çıktıları için herhangi bir pazar yoktu. Para dünyasına henüz yeni çekilmiş olan insanlar parasız kalmışlardı; ne ki hayatlarını kazanmak için herhangi bir başka olanakları da yoktu. </p>
				<p class="paragraf-1">Bunalım yalnızca emekçi sınıfları vurmadı. Çok eskiden kurulmuş firmalar iflas ederken yönetici sınıf içinde de büyük hasar yaptı. İflas edenlerin saflarına katılan finansçılar dehşete düştü ve sanayiciler pazarlarıyla birlikte kârlarının da yok olduğunu gördüler. Yabancı rekabetini önlemesi için yüzlerini devlete çevirdiler ve her ülkenin kapitalisti rakiplerinden daha ucuza satmaya çalıştığı için, ulusal paraların birbirini izleyen devalüasyonları görüldü. Ülkeler birbiri peşi sıra ithalatı sınırlandıran tarifeler ve kotalar uyguladılar, vergiler koydular. 1846 yılında serbest ticaretin kalesi olan Britanya bile bu tür yöntemlere başvurdu. Dünya ticareti 1928 düzeyinin üçte birine düştü. Ancak o zamandan beri bazı iktisatçı ve politikacılarca yayılan efsanelere rağmen, bunalımı yaratan ticaret üzerindeki sınırlamalar –zira bunalım bu sınırlamalar uygulanmaya başlanmadan çok önce yolunu almıştı– değildi; aksine bunalım bu sınırlamalara yol açtı. </p>
				<p class="paragraf-1">Bunalım ‘Altın Yirmiler’in yoksullaştırılmış gözlemcilerinin hayatlarını paramparça etti. Bunları Batı’nın bütün büyük şehirlerinde, açlıktan yanakları çökmüş yorgun yüzlerle, yıpranmış giysiler içinde bedava aşevlerine gider ya da gelirken görürdünüz. Bunları ayrıca dünyanın geri kalan kısmında, topraklarını kaybetmekten korkan, ürünlerinin fiyatlarının, bir daha hiçbir zaman kiraları ve vergileri ödemeye yetecek kadar yükselmeyeceğinden endişe eden ve kendi yetiştirdikleriyle yaşamaya çalışan insanlar olarak, küçük çiftliklerde görebilirdiniz. Kapitalist terimlerle en az ‘gelişmiş’ olanlar –para ekonomisine hâlâ güç bela entegre olmuş geçimlik çiftçiler– geçimlerini en iyi sağlayanlar oldu. Emeklerini satmak zorunda olanların güvenebilecekleri hiçbir şey yoktu. Amerikalılara o eski göç kaçış yolları bile kitlesel işsizlik nedeniyle kapanmıştı.</p>
				<p class="paragraf-1">Londra, Chicago, Berlin ve Paris’te; Glasgow, Marsilya ve Barselona’da; Kalküta, Şanghay, Rio, Dublin, Kahire ve Havana’da – her yerde, yeni bir umudu ateşleyebilecek ya da çılgın bir umutsuzluğa dönüşebilecek aynı çaresizlik ve aynı ıstırap vardı.</p>
				<p class="paragraf-1">1930’lar, umut ve umutsuzluğun güçlerinin her şehrin sokaklarında savaştığı bir on yıldı. Bu, devrimin ve karşı-devriminin birbirlerinin boğazına sarıldığı bir on yıldı. Dünyayı bir başka savaşın ve 1914-18’in katliamlarının bile gölgede kaldığı başka barbarlıkların içine sokan, karşı-devrimin zaferiyle sonuçlandı.</p>
				<p class="arabaslik-sol"><span class="char-style-override-3">Rusya: Altüst Olan Devrim</span></p>
				<p class="paragraf-1">Batı’daki ve Üçüncü Dünya’daki buhrandan yararlananlardan birisi komünizmdi. Kapitalizmin çöküşü devrimci sosyalistlerin bir on beş yıldır iddia ettikleri bir şeyi doğruluyordu ve buhranın sonuçlarına karşı en enerjik şekilde mücadele edenler Komünistlerdi. New York, Chicago, Londra, Birkenhead, Berlin ve Paris’te polisin coplarla saldırdığı işsizlerin gösterilerini yönetenler onlardı. Fife<span class="dipp"><a class="footnote-link" href="#footnote-225-950" id="footnote-225-950-backlink">950</a></span> ve Güney Galler’in madenlerinde, Kaliforniya’nın meyve bahçelerinde ve Paris’in otomobil fabrikalarındaki ücret kısıntılarına karşı umutsuz savaşlar verdiler. Britanya’nın kontrolündeki Hindistan’da sendika kurdukları için yargılandılar; Çin’de köylü gerilla orduları kurmaya çalıştılar; beyazların yönetimindeki Güney Afrika’da gecekondu semtlerinde örgütlendiler ve Amerika’nın güneyinde ırkçılığa karşı hayatlarını riske attılar.</p>
				<p class="paragraf-1">1930’lar zaman zaman, Komünizmin pek çok entelektüele cazip gelmesi nedeniyle ‘kızıl on yıl’ olarak nitelendi. Daha 1933’e gelindiğinde, ABD’li romancılar John Steinbeck, John Dos Passos, Theodore Dreiser, James T. Farrell, Richard Wright ve Dashiell Hammett; İskoç Romancı Lewis Grassic Gibbon; İngiliz yazarlar W. H. Auden ve Christopher Isherwood; Fransız romancı Andre Gide ve Alman oyun yazarı Bertolt Brecht gibi insanları kendine çekmişti. Onların yanı sıra, ‘proleter’ romanı yazmaya çalışan; ‘agitprop’ tiyatroyu kitlelere götüren ve küçük edebi dergilerde kendilerini ifade etmeye uğraşan daha az bilinen pek çok figür vardı. Entelektüeller arasındaki sola kayış, buhranın korkunçluklarına bir alternatif arayan insanlar arasındaki daha yaygın ruh halinin –fabrikalarda çalışan işçi azınlığı ve her yerde iane yardımı kuyruklarında görülebilecek bir ruh halinin– ifadesiydi. Çoğu komünist partilere katılmadı ama Komünizmi, kendileri bunu kucaklayacak olmasalar bile, bir alternatif olarak görüyorlardı.</p>
				<p class="paragraf-1">Pek çok insan için 1930’larda Komünizm, Sovyet Birliği’nden ayrı düşünülemezdi ve onun devrimini başka yerlerde taklit etmek anlamına geliyordu. Ne ki Wall Street Çöküşü meydana geldiğinde, Rusya’da 1917 devriminden geriye hemen hemen hiçbir şey kalmamıştı. </p>
				<p class="paragraf-1">Görmüş olduğumuz gibi Lenin, 1924’te ölümünden önce, işçi devletine musallat olan ‘deformasyonlar’dan ve bürokratikleşmeden çoktan söz etmişti. 1920’lerin ortasında bunlar korkunç derecelere ulaştı. Devrimci rejim, iç savaşın fiziki yıkımından ve aşırı zorluklarından, ancak içerdeki kapitalizme, Yeni Ekonomik Politika ya da NEP olarak bilinen tavizleri vererek kurtulmayı başarabilmişti. Bunu halk kitlelerinin hayat standardında yavaş bir iyileşme izledi. Ancak nüfus içinde 1917 devrim ruhuna karşı olan katmanların –küçük kapitalistlerin, NEP’çi tüccarın ve başkalarını işçi olarak çalıştıran hali vakti yerinde <span class="char-style-override-2">kulak</span> köylülerin– etkisi de artıyordu. Sanayi devletin elindeydi ama piyasa baskılarına maruzdu ve sanayi üretimindeki iyileşme, oldukça yüksek bir işsizlikle bir arada gidiyordu. 1922’de sanayide iş yapan personelin yüzde 65 kadarı resmen işçi olarak sınıflandırılırken, bu 1923’te yalnızca yüzde 36 idi.<span class="dipp"><a class="footnote-link" href="#footnote-225-951" id="footnote-225-951-backlink">951</a></span></p>
				<p class="paragraf-1">Eğer rejim Lenin’in öldüğü sırada hâlâ bir şekilde sosyalist idiyse, bunun nedeni toplumsal tabanı değil fakat kararları verenlerin hâlâ sosyalist özlemleri olmasındandı. Lenin’in yazdığı gibi, ‘Partinin proleter politikası halen partinin sıradan insanları tarafından değil fakat, partinin “eski muhafızları” olarak adlandırılabilecek küçük kesimlerin muazzam ve bölünmemiş otoritesince belirlenmektedir’.<span class="dipp"><a class="footnote-link" href="#footnote-225-952" id="footnote-225-952-backlink">952</a></span> Ama Lenin ölüm döşeğindeyken ‘eski muhafızlar’, partinin geri kalan kısmını da yiyip bitiren etkiler tarafından yıpratılıyordu. Lenin’in son siyasal eylemi, diğer parti üyelerine karşı kaba bürokratik davranışı nedeniyle Stalin’in parti sekreterliğinden uzaklaştırılmasını istediği ileri sürülen bir vasiyetnameydi. Partinin liderliğinde, Zinovyev, Kamenev, Buharin ve Stalin’den oluşan egemen grup bu vasiyetnameyi dikkate almadı ve gizli tuttu.<span class="dipp"><a class="footnote-link" href="#footnote-225-953" id="footnote-225-953-backlink">953</a></span></p>
				<p class="paragraf-1">Kendilerini içinde buldukları koşullar onları giderek 1917’nin ilkelerinden uzaklaştırıyordu. Ülkeyi yönetmek için bürokratik bir aygıta dayandılar ve buna karşılık bu aygıtın personeli de hali vakti yerinde olan köylülere, NEP’çilere ve de yeni ‘Kızıl’ sanayiciler tabakasına verilen tavizlere dayandı. Onlar bu grupları yatıştırmakla, devrimi yapmış olan işçilerin çıkarlarından daha fazla ilgilendiler. </p>
				<p class="paragraf-1">Bu, parti içinde ve hatta parti yönetiminde görüş ayrılığı yarattı. Daha 1920-21’de kendisini ‘işçi muhalefeti’ olarak adlandıran bir grup, konferanslarda, parti yayınlarında ve (partinin matbaalarında bastırılmış) 250.000 adet broşürde, işçilerin kaybetmekte olduğunu iddia etmişti. Ancak ülkenin genel olarak yoksullaşmasıyla ilgili herhangi pratik bir öneri getirememişti. 1923-24’te, 46 eski Bolşeviğin partinin bürokratikleşmesini eleştiren bir açık mektubuyla daha geniş bir muhalefet ortaya çıktı. Bu ‘Sol Muhalefet’, 1905 St. Petersburg sovyetinin başkanı, Ekim ayaklanmasının örgütleyicisi ve Kızıl Ordu’nun kurucusu Troçki’nin etrafında birleşiyordu. Bunlar tek çıkış yolunun birbiriyle ilişkili üç küme önlemde olduğunu ileri sürüyorlardı – işçi sınıfının toplumsal ağırlığını arttırabilmek için sanayii yaygınlaştırmak; işçi demokrasisini arttırmak ve parti ile devlet içindeki bürokratik eğilimleri gidermek. Yalnızca bunlar, devrim uluslararası yaygınlık kazanıncaya kadar, işçi devletinin sağlığını koruyabilirdi. </p>
				<p class="paragraf-1">Bu muhalefete karşı, partinin daha önce hiç görmediği bir karalama kampanyası yürütüldü. Parti basınında Sol Muhalefet’in bakış açısını ortaya koyan her makaleye karşılık parti liderliğinin bunları reddeden on makalesi yayınlandı. ‘Troçkiciliğe’ karşı birbiri ardı sıra itham edici eleştiriler oldu ve Stalin iktidarı giderek daha fazla kendi ellerine geçirirken, Troçki’nin kendisi de Kızıl Ordu’nun başındaki kilit pozisyondan uzaklaştırılarak, bilim ve teknoloji bakanı olarak ikincil bir konuma getirildi. </p>
				<p class="paragraf-1">Partinin ne kadar bürokratikleştiği 1926’daki Stalin ve Buharin’in Zinovyev’le kapışmasında görülmüştü. O zamana kadar neredeyse oy birliği ile Zinovyev’i destekleyen Petrograd bölge örgütü şimdi aynı şekilde neredeyse oy birliği ile onu suçladı. Zinovyev ve destekçileri, daha önce Troçki ve Sol Muhalefet’in maruz kaldığı türden saldırılara uğradılar.</p>
				<p class="paragraf-1">Tam bu noktada Stalin ve Buharin, ‘tek ülkede sosyalizm’ diye bilinen tamamen yeni bir doktrini benimseyerek partinin bürokratik muhafazakârlığına ifade kazandırmış oldu. Daha önce Bolşevizmin bütün liderleri, işçilerin tek bir ülkede kendi devletlerini kurabileceğini ama bu temel üzerinde tam sosyalizme ulaşılamayacağını kabul etmişlerdi. 5.000 yıllık sınıf toplumu mirasına galebe çalabilmek yalnızca modern sanayi kapitalizminin yarattığı tüm üretim araçlarını seferber etmekle mümkün olabilirdi – ve bunlar tek bir ülkede değil, hele hele Rusya gibi geri bir ülkede değil, dünya çapındaydı. Eninde sonunda devrim yayılacak ya da ölecekti.</p>
				<p class="paragraf-1">Bunu çeşitli durumlarda yalnızca Lenin tekrarlamadı, Stalin’in kendisi de <span class="char-style-override-2">Lenin ve Leninizm</span> adıyla 1924’te yayınladığı kitabında bu konuda ısrar ediyordu:</p>
				<p class="alinti1" xml:lang="en-GB">Sosyalizmin temel görevi –sosyalist üretimin örgütlenmesi– hâlâ önümüzde duruyor. Bu görev, birkaç ileri ülkenin proletaryasının ortak çabaları olmadan gerçekleştirilebilir, sosyalizm bir tek ülkede zafer kazanabilir mi? Hayır, bu olanaksızdır… Zira sosyalizmin nihai zaferi, sosyalist üretimin örgütlenmesi için bir ülkenin çabaları, özellikle de Rusya gibi köylü bir ülkenin çabaları yetersizdir.<span class="dipp" style="font-size:0.86em;"><a class="footnote-link" href="#footnote-225-954" id="footnote-225-954-backlink">954</a></span></p>
				<p class="paragraf-1">Stalin’in Marksist teoriye ve bilimsel ciddiyete verdiği önem buydu; bununla birlikte, kitabın bir sonraki baskısında ‘Hayır’ı ve ‘yetersizdir’i çıkarıvermişti! </p>
				<p class="paragraf-1">Stalin ve Buharin, bürokratik ayrıcalıklı pozisyonlarını bozabilecek her şeyden korkan ve onlara karşı savaşan bir yönetici grubu temsil ediyordu. En önemli özelliği atalet ve kendini beğenmişlikti. Rusya’nın basitçe dış dünyayı görmezden gelebileceği, kendi kaynaklarına güveneceği ve Buharin’in ünlü ifadesiyle, ‘sosyalizmi bir salyangoz hızıyla kuracağı’ düşüncesi böyle bir ruh haline uygun düşüyordu. Her parti görevlisinin sanayi yöneticileri, hali vakti yerinde köylülerle günlük uzlaşmalara girmesinin ve çabuk zengin olma peşindeki tüccarın, işçi demokrasisini ve dünya devrimini hatırlatanlara yönelik saldırılarında Stalin ve Buharin’i desteklemeye koşmasının nedeni buydu. Bu durum, yönetici grubun muhalefete karşı büsbütün artan baskıcı önlemler almasına, Ekim Devrimi’nin onuncu yıldönümünde muhalefeti destekleyen bazı Petrograd işçilerinin gösterisini polis zoruyla dağıtmasına,<span class="dipp"><a class="footnote-link" href="#footnote-225-955" id="footnote-225-955-backlink">955</a></span> muhalefeti partiden uzaklaştırarak uzak yörelere sürmesine ve nihayet Troçki’yi SSCB’den çıkarmasına olanak veriyordu. </p>
				<p class="paragraf-1">Yine de, 1928’e kadar Rusya’daki atmosfer, Stalin’in <span class="char-style-override-2">gulag</span> çalışma kampları üzerine yazılmış pek çok eserde görmezden gelinen bir unsur olarak, 1930’lardakinden hâlâ çok farklıydı. İç savaştan sonra Kızıl terör azalmıştı. Kamplarda yalnızca 30.000 kişi vardı ve bunlar da çalışmak zorunda bırakılmıyorlardı. Bu henüz bir totaliter rejim değildi.</p>
				<p class="paragraf-1">Michael Reiman’ın o döneme ait arşiv araştırmalarına dayanan çalışmasında yazdığı gibi:</p>
				<p class="alinti1" xml:lang="en-GB">Her ne kadar baskı, özellikle de siyasal baskı, yaygın olmayı sürdürüyorduysa da, kitlesel önleyici terör tekniği hemen hemen terk edilmişti. Hukukun ve yasal süreçlere uymanın barış zamanına özgü normal çerçevesi oluşturulmuştu. Gündelik sivil hayat yeniden ortaya çıkmıştı. NEP döneminin belirleyici kültürü, restoranlarıyla, pastaneleriyle ve eğlence yerleriyle kendine gelmişti. Daha zengin bir sanatsal ve ideolojik hayat da gelişmişti… İşçiler…gerçekte yeni sendika yasalarının olumlu yönlerinden, yeni işçi haklarından ve de fabrikadaki daha serbest denetim koşullarından yararlanıyorlardı. … Stalin’in otoritesi hâlâ sınırlıydı. Her ne kadar gücü büyükse de, sınırsız değildi.<span class="dipp" style="font-size:0.86em;"><a class="footnote-link" href="#footnote-225-956" id="footnote-225-956-backlink">956</a></span></p>
				<p class="paragraf-1">Ama, onlar muhalefeti sürgüne gönderirken, Stalin ve Buharin tarafından savunulan tüm yapı, bunalımlı bir aşamaya ulaşan içsel bir zaafla maluldü. Yapının istikrarı, sanayi malları çıktısının düzeyi, bu ihtiyaçları tatmin etmeye yeterli olmasa da ve Batılı kapitalist güçlerin devrimi, askeri güçle geriletme hayallerini terk etmiş olmaları beklentisine dayanıyor olsa da, köylülüğün şehirlere tahıl temin etmesine bağlıydı. Aslında her iki koşul da kalıcı olamazdı. Köylülüğün kimi kesimleri zenginleşirken devletten daha fazla talepte bulunmaya başladılar ve bunu almak için de eyleme geçtiler. Ve dünyayı aralarında paylaşmaya koşullu belli başlı kapitalist devletler Rusya’yı parçalama arzularını hâlâ kaybetmiş değillerdi. </p>
				<p class="paragraf-1">Her iki sorun 1928’in ortalarında hâd safhaya ulaştı. Köylüler tahıllarını şehirlere satmayı reddettiler ve o zamana kadar Rusya’nın en büyük ticaret ortağı olan Britanya, diplomatik ilişkileri kesti ve ticaret üzerine görünürde yasak uyguladı. Siyasi bir kriz Kremlin’i şiddetle sarstı. Reiman’ın anlattığı gibi:</p>
				<p class="alinti1" xml:lang="en-GB">Değişen uluslararası durum SSCB içindeki ilişkileri ciddi bir şekilde etkiledi. Parti liderliğinin otoritesi ağır bir şekilde sarsıldı.. Siyasal çevrelerde karışıklık ve şaşkınlık görüldü. Parti liderliği, kendini artan bir sinirlilik ve endişeye kaptırdı.<span class="dipp" style="font-size:0.86em;"><a class="footnote-link" href="#footnote-225-957" id="footnote-225-957-backlink">957</a></span></p>
				<p class="paragraf-1"><span>Yönetici grup tam ortasından bölündü. Buharin her şeyi göze alarak eskisi gibi devam etmeyi istiyordu. Ancak bu, köylüleri yatıştırmak için bürokrasinin içerde kimi güçlerini terk etmesi ve gelecekteki yabancı taleplerine direnmenin her türlü gerçek umudunun terk edilmesi anlamına geliyordu. Başlangıçta Stalin ne yapacağını bilemedi ama daha sonra bürokrasiye içerde ve dışarıda kendisini güçlendirme olanağı sunan bir politikayı seçti: köylülerden tahılı zorla alarak sanayiye aktaracak zorla sanayileşme. Böyle bir politika sanayi tesislerini yönetenlere uygundu. Döneme ilişkin araştırmalardan birisi, ‘daha fazla büyüme güdüsü parti liderlerinden olduğu kadar, şimdi pek çoğu parti üyesi olan, devlet görevlilerinden ve işletmecilerden geldi’ diye yazıyordu.</span><span class="dipp"><a class="footnote-link" href="#footnote-225-958" id="footnote-225-958-backlink">958</a></span><span> Bu ayrıca, Batılı devletler ölçeğinde, tank, savaş gemisi, uçak ve makineli tüfek üretme ve yabancı saldırı tehditlerini de savuşturma olanağı veriyordu. Stalin ısrar ediyordu:</span></p>
				<p class="alinti1" xml:lang="en-GB">Sanayileşmenin hızını yavaşlatmak geride kalmak anlamına gelir ve geride kalanlar yenilirler… Biz gelişmiş ülkelerin 50 ila 100 yıl gerisindeyiz. Bu gecikmeyi 10 yılda gidermeliyiz yoksa onlar bizi ezerler.<span class="dipp" style="font-size:0.86em;"><a class="footnote-link" href="#footnote-225-959" id="footnote-225-959-backlink">959</a></span></p>
				<p class="paragraf-1">Batı’yı askeri olarak yakalamak için bürokrasinin zorla sanayileşme yolunun, kendi içinde bir mantığı vardı. Tesis, makine ve hammadde gibi ‘yatırım malları’ üretimi, tüketim malları pahasına arttı. Üretim araçlarını üretmeye tahsis edilen yatırımın 1927-28’de yüzde 32,8 olan oranı, 1932’de yüzde 53,3 ve 1950’de yüzde 68,8’e yükseldi.<span class="dipp"><a class="footnote-link" href="#footnote-225-960" id="footnote-225-960-backlink">960</a></span> Ama bu, artan sanayi işçileri kitlesini beslemek karşılığında köylülerin istedikleri malların üretilmediği anlamına geliyordu. </p>
				<p class="paragraf-1">Yiyeceği elde etmenin tek yolu köylülere karşı daha fazla zor kullanmaktı. Stalin bunun mantığını, tahıla el koymaktan toprağa el koymaya geçerek izledi. Toprağın kolektivizasyonu –aslında köylülüğe devletçe el konulması– zorunlu sanayileşmenin öteki yanıydı. Bu, şehirleri beslemek ve yabancı makineleri satın almak için gerekli fazlanın artışına yol açtı. Ama aynı zamanda toplam tarım çıktısında bir azalmaya neden oldu. </p>
				<p class="paragraf-1">Kolektivizasyon köylüler arasında çok büyük zorluklara yol açtı. Milyonlarca küçük ve orta köylü <span class="char-style-override-2">kulak</span> olarak lanetlendi ve sürülmek üzere sığır kamyonlarına dolduruldu. On milyonlar, tahıllarına el konulduğu için aç kaldı. İşçiler de hayat standartlarında altı yılda tahminen yüzde 50’ye varan bir düşüşe maruz kaldılar.<span class="dipp"><a class="footnote-link" href="#footnote-225-961" id="footnote-225-961-backlink">961</a></span> Böylesi bir kitlesel baskı polis rejimi olmadan uygulanamazdı. Her türlü protesto merhametsizce ezilmek zorundaydı. İşçilerin ya da köylülerin kendilerini ifade edebilecekleri her kanal kapatılmalıydı. Sendikalar tamamıyla devlete bağımlı kılındı. Çok sayıda insan çalışma kamplarına sürüklendi; o kadar ki bunların 1930’daki sayısı 1928’deki sayılarının 20 katı oldu.<span class="dipp"><a class="footnote-link" href="#footnote-225-962" id="footnote-225-962-backlink">962</a></span> İşçi ve köylülere sempati duyan bürokrasi aygıtının herhangi bir kesimi; –kasıtsız bile olsa– hoşnutsuzluğun odağı olabilecek bir roman, şiir ya da müzik üreten entelektüellerle birlikte cezalandırılmak zorundaydı. Parti içi tartışma yok oldu; bunun yerini en son ‘sapma’yı lanetleyen ritüeller aldı. 1920’lerin sanatsal deneyimlerinin yerini, yanlış bir şekilde ‘sosyalist gerçekçilik’ diye adlandırılan sıkıcı bir konformizm aldı. İç savaşla 1928 arasında nadir olan idamlar, şimdi sıradan hale geldi. 1930 yılında, 1921 yılında iç savaşın sonundakinden iki kat daha fazla olan 20.201 idam görüldü. Korkunç toplam 1937’de 353.704’e, 1921 rakamının hemen hemen 40 katına ulaştı.<span class="dipp"><a class="footnote-link" href="#footnote-225-963" id="footnote-225-963-backlink">963</a></span> </p>
				<p class="paragraf-1">İnsanları idama ya da çalışma kamplarında yaşanılan ölüme mahkûm eden göstermelik yargılamalar başkaları için caydırıcı olmadı. Suçlananların ‘Troçkici yabancı ajanlar’ olarak suçlanması kitlenin garezini rejimden, sözde ‘sabotajcılar’a yönlendiriyordu. 1936-37’de tepe yapan terör, Lenin’in 1917’deki merkez komitesinde yer almış Stalin, şimdi Stalin’in İsveç’deki büyükelçisi Alexandra Kollontay ve sürgünde varlığını sürdüren ve 1940 yılında Stalin’in ajanlarından birisi tarafından öldürülecek olan Leon Troçki dışındaki herkesi ölüme mahkûm etmişti. </p>
				<p class="paragraf-1">On yıllar boyunca Stalin’i savunanlar, onun Lenin’in 1917’nin özlemlerini gerçekleştiren halefi olduğunu iddia etmişlerdir. Bu, her ne kadar olumlu değil de olumsuz imalarla da olsa, Batı kapitalizmini savunanların pek çoğu tarafından da tekrarlanan bir iddiadır. Ne ki, Stalin, 1917’nin Bolşevikleri’nin 1930’ların teröründe kurban edilmesini sağlama konusunda dikkatlidir. 1917’de Bolşevik Parti üyesi olanlardan yalnızca 14’te bir kişi ve 1920’dekilerden altı kişide bir kişi 1939’da hâlâ Sovyetler Birliği Komünist Partisi’nin üyesiydiler.<span class="dipp"><a class="footnote-link" href="#footnote-225-964" id="footnote-225-964-backlink">964</a></span> Geriye kalanların pek çoğu idam edilmiş ya da kamplara gönderilmiştir. Leon Troçki’nin defalarca vurguladığı gibi, Stalinizmin, Leninizmin bir devamı olması bir yana, ikisinin arasında nehir gibi kan vardır. </p>
				<p class="paragraf-1">Stalin’in mantığı, daha büyük rakipten baskı gören ve işçilerine rekabet edebilmek için her türlü ‘fedakârlığı’ yapmasını söyleyen herhangi bir kapitalistin mantığı ile aynıydı. Stalin için Batı’yı yakalamak, başka yerlerde uygulanan ‘ilkel birikimin’ bütün yöntemlerini kopya etmek demekti. Britanya sanayi devrimi köylüleri çitlemeler ve toprakların açılması yoluyla arazilerinden uzaklaştırma temeline dayanmıştı; Stalin köylülerin toprakları kontrol etmesini, milyonlarcasını şehirlere göçe zorlayan ‘kolektivizasyon’ yoluyla yok etmişti. Britanya kapitalizmi Karayip Adaları ve Kuzey Amerika’daki kölelik yoluyla servet biriktirmişti; Stalin milyonlarca insanı <span class="char-style-override-2">gulag</span> köle kamplarına topladı. Britanya, İrlanda, Hindistan ve Afrika’yı yağmaladı; Stalin, SSCB’nin Rus olmayan halklarının haklarını ellerinden aldı ve halkları topluca binlerce mil uzaklara göç ettirdi. Britanya sanayi devrimi işçilerin en temel haklarını inkâr etmiş ve erkekleri, kadınları ve çocukları günde 14 ya da 16 saat çalıştırmıştı; Stalin de sendikaların bağımsızlığını kaldırarak ve grevcileri vurarak aynı yolu izledi. Tek önemli fark, ilkel birikimini tamamlamak için Batı kapitalizmine yüzyıllar gerekmişken, Stalin bunu 20 yılda başarmayı hedefledi. Dolayısıyla gaddarlık ve barbarlık daha yoğun oldu. </p>
				<p class="paragraf-1">Stalinci bürokrasi, İngiltere’de sanayi devrimi sırasındaki küçük çaplı piyasa kapitalizmini taklit ederek onlara yetişemezdi. Yalnızca, eğer sanayileri Batı’dakilerin büyüklüğüne ulaşırsa, askeri olarak başarılı olabilirdi. Ama tek tek firmaların, birbirlerini yutarken büyümeleri için zaman yoktu. Gerekli üretim büyüklüğünü sağlamak için devletin işe karışması gerekiyordu. Küçük özel firmalar değil, kapitalist devlet tekelleri gerekliydi ve de devletin her şeyin üretimini birikimin emrine sokarak bütün ekonominin eşgüdümünü sağlaması gerekiyordu. </p>
				<p class="paragraf-1">Pek çok insan ortaya çıkan sistemi sosyalist olarak gördü ve hâlâ görenler de var. Zira Stalinizm Rusya’da ve daha sonra da Doğu Avrupa ve Çin’de özel kapitalizmin bel kemiğini kırdı. Ancak yöntemleri, Batı’nın savaş ekonomilerinin yöntemlerine çok benziyordu. Kitlelerin tüketimini sınırlandırarak ağır sanayi ve silah üretimini kurarken, onlar gibi plan yaptı.</p>
				<p class="paragraf-1">1930’larda buna tanık olan Batılılar SSCB’nin başarısı karşısında, aynen 1950 ve 1960’larda SSCB’nin hızlı sanayi gelişmesini gören Üçüncü Dünya’dan pek çok gözlemci gibi, şaşkına dönmüşlerdi. Ömürleri boyunca devrimin karşıtı olan Britanya Fabian’ları Sidney ve Beatrice Webb, 1930’ların ortasında Rusya’yı ziyaret ettiler. O kadar etkilenmişlerdi ki, <span class="char-style-override-2">Sovyetler Birliği: Yeni Bir Uygarlık?</span> adında bir kitap yazdılar. İkinci baskıda daha da fazla etkilenmişlerdi ki soru işaretini kaldırdılar.</p>
				<p class="paragraf-1">Ne ki SSCB, 1930’larda bile, içinde bulduğu dünyadan kaçamazdı. Devletin yön vericiliği, halkları için muazzam bir bedel karşılığında, dünyanın geri kalan kısmında sanayiler küçülürken onun sanayilerinin genişlemesini sağladı. Dünya bunalımının bile doğrudan bir etkisi oldu. Stalin yabancı makine ithalatını, Ukrayna ve Kazakistan’dan tahıl satarak finanse etti. 1929’dan sonra fiyatlar düşünce, iki kat fazla satmak zorunda kalacaktı ve en az üç milyon köylü, devlet onların tahılına el koyarken açlıktan öldü.</p>
				<p class="arabaslik-sol"><span class="char-style-override-3">Dünya Devriminin Terk Edilişi</span></p>
				<p class="paragraf-1">Stalinizm, yalnızca tecrite bir tepki değildi. Ayrıca bu tecrit edilmişliği arttırdı. ‘Tek ülkede sosyalizm’ teorisi, dünyanın başka yerlerindeki Komünist partilerine de empoze edilerek, devrim şansına zarar verdi. </p>
				<p class="paragraf-1">Stalin-Buharin ittifakının ilk evresinde, Batı’da saygıdeğer müttefik arayışları, TUC genel greve ihanet etmişken bile, bir ‘Anglo-Sovyet Sendika Anlaşması’ aracılığıyla Britanya’nın TUC’una sevgi gösterisi yapmak anlamına geliyordu. Britanyalı sendikacılar, her ne kadar Britanya sendika liderlerinin siciline şöyle bir göz atılması bu gücü nasıl kullanacaklarını ortaya koyuyor olsa da, ‘Bütün iktidar TUC Genel Konseyine’ sloganını atacak kadar cesaretlenmişlerdi. </p>
				<p class="paragraf-1">Aynı aylarda, Doğu’da müttefik arayışları Çan Kay-Şek’i övmek anlamına geliyordu. Kanton’daki işçi örgütlerine saldırısından sonra bile Stalin ve Buharin, Şanghay’daki ve başka yerlerdeki Çin Komünistleri’ne ona güvenmelerini söylüyorlardı.<span class="dipp"><a class="footnote-link" href="#footnote-225-965" id="footnote-225-965-backlink">965</a></span></p>
				<p class="paragraf-1">‘Tek ülkede sosyalizm’, ‘salyangoz hızıyla sosyalizm’den zorla sanayileşmeye dönüşünce, yabancı Komünist partilerinin beklenen politikalarında da bir değişim oldu. 1928 yılında onlara aniden, devrimci ilerleyişin yeni ‘üçüncü dönemi’nde oldukları söylendi. Şimdi ana düşmanın, Sosyal Demokrat partiler içindeki aynı sol kanat ve Rus liderlerin birkaç ay önce pek övdükleri sendikalar olduğu söylendi. Stalin ve izleyicileri, bu insanların ‘sosyal faşist’ ve aşırı sağ kadar tehlikeli olduklarını açıklıyordu. Her yerdeki Komünistler saldırılarının en büyük kısmını onlara yöneltmeli; her ne koşul altında olursa olsun onlarla ittifak kurmayı reddetmeli ve eğer gerekirse, ayrı sendikalar kurmalıydılar.</p>
				<p class="paragraf-1">Yabancı Komünist partilerine bu tür politikaları kabul edecek olan yeni liderler empoze edildi ve hemen hemen her yerde bu politikaları izlemeyecek olan tanınmış liderler partilerinden atıldı. Bu 180 derecelik dönüşü yapmakla Stalin’in amacı neydi? Açıklamanın bir kısmı, Britanya ve Çin’de yapılmış olan yanlışların örtbas edilmesiydi. 1927 Mart’ında, Çan Kay-Şek onları kesmeye hazırlanırken, Çinli Komünistlerin Çan Kay-Şek’i eleştirmelerinin yasaklanmasından sonra Stalin ve Buharin, Kasım ayında Komünistleri Kanton’da iktidarı ele geçirmeye zorladılar. Güçler dengesi uluslararası planda tamamıyla onlara karşıydı ve de sonuç bir kan banyosu oldu; ama Stalin ve Buharin’i çok muhafazakâr oldukları için eleştirmenin çok güç olduğu bir hava da yarattı. Bu dönüş başka işlevler de yerine getirdi. Uluslararası plandaki çok istekli, kahramanca mücadele, bunun halk kitlesi üzerindeki etkilerini dikkate almaksızın, Rusya’yı acilen sanayileştirme koşuşturmasıyla uyumlu hale geldi. Bu dönüş ayrıca Stalin’e Rusya’da olup bitenler hakkında muhtemel eleştiri yapacak herkesi söküp atma olanağı verdi. Yabancı Komünist partilerinin Rus dış politikasının nihaî organlarına dönüşmesine neden oldu. </p>
				<p class="paragraf-1">‘Üçüncü dönem’ yabancı partiler için felaket oldu. 1929’da patlak veren bunalım sağlam işçi azınlığını radikalleştirdi ve kapitalizmin kötülükleri hakkındaki Komünist propagandaya olan sempatiyi arttırdı. Ama pek çok işçiyi de, yerleşik sosyal demokrat partilerin ve sendikaların güvenliğine tutunmaya itti. Radikal yönde hareket edenler genellikle genç işçiler ve işsizlerdi zira kanlı polis baskısına karşı yapılan gösteriler işsizlerin öfkelerini yansıtabileceği tek etkili araçtı. Buna karşılık, bir işe sahip olan işçiler bunu kaybetmekten o kadar korkuyorlardı ki parlamento ve sendika liderlerinden gelen ‘sükunet’ çağrılarını dinlediler. </p>
				<p class="paragraf-1">Bu işçiler de öfkeliydi. İşverenler onlara greve gitmekten başka şans bırakmayınca bunu en militan biçimde yapabiliyorlardı. Ama genellikle onların öfkeleri engelleniyordu ve başarılı bir şekilde mücadele etme şansları olduğunu hissedinceye kadar ifadesini bulmuyordu. Yönetici sınıftaki krizin yarattığı ayrılıklar, her ne kadar kısa süreli de olsa ekonomideki canlanmalar, firmaların daha fazla işçi istihdam etmesiyle aniden işçilerin mücadelesinde yeni olanaklar yaratabiliyordu. Dolayısıyla 1929 sonrası yıllar pek çok militanca mücadele biçiminin yükselişine şahit oldu: İspanyol monarşisinin devrimci bir şekilde devrilmesi ve işçi hareketinin kitlesel canlanışı; Küba’da devrimci bir kalkışma; Fransız solunun ‘Halk Cephesi’ hükümetinin kuruluşuna ve belli başlı fabrikaların işgaline yol açan büyük atılımı ve ABD’de, dünyanın en büyük otomobil imalatçısı General Motors’un işgaliyle sonuçlanan kitle sendikacılığının doğuşu. </p>
				<p class="paragraf-1">Ama hiçbir yerde bunlar krizin başlamasıyla eşzamanlı meydana gelmedi –iki, dört ya da altı yıllık gecikmeler söz konusuydu– ve hiçbir yerde eski sosyal demokrat ve sendika örgütlerinin etkisini akşamdan sabaha öyle basitçe yok etmedi. Tipik olarak sosyal demokratik önderliğin kimi kesimleri, eskisinden daha sol bir dil kullanarak etkilerini sürdürdüler ve hatta arttırdılar. Bu liderleri basitçe ‘sosyal faşist’ olarak niteleyenler, onları izleyen işçilerden koptular.</p>
				<p class="paragraf-1">Bu, Komünist partilerin hemen hemen altı yıl süreyle, Stalin’in etkisiyle yaptıkları bir yanlıştı. Krizin radikalleştirdiği insanları kendilerine çektiler. Ama daha sonra onları, sendikaların ve sosyal demokrat örgütlerin etkisi altında olan daha geniş işçi tabakalarından kopararak, kazanamayacakları savaşlara sürdüler. Bütün olumsuz koşullara rağmen savaşın sertleştirdiği parti üyesi bir azınlık sebat etti ve mücadeleyi sürdürdü. Ancak üyelerin pek çoğu, genellikle çoğunluğu, zorluklara, açlığa ve işverenlerin elinde cezalandırılmaya boyun eğdiler ve mücadeleden koptular. Komünist parti üyelerinin sayıları bunu gösterir. Çekoslovak partisinin 1928’de 91.000 olan üye sayısı 1931’de 35.000’e; Fransız partisinin 52.000’den 36.000’e; ABD partisinin 14.000’den 8.000’e ve Britanya partisinin 5.500’den 2.500’e düştü.<span class="dipp"><a class="footnote-link" href="#footnote-225-966" id="footnote-225-966-backlink">966</a></span></p>
				<p class="paragraf-1">Komünist partisi tek bir ülkede büyüdü – Almanya. Krizin etkileri burada ABD’den bile daha ağırdı çünkü bunalımda işini kaybedenlerin pek çoğu, yüksek faiz hadleri orta sınıfları, küçük işadamlarını ve çiftçileri çok ağır bir şeklide vururken, yalnızca yedi yıl önceki enflasyonda tasarruflarını yitirmişlerdi. Bütün ülkede önüne geçilemez ekonomik ve sosyal bunalım koşullarında parti üyelerinin sayısı 1928’de 124.000’den 1931’de 206.000’e yükseldi ve Komünist oylar 1928’deki 3,2 milyon düzeyinden, 1930’daki 4,6 milyona ve 1932 Kasım’ındaki 5,9 milyona çıktı. </p>
				<p class="paragraf-1">Ancak parti üyelerinin çok büyük bir kesimi işsizdi. Berlinli parti üyelerinin yüzde 51 kadarı 1930’da işsizdi; buna karşılık yüzde 40’ı fabrikalarda çalışıyordu ve 1931 yılında ulusal parti üyelerinin yalnızca 17’si işyerlerinde parti çalışması yapabilecek durumdaydı.<span class="dipp"><a class="footnote-link" href="#footnote-225-967" id="footnote-225-967-backlink">967</a></span> Dahası, parti üyeliklerinin el değiştirme oranı, Berlin’de yaklaşık yüzde 40 olmak üzere, inanılmaz derecede yüksekti.<span class="dipp"><a class="footnote-link" href="#footnote-225-968" id="footnote-225-968-backlink">968</a></span> Bu arada, Sosyal Demokratlar, oy kaybetmelerine rağmen, Kasım 1932’de hâlâ 7,2 milyon oy almışlar ve fabrika komitelerindeki sandalyelerin, Komünistlerin yüzde 4’üne karşılık, yüzde 84’ünü elde etmişlerdi.<span class="dipp"><a class="footnote-link" href="#footnote-225-969" id="footnote-225-969-backlink">969</a></span></p>
				<p class="paragraf-1">Sosyal Demokratları sosyal faşistler olarak reddetmekle Komünistler kendilerini, kafaları ne kadar karışık olursa olsun, ekonomik bunalım karşısında bir şeyler yapmak ve Hitler’in Nazilerine direnmek isteyen işçi kitlesinden koparmışlardı. Stalin’in talimatlarını izlemenin sonuçları yalnızca partiye değil fakat insanlığa zarar veriyordu.</p>
				<p class="arabaslik-sol"><span class="char-style-override-3"> Hitler’in İktidar Yolu</span></p>
				<p class="paragraf-1">1929 Ekim’inde Wall Street Çöküşü meydana geldiği sırada, Avrupa’nın iki en büyük ülkesinin hükümetlerine İşçi Partisi tipi sosyal demokrat partiler egemendi. Britanya İşçi Partisi’nin Ramsay MacDonald’ı yılın başlarında Liberallerin desteğine dayanan bir azınlık hükümeti kurmuştu; Almanya’da ise Sosyal Demokrat Müller, bir yıl önce ‘ılımlı’ burjuva partileriyle birlikte ‘büyük koalisyon’un başına getirilmişti. </p>
				<p class="paragraf-1">Her iki hükümetin de 1930 yılına gelindiğinde kendilerini yutan krizle nasıl mücadele edecekleri konusunda herhangi bir fikirleri yoktu. Artan işsizlik, sosyal yardım harcamalarının artışı anlamına geliyordu. Azalan sanayi üretimi ise vergi gelirlerinin azalması demekti. Hükümet bütçeleri açık vermeye başladı. Mali istikrarsızlık iki ülkeyi de vurdu – ABD’li bankacılar 1920’lerde Alman ekonomisini destekleyen ‘Dawes Plan’ı kredilerinin geri ödenmesini istediler ve finansçılar sterlinin uluslararası değişim değeri aleyhine kumara başladılar. Ulusal bankaların başkanları, Almanya’da (yönetici sınıfın liberal kesiminin temsilcisi olarak beş yıl önce göreve getirilen) Schacht ve Britanya’da (Baring Bankası ailesinin bir üyesi olan) Montagu Norman hükümetlerine, işsizlere sosyal yardım sağlayan sigorta fonlarını azaltmalarını söylediler. Hükümetler bu baskı altında dağıldılar. Almanya’da maliye bakanı, bir zamanlar Avusturyalı Marksist iktisatçı ve daha sonra Bağımsız Sosyal Demokrat Rudolf Hilferding durumla başa çıkamadı ve hükümet 1930 başlarında düştü. Britanya’da MacDonald’ın maliye bakanı Philip Snowden, İşçi Partisi’ni terk ederek ulusal bir hükümette Muhafazakârlara katıldı. </p>
				<p class="paragraf-1">Ekonomik kriz Britanya’da Almanya ve ABD’den daha az şiddetliydi. Britanya sanayiinin imparatorluk nedeniyle hâlâ büyük pazarlara ayrıcalıklı bir ulaşımı söz konusuydu. Fiyatlar ücret ve maaşlardan daha hızlı düştü ve kuzeyin, İskoçya’nın ve güney Galler’in eski sanayi bölgelerinde işsizler sıkıntı çekerken, orta sınıf bu durumdan yararlandı bile. Ulusal hükümet kamu sektöründeki işsizlik ödemelerini ve maaşları kıstı; işsizler arasında isyanları, donanmada kısa süreli bir isyanı ve öğretmenler gibi gruplar arasında öfkeyi kışkırttı. Ama krizi kolaylıkla atlattı; morali bozulmuş İşçi Partisi’ne 1931 ve 1935 genel seçimlerinde dayak attı ve Britanya kapitalizminin belli başlı kesimlerini bu krizden çıkmanın bir yolu bulunduğu konusunda ikna etti. 1933 ve 1934 yıllarında Oswald Mosley’in, faşizmin Britanya varyantını desteklemeye hazır olan yönetici sınıfın belirli kesimleri (örneğin gazetesi <span class="char-style-override-2">Daily Mail</span>’in ‘Kara Gömleklilere Hurra!’ diye adice açıklamalar yaptığı Rothermer ailesi) 1936’ya gelindiğinde genellikle bu tutumu terk ettiler. </p>
				<p class="paragraf-1">Almanya’da işler çok farklıydı. İşsizlik Britanya’dakinden yüzde 50 daha fazlaydı ve de orta sınıfın büyük kesimi ileri derecede yoksulluk çekiyordu. Kriz Adolf Hitler’in Nasyonal Sosyalist (ya da Nazi) Partisi’ne büyük bir destek dalgası yarattı. Oyları 810.000’lerden 1930’da altı milyonun üzerine ve Temmuz 1932’de de toplam oyların yüzde 37,3’üne yükselerek ikiye katlandı. Ama Naziler yalnızca (ya da esas itibariyle) bir seçmen partisi değildi. Onların örgütlenmelerinin çekirdeğinde, sayıları 1930 sonlarında 100.000 ve 1932 ortalarında 400.000’i bulan paramiliter sokak savaşçıları –SA ya da Nazi Komando Örgütü üyesi/ Kahverengi Gömlekliler– yer alıyordu. Bu silahlı çeteler toplumsal bunalımın sorumlusu olarak suçladıkları, bir uçta sözde ‘Yahudi’ finans kapital, öte yanda sözde ‘Yahudi’, ‘Marksist’ işçi sınıfına karşı mücadeleye kendilerini adamışlardı. Nazizmi ve faşizmi, yerleşik burjuva partilerinden farklı kılan, sokakların kontrolü ve tüm öteki örgütlerin fethedilmesi için savaşmaya hazır olan işte bu silahlı gücün varlığıydı.</p>
				<p class="paragraf-1">Bu türün ilk başarılı örgütlenişi İtalya’da 1920’den sonra Mussolini tarafından yaratılmıştı. Bunun üyeleri, Yahudi karşıtlığından daha ziyade, güçlü bir milliyetçi ideolojiyle birbirlerine bağlıydılar. (1920’lerin ortalarında Roma belediye başkanı gibi kimi üyeleri Yahudiydi ve Yahudi karşıtlığı 1930’ların sonlarında Hitler’le ittifak kuruluncaya kadar faşist ideolojinin bir özelliği değildi.) Ama diğer açılardan Hitler’in izleyeceği yolu Mussolini aydınlatmıştı.</p>
				<p class="paragraf-1">Hitler’in partisi, Fransızların Ruhr’u işgal ettiği ve büyük enflasyonla gelen 1923 kriz yılında ilk kez önem kazandı. Parti, sağ terör örgütleri, Yahudi karşıtı gruplar ve eski <span class="char-style-override-2">Freikorps</span> üyelerinin Bavyera şehri Münih’te bir araya gelen çevresinin merkezi oldu. Ancak Kasım 1923’te şehirde iktidarı ele geçirme girişimi hazin bir şekilde başarısız oldu ve kriz koşulları ortadan kalkınca parti düşüşe geçti. 1927-28’e gelindiği zaman Hitler’in partisi, birkaç bin üyesi ve sürekli kavga eden liderliğiyle oy sandığında marjinal bir güçtü. Daha sonra dünya bunalımının patlak vermesi partiye muazzam bir atılım kazandırdı. </p>
				<p class="paragraf-1">Giderek artan sayıda insan, ‘ılımlı’ burjuva partilerinden Hitler’e akın ettiler, zira kriz sırasında destek olan bu hükümetler, yalnızca işçileri değil fakat kendi orta sınıf destekçilerinin de çoğunu yoksulluğa ve iflasa sürüklüyordu. Örneğin küçük Thalburg kasabasında üç yıl içinde Nazi oyları, diğer burjuva partilerinin aleyhine olarak, 123’ten 4.200’e fırladı.<span class="dipp"><a class="footnote-link" href="#footnote-225-970" id="footnote-225-970-backlink">970</a></span></p>
				<p class="paragraf-1">İtalyan faşistleri gibi Naziler de orta sınıfın bir partisiydi. Hitler iktidara gelmeden önceki üyelerin büyük bir kısmı serbest çalışanlar (yüzde 17,3), beyaz yakalı işçiler (yüzde 20,6) ya da memurlardı (yüzde 6,5). Bütün bu gruplar Nazi Partisi’nde, genel nüfus içinde olduklarından yüzde 50 ve 80 daha fazla temsil ediliyorlardı ve hepsi, bugünkünden farklı olarak, toplumsal olarak çok daha ayrıcalıklı kabul ediliyorlardı. Genel nüfus içindeki oranlarından yaklaşık yüzde 50 <span class="char-style-override-2">daha az</span> oranda da olsa, Nazilere katılan işçiler de oldu.<span class="dipp"><a class="footnote-link" href="#footnote-225-971" id="footnote-225-971-backlink">971</a></span> Naziler işçi sınıfından biraz oy aldılar. Ancak bunların çoğu, savaştan hemen sonraki sendikalaşma girişimlerinin kırıldığı ve işçi sınıfı politikası geleneğinin hiç mevcut olmadığı doğu Prusya gibi bölgelerin tarım işçilerinin; orta sınıfın etkisinin en güçlü olduğu küçük kasabalardaki işçilerin ya da atomize olmuş ve Nazi ya da özellikle Nazi Komando Örgütleri’ne üye olmanın sağlayacağı yararların cazibesine kapılmış işsizlerin oylarıydı.<span class="dipp"><a class="footnote-link" href="#footnote-225-972" id="footnote-225-972-backlink">972</a></span> Bu durum, örneğin ‘araştırmalar Nazi oylarıyla sınıf arasında yalnızca çok düşük bir korelasyon olduğunu gösteriyor’ diyen, Michael Mann’ın yaptığı gibi, Nazilerin orta sınıf özelliğini inkâr etmenin saçmalığını gösteriyor.<span class="dipp"><a class="footnote-link" href="#footnote-225-973" id="footnote-225-973-backlink">973</a></span></p>
				<p class="paragraf-1">Ama orta sınıflar, niçin solun değilde, Nazilerin cazibesine kapılmıştı? Bu kısmen on yıllar süren anti-sosyalist telkinlerle ilgiliydi. Serbest çalışanlar ya da beyaz yakalı işçiler, bedeniyle çalışan işçilere üstün oldukları inancıyla yetiştirilmişlerdi ve kriz derinleşirken işçi kitlesinden kendilerini ayıran şeye sıkıca tutunmak istiyorlardı. Hükümetlere ve finansçılara duydukları öfke, kendilerinin altındaki işçi kitlesinden duydukları korkuya eşitti. Bununla birlikte bu durum onların pek çoğunun, 1918-1920 devrim döneminde, bir tür sosyalist değişimin kaçınılmaz olduğu düşüncesine razı olmalarını engellememişti.</p>
				<p class="paragraf-1">Bu durumdaki diğer etken, solun kendisinin davranışıydı. Alman Sosyal Demokratları, İtalyan seleflerinin deneyiminden hiçbir şey öğrenmemişlerdi. Bunun yerine, <span class="char-style-override-2">bıktırıncaya kadar </span>(<span class="char-style-override-2">ad nauseam</span>) ‘Almanya İtalya değildir’ diye tekrarlamışlardı. 1927’de Kautsky bu noktada ısrar ediyor, ileri bir sanayi ülkesinde faşizmin, ‘kapitalist amaçlara hizmet etmeye hazır büyük sayılarda lümpen unsurları yakalamada’ İtalya’daki başarısını asla tekrarlayamayacağını iddia ediyordu.<span class="dipp"><a class="footnote-link" href="#footnote-225-974" id="footnote-225-974-backlink">974</a></span> Hilferding, Ocak 1933’te Hitler iktidara geçmeden birkaç gün önce hâlâ aynı mesajı tekrarlıyordu. Alman anayasasına dayanarak, Sosyal Demokratların Nazileri ‘legalite’ alanına zorladıklarını ve Cumhurbaşkanı Hindenburg’un bir önceki yaz hükümet kurma talebini reddetmiş olmasının gösterdiği gibi bunun onların yenilgisine yol açacağını söylüyordu. ‘İtalyan trajedisinden sonra Alman farsı geliyor…” diyor, “bunun faşizmin yıkılışını gösterdiğini’ iddia ediyordu.<span class="dipp"><a class="footnote-link" href="#footnote-225-975" id="footnote-225-975-backlink">975</a></span> </p>
				<p class="paragraf-1">Anayasacılık üzerine yapılan vurgu Sosyal Demokrat liderleri, kendileri 1930’da hükümeti terk ettikten sonra ağırlaşan krizde işbaşında olan, birbirini izleyen hükümetlere karşı bir ‘hoşgörü’ politikası izlemeye yöneltmişti. Önce Brüning, sonra von Papen ve son olarak da Schleicher’in liderliğindeki bu hükümetler parlamentoda çoğunluk desteği olmadan yönettiler ve cumhurbaşkanına açık kararnamelere dayandılar. Aldıkları önlemler işçi sınıfının ve alt orta sınıfın koşullarına saldırı niteliğinde oldu –Brüning’in bir kararnamesi ücretlerde yüzde on kesinti getiriyordu– ama ekonominin kötüye gidişini ve onunla birlikte gelen güçlükleri önleyemedi. Sosyal Demokratlar uyguladıkları ‘hoşgörü’ politikasıyla, aslında, sunabilecekleri tek şeyin zorluk ve açlık olduğunu söylüyorlardı. Eski burjuva partilerini terk edenlerin desteğini elde etmeleri için meydanı Nazilere bıraktılar.</p>
				<p class="paragraf-1">Sosyal Demokratlar, önünden çekilerek, Hitler’in işlerini kolaylaştırmış görünüyorlardı. Çeşitli türden savunma örgütleri, sosyalist spor kurumlarından ve gençlik örgütlerinden gelen gençler ve militanlardan oluşan <span class="char-style-override-2">Reichsbanner</span>’i kurdular. Bunun yüz binleri harekete geçirme potansiyeli vardı. Ne ki yalnızca savunma amaçlı olduğunu ve yalnızca hiçbir zaman gelmeyen bir anda, Nazilerin anayasayı delmeleri halinde kullanılabileceğinde ısrar ettiler. Ayrıca Prusya devlet yönetimini ve büyük ve iyi silahlanmış bir polis gücünü kontrol ediyorlardı. Berlin’de 1929’da Komünistlerin yönetimindeki 1 Mayıs gösterilerine ateş açmak için polisi kullandılar ve 25 kişiyi öldürdüler; 1930 ve 1931’de Prusya’nın her yerinde Nazilerin gösterilerini yasakladılar. Ancak onların bu anayasacılığı, 1932 yazında Nazi tehdidi yüksek bir noktaya ulaştığında, onları bu silahı terk etmeye yöneltti. O yılki cumhurbaşkanlığı seçimlerinde kendi adlarına bir aday çıkarmadılar ve destekleyicilerini yaşlı Hindenburg’a oy vermeye zorladılar ve bu Hindenburg, gizli gizli Hitler’le görüşen von Papen’le anlaşarak Prusya’daki Sosyal Demokrat hükümeti düşüren bir kararname yayınlayarak onlara hizmetlerini ödedi. Sosyal Demokratlar uysal bir şekilde buna boyun eğdiler ve Nazizme karşı en güçlü siper olduğunu söyledikleri şeyi terk ettiler. SA komandoları şimdi açıkça yürüyüşler yapmak, hayatı bu kadar zor yapan koşulları nasıl olsa ortadan kaldıracak dinamik ve çok güçlü bir hareket imajı yaratmak ve muhalefeti sokaklardan uzaklaştırmak için serbest kaldılar. İnsanların o zamana kadar tanıdığı en kötü bunalım karşısında Sosyal Demokratların hareketsizliği kadar büyük bir çelişki olamazdı.</p>
				<p class="paragraf-1">Sosyal Demokrat eylemciler arasındaki şaşkınlık boşuna değildi. Nazizmin Thalburg kasabasındaki yükselişini yazan tarihçinin belirttiği gibi 1933 başında Sosyal Demokratların: </p>
				<p class="alinti1" xml:lang="en-GB">…pek çokları Nazilerin yönetimi ele geçirmesini bekliyordu. Savaşmayı planlıyorlardı ama artık ne için savaşılacağı o kadar açık değildi. General von Schleicher’in ya da von Papen’in cumhuriyeti için mi? Cumhurbaşkanlığı kararnameleri altında bir demokrasi için mi? Puslu 1933 Ocak’ında Thalburg SPD’si hiçbir toplantı yapmadı, hiçbir konuşmaya destek olmadı. Söyleyecek ne kalmıştı ki?<span class="dipp" style="font-size:0.86em;"><a class="footnote-link" href="#footnote-225-976" id="footnote-225-976-backlink">976</a></span></p>
				<p class="paragraf-1">Sosyal Demokratların hareketsizliği meydanı Nazilere bırakmıştı. Ama Naziler basitçe onların seçim desteğinin sırtına binerek iktidara gelemezlerdi. Serbest seçimlerdeki en yüksek oy oranları yüzde 37,1 olmuştu ve 1932’nin Temmuz’uyla Kasım’ı arasında fiilen iki milyon oy kaybetmişlerdi. Hitler şansölye (başbakan) iken ve muhalefetin kitlesel olarak sindirildiği durumda bile, Mart 1933 seçimlerinde oyların yalnızca 43,9’unu almışlardı. 1932 sonlarında Goebbels, günlüğünde, Nazilerin iktidarı ele geçirememesinin saflarda moralsizliğe yol açtığından ve binlercesinin ayrıldığından şikâyet ediyordu. </p>
				<p class="paragraf-1">İktidarı Nazilere veren şey, Alman yönetici sınıfının baş temsilcilerinin bunu ona sunma kararıydı. Büyük iş çevrelerinin kimi kesimleri uzun süredir Nazilere para veriyor ve onları sola ve sendikalara karşı bir denge unsuru olarak görüyordu. Gazete baronu Hugenburg, ‘ilk yıllarda … Hitler’in mali açmazlarını rahatlatmıştı’.<span class="dipp"><a class="footnote-link" href="#footnote-225-977" id="footnote-225-977-backlink">977</a></span> 1931 yılına gelindiğinde, Ruhr’un önde gelen sanayicilerinden Fritz Thyssen, ‘keskin bir Nazi destekçisiydi’<span class="dipp"><a class="footnote-link" href="#footnote-225-978" id="footnote-225-978-backlink">978</a></span> ve eski ulusal banka şefi Schacht sempatizandı.<span class="dipp"><a class="footnote-link" href="#footnote-225-979" id="footnote-225-979-backlink">979</a></span></p>
				<p class="paragraf-1">Ancak 1932’ye kadar Alman kapitalizminin temel kesimleri, az ya da çok doğrudan kendi kontrolleri altında olan iki partiyi desteklemişlerdi: büyük sanayiciler (savaş öncesi Ulusal Liberal Parti’nin devamı olan) Alman Halk Partisi’ni ve Hugenburg ve büyük toprak sahipleri Alman Ulusal Partisi’ni desteklemişlerdi. Bunlar Nazi partisine güvenmiyorlardı çünkü, onun saflarındaki pek çok yoksullaşmış orta sınıf mensubu –ve liderlerinin bir kısmı– yalnızca işçilerin Marksist örgütlerine saldırmakla kalmıyor fakat aynı zamanda büyük iş çevrelerine yönelik bir ‘ulusal devrim’ çağrısı yapıyorlardı. </p>
				<p class="paragraf-1">Dünya bunalımı kârlarına zarar vermeye başlayınca sermayenin çeşitli kesimlerinin görüşleri değişmeye başladı. Bunlar ayrıca Hitler’in ortaya koyduğu politikaya pek çok açıdan yakındılar. Hitler’i finanse etmeyen ve kendilerinden bağımsız olarak yoksullaşmış orta sınıflar arasında gelişmiş olan bir harekete güven duymayan sanayicilerin çoğunluğu bile, Nazileri kendi amaçları için kullanabileceklerini hissetmeye başladılar. Bir çalışmanın vardığı sonuca göre:</p>
				<p class="alinti1" xml:lang="en-GB">Bunalımın artan ciddiyeti üst sınıfın liderlerinin pek çoğunu, Versailles Antlaşması’nın bertaraf edilmesi, savaş tazminatlarının iptal edilmesi ve depresyonun alt edilmesinden önce, emeğin gücünün kırılması gerektiğine ikna etmişti… 1931 yazında büyük iş çevrelerinin liderleri, Weimar Cumhuriyeti’nin, ‘bir onursuzluk sistemi’ olarak nitelenmesini benimsemişler ve ‘ulusal diktatörlüğe’ çağrı yapmışlardı.<span class="dipp" style="font-size:0.86em;"><a class="footnote-link" href="#footnote-225-980" id="footnote-225-980-backlink">980</a></span></p>
				<p class="paragraf-1">Bu tür görüşler, Ruhr’lu sanayiciler, büyük toprak sahipleri ve silahlı kuvvetlerdeki subay kadrolarının büyük çoğunluğunca paylaşılıyordu. Bunlar Hitler’in ortaya koyduğu politikaya da pek çok açıdan yakındılar. Bu yakınlık Hitler, ‘ulusal devrim’ görüşünün en hararetli savunucusu Otto Strasser’i kovunca; Milliyetçi Parti, Halk Partisi ve sanayici ve toprak sahibi gruplarla 1931 Eylül’ünde Harzburg’da bir toplantıya katılıp daha sonra da Ocak 1932’de, ‘Ruhr sanayiinin liderlerine hitap edince’ daha da arttı.<span class="dipp"><a class="footnote-link" href="#footnote-225-981" id="footnote-225-981-backlink">981</a></span></p>
				<p class="paragraf-1">Sanayicilere, Hitler’in onların çıkarlarına zarar vermeyeceği konusunda artan garantiler veriliyordu ve bu arada kimileri onun SA komandolarını işçi hareketini ezmekte yararlı bir araç olarak görüyordu. 1932 sonbaharına gelindiğinde sanayicilerin çoğu, hükümetin istediği politikaları izleyecek ve işçi sınıfı direnişini kıracak kadar güçlü olması için Nazilerin de hükümette yer alması gerektiğine inanmışlardı. Ancak Nazi varlığının tam olarak ne kadar önemli olacağı konusunda hâlâ aralarında bölünmüşlerdi. Çoğunluk temel görevlerin eski burjuva partilerinde, von Papen gibi, güvendikleri politikacıların ellerinde olmasını istiyordu. Yalnızca bir azınlık o sıralar Hitler’in başa geçirilmesinde ısrar ediyordu. Onların tutumu, Hitler’in bir bekçi köpeği gibi mülkiyetlerini koruması ve herhangi bir bekçi köpeği gibi sıkı bir zincir altında tutulması yönündeydi. Ama Hitler bunu kabul etmeyecek ve büyük iş çevrelerinin havası, askeri şef von Schleicher’in hükümetinin ihtiyaçlarını karşılamakta başarısız kalmasıyla değişmeye başlayacaktı. Seçkin sanayicilerin pek çoğu, o arsız konuşmasıyla kendini beğenmiş eski onbaşıya meraklı olmasa da, yalnızca onun burjuva istikrarını yerine getirebilmek için gerekli güçlere egemen olduğunu kabul etmeye başlıyordu. Von Papen’in kendisi, bir bankerin evinde Hitler’le bir toplantı yaptı. Birkaç gün sonra Britanya büyükelçisine, ‘Eğer Hitler hareketi çöker ya da ezilirse, bunun bir felaket olacağını, her şeye rağmen Nazilerin Komünizme karşı elde kalan son siper olduğunu’ söylüyordu.<span class="dipp"><a class="footnote-link" href="#footnote-225-982" id="footnote-225-982-backlink">982</a></span></p>
				<p class="paragraf-1">Hitler’in Schacht ve Thyssen gibi büyük toprak sahibi ve yerleşik iş çevrelerinden destekçileriyle yüksek askeri komuta kademesi, Hitler’i şansölye olarak atamak suretiyle krizi çözme konusunda Cumhurbaşkanı Hindenburg’a baskı yapmaya başlamışlardı. Von Papen kendi ağırlığını ve ona güvenen ağır sanayi çıkarlarının ağırlığını bu baskıdan yana koydu. Sanayinin hâlâ kuşkuları olan belirli kesimleri vardı ama bu çözüme bir direnç göstermediler ve bir kez Hitler iktidara gelince parlamentodaki konumunu yükseltmek (ve Nazi saflarındaki krizi çözmek) için, gitmek istediği seçimi finanse etmeye oldukça gönüllü oldular.<span class="dipp"><a class="footnote-link" href="#footnote-225-983" id="footnote-225-983-backlink">983</a></span> Hitler, Alman büyük iş çevrelerinin kimi kesimlerinin acil siyasal tercihlerine karşı da olsa, orta sınıfların kitlesel hareketini örgütlemeyi başaramamış da olsa, bir şey yapabilecek durumda değildi. Ancak işin sonunda, büyük iş çevreleri, onun iktidara gelmesinin devam eden siyasal istikrarsızlıktan daha iyi – ve kuşkusuz onun çökerek Alman siyasetinin sola kaymasından çok daha iyi, olacağı sonucuna vardılar.</p>
				<p class="paragraf-1">Hitler 31 Ocak 1933’te göreve geldi. Sosyal Demokratların pek çok destekçisi savaşmak istedi. Braunthal, ‘…Alman işçilerinin direnme iradesinin en etkili gösterileri’nden söz eder:</p>
				<p class="alinti1" xml:lang="en-GB">30 Ocak gününün öğleden sonrası ve akşamı Alman şehirlerinde işçilerin kendiliğinden ve şiddetli gösterileri oldu. Ülkenin her tarafındaki fabrikalardan gelen delegeler aynı gün savaş emri beklentisi içinde Berlin’e ulaştılar.<span class="dipp" style="font-size:0.86em;"><a class="footnote-link" href="#footnote-225-984" id="footnote-225-984-backlink">984</a></span></p>
				<p class="paragraf-1">Bununla birlikte SPD liderleri Hitler’in ‘anayasal’ olarak iktidara geldiğine ve SPD taraftarlarının hiçbir şey yapmaması gerektiğine karar verdiler! Günlük gazeteleri <span class="char-style-override-2">Vorwarts</span>, ‘Hükümetin ve onun <span class="char-style-override-2">coup d’etat</span> tehditleri karşısında Sosyal Demokratlar ve Demir Cephesi, sağlam bir şekilde anayasa ve meşruiyet zemininde durmaktadır’ diye kendilerini övdüler.<span class="dipp"><a class="footnote-link" href="#footnote-225-985" id="footnote-225-985-backlink">985</a></span> Parti çabalarını, yeni rejime ‘zamansız’ bir direnişi önlemeye harcadı. Sosyal Demokrat Parti’nin sıradan üyelerinin direnme arzusu önceki üç yılda Komünist Parti’nin kullanabileceği bir duyguydu. Ama onun liderleri, 1929’dan ta 1933’e kadar Sosyal Demokrat liderlerden Nazileri durdurabilmek için bir birleşik cepheye katılmalarını talep etmeyi, ya aptallıktan ya da Stalin’e olan riayetten reddettiler. Bu politika hakkında kuşkuları olan bireyler etkili pozisyonlardan uzaklaştırıldılar. En büyük saçmalık 1931 yazında görüldü. Naziler, Prusya’da Sosyal Demokrat hükümeti uzaklaştırmak için bir referandum düzenlediler ve Komünist liderler, Stalin’in emriyle, bunun bir ‘Kızıl Referandum’ olduğunu ilan ettiler ve üyelerine ‘evet’ oyu için kampanya yapmalarını bildirdiler! Nazilere karşı direniş için yüzünü Komünistlere dönmüş, Sosyal Demokrat tabanın önünü kesmek amaçlı bundan daha kapsamlı bir adım düşünülemezdi. </p>
				<p class="paragraf-1">Bu Komünistlerin, kimi zaman iddia edildiği gibi, Nazilerin bir tür müttefiki oldukları anlamına gelmez. Berlin gibi yerlerde Komünist gruplar, Nazileri geri püskürtebilmek için günlerce her şeyi göze alan sokak savaşları verdiler.<span class="dipp"><a class="footnote-link" href="#footnote-225-986" id="footnote-225-986-backlink">986</a></span> Ama bunu çok daha geniş bir destek zemininden kopuk olarak yaptılar.</p>
				<p class="paragraf-1">Sosyal Demokratların korkaklığı gibi, Komünist liderlerin divaneliği Hitler işbaşına geldikten sonra da devam etti. İtalya’da olanlardan ders almamışlardı ve Nazilerin iktidardaki herhangi bir burjuva hükümeti gibi hareket edeceğine inandılar. Nazi diktatörlüğünün esasen istikrarsız ve muhtemelen kısa ömürlü olacağında ısrar ettiler.<span class="dipp"><a class="footnote-link" href="#footnote-225-987" id="footnote-225-987-backlink">987</a></span> Sloganları ‘Hitler’den sonra, biz’di. Moskova’da parti gazetesi <span class="char-style-override-2">Pravda</span> ‘Alman Komünist Partisi’nin yükselen başarılarından’ söz ediyor; bu arada eski Sol Muhalefetçiler’den şimdi tamamıyla Stalin’in emri altında olan Radek, <span class="char-style-override-2">Izvestia</span>’da, Naziler için, ‘Marne’daki yenilgi gibi bir yenilgi’den söz ediyordu.<span class="dipp"><a class="footnote-link" href="#footnote-225-988" id="footnote-225-988-backlink">988</a></span> </p>
				<p class="paragraf-1">Bu bakış açısıyla uyumlu olarak Almanya’daki Komünist eylemcilere, kitleye yönelik broşürlerle ve yeni hükümete yönelik dilekçelerle saldırıyı sürdürmeleri söyleniyordu. Ama Hitlercilik, öteki burjuva hükümetlerinden tam da bu noktada ayrılıyordu çünkü arkasında, işçi sınıfı direnişinin her unsurunu ezmeye hazır, militanları avlayan, işverenlerin sendikalı eylemcileri işten atmasını sağlayan ve rejime muhalif olan merkezleri yok etmek için gizli polisle işbirliği yapan geniş bir destekçi kitlesi vardı. Bir dilekçeyi imzalayan herhangi birisi, SA’larca dövülüyor ve polisçe toplanıyordu.</p>
				<p class="paragraf-1">Birkaç gün içersinde Nazilerin paramiliter güçleri devlet makinesiyle bütünleşti. SA Nazi Komandoları ve polis, işçi sınıfı partilerine eziyet etmek için birlikte çalıştı. Daha sonra, 27 Şubat’ta Naziler, Reichstag’daki bir yangını, Komünist Parti’yi kapatmak, basınını susturmak ve 10.000 kadar üyesini toplama kamplarına sürüklemek için bahane olarak kullandılar. </p>
				<p class="paragraf-1">Sosyal Demokrat liderlerin aptalca korkaklığı sonuna kadar devam etti. Komünistlere yönelik baskının kendilerine dokunmayacağına inandılar ve yeraltı direnişinden söz eden üyelerini partiden attılar. Sendika liderleri, 1 Mayıs’ı bir ‘ulusal emek günü’ne dönüştürmek için Nazilerle işbirliği yapma sözü bile verdiler.</p>
				<p class="paragraf-1">Hitler’in iş başına gelişiyle 1939’da savaşın çıkışına kadar geçen sürede yaklaşık 225.000 kişi, siyasal suçlar nedeniyle hapse mahkûm edildi ve ayrıca ‘bir milyon kadar Alman’ın uzun ya da kısa bir süre, toplama kamplarının işkence ve aşağılamalarının’ kurbanı olduğu tahmin edilmektedir.<span class="dipp"><a class="footnote-link" href="#footnote-225-989" id="footnote-225-989-backlink">989</a></span> </p>
				<p class="paragraf-1">Istırap çeken yalnızca işçilerin örgütleri değildi. Komünistlere, Sosyal Demokratlara ve sendikalara yönelik saldırısı için büyük iş çevreleri partilerinin –Ulusal Parti ve Halk Partisi– desteğini kazanmış olan Hitler, onlara yöneldi ve kendilerini feshetmelerini ve bir Nazi tek parti devletini kabul etmelerini sağladı. Her türden örgütün – ne denli saygıdeğer ve orta sınıf da olsa bağımsızlığını yok etmek için devlet terörü uyguladı ve avukat grupları, profesyonel dernekler ve hatta izciler bile acı çekti. Eğer herhangi bir örgüt direniş ortaya koyarsa, siyasi polis –Gestapo– daha aktif olan bazı üyelerini toplama kamplarına gönderiyordu. Korku, totaliter politikalara karşı çıkan her türlü sesi susturdu.</p>
				<p class="paragraf-1">Bununla birlikte, Nazi yönetimi, büyük iş çevreleri ve ordunun subay kadrolarıyla doğrudan anlaşma üzerine kuruluydu. Bunlar, Nazi şiddetinin görece dışında kaldılar ve baskı araçlarının ve bütün siyasal hayatın kontrolü Nazilere terk edilirken, kârlarını ya da askeri kapasitelerini arttırma konusunda özgür bırakıldılar. Bir yıl sonra, Hitler kendi korumaları, MS’leri, ‘ikinci bir devrim’den söz eden ve generalleri ve sanayicileri endişelendiren, SA Nazi Komandoları’nın liderini öldürmede kullanınca bu ittifak, ‘Uzun Bıçaklar Gecesi’nde kanla teyit edildi. Buna karşılık onlar da Hitler’in cumhurbaşkanlığını üstlenmesine ve tüm siyasal iktidarı kendi ellerinde toplamasına izin verdiler. </p>
				<div class="footnotes">
					<div class="footnote">
						<p class="dipnot"><a class="footnote-anchor" href="#footnote-225-949-backlink" id="footnote-225-949">949</a>	Bakınız, C P Kindelberger, <span class="char-style-override-2">The World in Depression </span>(Londra, 1973), s. 116, 117, 124 ve ayrıca bakınız L Corey, <span class="char-style-override-2">The Decline of American Capitalism </span>(Londra, 1938), s. 184.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-950-backlink" id="footnote-225-950">950</a>	<span>Fife: İskoçya’nın doğusunda Tay ve Forth Körfezleri arasında yer alan bir </span><span class="char-style-override-2">county.</span><span> </span><span class="char-style-override-2"> –çev.</span><span> </span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-951-backlink" id="footnote-225-951">951</a>	Sayılar, E H Carr, <span class="char-style-override-2">The Interregnum</span> (Londra, 1984), s. 39.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-952-backlink" id="footnote-225-952">952</a>	Aktaran, M Lewin, <span class="char-style-override-2">Lenin’s Last Struggle </span>(Londra, 1969), s. 12.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-953-backlink" id="footnote-225-953">953</a>	Ve Troçki bile bu karara derhal karşı çıkmamıştır.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-954-backlink" id="footnote-225-954">954</a>	Alıntılar J G Wright tarafından çevrilen, L Trotsky, <span class="char-style-override-2">The Third International After Lenin </span>(New Yor, 1957), s. 36’dan. Stalin’in bu eserinin İngilizce bir çevirisi British Library’da  bulunabilir.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-955-backlink" id="footnote-225-955">955</a>	Bunlar, V Serge, <span class="char-style-override-2">Memoirs of a Revolutionary</span> ve M Reiman, <span class="char-style-override-2">The Birth of Stalinism: the USSR on the Eve of the ‘Second Revolution’ </span>(Londra, 1987)’deki bu protestoların başka öyküleri de vardır. Ve ben bir keresinde müteveffa Harry Wicks’in Rusya’daki bir Komintern eğitim okulunda bu konulardaki deneyimlerini anlattığı bir konuşmasına tanık oldum.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-956-backlink" id="footnote-225-956">956</a>	M Reiman, <span class="char-style-override-2">The Birth of Stalinism, </span>s. 2.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-957-backlink" id="footnote-225-957">957</a>	M Reiman, <span class="char-style-override-2">The Birth of Stalinism, </span>s. 12.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-958-backlink" id="footnote-225-958">958</a>	E H Carr ve R W Davies, <span class="char-style-override-2">Foundations of a Planned Economy, </span>Cilt 1 (Londra, 1969), s. 313.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-959-backlink" id="footnote-225-959">959</a>	Aktaran I Deutscher, <span class="char-style-override-2">Stalin </span>(Londra, 1961), s. 328.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-960-backlink" id="footnote-225-960">960</a>	Sayılar, kaynaklarıyla birlikte T Cliff, <span class="char-style-override-2">Russia: A Marxist Analysis </span>(Londra, 1964), s. 33’te verilmektedir.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-961-backlink" id="footnote-225-961">961</a>	Sayılar, kaynaklarıyla birlikte T Cliff, <span class="char-style-override-2">State Capitalism in Russia </span>(Londra, 1988), s. 53’te verilmektedir.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-962-backlink" id="footnote-225-962">962</a>	Sayılar kaynaklarıyla birlikte T Cliff, <span class="char-style-override-2">State Capitalism, </span>s. 42’de verilmektedir.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-963-backlink" id="footnote-225-963">963</a>	Bu sayılar R W Davies, ‘Forced Labour under Stalin: The Archieve Revelations’, <span class="char-style-override-2">New Left Review, </span>214 (Kasım-Aralık1995) içinde.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-964-backlink" id="footnote-225-964">964</a>	T Cliff, <span class="char-style-override-2">State Capitalism,</span>s. 130.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-965-backlink" id="footnote-225-965">965</a>	Stalin’in 5 Nisan 1927’de Moskova’daki konuşması, aktaran, H Isaacs, <span class="char-style-override-2">Tragedy,</span>s. 162.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-966-backlink" id="footnote-225-966">966</a>	Kaynaklarıyla birlikte sayıları veren P Frank, <span class="char-style-override-2">Histoire de l’Internationale Communiste </span>(Paris, 1979), s. 634.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-967-backlink" id="footnote-225-967">967</a>	E Rosenhaft, <span class="char-style-override-2">Beating the Fascists, the German Communists and Political Violence, 1923-33 </span>(Cambridge, 1983), s. 44-45.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-968-backlink" id="footnote-225-968">968</a>	Bir parti yetkilisine göre, E Rosenhaft, <span class="char-style-override-2">Beating the Fascists</span>, s. 45’te aktarıyor.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-969-backlink" id="footnote-225-969">969</a>	Sayılar <span class="char-style-override-2">Rote Fahre, </span>2 Şubat 1932’den; aktaran L Trotsky, <span class="char-style-override-2">Fascism, Stalinism and the United Front, 1930-1934 </span>(Londra, 1969)<span class="char-style-override-2">, </span>s. 39.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-970-backlink" id="footnote-225-970">970</a>	W S Allen, <span class="char-style-override-2">The Nazi Seizure of Power: The Experience of a Single German Town, 1930-1935 </span>(Chicago, 1965), s. 292.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-971-backlink" id="footnote-225-971">971</a>	Nazi üyeliklerinin sınıf ve yaşa göre tam bir dökümü, J Noakes ve G Pridham, <span class="char-style-override-2">Nazizm 1919-1945, Volume 1, The Rise to Power 1919-1934 </span>(Exeter, 1983), s. 84-87.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-972-backlink" id="footnote-225-972">972</a>	Bakınız, örneğin,  M H Kele, <span class="char-style-override-2">Nazis and Workers </span>(North Caroline, 1972), s. 210.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-973-backlink" id="footnote-225-973">973</a>	M Mann, ‘As the Twentieth Century Ages’, <span class="char-style-override-2">New Left Review,</span> 214 (Kasım-Aralık, 1995), s. 110.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-974-backlink" id="footnote-225-974">974</a>	K Kautsky, ‘Force and Democracy’, çevirisi D Beetham, <span class="char-style-override-2">Marxists in the Face of Fascism </span>(Manchester, 1983), s. 248.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-975-backlink" id="footnote-225-975">975</a>	R Hilferding, ‘Between the Decisions’, çevirisi D Beetham, <span class="char-style-override-2">Marxists</span> içinde s. 261.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-976-backlink" id="footnote-225-976">976</a>	W S Allen, <span class="char-style-override-2">The Nazi Seizure of Power,</span> s. 142.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-977-backlink" id="footnote-225-977">977</a>	A Schweitzer, <span class="char-style-override-2">Big Business in the Third Reich </span>(Bloomington, 1963), s. 107.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-978-backlink" id="footnote-225-978">978</a>	J Noakes ve G Pridham, <span class="char-style-override-2">Nazizm, </span> s. 94.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-979-backlink" id="footnote-225-979">979</a>	Hitler’in iktidara gelişini iş çevrelerinin desteğine borçlu olduğu  iddiaları karısında genellikle kuşkucu olan H A Turner tarafında da kabul ediliyor; bakınız H A Turner, <span class="char-style-override-2">German Business and the Rise of Hitler </span>(New York, 1985), s. 243.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-980-backlink" id="footnote-225-980">980</a>	A Schweitzer, <span class="char-style-override-2">Big Business, </span>s. 95.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-981-backlink" id="footnote-225-981">981</a>	Bakınız, A Schweitzer, <span class="char-style-override-2">Big Business, </span>s. 96-97, 100. Turner önde gelen Ruhr sanayicilerinin, gazete öykülerinin iddialarının aksine, Hitler’e karşı soğuk durduklarını  ileri sürmektedir. Ancak Htler’in etkili iş çevreleri topluluklarına konuştuğunu kabul etmektedir. Bakınız, H A Turner, <span class="char-style-override-2">German Business, </span>s<span class="char-style-override-2">.</span> 172.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-982-backlink" id="footnote-225-982">982</a>	Aktaran, F L Carsten, <span class="char-style-override-2">Britain and the Weimar Republic </span>(Londra, 1984), s. 270-271.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-983-backlink" id="footnote-225-983">983</a>	Turner bile olayların gelişmesinin bu anlatımını yalanlayamıyor.  Başka kaynaklar için bakınız, I Kershaw (drl.), <span class="char-style-override-2">Why Did Weimar Fall?</span> (Londra, 1990) ve P D Stachura, <span class="char-style-override-2">The Nazi Machtergreifung </span>(Londra, 1983). Bütün tezlerin Marksist açıdan bir genel değerlendirmesi için D Gluckstein’ın mükemmel çalıması <span class="char-style-override-2">The Nazis, Capitalism and the Working Class </span>(Londra, 1999), Bölüm 3’e bakınız.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-984-backlink" id="footnote-225-984">984</a>	J Braunthal, <span class="char-style-override-2">History of the International, </span>cilt II (Londra, 1966), s. 380.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-985-backlink" id="footnote-225-985">985</a>	<span class="char-style-override-2">Vorwarts </span>akşam baskısı, 30 Ocak 1933, aktaran, örneğin, E B Wheaton, <span class="char-style-override-2">The Nazi Revolution 1933-85 </span>(New York, 1969), s. 223.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-986-backlink" id="footnote-225-986">986</a>	E Rosenhaft, <span class="char-style-override-2">Beating the Fascists </span>bunun mükemmel bir öyküsünü sunar.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-987-backlink" id="footnote-225-987">987</a>	Bakınız A Meson, <span class="char-style-override-2">Communist Resistance in Nazi Germany </span>(Londra, 1986), s. 29.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-988-backlink" id="footnote-225-988">988</a>	Aktaran, J Braunthal, History of the International, <span class="char-style-override-2">s. 383.</span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-989-backlink" id="footnote-225-989">989</a>	A Meson, <span class="char-style-override-2">Communist Resistance, </span>s. 61.</p>
					</div>
				</div>
			</div>
		</div>
</body>
</html>