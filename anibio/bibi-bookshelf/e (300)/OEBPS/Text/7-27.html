<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>7-27.html</title>
		<link href="../Styles/template.css" rel="stylesheet" type="text/css"/>
<meta content="urn:uuid:74b084de-05e8-4ffc-a2a7-ab0a0824d5e4" name="Adept.expected.resource"/>
	</head>
	<body>
		<div id="x7-27.html" xml:lang="tr-TR">
			<div class="Basic-Text-Frame">
				<p class="split"></p>
				<p class="anabas1">2. Bölüm</p>
				<p class="resimara"><img alt="6.png" class="image" height="10" src="../Images/6_fmt19.jpeg" width="200"/></p>
				<p class="arabaslik-orta" id="toc_marker-5-3">RÖNESANS’TAN REFORMASYON’A</p>
				<p class="resim-1"><span class="char-style-override-14"><img alt="7.png" class="image" height="20" src="../Images/7_fmt19.jpeg" width="46"/></span></p>
				<p class="paragraf-1">Kolomb Amerika’yı ‘keşfetmedi’. Bu işi en az 14.000 yıl önce Sibirya’dan Bering Boğazı üzerinden Alaska’ya geçmiş olan ‘Hintliler’ yapmıştı. Kolomb buraya ulaşan ilk Avrupalı da değildi. Vikingler ondan 500 yıl kadar önce kısa bir süre için kuzey Amerika’nın kuzeydoğu kıyılarında varlık göstermişlerdi. Ancak 1493, tarihte bir dönüm noktası oldu. Avrasya’nın Atlantik kıyısında, daha önce geri olan toplumlar, dünyanın öteki kesimlerinde başat bir etki yapabilme kapasitesi gösteriyorlardı. Dolayısıyla İspanyollar Amerikalar’da, üç ya da dört yüzyıl önce Haçlıların Ortadoğu’da oldukları kadar barbarlık yapmış olsalar da sonuç farklı oldu. Haçlılar geldiler, gördüler, fethettiler ve yok ettiler ve daha sonra arkalarında terk edilmiş kaleler dışında bir şey bırakmadan sökülüp atıldılar. İspanyollar da geldi gördü fethetti, yok etti ve yeni, kalıcı bir ülke yaratmak için orada kaldılar. </p>
				<p class="paragraf-1">Atlantik’in ötesinde bunlar olurken, Avrupa’nın kendisinde de siyasette, entelektüel hayatta ve ideolojide ve bunların hepsinin de altında milyonlarca insanın yaşam kazanma biçimlerinde aynı derecede önemli ve sonuç itibariyle dünyayı sarsan değişiklikler oluyordu. </p>
				<p class="paragraf-1">Anaakım tarih yazımının büyük kısmı kafasını bir hükümdarın yerine diğerinin geçmesine takmıştır. Bunlarda, kralların, kraliçelerin ve bakanların listesi, bunların yanı sıra saraylıların entrikaları, prenslerin öldürülmesi ve hanedan savaşları dışında pek az şey vardır. 15. yüzyılın sonlarında başlayan siyasal değişimler bu tür önemsiz şeylerden farklıdır. Bu değişimler, şu ya da bu biçimiyle dünyaya egemen olan yeni türden bir devletin ortaya çıkmasına yol açmıştır.</p>
				<p class="paragraf-1">İnsanlar antik ya da Orta Çağ uygarlıkları hakkında konuşurken sık sık ‘ülke’ ya da ‘millet’ sözcüklerini kullanırlar. Ancak o zaman egemen olan devletler, modern ‘ulus’ devletten çok farklıydı. Bugün biz bir ülkenin belirli sınırlar içinde coğrafi olarak süreklilik gösteren bir şey olduğunu itirazsız kabul ediyoruz. Onun (kimi zaman yerel farklılıklarla birlikte) tek bir vergi sistemi ve çeşitli bölgeler arasında gümrük engelleri olmayan tek bir yönetim yapısına sahip olmasını bekliyoruz. Ne kadar sınırlı olsa da belirli haklar karşılığında onun ‘yurttaşlar’ının sadakatini talep ettiğini varsayıyoruz. Bir ‘devleti olmamak’, insanların kaçınmak için her şeyi yaptıkları bir kader oluyor. Biz ayrıca, hem yönetenlerin hem de yönetilenlerin konuştuğu tek bir ulusal dil (kimi zaman birden fazla) olduğunu kabul ediyoruz. </p>
				<p class="paragraf-1">Orta Çağ Avrupa’sının monarşileri bu özelliklerden çok azına sahipti. Bunlar halklar arasındaki dilsel bölünmelere ve coğrafî engellere göre oluşmuş karmakarışık bölgelerdi. ‘Alman ulusu’nun Kutsal Roma Cermen İmparatoru genellikle Bohemya’yı bir krallık olarak yönetir ve Almanca konuşulan çeşitli bölgeler ve İtalya’nın bir kısmı üzerinde egemenlik iddia ederdi. İngiltere kralları, Fransızca konuşulan büyükçe bir toprak parçası üzerinde hak iddia edebilmek için bir dizi savaş yapmıştı. Fransa kralları Alpler’in ötesinde bugün İtalya denen araziyi elinde tutmak istiyordu; ama doğu Fransa, (rakip Burgondiya Dükalığı’nın bir kısmı olan) güneybatı Fransa ve (İngiliz krallarınca yönetilen) Normandiya ya da Brittany üzerinde çok az denetim kurabilirdi. Evlilik ve miras krallara, uzaktaki topraklar üzerinde egemenlik hakkı tanır ya da savaşlar, yerel topraklarından onları yoksun bırakırken, devlet sınırlarında büyük çaplı hareketler olabilirdi. Bir devlet içinde çok ender olarak yeknesak, tek bir yönetim yapısı vardı. Bu devletler genellikle, her biri kendi hükümdarlarına, mahkemelerine, yerel yasalarına, kendi vergi yapılarına, gümrük noktalarına ve kendi silahlı adamlarına sahip prenslikler, dükalıklar, baronluklar ve bağımsız şehirlerden oluşurdu. Dolayısıyla her birinin hükümdara sadakati yalnızca sözde kalır ve rakip bir hükümdar daha iyi bir teklif yaptığında unutulabilirdi. Hükümdarlar çoğu kez yönettikleri halkın dilini konuşmazlar ve resmi belgeler ve hukuk kuralları çok ender olarak onların yönetimine tabi olanların dilinde olurdu. </p>
				<p class="paragraf-1">Bu, Avrupa’nın önemli bir bölümünde, 15. yüzyılın sonlarına doğru İspanya’nın Latin Amerika’yı fethetmeye yöneldiği sırada değişmeye başladı. Fransa’da VII. Charles ve XI. Louis, İngiltere’de VII. ve VIII. Henry ve İspanya’da ortak hükümdarlar Isabel ve Ferdinand, büyük feodal lordlar karşısında kendi iktidarlarını güçlendirmeyi ve bugünkü ulusal sınırlar içinde, bir tür devlet düzeni kurmayı başardılar.</p>
				<p class="paragraf-1">Bu değişiklikler önemliydi; çünkü feodal düzenden modern düzene geçişin ilk hamlelerini oluşturuyordu. Bu dönüşüm henüz tamamlanmış olmaktan çok uzaktı. ‘Yeni’ monarşilerin en güçlüsü İspanya’da, hükümdarlar bir yüz elli yıl kadar İtalya’daki ve Aşağı Ülkeler’deki (Hollanda, Belçika ve Lüksemburg) toprakları ellerinde tutabilmek için savaşırken, kendi Katalanya, Valensiya, Aragon ve Kastilya bölgelerinde hâlâ ayrı idari yapılar geçerliydi. Fransa kralları, ‘mutlakiyetçi’ yönetime bölgesel lordları boyun eğdirebilmek için bir dizi savaş ve iç savaşa katlanmak zorunda kalmışlardı ve o zaman bile, iç gümrük noktaları ve yerel hukuk sistemleri yerlerinde duruyordu. 1066’da Normandiya fethinin başka yerlerden daha bütünleşmiş bir feodal devlet yarattığı İngiltere’de bile, kuzeydeki ‘earl’ler önemli bir güce sahiptiler ve monarklar Fransa üzerindeki iddialarını henüz terk etmemişlerdi. </p>
				<p class="paragraf-1">Bununla birlikte ‘yeni monarşiler’ ve daha sonra Fransa ve İspanya’da onlardan doğan ‘mutlakiyetçilik’, eski feodal düzenden farklı bir şeyi temsil ediyordu. Bunlar feodalizm üzerine oturan ama piyasa sistemi ve şehirlerin büyümesine bağlı olarak, hükümdarların feodal lordların gücünü dengeleyecek yeni güçleri kullanmayı öğrendikleri devletlerdi.<span class="dipp"><a class="footnote-link" href="#footnote-225-397" id="footnote-225-397-backlink">397</a></span> Politikaları, hâlâ kısmen savaş ya da evlilik ittifakları yoluyla toprak kazanmak olan klasik feodal amaçlara yönelikti. Ama başka bir hedef giderek önem kazanıyordu; ticareti ve yerel temelli üretimi oluşturmak. Dolayısıyla Isabel ve Ferdinand Granada’daki Mağrip krallığını fethettiler ve İtalya’da toprak kazanmak için savaştılar; ama aynı zamanda ticareti geliştirmek umuduyla Kolomb’u ve onu izleyenleri finanse ettiler. VIII. Henry diğer monarklarla hanedan bağları kurabilmek için evliliği kullandı; ama ayrıca İngiliz yün endüstrisinin ve donanmasının gelişmesini de teşvik etti. </p>
				<p class="paragraf-1">Bu durum, söz konusu monarşilerin kendilerinden öncekilerden daha az zalim oldukları anlamına kesinlikle gelmez. Birbirlerine ve uyruklarına karşı iktidarlarını perçinlemek için her yolu denemeye hazırdılar. Entrika, cinayet, adam kaçırma ve işkence zanaatlarının bir parçasıydı. Onların felsefesi en iyi ifadesini, hayatının en önemli tutkusu İtalya’nın tek bir devlet altında birleşmesini görmek olan ve bir ‘prens’in amacına ulaşmak için ilerde kullanması gereken temel ilkeleri belirleyen Floransalı memur Makyavel’in yazdıklarında bulur. Umutları gerçekleşmemiştir. Ama yazdıkları doğrudan İspanyol monarkların ya da VIII. Henry’nin repertuvarından alınmış olmalıdır. </p>
				<p class="paragraf-1">Isabel ve Ferdinard Granada’nın fethinden sonra, Müslüman hükümdarlıkların hiçbir zaman Hristiyanlara yapmadığı bir şeyi yaptılar: Engizisyonu kullanarak Hristiyanlığı ya da ülkeden kaçmayı reddedenleri öldürdüler. 17. yüzyılın başına gelindiğinde, 900 yıldır bu ülkede bulunan Müslüman nüfus kovulmuştu. Yaklaşık sekiz yüzyıllık İslam yönetimi boyunca hoşgörülü davranılan Yahudi halkı da göçe zorlanmış, kuzey Afrika’da, Türklerin yönetimindeki Balkanlar’da (İkinci Dünya Savaşı’nda Hitler’in orduları şehri alana kadar Selanik’te yaşayan İspanyolca konuşan bir Yahudi cemaati vardı) ve doğu Avrupa’da kendilerine yeni hayatlar aramak zorunda bırakılmışlardır. Hristiyanlığa geçenler, <span class="char-style-override-2">conversos</span>, bile güven içinde olmamışlardır. Bunlara karşı da 1570’lerde bir zulüm dalgası olmuştur.</p>
				<p class="paragraf-1">İngiltere’de VII. Henry, VIII. Henry ve onları izleyenlerin sert yöntemleri yalnızca eski feodal baronlara yönelik değildi. Baronların kapı önüne koyduğu sayısız hizmetkâr ve toprak sahiplerinin eski ortak alanları “çitleyerek” topraksız bıraktığı ve hiçbir geçim kaynağı kalmadan ortalıkta dolanan en yoksul köylüler de bu yöntemlerden nasibini aldı. Birbirini izleyen monarklar bu insanları ‘kasıtlı suç işleyenler’ olarak görüyorlardı.<span class="dipp"><a class="footnote-link" href="#footnote-225-398" id="footnote-225-398-backlink">398</a></span> 1530 tarihli bir yasa şunları buyuruyordu:</p>
				<p class="alinti1" xml:lang="en-GB">Sağlam bünyeli avareler için kırbaç ve hapis. Bunlar araba tekerleklerine bağlanarak vücutlarından kan akıncaya kadar kamçılanacaklar ve daha sonra doğdukları ya da son üç yılda yaşadıkları yere dönerek ‘kendilerini bir işe verecekleri’ konusunda yemin edeceklerdir. </p>
				<p class="paragraf-1">Bu yasa daha sonra değiştirildi:</p>
				<p class="alinti1" xml:lang="en-GB">İkinci kez avarelik suçu işlendiğinde kırbaçlama tekrarlanacak ve kulağın yarısı kesilecek; ama aynı suçu üçüncü kez işleyenler, merhametsiz bir cani gibi idam edilecektir.<span class="dipp" style="font-size:0.86em;"><a class="footnote-link" href="#footnote-225-399" id="footnote-225-399-backlink">399</a></span></p>
				<p class="arabaslik-sol"><span class="char-style-override-3">Yeni Düşünceler</span></p>
				<p class="paragraf-1">Amerika’nın ‘keşfi’ ve ‘yeni monarşiler’ dönemi aynı zamanda Rönesans, entelektüel hayatın ve sanatın İtalyan şehirlerinde başlayan ve bir yüzyıl içinde batı Avrupa’nın geri kalan kısmına yayılan ‘yeniden doğuşu’ dönemiydi. Kıtanın her yerinde antikitenin klasik biliminin yeniden keşfi ve onunla birlikte Avrupa Orta Çağları’nı niteleyen dar dünya görüşünden, aptallaştırıcı sanatsal kurallardan ve dinsel hurafelerden bir kopuş söz konusuydu. Sonuç, Avrupa dünyasının Platon, Aristotales ve Öklid’in zamanından beri hiç görmediği bir şekilde sanatın, edebiyatın ve bilimsel ilerlemelerin serpilip gelişmesi oldu. </p>
				<p class="paragraf-1">Kimi tarih kitaplarının iddiasına rağmen böyle bir atılım yapmak için bu ilk girişim değildi. İki yüzyıl kadar önce, Latince, Yunanca ve Toledo’daki Arapçadan yapılan çevirilerle Abelard ve Roger Bacon gibi düşünürlerin çabaları ve de Bocaccio, Chaucer ve Dante’nin yazılarıyla daha önce de bir atılım olmuştu. Ancak 14. yüzyıldaki büyük bunalımda, kilise ve devletin, şehir ve kırlardaki sınıf mücadelesiyle ilişkilendirilebilecek bu düşünceleri yok etmeye çalışmasıyla bu atılım yerle bir olmuştu. Entelektüel araştırma merkezleri olabilecek olan üniversiteler giderek daha da fazla hiçbir pratik yararı olmayan, skolastik tartışmaların merkezi olmuştu. </p>
				<p class="paragraf-1">Rönesans, 13. yüzyılın entelektüel, kültürel ve bilimsel çabalarına, ama çok daha ileri bir düzeyde ve çok daha geniş bir temel üzerinde bir geri dönüşü temsil ediyordu. Doğum yeri olan İtalyan şehir devletlerinde, geçmiş Orta Çağ dünya görüşünün kısırlığına doğrudan saldırmadı. Bu devletler, feodal olmayan yollarla elde edilen zenginliğin çalımını satan ve eski feodal soyluluğun üyelerini bir yana iterek kendi zenginlik ve güçlerine feodalizmin kurmuş olduğu çerçeve içinde bir yer arayan tüccar oligarşilerinin egemenliği altındaydı. Örneğin Floransa’daki başat aile Medici’lerdi. İşe tüccar ve banker olarak başlamışlar ve içlerinden ikisi papalığa yükselirken bir başkası da Fransa kraliçesi olmuştu. Onların teşvik ettikleri kültür kendi çelişkili pozisyonlarını yansıtıyordu. Eskisinin içinden çıkan yeni topluma mükemmel görsel ifadesini veren plep kökenli zanaatkârlara, resim ve heykel ısmarlıyorlardı. Michelangelo’nun ‘Tanrının Adem’e Hayat Verişi’ ya da Sistine Şapeli’ndeki ‘Son Hüküm’ü insanlığı kutsayan dinsel eserlerdi. Michelangelo’nun en büyük eserleri arasında bir dizi köle ve tutsak heykeli vardır ki, içine sokuldukları taş tuzaktan kurtulmak için mücadele eden insanları gösterir. Öte yandan yöneticilerin teşvik ettiği edebiyat, kimi açılardan 13. ve 14. yüzyıl başlarının geleneğinden de bir adım geridir. İtalyalı devrimci Gramsci’nin 70 yıl önce işaret etmiş olduğu gibi, Dante İtalyancanın Floransa lehçesiyle yazmışken, Rönesans ‘hümanizması’nın dili dar bir entelektüel elitin dili olan Latinceydi. Bu, bilgili insanlara bütün Avrupa’da bir iletişim kanalı açıyordu; ama Floransa, Milan ya da Venedik’in geniş kitlelerine herhangi bir kanal açmıyordu. Daha da önemlisi, hâlâ eski metinlere neredeyse batıl bir saygı gösteriliyordu ve Yunan ya da Romalı bir yazardan yapılan bir alıntı hâlâ bir tartışmayı sonuçlandıran nokta görevi yapıyordu. </p>
				<p class="paragraf-1">Rönesans Avrupa’ya yayılırken içeriği değişmeye başladı. Yunanca ya da Latinceden, konuşulan dillere artan sayıda çeviriler yapıldı. Ve eskileri yalnızca okumak için değil, fakat bunların bulgularına kafa tutmak için artan bir istek söz konusuydu ki bunun en iyi örnekleri Kopernik, Kepler ve Galileo’nun bilimsel atılımlarıdır. 16. yüzyıl, 2.000 yıllık eski düşüncelerin fışkırmasıyla başladı ama bir yüzyıldan daha az bir süre içinde yeni yazıların kitlelerin dilinde –Rabelais Fransızca; Shakespeare, Marlowe ve Ben Johnson İngilizce; Cervantes İspanyolca– patlama yaptığı görüldü. </p>
				<p class="arabaslik-sol"><span class="char-style-override-3">Yeni Dinler</span></p>
				<p class="paragraf-1">İspanyol birliklerinin Granada’yı almalarından ve Kolomb’un Batı Hint Adaları’na ayak basmasından yirmi beş yıl sonra, 34 yaşındaki bir rahip ve ilahiyat hocası, Martin Luther, güney Almanya’da Wittenberg Kilisesi’nin kapısına bir kâğıt parçası çiviliyordu. Bu kâğıt Katolik kilisesinin ‘günahları bağışlama belgesi’ satmasına saldıran 95 noktayı (‘tezler’) içeriyordu. Bunlar insanları günahlarından kurtaran ve cennete giriş için pasaport vadeden belgelerdi. Onun bu eylemi, 12 yüzyıl önce Konstantinos’un Hristiyanlığı kucaklamasından sonra, batı kilisesindeki en büyük ayrılığı başlattı. Öyle görünüyordu ki kilisenin ya da Kutsal Roma (Cermen) İmparatorluğu’nun yapacağı hiçbir şey Luther’e olan desteğin artmasını önleyemeyecekti. Güney Almanya’nın ve İsviçre’nin –Basel, Zürih, Strasburg, Mainz– şehirleri onun arkasına takıldı. Saksonya, Hesse ve Brandenburg’unki gibi bazı en güçlü Alman prensleri de aynı şeyi yaptılar. 1546 yılında Meaux’nun kasaba meydanında 14 Lutherci zanaatkârın diri diri yakılması gibi önlemlere rağmen kısa sürede Hollanda ve Fransa’da dinini değiştirenler oldu.<span class="dipp"><a class="footnote-link" href="#footnote-225-400" id="footnote-225-400-backlink">400</a></span><span class="char-style-override-10"> </span>İngiltere’de VIII. Henry, (İspanyol tahtının müttefiki olan) Papa, İspanyol prensesi Aragon’lu Catherine’den boşanmasına onay vermeyince Katolik kilisesinden ayrıldı. </p>
				<p class="paragraf-1">Luther işe, günahları bağışlama, kilisedeki törenler, papazların inananlarla Tanrı arasındaki aracılık rolü, papanın ruhbanı cezalandırması gibi teolojik meselelerle başladı. Ancak Katolik kilisesi Orta Çağ toplumunun öylesine temel bir unsuru haline gelmişti ki bu meselelerin toplumsal ve siyasal meseleler haline gelmesini önlemek olanaksızdı. Aslında Luther’in yaptığı şey, tüm feodal düzen adına ideolojik denetim sağlayan bir kuruma meydan okumaktı. Bu ideolojik denetimde çıkarı olanların karşı çıkması kaçınılmazdı. Bu meseleler etrafındaki tartışmalar Avrupa’nın büyük bir kısmını, izleyen yüzyılda ve sonra bir dizi savaş ve iç savaşın içine attı: Almanya’da Smalkaldic savaşı,<span class="dipp"><a class="footnote-link" href="#footnote-225-401" id="footnote-225-401-backlink">401</a></span> Fransa’da din savaşları, Hollanda’nın İspanya’dan bağımsızlaşması için verilen uzun savaş, Alman ülkelerini perişan eden Otuz Yıl Savaşları ve de İngiliz İç Savaşı.</p>
				<p class="paragraf-1">Luther mükemmel bir polemikçiydi; davasını anlatan risaleleri birbiri ardı sıra yayınladığı gibi, Alman dilinin gelişmesini kesin bir şekilde etkilemiş olan İncil’in çevirisini yapıyordu. Roma Katolik Kilisesi’ne Luther’inkine çok benzeyen düşüncelerle karşı çıkmanın çok uzun bir geleneği vardı. Avrupa’nın belli başlı şehirlerinde üyeleri bulunan ve 200 yıldır yeraltında faaliyet gösteren ‘Waldensian’ kilisesi vardı. Bir yüzyıl kadar önce Hussçular çok benzer düşünceleri arkalarına alarak savaşmışlardı ve İngiltere’de 14. yüzyıl reformcusu Wycliffe’in hâlâ pek çok ‘Lollard’<span class="dipp"><a class="footnote-link" href="#footnote-225-402" id="footnote-225-402-backlink">402</a></span> müridi vardı. Ancak bu hareketler hiçbir zaman, kiliseyi ve onun içinde var olduğu toplumu paramparça edememişlerdi. Luther’in ve doktrin konularında onunla aynı görüşte olmayan diğer reformcuların –Zurich’te Zwingli ve Cenevre’de Calvin– yaptıkları aslında tam da buydu. </p>
				<p class="paragraf-1">Bunun niye böyle olduğunu anlayabilmek için 14. yüzyıl bunalımından sonra meydana gelen daha geniş ekonomik ve toplumsal değişimlere, yeni monarşilere, yeni dünyanın fethine ve Rönesans’ın yeni bilgisine yolu açtığı gibi yeni dinlerin de yolunu hazırlayan değişikliklere bakmak gerekir. Feodal ekonomi ve feodal toplum yeni bir şeye hayat veriyordu ve Protestanlık onun doğum çığlıklarından birisiydi.</p>
				<p class="arabaslik-sol"><span class="char-style-override-3">Geçiş Halindeki Ekonomi</span></p>
				<p class="paragraf-1">Batı Avrupa toplumu yüzlerce yıldır ağır ama birikerek artan bir değişim, o değişimin içinde yaşayanlarca çoğu kez fark edilemeyen bir değişim geçiriyordu. İlk olarak, zanaatkârlar, gemi yapımcıları ve askeri mühendisler Avrasya’nın başka yerlerinden ve Kuzey Afrika’dan gelen yenilikleri alıp bunlara kendi yeniliklerini eklerlerken, üretim tekniklerinde yavaş, aralıklı ama devam eden bir ilerleme oluyordu. Dolayısıyla 16. yüzyılın başlarına gelindiğinde, her büyük kasabada bir mekanik saat, su değirmenlerinin yanı sıra yel değirmenleri, dökme demir üretmeye olanak veren izabe fırını, gemi üretiminde ve donatımında yeni yollar ve gemilerin pozisyonlarını kestirmeleri için yeni aletler, savaş için top ve tüfek, daha önce yalnızca seçkin kütüphanelerde çok değer verilen elyazmaları olarak bulunabilen metinlerin yığın halinde çoğaltılmasını sağlayan matbaa gibi, 12. yüzyılda ve hatta 14. yüzyılda bilinmeyen onlarca aygıt ortaya çıktı. </p>
				<p class="paragraf-1">Bu teknik yenilikler daha büyük değişikliklerin vazgeçilmez önkoşuluydu. Kolomb Arap ülkelerinden gelen usturlap ve Çin’den gelen pusula olmadan da Amerika’ya ulaşmanın bir yolunu belki bulabilirdi –kendisinden daha önce bunu yapanlar olduğuna göre bu muhtemel olmaktan ötedir– ama dönüşü ve İspanyol fetihlerini olanaklı kılan deniz yolunun rotasını çıkaramazdı. Monarkların orduları gelişmiş arbeletleri ve ateşli silahları olmadan da muharebeleri kazanabilirlerdi ama şövalyelerin zırhlı süvarilerini yenmeyi, lordların şatolarını dümdüz etmeyi ya da köylü mızraklı askerleri yenmeyi başaramazdı. Kuzey İtalya’daki Rönesans düşünürleri, matbaa olmadan da Yunan ve Roma yazılarına karşı bir ilgi canlandırabilirlerdi; ama bu yazıların etkisi, binlerce kopya çoğaltılmadıkları takdirde Avrupa’nın pek çok yerine yayılamazdı. Aynı şekilde Luther’in papalığa kafa tutuşu bu kadar büyük bir izleyici bulamazdı. Aslında, matbaa, onun düşünceleri için zeminin zaten hazır olduğunun garantisi olmuştur. Söz gelimi İngiltere’de matbaalar, Wycliffe’de, Langland’ın <span class="char-style-override-2">Piers Ploughman</span>’ında ve daha az ölçüde Chaucer’de görülen ruhban karşıtı görüşler için ‘gecikmiş ama muazzam bir güç’ yaratmış ve böylelikle ‘14. yüzyılın 16. yüzyılı istila etmesini’ sağlamıştır.<span class="dipp"><a class="footnote-link" href="#footnote-225-403" id="footnote-225-403-backlink">403</a></span></p>
				<p class="paragraf-1">Ancak teknikler tek başına hiçbir şeyi gerçekleştiremezlerdi. Bunların, kimi zaman oldukça büyük maliyetlerle kullanıma sokulması gerekiyordu. Silahların üretilmesi, madenlerin işletilmesi, matbaaların finanse edilmesi, gemilerin inşası, orduların ikmali gerekiyordu. Bu tür şeyler, ancak üretimin teknik organizasyonu kadar toplumsal organizasyonun da büyük değişiklikler geçirmesiyle mümkün olabilirdi. </p>
				<p class="paragraf-1">Erken feodal dönemde üretim, anlık kullanım içindi: lordun lüks içinde yaşamasını sağlayabilmek için köylü ailesini hayatta tutabilmek. Önemli olan şey daha sonra Adam Smith ve Karl Marx’ın ‘kullanım değeri’ diyecekleri, köylü ailesine geçim için gerekli olan ve feodal lordun savurgan zevklerini tatmin edecek lüks şeylerdi. İster köylünün daha sıkı çalışması isterse yeni tekniklerin kullanılması yoluyla üretimi arttırma konusundaki baskı, yalnızca ya köylünün daha iyi yaşamak isteğinden ya da lordun daha da savurgan bir şekilde tüketme arzusundan gelebilirdi. Marx’ın ayrıca ifade ettiği gibi, köylülerin sömürülme düzeyi, ‘feodal lordun midesinin büyüklüğü’ ile sınırlıydı. Böyle bir toplumda değişim ve para marjinal bir rol oynuyordu. Eğer birisi varlığını arttırmak isterse, altın biriktirmektense, toprağı ele geçirmeye bakardı.</p>
				<p class="paragraf-1">15. yüzyılın başlarına gelindiğinde işler çoktan bir hayli değişmeye başlamıştı. Satmak için meta üretimi –kendileri de daha sonra başka şeylerle değiştirilebilecek olan şeylerin altın ve gümüşle değiştirilmesi– artan oranda egemen oluyordu. Smith ve Marx’ın ‘değişim değeri’ dedikleri şey giderek önem kazanıyordu. Köylü ailesi hâlâ kendi yiyecek ve giyeceğinin çoğunu üretiyordu, ama kira ve tarım aletlerini satın almak ve hasat kötü giderse kendi geçimini sağlamak için daha fazla para gerekiyordu. Lordlar ve monarklar çok büyük paralara ihtiyaç duyuyorlardı. Uzun mesafe ticareti, bir fiyat karşılığında dünyanın öteki ucundan egzotik lüks şeylerin satın alınabilmesini sağlıyordu. Eğer bir kişi yeterli paraya sahip olursa, o adam (ya da kimi zaman kadın) başkalarını fethedebilecek (giderek daha fazla paralı askerlerden oluşan) ordular kurabiliyor ya da keşif, ticaret veya korsanlık için gerekli gemileri satın alabiliyor ve denizcileri kiralayabiliyordu. Genel olarak para bugün olduğu gibi bir şey olmaya başlamıştı. </p>
				<p class="paragraf-1">Zamanla bu durum çalışma dünyasını tümüyle değiştirecekti: Öyle ki para, insan ihtiyaçlarını karşılayan bir şey olmaktan çıkacak ve basit olarak paraya sahip olanların daha fazla para kazanmaları için bir araç haline gelecekti. Bu süreç 16. yüzyılın başında tamamlanmış olmaktan çok uzaktı. Zanaatkârların çoğu hâlâ, herhangi bir iş için geleneksel ücreti elde etmeyi ve bayram günleriyle azizlerin günlerinde kutlamalar yapma özgürlüğüne sahip olmayı umacak ve köylülerin pek çoğu hâlâ işlerinin, mal piyasalarının monoton işlerine değil de mevsimlerin döngüsüne bağlı olduğunu düşünecekti. Ama bu değişim, birkaç yüzyıldır her şeye rağmen başlamıştı. Şehir ve köyler yoluyla piyasa ağlarının yavaş yavaş yaygınlaşması, artan sayıda insanın hayatına el uzatacaktı. Belli başlı şehirlere, limanlara ya da ulaşım yapılabilen nehirlere yakın bütün kırsal alanlar ‘endüstri ürünleri’nin –kumaş için keten, şarapçılık için üzüm, yağ için zeytin, boyacılık için çivit otu ya da safran– üretimine ya da kasabalarda ve üst sınıflarda artan et talebini karşılamak için hayvancılığa tahsis ediliyordu. Tüccar ‘evde fason üretim’ sistemini kullanarak zanaat işçilerini, eski geleneksel fiyatların değil de arz ve talebin belirlediği daha düşük fiyatlar için baskı altında tutuyor ve şehirdeki zanaatkârların tüccarın vurguncu tanrısına hayatlarını kurban etmeyi reddetmeleri karşısında da yeni, kırsal temelli endüstrileri teşvik ediyordu. Almanya’nın güneyindeki yüksek arazilerde, Bohemya’da, Transilvanya’da Fugger ailesi gibi İspanyol ve Kutsal Roma büyük hükümdarlarının savaşlarını finanse eden büyük finansörler, ücretli işgücü tarafından işletilen madenler kuruyorlardı. </p>
				<p class="paragraf-1">14. yüzyılın bunalımının sonuçlarını, 5. yüzyılda Roma İmparatorluğu’nu, 3. ve 13. yüzyıllarda Çin’i bunaltan krizlerden farklı kılan, işte bu piyasa için üretimin oynadığı roldü. Önceki durumlarda, kıtlık, iç savaş ve yabancı istilası, büyük ölçüde ekonomik olarak birbirinden ve toplumun bütününden kopuk büyük mülkler halinde parçalanmaya yol açmıştı. Buna karşılık 14. yüzyılın bunalımını Avrupa çapında piyasa ilişkilerinin gelişmesi izledi. Feodal serfliğin canlandığı yerlerde bile bu, lordun güzel bir fiyat karşılığında büyük tacirlere satabileceği ürünleri yetiştirmeye yönelik bir serflikti. </p>
				<p class="paragraf-1">Bu bunalım şehirleri yok etmedi. Kıtlık ve salgınların sonrasında çok sayıda köy terk edilmiş olsa da, şehirler zarar görmemiş olarak kaldı. Ve 15. yüzyılın ortalarına gelindiğinde, matbaacılık ve gemicilikte olduğu gibi yeni teknolojilerin kullanılmasını teşvik eden yeni bir ekonomik genişlemenin ön safında yer aldılar. Bu yeni dönemde bütün şehirler kazançlı çıkmadı. Pazarın genişlemesi, anlık kullanım için değil de değişim için üretim yapılması, tek tek şehirlerin daima kazaya uğrayabileceği anlamına geliyordu. Daha önceki dönemde başarılı olmuş bazıları şimdi, piyasa kanalıyla uzak memleketlerdeki siyasal olaylar ya da üretimdeki öngörülemeyen değişmelerin etkisi nedeniyle geriliyorlardı. Gerilerde kalmış olan diğerleri ise şimdi ileri fırlıyorlardı. Barselona, Floransa ve kuzey Avrupa’nın ve Baltık’ın büyük Hansa ticaret şehirleri, 16. yüzyılda belirli ölçülerde gerilediler; buna karşılık Aşağı Ülkeler’in kuzeyindeki (günümüzdeki Hollanda), İspanya’nın güneyindeki, Almanya’nın güneydoğusundaki ve İngiltere’deki şehirler gelişmeye başladılar. </p>
				<p class="paragraf-1">Piyasanın bir başka etkisi daha oldu. Milyonlarca insanın içinde yaşadığı koşulları dönüştürdü. 15. yüzyılın ortalarından sonra fiyatlar yükselmeye ve geniş kitlelerin yaşama standardı düşmeye başladı. Kara Ölüm’den sonra hemen hemen ikiye katlamış olan gerçek ücretler, 15. yüzyılın ortalarından 16. yüzyılın sonlarına kadar yarı yarıya ya da üçte iki oranında geriledi;<span class="dipp"><a class="footnote-link" href="#footnote-225-404" id="footnote-225-404-backlink">404</a></span> buna karşılık köylülük lordlara artan oranda çeşitli türden vergiler ödeme baskısı altında kalıyordu. </p>
				<p class="paragraf-1">Köylerin ve şehirlerin zenginleri arasında, aynı para kazanma çılgınlığı geçerliydi. Kolomb’un, Cortés’in ve Pizarro’nun altın tutkusu bu durumun bir ifadesiydi. Bir başkası, Luther’in ilk boy gösterişine yol açan, kilisenin günah bağışlama belgesi ticaretiydi. Aynı şekilde, doğu Avrupa’da yeniden serfliğe dönüş ve batı Avrupa’nın belirli kesimlerindeki ilk kapitalist tarım biçimleri böyleydi. Para her şeyin ölçüsü olmaya başlıyordu. Bununla birlikte toplumun yerleşik değerleri hâlâ eski feodalizmin hiyerarşisi içinde somutlaşmıştı.</p>
				<p class="paragraf-1">Kilise kesinlikle Orta Çağ değerlerinin merkeziydi. Onun törenleri, farklı sınıflardan beklenen –çoğu kez yontularda ve pencere camlarında temsil edilen– davranış biçimlerini simgeliyordu. Bununla birlikte kilisenin kendisi de altın tutkusundan etkilenmişti. Mediciler ya da Borgialar gibi büyük tüccar ailelerinin üyeleri, kendi servetlerini artırabilmek için papa oldular ve servetlerini gayri meşru çocuklarına aktarabilmeyi umdular. Bol kazançlı piskoposluklara onlu yaşlardaki çocuklar tayin edildi. Ruhban, çeşitli kiliselerden gelir elde ediyor; ama bunların hiçbirinde görünmek istemiyordu. Soylular gelirlerinin yaklaşık yarısını kiliseye ödenen ondalık vergilerden (aşar) sağlıyorlardı. Papazlar ve keşişler, tefecilik günah sayılsa da, yüksek faizle ödünç vererek yoksullaşmış köylüleri sıkıştırıyordu.</p>
				<p class="paragraf-1">Tarihçiler, kapitalizmle Protestanlık arasındaki ilişki üzerine tartışmaya büyük zaman harcamışlardır. Sosyolog (ve Alman milliyetçisi) Max Weber’den etkilenen bir okul, Protestanlık değerlerinin, bu sözde Protestan ‘ruhu’nun nereden geldiğini açıklamadan, kapitalizmi yarattığını iddia etmiştir.<span class="dipp"><a class="footnote-link" href="#footnote-225-405" id="footnote-225-405-backlink">405</a></span> Başka okullar, ilk Protestanların pek çoğunun kapitalist olmadığına ve Almanya’daki en sağlam Protestan bölgeler arasında ‘ikinci serfliği’ yaşayanlar bulunduğuna bakarak ikisi arasında hiçbir bağlantı olmadığını iddia etmişlerdir.<span class="dipp"><a class="footnote-link" href="#footnote-225-406" id="footnote-225-406-backlink">406</a></span></p>
				<p class="paragraf-1">Bununla birlikte ikisi arasındaki bağlantıyı görmek çok kolaydır. Teknik değişimin ve yeni piyasa ilişkilerinin, feodalizm içindeki insanlar üzerindeki etkisi ‘karma bir toplum’a –piyasa feodalizmine– yol açtı ki bunun içinde, kapitalist ve feodal davranış ve düşünce biçimlerinin birbirini kucaklaması olduğu kadar birbiriyle çatışması da vardı. </p>
				<p class="paragraf-1">Piyasa yapılarının feodalizmin yapıları üzerine yerleştirilmesi, halk kitlelerinin her ikisinin kötülüklerinden de zarar görmesine yol açtı. Piyasanın iniş ve çıkışları sürekli olarak pek çok insanın geçimini tehlikeye attı; doğu ve güney Avrupa’nın geniş alanlarında hâlâ gelişmesini sürdüren feodal tarım yöntemleri, köylüleri beslemek ve lordların lüksünü ve hükümdar ordularının ihtiyaçlarını karşılamak için gerekli olan ürünü sağlayamıyordu.<span class="dipp"><a class="footnote-link" href="#footnote-225-407" id="footnote-225-407-backlink">407</a></span> Yönetici sınıf tüketiminin genişleyen üstyapısı, köylü üretiminin temelini istikrarsızlaştırıyor ve 16. yüzyıl ilerlerken toplum giderek, ileri gitmekle geri gitmek arasında bölünen, yeni bir kriz dönemine doğru sürükleniyordu. </p>
				<p class="paragraf-1">Sonuç olarak toplumdaki her sınıfın kafası karışıktı ve her sınıf güvence için eski dinsel inançlarına dönüyordu, ama kilisenin kendisinin de karışıklıktan bunaldığını görüyordu. İnsanlar bu durumla ancak eski feodalizmden devraldıkları düşüncelerin yeniden biçimlendirilmesi yoluyla baş edebilirlerdi. Luther, Zwingli, Calvin, John Knox ve diğerleri –ve hatta Cizvitleri kuran ve Katolik Karşı-Reformasyonu’nun öncülüğünü yapan Ignatius Loyola bile– onlara bu yeni yolları sağladılar. </p>
				<p class="arabaslik-sol"><span class="char-style-override-3">Almanya’da Protestan Reformu</span></p>
				<p class="paragraf-1">Martin Luther ve Jean Calvin’in devrimci ya da hatta toplumsal reform hareketleri başlatmak gibi bir niyetleri yoktu. Onlar yerleşik dinsel düzene radikal bir meydan okumaya hazırlanmışlardı. Ancak onların savları, Katolik kilisesinin İsa ve Havarilerin İncil’de ifadesini bulan öğretisini nasıl çarpıttığını ve bozduğunu göstermek üzere <span class="char-style-override-2">teolojikti.</span> Onlar, önemli olanın papazların aracılığı ya da ‘hayırlı işler’ özellikle de kiliseye yapılan ödemeler değil, bireyin “imanı” olduğunda ısrar ediyorlardı. Heykeller ve kutsal yerler ya da objeler aracılığıyla tapınılan Azizler’in görkemli düzeninin İncil’in mesajının saflığını putperestçe bir şekilde bozduğunda ısrar ediyorlardı. Calvin daha da ileri giderek, ibadet edenlerin Aşai Rabbani ayininde bir şekilde İsa’nın etini tüketmesinin kutsal şeylere saygısızlık olduğunu söylüyordu ki bu onun Roma kilisesi bir yana, Luther’in yandaşlarıyla da uzlaşmasını önleyen bir meseleydi. İlk Protestanların, sapkınlığın cezası Avrupa’nın her yerindeki şehirlerde halkın gözü önünde diri diri yakılmak olmasına rağmen, büyük kişisel riskler altına girmeleri ve yandaşlarını sıkı durmaya davet etmeleri, bu gibi meseleler yüzündendi.</p>
				<p class="paragraf-1">Bununla birlikte gerek Luther gerekse Calvin toplumsal meselelerde tutucuydu. 1521’de imparatorluk otoriteleri onun başını istediklerinde, Luther, halkın dinsel olmayan konularda otoritelere boyun eğmesi gerektiğini vurguluyordu:</p>
				<p class="alinti1" xml:lang="en-GB">Nedenleri ne denli haklı olursa olsun ayaklanmanın herhangi bir haklılığı yoktur... Dünyevi otorite ve de kılıç, kötü insanları cezalandırmak ve Tanrı yolundaki insanları korumak için takdir edilmiştir. ...Ancak, iyi ile kötü arasındaki farkı bilebilecek durumda olmayan sıradan insan ne zaman ayaklanırsa, fark gözetmeden vuracaktır ki bu da büyük ve zalimce bir adaletsizlik olmadan olmaz. Orada otoriteleri dikkatle dinleyin ve izleyin.<span class="dipp" style="font-size:0.86em;"><a class="footnote-link" href="#footnote-225-408" id="footnote-225-408-backlink">408</a></span> </p>
				<p class="paragraf-1">Calvin’in görüşleri de benzer bir şekilde ‘halk itaatkârlığı doktrini’ olarak tanımlanmıştı. Zira, yönetenler ve yönetilenlerden oluşan bir sosyal düzenin varlığı ‘Tanrı tarafından takdir edilmişti’ ve ‘insanlık ilk günahın etkisi altında olduğu için bu düzen zorunlu olarak bir baskı düzeniydi’.<span class="dipp"><a class="footnote-link" href="#footnote-225-409" id="footnote-225-409-backlink">409</a></span></p>
				<p class="paragraf-1">Yine de onların doktrinlerinin, kendilerinin de taraf tutmak zorunda kalacakları toplumsal mücadeleleri başlatması önlenemedi.</p>
				<p class="paragraf-1">Profesör ünvanına sahip bir rahip olan Luther, Avrupa’ya yayılmış ‘hümanist’ Rönesans’ın bir parçasıydı ve o çevreden bireyleri ikna edebilirdi. Ayrıca, Saksonya Elektoru Frederick<span class="dipp"><a class="footnote-link" href="#footnote-225-410" id="footnote-225-410-backlink">410</a></span> gibi, kilise ile kendi anlaşmazlıkları olan güçlü figürlerin himayesini de kazanabilirdi. Ancak onun öğretisinin 1520’lerde güney Almanya’da hızla yayılmasının asıl nedeni, Luther’in güvenmediği hoşnutsuz geniş kitleler için çekici olmasıydı. Bir çeyrek yüzyıl kadar sonra Calvin’in öğretisinin Fransa’da yayılması için de aynı şey söylenebilir. </p>
				<p class="paragraf-1">Alman Reformasyonu tarihçileri bugün, farklı aşamalardan söz ederler: ‘kentlilerin (ya da burglular’ın) Reformasyonu’, ‘köylü Reformasyonu’ ve ‘prensler Reformasyonu’.<span class="dipp"><a class="footnote-link" href="#footnote-225-411" id="footnote-225-411-backlink">411</a></span> Kentlilerin Reformasyonu, Luther’in 1521’de imparatorluğun kurucu unsurlarının bir araya geldiği ünlü bir toplantıda, Worms Diet’inde, imparatora meydan okuyarak kamusal bir figür olmasından sonra, güney Almanya ve İsviçre şehirlerine hızla yayıldı. Bu şehirler, zengin tüccar ve ikinci derecede aristokrat ailelerinden oluşan oligarşilerce yönetiliyordu. Bu aileler, kimi biçimsel demokratik yapıları olan yerlerde bile, nesiller boyu meclislere ve senatolara egemendi. Oligarşilerin pek çoğunun, örneğin ruhban sınıf başkalarını vergi vermeye zorlayarak kendisi vergiden muaf tutulmak istediği ve yerel prenslerin gücünden çekindikleri için kiliseye karşı kendi özel hoşnutsuzlukları söz konusuydu. Ama mevcut toplumsal ve dinsel düzenle de çok çeşitli bağları vardı. Şehirler dışındaki arazilerin feodal rantlarından yararlanıyorlar, çocukları için kilisede kazançlı mevkiler arıyorlar ve kilisenin ondalık (aşar) vergisinden kurtulmak için yollar buluyorlardı. Dolayısıyla bunlar, kilisenin ‘reformasyonu’ çağrısına hem sıcak bakıyor hem de mukavemet gösteriyorlardı. Tipik olarak, şehrin dinsel hayatı üzerinde daha fazla denetim sağlayabilecekleri ve de büyük bir karışıklığa yol açmadan kilisenin elindeki kaynakları kullanabilmelerine olanak verecek bölük pörçük değişiklikler istiyorlardı.</p>
				<p class="paragraf-1">Ancak bu toplumsal tabakanın altında genişçe bir daha küçük tacirler ve zanaatkârlar –ve kimi zaman, kilisenin vaat ettiği dinsel teselliye bile çoğu kez olanak vermeyen papazlıklar için para ödemekten bıkmış usanmış, zanaatkâr ailelerden gelen papazlar, rahibeler ve keşişler– kitlesi vardı. Bunların ajitasyonu Reformasyonu şehirden şehire zafere ulaştırdı. Erfurt’ta, ‘öğrenciler ve zanaatkârlar, ruhbana karşı bir saldırı’da ve Martin Luther’in 1521 yılında şehirden geçmesinden sonra ‘yüksek rütbeli bir papazın evinin tahrip edilmesinde’ yer aldılar.<span class="dipp"><a class="footnote-link" href="#footnote-225-412" id="footnote-225-412-backlink">412</a></span> Basel’de dokumacılar, kutsal kitabın ‘yalnızca ruhla değil ama elle kavranmasını’ talep ettiler ve kiliseleri süslemeye harcanan paranın, ‘kışın yakacak odunu, mumu ve öteki ihtiyaçları olmayan’ insanlara yönlendirilmesini isteyerek ‘diğer insanlara sevgi ve gerçek imanla yaklaşmalıyız ’ diye ısrar ettiler.<span class="dipp"><a class="footnote-link" href="#footnote-225-413" id="footnote-225-413-backlink">413</a></span> Braunchweig, Hamburg, Hannover, Lemgo, Lübeck, Magdeburg, Mülhausen ve Wismar’ın zanaatkâr ve tacir komiteleri, şehirlerin yönetici kurullarını, dinsel değişiklikleri yerine getirmeye zorladılar.<span class="dipp"><a class="footnote-link" href="#footnote-225-414" id="footnote-225-414-backlink">414</a></span> Şehir otoriteleri, düzenli bir değişimi gerçekleştirmesi için Luther’in bizzat kendisine başvuruncaya kadar, Wittenberg, ‘çatışmalarla parçalandı ve put kırıcıların eline geçti’.<span class="dipp"><a class="footnote-link" href="#footnote-225-415" id="footnote-225-415-backlink">415</a></span> Strasburg’da aşağıdan komünün baskısıyla bunalan yöneticiler, açıkça yasa dışı olan dinsel uygulamalarda değişiklikler yapmaya başlıyorlar ve aynı zamanda birisinin –imparatorun, imparatorluk <span class="char-style-override-2">dietinin</span> ya da kilisenin Kardinaller Meclisi’nin– daha da fazla değişim için artan baskıdan kendilerini kurtarmasını umuyorlardı.<span class="dipp"><a class="footnote-link" href="#footnote-225-416" id="footnote-225-416-backlink">416</a></span> Bu şekilde, ‘genellikle aşağıdan, şehir yönetimi tarafından değil de zanaatkâr loncaları tarafından teşvik edilen’<span class="dipp"><a class="footnote-link" href="#footnote-225-417" id="footnote-225-417-backlink">417</a></span> imparatorluk Almanyası şehirlerinin üçte ikisi yeni dine geçti. Luther doktrininin bu başarısını, ilahi iradeye bağladı. Bunların hepsini ‘Tanrının Sözü yaptı’ diye yazdı. ‘Ben Philip ve Amsdorf’la oturup bira içerken, Tanrı Papalığa güçlü bir darbe vurdu’.<span class="dipp"><a class="footnote-link" href="#footnote-225-418" id="footnote-225-418-backlink">418</a></span> Aslında, onun öğretisine verilen karşılık, yapısal bir ekonomik kriz dönemindeki sınıf duygusuydu.</p>
				<p class="paragraf-1">Bununla birlikte yönetici meclisler ve senatolar, aşağıdan gelen ajitasyonu yatıştıracak yeterli değişiklikleri hayata geçirdiler: ‘Bir kez meclis Hristiyan öğretisini resmen ferman edip, Aşâi Rabbani ayinini yürürlükten kaldırıp, ruhbanı yurttaşların içine katınca, şehir kilisesinin hayatı hakkında karar verme sürecini sokaklardan meclis salonuna taşıması çok doğal bir şey olarak göründü.’<span class="dipp"><a class="footnote-link" href="#footnote-225-419" id="footnote-225-419-backlink">419</a></span></p>
				<p class="arabaslik-sol"><span class="char-style-override-3">Köylü Savaşı</span></p>
				<p class="paragraf-1">1524’ün sonlarında ikinci ve çok daha şiddetli bir hareket baş gösterdi. ‘Köylü Savaşı’ (ve bugün kimi tarihçiler arasında ‘sıradan insanın devrimi’) olarak bilinen bu olay, ‘modern öncesi Avrupa’nın en önemli kitlesel ayaklanması’ olarak tanımlanmıştır.<span class="dipp"><a class="footnote-link" href="#footnote-225-420" id="footnote-225-420-backlink">420</a></span> İzleyen yarım yüzyıl boyunca güney Almanya’da bir dizi yerel kırsal ayaklanma meydana geldi. Şimdi şehirlerdeki dinsel keşmekeşe ilişkin haberler, çoğu kez, filizlenmekte olan kırsal endüstrilerde zanaatkârlarca yayılıyor; yıllardır derinleşmekte olan güvensizlik ve acının odağını oluşturuyor ve hem dinsel hem de toplumsal bir ayaklanmayı tahrik ediyordu. </p>
				<p class="paragraf-1">Binler, hatta on binlerden oluşan alelacele derlenmiş ordular, manastırları yağmalayarak, şatolara saldırarak ve şehirleri ele geçirmeye çalışarak hareketi, imparatorluğun güney ve orta bölgelerinde oradan oraya taşıdılar.<span class="dipp"><a class="footnote-link" href="#footnote-225-421" id="footnote-225-421-backlink">421</a></span> Feodal lordlar ve piskoposlar gafil avlandılar ve çoğu kez isyancıları yerel görüşmelerle yatıştırmaya çalışırken bir yandan da yardım için büyük prenslere yalvarmaya başladılar. Şehir oligarşileri ne yapacaklarını bilemez durumdaydı. Bir yandan yerel lordlara, piskoposlara ve manastırlara karşı kendi yakınmaları vardı ve ayaklanmaya katılmaları için şehrin yoksul ahalisinin baskısı altında kalıyorlardı. Öte yandan, genellikle ayaklanmanın tehdidi altında olan toprakların sahiplerinden oluşuyorlardı. Genel olarak, dehşete düşmüş bir şekilde ayaklanmadan uzak duruyorlar ve bir şekilde barış yapabilmeyi umuyorlardı.<span class="dipp"><a class="footnote-link" href="#footnote-225-422" id="footnote-225-422-backlink">422</a></span></p>
				<p class="paragraf-1">Bununla birlikte isyancılar kimi şehirleri almayı, kimilerini de yanlarına çekmeyi başardılar. Salzburg’da ‘madenciler, maden işletmecileri ve köylüler ayaklanmaya katıldılar’.<span class="dipp"><a class="footnote-link" href="#footnote-225-423" id="footnote-225-423-backlink">423</a></span> Heilbronn’da, ahaliden ve “özellikle kadınlardan” gelen baskı karşısında şehir yöneticileri, tüm manastırları ve dinsel kurumları işgal eden isyancılara kapıları açmak zorunda kaldılar.<span class="dipp"><a class="footnote-link" href="#footnote-225-424" id="footnote-225-424-backlink">424</a></span> Bu yollarla isyancılar Memmingen, Kaufbeuren, Weinberg, Bermatingen, Neustadt, Stuttgart ve Mülhausen gibi şehirlerin kontrolünü ele geçirdiler. </p>
				<p class="paragraf-1">İsyancılar her yerde, çoğu kez yerel ve bölgesel programları birleştirerek şikâyetlerinin listesini yaptılar. Memmingen yöresinin köylülerince sempatizan zanaatkârların ve asi bir papazın yardımıyla oluşturulan 12 maddelik bir liste defalarca basılarak adeta ayaklanmanın ulusal manifestosu haline geldi.<span class="dipp"><a class="footnote-link" href="#footnote-225-425" id="footnote-225-425-backlink">425</a></span> </p>
				<p class="paragraf-1">Liste, halk kitlesi için en çok önem taşıyan yerel cemaatlerin kendi papazlarını tayin etmesi ve ondalık verginin nasıl kullanılacağına karar verme hakkı gibi, dinsel taleplerle başlıyordu. Ancak köylülerin hayatında can alıcı önem taşıyan diğer talepleri de içeriyordu: serfliğin kaldırılması, lordlara ödenen çeşitli vergilerin ilgası ve ortak arazilerin işgaline, lordların köylülerin avlanması, balık tutması ve ağaç toplamasına engel olmasına ve keyfi adalete bir son verilmesi.</p>
				<p class="paragraf-1">Bu<span class="char-style-override-2"> devrimci </span>bir program değildi. Soyluların ve de prenslerin köylülerin taleplerini kabul etmeye ikna edilebileceğini varsayıyordu. Kuşkusuz hareketin başlarında katılanların pek çoğu yalnızca lordları yöntemlerini iyileştirmeye zorlayabilirlerse, işlerin iyi olacağına inanmış görünüyordu. ‘Esas itibariyle köylüler, lordların onların cemaat derneklerine, çetelerine ya da Hristiyan Birlikleri’ne boyun eğmesi koşuluyla soyluluğu kabul etmek eğilimindeydi.<span class="dipp"><a class="footnote-link" href="#footnote-225-426" id="footnote-225-426-backlink">426</a></span> Muhafazakâr tarihçi G. R. Elton, ‘Genel olarak köylülük... olağanüstü bir ölçülülükle hareket etti’ diye yazıyor.<span class="dipp"><a class="footnote-link" href="#footnote-225-427" id="footnote-225-427-backlink">427</a></span> Karşı bakış açısından Friedrich Engels, ‘Soyluluğa ve hükümete karşı tavırlarında olağanüstü kararsızlık gösterdiler. Daha sonra göstermiş oldukları kararlılık, savaş içinde, köylüler düşmanlarının davranışını gördükten sonra ortaya çıktı’ diyor.<span class="dipp"><a class="footnote-link" href="#footnote-225-428" id="footnote-225-428-backlink">428</a></span> Köylülerin ‘ılımlılığı’, onları, sürekli olarak lordlarla ayrılıklarının barışçı bir çözüme kavuşabileceğini ileri sürenlere inanmaya yöneltti. </p>
				<p class="paragraf-1">Bununla birlikte köylülerin en basit talepleri, soyluların ve prenslerin geçmişteki yönetimlerinin temeline tümüyle bir karşı çıkışı temsil ediyordu. Onlar dinsel ifadeleriyle, mahkemelerin icra ettiğinden daha yüksek bir yasanın olduğunu söylüyorlardı. Bir köy toplantısında ifade edildiği gibi, ‘Tanrı’dan, yaratıcımızdan başka hiç kimse... köleye sahip olamaz’.<span class="dipp"><a class="footnote-link" href="#footnote-225-429" id="footnote-225-429-backlink">429</a></span> Köylülerin çıkarlarını temsil eden ‘Tanrısal yasa’, onları lordlara ve kiliseye bağımlı kılan ‘saygıdeğer yasa’nın yerini alacaktır.</p>
				<p class="paragraf-1">Lordlar sınıfı, kendi sınıf pozisyonunu dinamitleyecek ödünleri verecek durumda değildi. Bir yandan ödün veriyormuş gibi hareket ederken, paralı askerlerden ordular kurmaya başladılar. Bu ordular 1525 Nisan’ında harekete geçmeye başladı. Elton’un itiraf ettiği gibi:</p>
				<p class="alinti1" xml:lang="en-GB">Yönetici sınıflar dibine kadar sarsıldılar ve onların tepkisi, savaştıkları tehditten çok daha vahşice oldu... Binlerce –bir tahmine göre 100.000– köylü öldürüldü. Bu öldürmelerin çoğu, yalnızca birer kör döğüşünden ibaret olan sözde muharebelerin sonrasında, prenslerin silahlı adamlarının kaçakları peşlerinden gidip ezmesi şeklinde oldu.<span class="dipp" style="font-size:0.86em;"><a class="footnote-link" href="#footnote-225-430" id="footnote-225-430-backlink">430</a></span></p>
				<p class="paragraf-1">Luther bu ayaklanma nedeniyle dehşete düştü. Önce, şehir oligarşileri gibi, hoşnutsuzluğu kışkırttıkları için lordlara karşı eleştireldi. Ancak ne zaman ki köylü orduları ciddi kazanımlar elde etmeye başladılar, lordlarla yüzde yüz kader birliği yaptı. ‘Cinayet İşleyen, Hırsızlık Eden Köylü Sürülerine Karşı’ bir risale yazdı ve burada lordları âsilere karşı en aşırı intikam biçimlerini uygulamaya teşvik etti: ‘Bunlar açık ya da kapalı bir şekilde elinden gelen herkes tarafından, aynen kuduz bir köpeğin öldürülmesi gibi, parçalara ayrılmalı, boğazlanmalı ve bıçaklanmalıdır’.<span class="dipp"><a class="footnote-link" href="#footnote-225-431" id="footnote-225-431-backlink">431</a></span> Prensler için, ‘elinizi tutmayın... Kimin gücü varsa yok etmek, kesmek için kullansın’ diye yazdı.<span class="dipp"><a class="footnote-link" href="#footnote-225-432" id="footnote-225-432-backlink">432</a></span> Bir mektupta, ‘Prenslerden ve yöneticilerdense bütün köylülerin ölümü daha iyidir’ diye ısrar etti.<span class="dipp"><a class="footnote-link" href="#footnote-225-433" id="footnote-225-433-backlink">433</a></span> </p>
				<p class="paragraf-1">Yalnız değildi:</p>
				<p class="alinti1" xml:lang="en-GB">Lordların direnişi devlete karşı ihanet olarak değerlendirmeleri gibi, reformcular da bunu kutsal kitaba karşı ihanet olarak yorumladılar. 1515 yılında Martin Luther, Philip Melanchthon, Johannes Brenz, Urbanus Regius, Zwingli, hiçbirisi, sıradan insana karşı bir tavır takınmayı ihmal etmedi.<span class="dipp" style="font-size:0.86em;"><a class="footnote-link" href="#footnote-225-434" id="footnote-225-434-backlink">434</a></span> </p>
				<p class="paragraf-1">Aslında ayaklanmadan yana kendilerini ortaya atan Protestan vaizler de vardı. En iyi bilineni Thomas Müntzer’dir. Üniversite eğitimi görmüş başarılı bir din adamı olan Müntzer, papa ve imparatorla olan ilk sürtüşmelerinde Luther’den yana çıktı. Ama üç ya da dört yıl içinde, tavizler verdiği için, Luther’i eleştiriyordu. Onun kendi yazıları ve vaazları, artan bir şekilde, dinsel meselelerin ötesine geçerek, halk kitlelerinin ezilmesine karşı çıktı. Onun için Hristiyanlığın yapması gereken şey dünyanın devrimci bir şekilde dönüştürülmesiydi:</p>
				<p class="alinti1" xml:lang="en-GB">Yoksulların ihtiyaçlarını hiç kimsenin gidermemesi dünya üzerindeki en büyük iğrençliktir... Bizim hükümdarlarımız ve yöneticilerimiz, her türlü tefecilik, hırsızlık ve soygunculuğun dibine batmışlardır... Yoksul çiftçiyi ve zanaatkârı ezmektedirler... Eğer o zavallı insanlardan birisi yasanın en küçük bir zerresine, bir başlığına karşı gelse, bunun cezasını çekmelidir. Bütün bunlara Dr. Yalancı (Luther), ‘Amin’ diyor.<span class="dipp" style="font-size:0.86em;"><a class="footnote-link" href="#footnote-225-435" id="footnote-225-435-backlink">435</a></span> </p>
				<p class="paragraf-1">Müntzer böyle sözlerle otoritelerin gazabını üzerine çekti ve 1524 yılının büyük kısmını saklanarak ve ülkede dolaşıp, küçük gizli destekçi gruplar oluşturarak geçirdi. Luther prensleri, ona karşı harekete geçmeye zorladı. Bugün bile pek çok anaakım tarihçi onu adeta deli olarak ele alır. Elton için o, ‘erken dönem Reformasyonun şeytansı dehası’, ‘kontrol edilemeyen fanatiği’ ve ‘tehlikeli deli’siydi.<span class="dipp"><a class="footnote-link" href="#footnote-225-436" id="footnote-225-436-backlink">436</a></span> Ancak Müntzer’in ‘deli’ olan tek yanı, zamanının hemen hemen tüm düşünürleri için ortak olan İncil’in dilini, sınıf yönetimini desteklemek için değil de, ona karşı çıkmak için kullanmasıydı. </p>
				<p class="paragraf-1">Ayaklanma başladığında Müntzer, Thuringia maden bölgesinin Mülhausen şehrine gitti. Orada kendisini, eski bir keşiş olan Pfeiffer’in liderliğindeki radikal şehirli gruplarla birlikte, şehrin devrimin bir kalesi olarak savunulması işine verdi. Yakalandı, vücudu gerilerek işkence edildi ve isyancı ordunun Frankenhausen’de Lutherci Hesse Prensi ve Katolik Saksonya Dükü tarafından yenilmesinden sonra 28 yaşında, kafası kesilerek idam edildi. </p>
				<p class="paragraf-1">Bu ayaklanmanın bütün Alman toplumu için muazzam sonuçları oldu. Büyük prenslerin pozisyonunu geniş ölçüde güçlendirdi. Prenslerin artan gücünden yakınan ve onları birleşmiş bir imparatorluk Almanya’sına tabi kılmayı hayal eden ikinci derecede şövalyeler, dinsel mesele üzerine zaman zaman silahlarına sarılmışlar ve hatta ayaklanmanın ilk aşamalarına sempati duymuşlardı.<span class="dipp"><a class="footnote-link" href="#footnote-225-437" id="footnote-225-437-backlink">437</a></span> Şimdi köylülüğün sömürülmesinin garantisi olarak prensleri kucaklıyorlardı. Aynı şekilde, şehirli oligarşiler, başlangıçta yalpaladıktan sonra, eninde sonunda ayaklanmaya karşı güvencelerinin prenslerde olacağını gördüler. İkinci derece şehirliler bile, destekleyemeyecek kadar korkakça davrandıkları bir ayaklanmada zafer kazananlarla uzlaşmakta güçlük çekmediler. </p>
				<p class="paragraf-1">Ancak kentli üst ve orta sınıflar, prenslerin yeni, pekişmiş iktidarını kabul edince, Alman toplumunun gelecekteki yapısında söz sahibi olamayacaklarını da kabul etmiş oluyorlardı. Feodalizmin içinde kapitalizmin unsurları olarak gelişen bunalım, devrimci bir kalkışmaya yol açmıştı. Fakat ayaklanma, aynen önceki büyük bunalımın 14. yüzyılda Avrupa’nın her yerinde bastırılmış olması gibi bastırıldı. Kentli orta sınıflar yeni dinsel ideoloji Protestanlığı kucaklarken bile, en çok sömürülen sınıfları, eski düzene saldırmak için etraflarında toplayarak kullanmaya hazır değillerdi. Dolayısıyla köylüler ezildi ve kentli orta sınıflar prenslerin artan gücü karşısında çaresiz kaldılar. </p>
				<p class="paragraf-1">Alman Protestanlığı bu korkaklığın kurbanlarından biriydi. Prensleri destekleyen Luthercilik, kendisini onların tarihsel esiri yaptı. Luther’in özgün doktrinleri, ibadette eşitliği savunarak kilisenin inananlar üzerindeki egemenliğini zayıflatmıştı. Ancak Luthercilerin ayaklanma korkuları, eski disiplini yeniden kurmalarına yol açtı. Luther’in en yakın işbirlikçilerinden biri olan Melanchton’un 1525’in ertesinde yazdığı gibi, ‘Almanlar gibi böylesine vahşi ve kaba insanlar için şimdi sahip olduklarından daha az özgürlük gereklidir’.<span class="dipp"><a class="footnote-link" href="#footnote-225-438" id="footnote-225-438-backlink">438</a></span> Böyle bir disiplini uygulayacak olanlar prenslerdi. Ayaklanmanın yenilgisinden sonra Luthercilik onlar için iki ucu keskin bir kılıç oldu. Bir yandan onu, güçlerini sınırlandırmaya çalışan Katolik imparatora karşı sallayacaklar ve öte yandan sömürdükleri sınıf üzerinde ideolojik bir baskı kurmak için kullanacaklardı. Dolayısıyla Alman feodalizminin bunalımına bir tepki olarak ortaya çıkan bir din, aynen Hristiyanlığın kendisinin Roma İmparatorluğu’nun bunalımına karşı ortaya çıkmış lâkin onun ideolojisi haline gelmiş olması gibi, köylülerin yeniden serfliğe sürüklendiği kuzey ve doğu Almanya’da resmi inanç haline geldi. Bu arada, güney ve orta Avrupa’nın köylüleri, 1525 yılında zalimlerle birlik olan bir Protestanlığı kucaklamak için herhangi bir neden görmediler. </p>
				<p class="paragraf-1">Bu durum, güney Almanya’nın şehirlerini, yeni dini terk etmeleri yolunda, imparator ve bölgenin Katolik prenslerinin giderek artan baskısı altında bıraktı. Şehirli oligarşiler kendilerini korumaları için Protestan prenslere yüzlerini döndüler. Ancak bu onları, bu tür prenslerin zorunlu olarak feodal ve hanedana ilişkin kavgalarının içine çekti. Bu ittifak 1546 yılında imparatora karşı ‘Smalkaldic’ savaşının sınavına sokulduğunda, Protestan prensler ciddi olarak savaşmaya bile hazır değillerdi ve Protestan şehirleri muzaffer Katolik orduların gazabıyla karşı karşıya bırakarak terk ettiler. Bu noktadan itibaren Protestanlık yalnızca güneydeki şehirlerde sabırla varlığını sürdürdü ve onun gerileyişi, kentli orta sınıfların bağımsızlıklarını kaybedişini yansıtıyordu. </p>
				<p class="arabaslik-sol"><span class="char-style-override-3">Fransa Din Savaşları</span></p>
				<p class="paragraf-1">Reformasyon’un Fransa’daki öyküsü, Almanya’daki olayların 30 yıl sonraki bir tür tekrarıydı. Ekonomik bunalım köylülerin, zanaatkârların, ücretli çalışanların yoksullaşmasına, tekrarlayan kıtlıklara, vebanın patlak vermesine ve 1557’de devletin iflasına yol açtı. Bütün toplumsal sınıflardan bireyler, en büyük mülk sahibi kiliseye ve bir avuç aristokratik ailenin tahakkümüne karşı tavır aldı.<span class="dipp"><a class="footnote-link" href="#footnote-225-439" id="footnote-225-439-backlink">439</a></span> Protestanlığın bütün sınıflar için cazibesi vardı. Ancak Henry Heller’in göstermiş olduğu gibi, ‘kitlesel bir hareket olduğu zaman, onun saflarını küçük çaplı üreticiler, küçük tacirler ve zanaatkârlar oluşturuyordu’.<span class="dipp"><a class="footnote-link" href="#footnote-225-440" id="footnote-225-440-backlink">440</a></span> Aynı noktaya, bir yüz elli yıl kadar önce büyük Fransız romancısı Balzac da işaret etmişti:</p>
				<p class="alinti1" xml:lang="en-GB">Din reformu... başlıca, düşünmeye başlayan alt sınıflar arasında taraftar bulmuştu. Büyük soylular, din meselesine çok yabancı çıkarlara hizmet ettiği zaman hareketi desteklediler... Ancak zanaatkârlar ve ticarette istihdam edilen insanlar arasındaki iman sahiciydi ve akıllıca çıkarlara dayanıyordu.<span class="dipp" style="font-size:0.86em;"><a class="footnote-link" href="#footnote-225-441" id="footnote-225-441-backlink">441</a></span></p>
				<p class="paragraf-1">Jean Calvin, her ne kadar baskı nedeniyle Cenevre’de yaşamak zorunda kalmışsa da, orta sınıf bir Fransız ailesinden geliyordu ve kendi sınıfına Luther’inkinden daha uygun bir dünya görüşü oluşturdu. Luther başlangıçta kilisenin disiplinine karşı çıkmış ve daha sonra prenslerin disiplinine boyun eğmişti. Bundan farklı olarak Calvin, kentli orta sınıfların bizzat kendileri tarafından yönetilen yeni türden bir kilisenin disiplinine vurgu yaptı. Taraftarlarına, Tanrı’nın seçtiklerinin onlar olduğunu ve bunu kanıtlamak için başkalarından daha ölçülü, kendilerine daha hâkim ve daha kanaatkâr olmaları gerektiğini hissettirdi. Bu tür tutumlar, aristokrasinin lüks dünyasından uzak ama kendi altındaki ‘ahlaksız’ yoksullardan çekinen ve onlara yukardan bakan saygıdeğer zanaatkâr ya da dükkân sahibi ailelere çok uygun düşüyordu.</p>
				<p class="paragraf-1">Heller’in ifade etmiş olduğu gibi:</p>
				<p class="alinti1" xml:lang="en-GB">Kimi şehirliler ... insanların büyük kısmının yeniden yoksullaştığını, yani bir yüzyıl öncesinin maddi, aslında kültürel ilerlemelerinin bir kez daha tehlikeye düştüğünü görebiliyorlardı. Haklı olarak suçun, toplumun zenginliğini savaş, lüks ve şaşaa ile israf eden dinsel ve feodal düzende olduğuna karar verdiler. Onların isyanı, bir yandan bu sistemi kontrol edenlere, bir yandan da ona en fazla direnenlere karşı kendilerini savunma girişimiydi. Bunu yapmanın bir yolu çalışma, sofuluk ve disiplin ideolojisiydi.<span class="dipp" style="font-size:0.86em;"><a class="footnote-link" href="#footnote-225-442" id="footnote-225-442-backlink">442</a></span></p>
				<p class="paragraf-1">Calvin, toplumun mevcut düzeninin Tanrı tarafından takdir edildiğini düşündüğü için toplumsal olarak muhafazakârdı. Ancak onun dinsel reform çağrısının, zorunlu olarak, toplumsal imaları vardı. Bu, ‘yalnızca bir ölçüde ekonomik özgürlükle ilgili olduğu için değil, fakat aynı zamanda din alanındaki hegemonyayı onlara devrettiğinden, kentsel burjuvazi için önemlice bir gelişme sonucunu doğuruyordu’.<span class="dipp"><a class="footnote-link" href="#footnote-225-443" id="footnote-225-443-backlink">443</a></span> Bu, devletin devrimci bir şekilde yeniden yapılandırılması çağırısı değildi, kentli orta sınıflar bunun için hâlâ çok zayıftı. Ama köklü reformları ima ediyordu ve toplumsal bunalım sırasında onların çıkarlarını koruyacaktı. </p>
				<p class="paragraf-1">Calvin’in toplumsal ılımlılığı, toplumdaki bunalım 1550’lerin sonunda daha keskin hale gelince, bu reformları gerçekleştirmekte bile başarılı olamadı. Soyluluğun bir kesimi, kilise hiyerarşisinin ayrıcalıklarına saldırmaya başladı ve büyük aristokratik ailelerden ikisi, Bourbonlar ve Montmorencyler, fanatik bir şekilde Katolik olan üçüncü aile Guiseler ile tahta çıkmak için amansız bir savaşa giriştiler.</p>
				<p class="paragraf-1">Orta sınıfların, soyluluk içindeki bu bölünmeden yararlanarak, köylüleri ve kentli yoksulları arkalarına alıp reform için mücadele etme olasılığı vardı. Köylüler kuşkusuz yeterince acı içindeydiler; direnme ve kiliseye karşı çıkma konusunda kendi gelenekleri de vardı. Ancak, Calvin’in öğütlerini dinleyen orta sınıfların radikal kesimi, kaderini aristokrasinin muhalif kesimine bağladı. Köylüler 1550’lerin ortasındaki şiddetli yoksulluğa, ‘azizlerin ilahilerini söyledikleri’ ve biraz da kendilerini kamçıladıkları dinsel gösterilerle karşı çıktıkları zaman, kentli orta sınıflar onları şehirlerden çıkarmak için ellerinden geleni yaptılar. Köylüler ‘Calvinci sofuluk’ tarafından püskürtülür ve ‘kendi azizlerine, mucizelerine, ayinlerine, danslarına, festivallerine ve de alkole’ bağlı kalırken, ‘Calvinciler kırsal ahalinin cehaleti, boş inançları ve duygusallığı karşısında dehşete düşmüşlerdi’.<span class="dipp"><a class="footnote-link" href="#footnote-225-444" id="footnote-225-444-backlink">444</a></span></p>
				<p class="paragraf-1">Bunalım, 1560’larda, önde gelen Protestanların Paris’te Bartholomey Günü’nde katledilmesi de dâhil, bir dizi kanlı din savaşıyla zirveye erişti.<span class="dipp"><a class="footnote-link" href="#footnote-225-445" id="footnote-225-445-backlink">445</a></span> Calvincilerin soylulara dayanma stratejisi, bu savaşların ‘büyük ölçüde soylular tarafından kurulan ve yönetilen ordularla’,<span class="dipp"><a class="footnote-link" href="#footnote-225-446" id="footnote-225-446-backlink">446</a></span> esas itibariyle, toplumsal konular unutularak, feodal bir çizgide yapıldığı anlamına geliyordu. Bu ise, Katolik soyluların sayısı Protestan soylulardan iki kat fazla olduğundan, eski rejimi savunanların işine geldi.</p>
				<p class="paragraf-1">İç savaşlara katılanların pek çoğu için temel meseleler –aynen bunlarda hiçbir sınıf unsuru görmeyen pek çok tarihçi için olduğu gibi– gözlerden uzaklaştırılmış olmalıdır.<span class="dipp"><a class="footnote-link" href="#footnote-225-447" id="footnote-225-447-backlink">447</a></span> Katolik rakipleri kadar para gasp edici, sefih ve ‘ahlaksız’ olabilen Calvinci prenslerin davranışı, Calvinci orta sınıfın çoğunun cesaretini kırmış olabilir;<span class="dipp"><a class="footnote-link" href="#footnote-225-448" id="footnote-225-448-backlink">448</a></span> buna karşılık Calvincilerin yoksullara karşı koyduğu kibirli tavır, Katoliklerin Paris’te isyanlar örgütlemelerine olanak verdi. Tarihte çok sık görüldüğü üzere, muhalefet hareketinin liderleri, eski dönemin yöneticilerinin bir kısmına inanmayı ‘gerçekçi politika’ olarak görmüşler ve sonuçta acı bir yenilgi yaşamışlardır. </p>
				<p class="paragraf-1">Calvincilerin seçilmiş savunucusu Navarre’lı Henry sonunda Protestanlara arkasını dönerek tahtı ele geçirdi ve Protestanlar bir yüzyıl sonra ülkeden kovulana kadar belirli müstahkem şehirlerde yaşamaya mecbur edildiler. Orta sınıfın yenilgisi, Almanya’da olduğu kadar tam ve yok edici değildi. Hâlâ endüstri ve ticarette bir gelişme vardı ve başarılı işadamları zenginleşmeyi başarabiliyordu. Bunların bir kısmı, parayla kendilerini yeni bir aristokrasiye (<span class="char-style-override-2">noblesse de robe</span>) katabiliyor ya da çocuklarını eski aristokrasinin (<span class="char-style-override-2">nobless d’epée</span>) üyeleriyle evlendiriyorlardı. Ancak iki buçuk yüzyıl daha aristokrasinin baskı, israf ve davranışlarını kabullenen bir toplumda yaşamak zorunda kalacaklardı. Tarihte çoğu kez görüldüğü gibi, ‘ılımlılık’, saygınlık’ ve ‘gerçekçiliğin’ ödülü yenilgiydi.</p>
				<div class="footnotes">
					<div class="footnote">
						<p class="dipnot"><a class="footnote-anchor" href="#footnote-225-397-backlink" id="footnote-225-397">397</a>	Marx ve Engels bunu çeşitli zamanlarda ‘soylulukla şehirliler arasındaki bir denge’ (F Engels, <span class="char-style-override-2">The Origins of the Family </span>(Londra, 1998), s. 211; ‘toprak sahibi aristokrasi ile burjuvazi arasında bir denge’ (F Engels, <span class="char-style-override-2">The Housing Question, </span>K Marx F Engels, <span class="char-style-override-2">Collected Works</span>, Cilt 23 (Londra 1988), s. 363; ‘gelişme halindeki orta sınıf topluma  feodalizme karşı mücadelesinde bir silah olarak hizmet eden’ (K Marx, <span class="char-style-override-2">The Civil War in France</span> (Londra, 1996), s.75;  ‘burjuvazinin gelişmesinin bir ürünü’ (K Marx, <span class="char-style-override-2">Capital, </span>cilt 1, (Moskova 1986), s. 672) olarak tanımlamışlardır.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-398-backlink" id="footnote-225-398">398</a>	Terim Marx’a aittir, K. Marx, <span class="char-style-override-2">Capital, </span>cilt 1, s. 686.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-399-backlink" id="footnote-225-399">399</a>	Yasalar, K Marx, <span class="char-style-override-2">Capital, </span>cilt 1, s. 686-687’de belirtiliyor ve aktarılıyor.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-400-backlink" id="footnote-225-400">400</a>	Ayrıntılar için bakınız, H Heller, <span class="char-style-override-2">The Conquest of Poverty: the Calvinist Revolt in 16th Century France</span> (Londra, 1986), s. 27.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-401-backlink" id="footnote-225-401">401</a>	<span>Smalkaldic War: [Almancası: Schmalkaldischer Krieg] Kutsal Roma İmparatorluğu’nun sınırları içinde 1546’dan 1547’ye kadar Habsburglu V. Charles ile Lutherci Schmalkaldic Birliği arasında yaşanan savaş. –</span><span class="char-style-override-2">çev</span><span>. </span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-402-backlink" id="footnote-225-402">402</a>	<span>Lollardlar ya da Lollard Hareketi: John Wycliffe’in düşüncelerini benimseyen ve geliştiren dinsel reformcular. Bunlar Kilise’nin dünyeviliğine ve ruhbanın lüks içinde yaşamasına karşı çıkıyorlardı. Lollardcı düşünceler Bohemya’lı reformcu John Huss’u ve onun kanalıyla da Martin Luther’i etkilemiştir. Lollard’ların İngiltere’deki en önemli etkisi vaazlarını İngilizce vermeleri ve İncil’in İngilizceye çevrilmesi oldu. –</span><span class="char-style-override-2">çev</span><span>. </span></p>
					</div>
					<div class="footnote">
						<p class="dipnot"><a class="footnote-anchor" href="#footnote-225-403-backlink" id="footnote-225-403">403</a>	A G Dickens, ‘The Shape of Anti-Clericalism and the English Reformation’,  E I Kouri ve T Scott, <span class="char-style-override-2">Politics and Society in Reformation Europe</span> (Londra,1987), s. 381.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-404-backlink" id="footnote-225-404">404</a>	Örneğin bakınız, R S Duplessis, <span class="char-style-override-2">Transition to Capitalism in Early Modern Europe</span> (Cambridge, 1997), s. 93.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-405-backlink" id="footnote-225-405">405</a>	Weber çeşitli yazılarının belirli yerlerinde, çok sayıda etkenin etkileşimini dikkate alan  böyle bir açıklama üretmeye girişmektedir ama hiçbir zaman  tutarlı bir açıklama ortaya koyamamıştır. Onun yazıları,  gerçek tarihsel sürecin anlatılmasından ziyade tarihe konan dipnotlar gibidir.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-406-backlink" id="footnote-225-406">406</a>	Bu Pery Anderson tarafından bile, onun P Anderson, <span class="char-style-override-2">Lineages</span>’ında, kabul edilen bir tezdir.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-407-backlink" id="footnote-225-407">407</a>	Witold Kula, Polonya’da ve üstü kapalı olarak bu dönemde Avrupa’nın pek çok başka yerinde ortaya çıkan ekonominin dinamiklerini ve çelişkilerini, W Kula, <span class="char-style-override-2">Economics of the Feudal System </span>(Londra,1987)’de çok parlak bir şekilde göstermektedir. Adına rağmen bu kitap, erken Orta Çağ’ların klasik feodalizmi değil,  benim ‘piyasa feodalizmi’ diyeceğim  şey hakkındadır. Lordların yeni malları satın alma güdüsünün Britanya ve Hollanda’nın ve başka yerlerin ileri sanayilerinde nasıl durgunluğa yol açabileceğini ve hatta tarımı baltalayabileceğini göstermektedir.  Sanırım, bu sonuçlar, en azından kısmen, hem ‘kullanım değeri’ hem de ‘değişim değeri’ sektörleri olan, Sung Çin’i, Abbasi Mezopotamya’sı ve Muğal Hindistan’ı gibi diğer toplumlar için de geçerlidir.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-408-backlink" id="footnote-225-408">408</a>	Aktaran G Mülder, ‘Martin Luther and the Political World of His Time’,  E I Kouri ve T Scott, <span class="char-style-override-2">Politics and Society in Reformation Europe, </span>s. 37.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-409-backlink" id="footnote-225-409">409</a>	H Heller, <span class="char-style-override-2">Poverty, </span>s.<span class="char-style-override-2"> </span>131.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-410-backlink" id="footnote-225-410">410</a>	Yani, ‘prens’.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-411-backlink" id="footnote-225-411">411</a>	Özellikle bakınız,  T A Brady, <span class="char-style-override-2">The Politics of Reformation in Germany</span> (New Jersey, 1997); P Blickle, <span class="char-style-override-2">Communal Reformation</span> (Londra, 1992); J Abray, <span class="char-style-override-2">The Peoples Reformation</span> ((Oxford, 1985).</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-412-backlink" id="footnote-225-412">412</a>	P Blickle, <span class="char-style-override-2">Communal, </span>s. 63.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-413-backlink" id="footnote-225-413">413</a>	P Blickle, <span class="char-style-override-2">Communal, </span>s. 73.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-414-backlink" id="footnote-225-414">414</a>	P Blickle, <span class="char-style-override-2">Communal, </span>s. 84.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-415-backlink" id="footnote-225-415">415</a>	G R Elton, <span class="char-style-override-2">Reformation Europe  </span>(Glasgow, 1963), <span class="char-style-override-2">s. </span>53-54..</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-416-backlink" id="footnote-225-416">416</a>	T A Brady, <span class="char-style-override-2">The Politics</span>, s. 80.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-417-backlink" id="footnote-225-417">417</a>	G R Elton, <span class="char-style-override-2">Reformation Europe, </span>s. 64.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-418-backlink" id="footnote-225-418">418</a>	Aktaran, A G Dickens, <span class="char-style-override-2">The Age of Humanism and Reformation</span> (Londra, 1977), s. 152.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-419-backlink" id="footnote-225-419">419</a>	P Blickle, <span class="char-style-override-2">Communal, </span>s. 88.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-420-backlink" id="footnote-225-420">420</a>	P Blickle, <span class="char-style-override-2">Communal, </span>s. 12.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-421-backlink" id="footnote-225-421">421</a>	P Blickle, <span class="char-style-override-2">Communal, </span>s. 13. Belgelerin çevirileri ile birlikte daha tam bir anlatı için bakınız T Scott ve B Scribner (drl.), <span class="char-style-override-2">The German Peasants’ War </span>(Londra, 1991)</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-422-backlink" id="footnote-225-422">422</a>	Strasbourg’un şehir oligarkı Jacob Strum’un tipik tepkisinin  tam bir anlatısı için bakınız T A Brady, <span class="char-style-override-2">The Politics</span>, s. 82-86.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-423-backlink" id="footnote-225-423">423</a>	P Blickle, <span class="char-style-override-2">Communal, </span>s. 13.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-424-backlink" id="footnote-225-424">424</a>	T A Brady, <span class="char-style-override-2">The Politics</span>, s. 83. Friedrich Engels’in 1850’deki anlatısı, <span class="char-style-override-2">The Peasant War in Germany</span> hareketin farklı yörelerdeki ayrıntılı tanımını verir, K Marx, F Engels, <span class="char-style-override-2">Collected Works</span>, Cilt 10 (Londra 1978) içinde s. 399-477. Muharebelerin ayrıntılarına daha az ilgi göstenen Marksist bir tarih için bakınız E Belfort Bax, <span class="char-style-override-2">The Peasants’ War in Germany</span> (Londra, 1899).</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-425-backlink" id="footnote-225-425">425</a>	Bu 12 nokta T Scott ve B Scribner (drl.), <span class="char-style-override-2">The German Peasants’ War, </span>s. 252-257’de yer alır.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-426-backlink" id="footnote-225-426">426</a>	P Blickle, <span class="char-style-override-2">Communal, </span>s. 50.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-427-backlink" id="footnote-225-427">427</a>	G R Elton, <span class="char-style-override-2">Reformation Europe, </span>s. 59.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-428-backlink" id="footnote-225-428">428</a>	F Engels, <span class="char-style-override-2">The Peasants’ War,</span>s. 449.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-429-backlink" id="footnote-225-429">429</a>	Shaffhausen’deki köylüler, aktaran P Blickle, <span class="char-style-override-2">Communal, </span>s. 48.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-430-backlink" id="footnote-225-430">430</a>	G R Elton, <span class="char-style-override-2">Reformation Europe, </span>s. 59.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-431-backlink" id="footnote-225-431">431</a>	Aktaran, F Engels, <span class="char-style-override-2">The Peasants’ War,</span>s. 419. </p>
					</div>
					<div class="footnote">
						<p class="dipnot"><a class="footnote-anchor" href="#footnote-225-432-backlink" id="footnote-225-432">432</a>	Aktaran L Febvre, <span class="char-style-override-2">Martin Luther</span> (Londra,1930), s. 258.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-433-backlink" id="footnote-225-433">433</a>	Aktaran L Febvre, <span class="char-style-override-2">Martin Luther, </span> s. 258.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-434-backlink" id="footnote-225-434">434</a>	P Blickle, <span class="char-style-override-2">Communal, </span>s. 199.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-435-backlink" id="footnote-225-435">435</a>	Aktaran K Kautsky, <span class="char-style-override-2">Communism in Central Europe in the Time of the Reformation</span> (New York, 1966), s. 136.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-436-backlink" id="footnote-225-436">436</a>	G R Elton, <span class="char-style-override-2">Reformation Europe, </span>s.58, 94.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-437-backlink" id="footnote-225-437">437</a>	En ünlüsü Goetz von Berlichingen’in durumu.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-438-backlink" id="footnote-225-438">438</a>	Aktaran, P Blickle, <span class="char-style-override-2">Communal, </span>s. 200.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-439-backlink" id="footnote-225-439">439</a>	H Heller, <span class="char-style-override-2">Poverty, </span> s.137.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-440-backlink" id="footnote-225-440">440</a>	H Heller, <span class="char-style-override-2">Poverty, </span> s. 70.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-441-backlink" id="footnote-225-441">441</a>	Honore de Balzac, <span class="char-style-override-2">About Catherine de Medici </span>(Londra, 1910), s. 59.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-442-backlink" id="footnote-225-442">442</a>	H Heller, <span class="char-style-override-2">Poverty, </span> s. 175</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-443-backlink" id="footnote-225-443">443</a>	H Heller, <span class="char-style-override-2">Poverty, </span> s. 139</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-444-backlink" id="footnote-225-444">444</a>	H Heller, <span class="char-style-override-2">Poverty, </span> s. 172.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-445-backlink" id="footnote-225-445">445</a>	Son zamanlarda çok övgü alan film <span class="char-style-override-2">La Reine Margot’</span>nun merkezindeki görüntü.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-446-backlink" id="footnote-225-446">446</a>	H Heller, <span class="char-style-override-2">Poverty, </span> s. 246-247.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-447-backlink" id="footnote-225-447">447</a>	G B Elton, standart çalışması <span class="char-style-override-2">Reformation Europe’</span>da şunu iddia edebiliyor: ‘Calvinizm hiçbir yerde o özgün kabulünü ya da o yaygın başarılarını orta sınıf ekonomik tutkularını akla gelebilecek herhangi bir avantaja borçlu değildi’, s. 234.</p>
					</div>
					<div class="footnote">
						<p class="dipnot"><a class="footnote-anchor" href="#footnote-225-448-backlink" id="footnote-225-448">448</a>	Bu kuşkusuz onların yabancı müttefiklerinin  başına geldi. O sıralar hâlâ imparatorluğun bir  parçası olan Strasbourg’da,  şehrin piskoposluğunu kendi soylarından küçük birisi için satın almak isteyen Calvinist soylularla bir ittifaka  şiddetli bir muhalefet vardı. Bakınız, J Abray, <span class="char-style-override-2">The People’s Reformation.</span></p>
					</div>
				</div>
			</div>
		</div>
</body>
</html>