<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h2 class="block10" id="toc_id_7">Beş</h2>

  <p class="block2">Anne zayıf kuru bir şeydi. Aynısından ikizlerde de görünen bir çift iri siyah gözleri vardı. İki baştan ileri çıkmış elmacıkları bazen kırmızıya çalıyordu ve bazen de gözlerine sürme çekiyor ve çekilen sürmeyi biraz uzatıyordu. Moğol kadınlarına benziyordu. İki tane dişi altındı. Güldüğü zamanlarda ağzında bir sıra üst beyaz diş görünüyor, ön tarafta yapışık duran altın dişler iki taraftan parlıyordu. Endişeli olduğu sıralarda alnında gerilen karışık çizgilerle çok şey bilen ama belli etmeyen, hayatın acısını çekmiş kadınlara benziyordu.</p>

  <p class="block2">“Babanın sizi sevmediğini ve size düşman olduğunu sanıyorsanız yanılıyorsunuz” dedi.</p>

  <p class="block2">“Ne demek istediğini biliyorum ama onun beni sevdiğini, benimle mutlu olacağını hiç sanmıyorum” diye cevap verdi.</p>

  <p class="block2">Aydın, rüzgârın salladığı çam ağacının dallarına baktı. Kozalaklar yeşil yeşil yere düşüyordu.</p>

  <p class="block2">Anne merdiven kenarında her an arkaya düşecek şekilde oturmuştu veya rüzgârın savurup düşüreceği şekilde. “Okuldan gelir gelmez doğruca yukarıya çıkıyor, ders okuyorum diyorsun, ders kitaplarının dışın da kitap okuduğunu bilmez miyim ben, iyi, bundan böyle babaya da yardım edebilirsin” dedi.</p>

  <p class="block2">Fakat Aydın oralı olmuyordu. Elinden şiir kitaplarını düşürmez, ezbere birçok şiir bilirdi. “Bu evi yaşamak için güvenli bulmuyorum” dedi ve güldü, anneyi de gülmeye zorladı. Anne, “Görüyorsun değil mi kardeşin iki yıldır dükkânda durmadan çalışıyor, hem para kazanıyor hem de sevip sayılıyor, itibarı artmış, senden de daha mutlu, daha hayat dolu şimdi. Sen ise çilekeş olmuş çıkmışsın. Belki bilmiyorsun ama öylesin. Çocukken ateş parçasıydın, evi başımıza yıkardın. Hatırlamıyorsun değil mi? Bir an desen susmazdın. Haşarının tekiydin şimdi ise...” dedi ve sustu. İki taraftan da görünen örülü uzun saçlarını öne atıyordu. Örgüleri açıp örüyordu. Sürekli ilk üç boğumunu açar, tekrar örerdi. Bakmaksızın. Örer eliyle düğümlerdi.</p>

  <p class="block2">“Babana yardım et dememin nedeni, başkalarının henüz kardeş olduğunuzu görmeleri içindir. Kaç kişisiniz ki? Bir sensin, bir de Orhan. Ayda nasıl olsa evlenip gidecek. Tabii biri çıkıp bu hastalığıyla ona talip olursa. Yusuf da görüyorsun zaten, kimsenin insan demeye dili varmıyor. Fakat ikinizin payı eşittir. Hem sen daha büyüksün. Hakkın zayi olsun istemem” dedi.</p>

  <p class="block2">“Tamam, gidiyorum ama geçici bir süreliğine, o da senin hatırına” dedi Aydın.</p>

  <p class="block2">Sonraki günden itibaren Aydın her ikindi vakti dükkana gidiyor, karanlık çöktükten sonra da baba ve Orhan’la birlikte eve dönüyordu. Dükkânda müşterilere bakıyor, günlük satışları hesaplıyor, yerleri yıkıyor, camları temizliyor, çekirdek ve fıstık çuvallarını dolduruyor, yemişlerin çeşit ve fiyatını yazarak çuvalların üzerine koyuyordu. İşine öyle istekle asılmıştı ki iki ay içerisinde her şeyi öğrenmişti ve günlük satış defterini genel satış defterine geçirecek, abaküs hesabı ile toptan satış yapacak kadar ilerlemişti.</p>

  <p class="block2">Baba sürekli gözaltından ona bakar, bazen de dolaylı yoldan ona hayatın işte bu olduğunu anlatmaya çalışırdı. Fakat Orhan bazı şeylere katlanamıyordu. Zahmet çekiyordu, kıskanıyordu ve Aydın’ın önceki gibi dersleriyle uğraşmasını istiyordu.</p>

  <p class="block2">Bir gece Orhan, “Ne vakit oturup derslerine bakıyorsun sen?” diye sordu.</p>

  <p class="block2">Aydın, “Hiçbir vakit. Ders filan okumuyorum, sadece sınıfta dinlediklerimle yetiniyorum” dedi.</p>

  <p class="block2">O sıralar savaş sona ermişti ermesine fakat şehir henüz pek güvenli değildi. Partililer Lord Pervane Fabrikası’na dadanmış, ne kadar cam varsa hepsini aşağı indirmiştiler. Patron Lord yaptığı iki konuşma arasında, saygıdeğer beyefendiler memleketin sanayisini geliştirmemizi, ülkenin saygınlığının artmasını istemiyor ve eğer bu şekilde devam edecek olur da güvenlik güçleri gerekli önlemleri almazsa fabrikayı kapatıp İngiltere’ye döneceğini belirtmişti. Büyük bir fabrikanın kapanması ve onca işçinin işini kaybetmesi özellikle de ülkenin kalkınmaya başladığı yıllarda devleti telaşlandırmıştı, bu yüzden gerekli önlemler hiç zaman kaybedilmeden hemen alındı. Şehri beyazlara gömen karlı bir sabah, pos bıyıklı iki partiliyi işçi merkezi denilen Ali Kapı Meydanı’nda darağacına astılar, böylelikle anarşi sona ermiş oldu. Babaya haberi Bekçi Ayaz ulaştırmıştı. Gecenin sonlarıydı ve kar yağmaya devam ediyordu. Babanın dükkanı kapatmak istediği bir andı, kepenkleri indiriyordu.</p>

  <p class="block2">“Ayaz, perşembe akşamını unuttun galiba?” diye sordu.</p>

  <p class="block2">Ayaz şapkasını masanın üzerine fırlatarak, “Hiç sorma!” dedi ve koca çekirdek çuvalının üzerine oturdu.</p>

  <p class="block2">Baba, “Durumlar nasıl?” diye sordu.</p>

  <p class="block2">“Berbat!”</p>

  <p class="block2">Orhan ile Aydın bir an önce eve gitmek için babanın hesap defterlerini çekmeceye koymasını ve paraları saymasını bekliyordular. Ayaz’ı ürkmüş ve korkuyor görüyordular. İkisi de yeni haberler geleceğini tahmin ediyordu. Ayaz’ın yüzünden okumuşlardı bunu. Baba iki kilo fıstık, iki kilo da çekirdek vererek haberleri eksiksiz dinlenmeye hazırlanıyordu. Yüzünü Ayaz’a yaklaştırarak, “Anlat bakalım Ayaz ne oldu?” dedi.</p>

  <p class="block2">“Pos bıyıklıların fitnesi yatıştı” dedi Ayaz.</p>

  <p class="block2">“Hadi ya!”</p>

  <p class="block2">“Evet” dedi ve arkaya dönerek çarşının iç kısımlarına baktı, sonra, “Kendine de çocuklara da dikkat et, partililer her an yeni eylem yapabilirler” dedi.</p>

  <p class="block2">“Biliyorsun biz ... Bizi sen daha iyi bilirsin dedi baba. “Partililere ait kitap veya bildiri türü şeyler yok değil mi yanınızda.” ‘‘Asla, öyle şey mi olur canım!”</p>

  <p class="block2">“Bak, gece yarısı dükkâna ya da eve bildiri filan atabilirler veya okulda çocuklara verebilirler” dedi ve Orhan ile Aydın’a baktı. “Bakın çocuklar, babanız yıllardır şeref ve haysiyetiyle çalışıyor, sakın ola da … Aha şu bıyığıma yemin ederim ... Dünya hâlidir, siz siz olun, dikkat edin tamam mı?”</p>

  <p class="block2">“Küçüğü okula gitmiyor zaten, yalnız büyüğü gidiyor ona da laf dinletemiyoruz ki!” dedi baba.</p>

  <p class="block2">Ayaz kaşlarını çattı ve o her zamankinden iki karış fazla açtığı ağzıyla Aydın’a, “Ne anlıyorsun bu okuldan? Hı? İşin mi yok senin? Nereye kadar gidecek bu? Nihayetinde ne olacaksın?” diye çıkıştı ve babaya, “Dışarı getir onu” dedi.</p>

  <p class="block2">Baba, “Ben de öyle diyorum ama dinleyen kim. Bu karman çorman olmuş ortamda hangi taraf doğru hangi taraf yanlış, nereden bilelim ...” dedi.</p>

  <p class="block2">Ayaz, babanın sözlerini eliyle kesti. “Şu kalaycı hikâyesini duymuşsundur sanırım, hani şu gündüzleri kılıçla birbirinin canına düşüp, geceleri de aynı sofraya üşüşen, aynı tabağı kaşıklayan kaypak herifleri... Bak bunlardan bugün emniyetin içinde bile var ama ben ne yapıyorum? Ben Bekçi Ayaz tarafsız kalıyor, her iki tarafı da idare ediyorum oğlum..,”</p>

  <p class="block2">“Helal olsun valla sana!” dedi baba ve Ayaz’ın dediklerini doğrular gibi Aydın’a baktı.</p>

  <p class="block2">O saatten sonra gözü sürekli Aydın’ın üzerindeydi. Kitaplarını karıştırıyor, her gün dikkatli olması gerektiğini salık veriyordu ona. Okula gitmemesi için elinden geleni yapıyordu. Büyük çocuğun babasının yolundan gitmesi gerektiğine inananlardandı.</p>

  <p class="block2">O gece omzundaki gocuğuyla odanın içinde dolandı durdu. Çok komik görünüyordu, durmadan gidip geliyordu. Yürüyordu.</p>

  <p class="block2">“Bak kulağını aç ve beni iyi dinle, yıllar sonra kafana vurup şimdi anladım diyeceğin şeyi ben sana şimdiden söyleyeyim, hayat şaklabanlık değil oğlum, okul okumakla nereye varacağını sanıyorsun? Otuz yıl okuduktan sonra ne kadar maaş alacağını biliyor musun?” işaret parmağını Aydın’ın yüzü önünde tutmuş sallıyordu. “Hı? Ne kadar alacağını biliyor musun?” Aydın sessiz sessiz dinlerken o, “Yüz Tümen mi? Bin Tümen mi? Şah’tan daha fazla alacak değilsin ya! Ben şimdiden sana bu parayı veriyorum ama tek şartla; kitaplara, derslere çizgiyi çeker, adam olursan” diyebilmek için can atıyordu.</p>

  <p class="block2">Anne, “Evet oğlum” dedi. Orhan ve babanın çoraplarını üst kattaki koridorun lavabosunda yıkıyordu.</p>

  <p class="block2">“Ya ne ısrar ediyorsunuz? Ne isterse onu yapsın, zorla yaptıracak değilsiniz ya!” dedi Orhan.</p>

  <p class="block2">“Sana ne oluyor!” diye cevap verdi hemen Ayda.</p>

  <p class="block2">Anne, “Doğru söylüyor, sen işine bak” dedi. Baba konuşmaya başlayınca anne de habire çitiliyordu. Elinde olmadan habire aynı yeri çitiliyordu. “İyi düşün Aydın” dedi.</p>

  <p class="block2">Baba omzundaki gocukla özellikle de o kürkten yapılma koltuğa kurulduğunda müthiş görünüyordu. Ağzından babaca gurur ve güç dökülüyordu.</p>

  <p class="block2">“Bunca sene niçin çalıştım ben? Niçin? Tabii ki sizin için; haysiyet ve şerefime kaymamak, çıkarıma çomak sokmamak şartıyla sizin için çalıştım. Adama parası değerinde değer verirler oğlum. Başkasına muhtaç olmadığı için değer verirler. Bu zatında olan yeteneğinle yarından tezi yok esnaf olmanı istiyorum. Anlıyor musun Aydın? Esnaf olacaksın, esnaf’!” dedi ve kalkıp odasına gitti.</p>

  <p class="block2">Aydın direkt babanın yüzüne bakamamıştı. Konuşulanları duyacak şekilde merdivenlerde oturmuştu. Utanıyor mu yoksa korkuyor muydu, bilmiyordu. O gözlerde ve o gözlüklerde görünmeyen bir güç vardı ve bu güç her zaman yalnızca arkasını döndüğünde bakmasına izin veriyordu onun. Baba gittikten sonra söylenmesi gerektiği çok şey olduğunu anımsadı Aydın. Babanın o kadar katı olmasını istemiyordu, Orhan’la yetinebilirdi mesela ama babanın gidişiyle o loş koridora öyle bir sessizlik çöktü ki Aydın duvarda asılı saatin durduğunu, kendisinin de saatin pandülü gibi gidip geldiğini düşündü.</p>

  <p class="block2">Anne de boyuna çorabın aynı yerini çitiliyordu. Sanki yaşam kendi etrafında dönüyordu ve su borusu boyunca ağır ağır duyulan yeknesak bir ses bu dolanmaya katkıda bulunuyordu. Su soğuktu, annenin elleriyse kıpkırmızı; çocukken üzerine giydirip onunla dışarı çıkardıkları kırmızı renkli parka gibi.</p>

  <p class="block2">Parkasını hatırlayan Aydın’ın içi bir tuhaf oldu. Artık üzerine olmayan kırmızı renkli güzel dikilmiş hoş bir parkaydı. Keçeden yapılmıştı. Dört tane cebi ve omuzları üzerine düşen bir de kapüşonu vardı.</p>

  <p class="block2">“Ne kadar güzel bir parka, değil mi anne?” demişti.</p>

  <p class="block2">Yağmur yağdığında veya havalar soğumaya başlayınca giydirirlerdi ona. Hayatındaki en güzel kıyafetiydi. Bazen uyurken görebileceği bir yere asıp seyretmek istiyordu onu. Babanın içerisinde gurura kapıldığı gocuk kadar o da onla huzur buluyordu.</p>

  <p class="block2">Baba ilkokula kaydını yaptırdığı gün, artık bunu giymemelisin, dedi Aydın’a ve o da ağladı.</p>

  <p class="block2">Baba, “Oğlum kırmızıyı kızlar giyer ama” dedi.</p>

  <p class="block2">Aydın tekrar ağladı ve parkaya sıkıca sarıldı. Baba elinden çekerek, ‘‘Anlıyor musun?” dedi.</p>

  <p class="block2">Cevap vermedi. en yüzü kızarmış, “Giymek istiyorsan söyle” diyen babaya baktı.</p>

  <p class="block2">Aydın başıyla, evet, dedi.</p>

  <p class="block2">“Öyleyse ben de seni okula yazdırmıyorum” dedi baba.</p>

  <p class="block2">Aydın ağladı. Bir ayağı okulun girişindeki basamaklarda duran baba çocuğu ikna etmeye çalışıyordu.</p>

  <p class="block2">“Eğer kayıt olmayı istiyorsan bunu giymeyeceksin, anlaştık mı?” dedi.</p>

  <p class="block2">“Tamam, sadece evde giyerim ben de” dedi.</p>

  <p class="block2">Baba Enuşirvan okuluna kaydını yaptırdı. Ve bir daha da o parkayı görmedi. Ama kırmızı renkliydi ve sıcacıktı. Şu an annenin elleri gibi soğuk değildi. Sobanın üzerine tutsa kesinlikle kemikleri. çatlardı ve o zaman da karşıki duvara bakıp dişlerini sıkmak zorunda kalırdı. Belki de çocukların babası neden bu kadar asabi ve dediğim dediktir diye düşünüyordu. Ölseler bile dediğinden vazgeçmeyecek kadar.</p>

  <p class="block2">“Baban seni düşünüyor oğlum. Maşallah her işten anladığını söylüyor, bu yeteneğe bu zekaya yazık oluyor diyor. Onun için senin yakınında olmanı istiyor. Kötülük mü ediyor sana, yoo!” dedi anne.</p>

  <p class="block2">“Biliyorum anne” diye cevap verdi Aydın.</p>

  <p class="block2">“Öyleyse neden...” dedi ve tekrar sessizlik geldi, aynen Ayda’nın sessizliği gibi bir sessizlik.</p>

  <p class="block2">Başını öne eğmişti. Koyu siyah saçları tüm yüzünü örtmüştü. Bir kez olsun başını kaldırıp da kimseye bakmamıştı. Orhan’ın yüzüne daldığı an hariç. Siyah saçlarını kendisiyle yaşam arasına saatlerce sığdırmak isteyen hemcinsi kadar sıkıntısı vardı artık.</p>

  <p class="block2">Akşam yemeğinde, “İlla da inat edeceksin yani, ben de varım diyeceksin değil mi? Sanıyorsun ki tüm dünya sensin, kendini dünya sanan karınca gibi. Duydun değil mi; hani suya kapılmış giderken dünyayı sel aldı diyen karınca var ya, işte aynen onun gibisin. Ama bana karşı değil. Ben kül yutmam” dedi baba.</p>

  <p class="block2">“Düşünceleriniz sizin için değerli olabilir” dedi Aydın.</p>

  <p class="block2">‘Allah, Allah, öyle mi? Baksana çocuğun seni kabul etmiyor” dedi ve anneye dönerek burun kıvırdı. “Adamın içinden kalkıp havasını almak geliyor da!”</p>

  <p class="block2">“Ya ne diye bu kadar birbirinize dalaşıyorsunuz” dedi anne.</p>

  <p class="block2">“Olur, pekala bende anlayacağı dille konuşurum” dedi baba.</p>

  <p class="block2">Aydın’a döndü fakat ayak uçlarına bakıyordu. “Bak oğul! Yarından itibaren okula gitmiyorsun. Dükkana geliyorsun o kadar” dedi.</p>

  <p class="block2">“Ben okumak istiyorum baba” dedi Aydın.</p>

  <p class="block2">“İstemezsen ne olur?”</p>

  <p class="block2">“Ölürüm.”</p>

  <p class="block2">“Öl!”</p>

  <p class="block2">Odanın havası buz kesildi.</p>

  <p class="block2">Baba yenilmişti. Delikanlıyla baş edemiyor, ne yapacağını bilmiyordu. Kevgirle tabağına pilav aldı. “Hıı, ölecekmiş!’’ dedi ve bir kevgir daha aldı. “Cehenneme kadar yolun var!” Birkaç kaşık türlü aldı. Bir kaşık yoğurt yedi. “Bana kurban olmuşsun çok mu?” dedi ve yemeğe başladı.</p>

  <p class="block2">Birkaç dakika geçti. Kimseden ses çıkmıyordu. Fakat baba, “Sevgili oğlunu görüyor musun? Bak ölüyormuş” dedi, birkaç kaşık daha yedikten sonra. “Cehenneme kadar yolun yar, el kadar çocuk babaya cevap veriyor yahu!” dedi ve aniden kükredi. “Ben ne diyorsam baş üstüne diyeceksin tamam mı? Ama ben dedim diye esnaf olmak istemiyorsun değil mi? Ne o, bizden ne gördün de esnaf olmam diyorsun?”</p>

  <p class="block2">“Size karşı olduğum için değil, ben okumak istiyorum sadece o kadar.”</p>

  <p class="block2">“Beyefendimiz istemeseler ne olur?”</p>

  <p class="block2">“Ölürüm!”</p>

  <p class="block2">Baba sinirlenmişti. Elindeki kaşığı fırlatıp ayağı üzerine dikildi; aynı gocuk ve aynı ayaklarla. “Görüyor musun? Edepsizliği görüyor musun?</p>

  <p class="block2">Ayda içeri geldi, herkese şöyle bir baktıktan sonra annenin yanında oturdu. Elleri ıslaktı, parmaklarının derisi yaşlanmıştı. Anne, “Yemeğini ye” dedi ve bir süre ellerine baktıktan sonra, “Doktor Şuşanik suda fazla tutmamanı söylememiş miydi? Yemeğini ye!” dedi.</p>

  <p class="block2">Ayda, “İştahım yok” dedi.</p>

  <p class="block2">Baba bağırarak, “Cehennemin dibine kadar, iştahın yoksa yiyemiyorsan al başına dök yemeği” dedi. “Kızcağızdan ne istiyorsun şimdi sen?” dedi anne. Baba pencereden dışarıya bakıyordu. Yorgundu. İştahı kaçmıştı.</p>

  <p class="block2">“İnsana çekmemişler ki bunlar, her biri ayrı bir ucube, şuna bak sofrasına bir aslan sütü getirmediğimiz kaldı yemiyorum diyor, yemiyorsan zıkkımın kökünü ye, git çek işte böyle sen de” dedi.</p>

  <p class="block2">Ayda sessizce kalkıp odadan çıktı.</p>

  <p class="block2">“Eğer okul okuyacaksan bir daha adımını dükkâna atayım deme sakın!”</p>

  <p class="block2">Anne, “Öğleden sonraları...” dedi.</p>

  <p class="block2">Baba coştu. “Gerek yok, gerek yok. Bundan sonra dükkâna gelemeyecek. Kimsenin yardımına ihtiyacım yok benim. Dükkân da Orhan’a kalır o zaman.”</p>

  <p class="block2">Orhan iştahla yemeğini kaşıkladı. Baba, “Ayaz’ın dediği gibi iki insanla konuşmak olmaz; okuyan ve okumayan!”</p>

  <p class="block2">İşte tam o esnada Aydın babaya el sürmek istemişti. Sadece parmaklarla bile olsa babanın yüzüne veya eline yaklaşmak istiyordu. Yıllardır dokunmamıştı ona. Hatta yanından bile geçme fırsatı bulamamıştı. O ufacık endamı, kumral saçları, kurumuş dudakları, çatık kaşlarıyla arkasındaki yastığa gururla öyle bir yaslanmıştı ki kimse yerinden kıpırdamaya cüret edemiyordu. Sadece gözaltından ona bakabiliyordu o da sadece gocuğunun bir köşesini görebilecek kadar. Aydın ise elini babanın omuzlarına atarak yanında nasıl durulabileceğini hayal ediyordu.</p>

  <h2 class="block10" id="toc_id_8">Altı</h2>

  <p class="block2">Haziran ayıydı. Sıcak bir cuma gününün öğleden sonrasıydı. O güne kadar Erdebil’de eşine rastlanmamış siyah renkli bir Mercedes, Lord Pervane Fabrikası’ndan babanın evine doğru tozu dumanı birbirine katarak hızla döndü. Süratle geliyordu, komşular tozdan dumandan ve hızdan neye uğradıklarını şaşırmışlardı. Mercedes evin önünde durunca komşuların hayreti ikiye katlandı. Çünkü o zamana kadar hiçbir yabancı Cabir Orhani’nin evine gelmemişti, gelmişse bile bu model bir arabayla gelmemişti. Uzun farları, ön tamponu ve aynaları parlıyordu. Siyah renkli ön kaportası ışıl ışıldı. Kaportanın önünde duran yıldız şeklindeki Mercedes arması göz kamaştıracak derecede yaldızlıydı. Komşular; çocuklu kadınlar, hamile kadınlar, çocuklar, kızlar ve hatta kör bir adam hepsi dışarı çıkmış arabayı görmeye gelmiştiler. Kime geldiğini merak ediyordular.</p>

  <p class="block2">Baba, salkım söğüdü altındaki divanda oturmuş karpuz dilimliyordu. Aydın üst kattaki odada kitap okuyordu. Orhan ise tam o sırada çorapları iyi yıkamıyor diye Ayda’yı tokatladı. Bulaşık yıkamakta olan anne birden dönerek elindeki kaseyi sertçe yere atarak, “Şerefsiz seni, ne diye kıza vuruyorsun” dedi. Baba bağırdı. “Ne kırdınız? Ne oluyor, hey size söylüyorum.” O esnada kapı çalındı.</p>

  <p class="block2">Yukarı odada kitap okuyan Aydın elindeki kitabı bir an kapattı ve sese kulak verdi ardından tekrar okumaya devam etti. Suç ve Ceza’yı okuyordu. Ayda ağlıyordu. Baba elinde bir dilim karpuz, ağzında da bir parça öylece kaldı. Orhan, “Kim olabilir acaba?” diye sordu kendi kendine.</p>

  <p class="block2">Anne dehşete düşmüş bir hâlde mutfaktan koşar adımlarla çıktı ve düğümlenmiş ses tonuyla, ‘‘Azrail seni!” dedi.</p>

  <p class="block2">Baba kendisi açtı kapıyı. Direksiyonun başındaki adam aldırış etmeksizin ve başını pencereden uzatmaksızın, “Affedersiniz, Orhani Bey’in evi hangisi acaba biliyor musunuz?” diye sordu.</p>

  <p class="block2">“Burası, hayırdır?” dedi. Giriş kapısından geriye doğru bir basamak indi ve endişelendi.</p>

  <p class="block2">Direksiyonun başındaki adam arabayı istop etti, pencereleri kapattı ve arka koltuktan deri çantasını alarak gayet sakin ve kendinden emin bir edayla arabadan inerek kapıları kapattı. Artık rüzgarın saçlarını dağıtmakta olduğu gözlerine toz kaçan ırgatlara benziyordu. Komşular ve birkaç dakika önce sokaktan geçmekte olanlar, yabancı adamın babayla tokalaşıp içeriye girdiğini balta kesmez buza dönmüş şekilde ve gözlerini kırpmaksızın hayretle izliyorlardı. Baba eve yabancı bir erkeğin girdiğini belli etmek ve kadınların başı açık, adamın karşısına çıkmamalarını salık vermek için henüz koridordayken seslenme gereği hissetti. Adam dikkatle eve bakıyordu. Belediyeden gönderilmiş memur gibiydi veya evi satın alma gibi bir niyeti vardı. Elinde çantası kapılara, duvarlara bakıyordu. “Vay canına, son model alçı işlemeleri, Rus tarzı hem de. Fakat Orhani Bey, “Ev komple İngiliz mimarisiyle yapılmış, baksanıza yüksek dolaplar, dikdörtgen pencereler, hepsi İngiliz mimarisi bunların” dedi. Adam odanın içine göz gezdirdi ve daha samimi şekilde, “Gerçekten kutlarım, zevkinize hayran kaldım. Bu kemerli duvarlar ne güzel bir zevkinizin olduğunu göstermeye yeter” dedi. Odadan gelen kötü kokulardan yüzünü ekşitti. “Şurada oturan kişi yakınınız mı?” diye sordu.</p>

  <p class="block2">“Oğlum ama gördüğünüz gibi bu durumda. On, on iki yıl önce Rus saldırıları sırasında...”</p>

  <p class="block2">“Demek siz de yaralandınız?” dedi yabancı adam ve kusmakta olan Yusuf’a baktı.</p>

  <p class="block2">“Ben değil ama oğlum şemsiyemi alıp Rus Paraşütçüler gibi uçmak isteyince bu hale geldi, gördüğünüz gibi” dedi.</p>

  <p class="block2">“Demek öyle ha!” dedi. Odadan dışarı çıktı ve kapıyı kapattı. “Anlıyorum sizi, her neyse, siz de savaştan nasibinizi almışsınız demek, burada bu halde yatan sizin çocuğunuz... “ dedi.</p>

  <p class="block2">Adam davet edilmeden içeriye girmiş ve halihazırda da yukarıya çıkıyordu, baba bu duruma oldukça şaşırmıştı. Ama yine de saygıda kusur etmedi ve “Buyurun lütfen, buyurun” demekte gecikmedi.</p>

  <p class="block2">Yabancı adam merdivenlerin ilk basamağında durarak, “Abadani’yim<sup class="calibre1"><sup class="noteref" id="back_note_8"><a class="calibre2" href="../Text/index_split_013.html#note_8" title="8">8</a></sup></sup>“ dedi.</p>

  <p class="block2">Baba, “Nereli anlamadım?” diye sordu. “Tahranlıyım. Adım Enuşirvan Abadani” dedi ve ikinci kez babayla tokalaştı. Bu defa daha güçlü tokalaştılar.</p>

  <p class="block2">Baba, “Hoş geldiniz!” dedi ve yukarıdaki odanın yolunu gösterdi. Abadani’nin üzerinde lacivert takım elbise vardı. Fitilli ince bir kravat takmıştı. Sakal hatları normalin altındaydı. Uzun boyluydu, ince cetvel bıyıkları vardı. Pencerelere baktıktan sonra doğruca gidip babanın kürkten yapılma koltuğunun yanına oturdu.</p>

  <p class="block2">Bir an önce kim olduğunu, nereden geldiğini, ne istediğini öğrenmek isteyen baba alacaklılar gibi Abadani’nin karşısına geçerek dizlerinin üzerine oturdu.</p>

  <p class="block2">“Evet, konu neydi?” diye sordu.</p>

  <p class="block2">Abadani, “Bu kadar çabuk mu yani?” dedi ve güldü.</p>

  <p class="block2">“Nasıl rahatsanız.”</p>

  <p class="block2">“Doğrusunu söylemek gerekirse nereden başlayacağımı ben de bilmiyorum. Fakat önemli değil, nitekim bir yerlerden başlamak gerekiyor sanırım. Biliyorsunuz? Kız kardeşim iki yıl önce bu mahallede oturuyordu, komşu sayılırdınız. Adresinizi ondan aldım” dedi.</p>

  <p class="block2">“Evet.”</p>

  <p class="block2">Abadani devam etti: “Üç dört sene önce Amerika’daydım. Tahsilimi tamamlamak için orada bulunuyordum. Şimdiyse temelli dönüş yaptım. Artık bir yuva kurmanın, iş güç sahibi olmanın zamanı geldi sanırım. Kız kardeşim bana İran’ın en güzel, en iffetli kızının sizin evinizde olduğunu söylemişti.”</p>

  <p class="block2">Baba birden oklava yutmuş gibi dikildi ama ses etmedi, başını öne eğdi. Abadani, “Kızınız Ayda Hanım’la konuşmak istiyordum” dedi.</p>

  <p class="block2">Baba olduğu yerde irkilmişti. O ana kadar değil kızıyla görüşmek, ismini bile anmaya kimse cüret edememişti oysa. “Nasıl yani? Siz kim oluyorsunuz da’ kızımla görüşmek istiyorsunuz ...” dedi. Kıpkırmızı kesilmişti ve elleri titriyordu.</p>

  <p class="block2">Abadani, “Arz ettiğim gibi efendim, bendeniz Abadani’yim’’ dedi.</p>

  <p class="block2">Baba yerinden kalktı. Ne yapacağını bilmiyordu. Öfkeliydi. “Olabilirsiniz ama...” dedi.</p>

  <p class="block2">Abadani tatlı bir dille, “Yanlış anlaşılmasın efendim, kötü bir amacım yok benim, kızınızla evlenmek istiyorum, onun için ...” dedi.</p>

  <p class="block2">Baba oturdu. Başını önüne eğerek, “Ama biliyorsunuz beyefendi böyle olmaz” dedi. Üslubu taş gibiydi, yüzünde ise Erdebil’in kışı gibi güleç bir ifade vardı. “Biliyorsunuz her şehrin kendine göre ...”</p>

  <p class="block2">Abadani, “Biliyorum, gelenek görenekler dikkate alınmalıdır ama ben açık sözlü biriyim. Onun için huzurunuza böyle bir başıma geldim. Ve sizden sadece bir ricam var o kadar” dedi.</p>

  <p class="block2">“Buyurun ricanızı söyleyin!”</p>

  <p class="block2">Abadani, “Eğer mümkünse uzaktan da olsa Ayda Hanım’ı bir kez görebilir miyim?” dedi.</p>

  <p class="block2">Baba ok gibi yerinden fırlayarak, ‘Asla olmaz” dedi ve odadan çıktı. Odadan çıktığında anneyle Ayda’yı yukarıdaki koridorda gözleri fal taşı gibi açık, renkleri kaçmış konuşulanlara kulak kabartırken gördü. İkisinin de elinden tutarak hızla aşağıya çekti. Mutfağa girmiş, kapıyı kapatmıştılar. Neden izinsiz yukarıya geldiklerini sordu ve eşine, şimdi ne yapacağım, dedi. Sonra Ayda’yı patlıcan ile diğer basılan turşu ve sirkelerin kıvamına gelip gelmediğini, küflenip küflenmediklerini kontrol etmesi için bodruma gönderdi. Eşi, bu adam kaç yaşında, nereli ve neden bu kadar arsız, diye sordu fakat baba bilmiyordu. Elinde bir tepsi dilimlenmiş kan kırmızısı karpuzla yukarıya çıktı. Bir de baktı ki Abadani Beyefendi pipo yakmış içiyor.</p>

  <p class="block2">“Karpuz yemez misiniz? Buyurun karpuz yiyelim” dedi.</p>

  <p class="block2">Abadani bağdaş kurup oturmuş, yüzünden eksik etmediği güleç ifadeyle havadan sudan konuşuyordu. İnsan baba olmayana kadar anne babasının kıymetini anlayamaz. Memleket hızla değişiyor ama Amerika’ya yetişmesine daha çok var. O otomobiller, o kocaman binalar, o devasa köprüler, Niyegara şelalesi, pazısı kuvvetli siyahlar, kölelik, petrol, aşk, yaşam ve ölüm. Ve bu ülkede adamın köleleri olsa ulaşamayacağı şey kalmaz, dedi ve kışları Erdebil’in hava sıcaklığının neden sürekli sıfırın altında olduğunu sordu. Halk neden sade bir dört duvara razı olup daha güzel yerlerde yaşamak istemiyordu.</p>

  <p class="block2">Baba sorulan soruları cevapsız bırakmak istemezcesine birkaç kelimelik cevaplar veriyor ve gözlüğüyle oyalanıyordu. Abadani, “Mühendisim, yol yapım ve inşaat alanlarında faaliyet gösteren özel bir şirkette çalışıyorum” dedi. Bir dilim karpuz yedi, ardından, “Günyüzü görmemiş kızınızla evlenmek istiyorum. Romatizmalarının olduğunu biliyorum, gerekirse tedavi de ettirmek istiyorum onu” demek için babanın sessizliğinden yararlandı.</p>

  <p class="block2">“Lütfen, bu konu hakkında daha fazla konuşmayın. Karpuzunuzu yiyin ve geldiğiniz gibi de çıkıp gidin” dedi baba.</p>

  <p class="block2">Abadani bir dilim daha karpuz yedikten sonra kalktı. “Rahatsızlık verdim galiba?” dedi.</p>

  <p class="block2">Baba, “Bu tür konular sandığınız kadar basit değil. Ayakkabı almıyorsunuz ya!” dedi.</p>

  <p class="block2">Abadani, “Bir iki aya kadar tekrar uğrayacağım eğer fikriniz değişirse...” dedi ve elini babaya uzatarak, “Bu ailenin ferdi olmak benim için büyük bir şeref olacaktır” dedi ve gitti.</p>

  <p class="block2">Arabasına bineceği sırada alt katın penceresinden gözlerini kırpmaksızın kendisine bakan siyah gözlü ve siyah saçlı bir kız gördü. Abadani’nin kalbi attı. Ayda’nın ki de.</p>

  <p class="block2">Bir ay sonra tekrar geldi. Ayda’yı görmeden geri döndü. Ve bu gidip gelmeler dört ay sürdü. Her gelişinde Ayda’ya hediyeler getiriyordu. Bazen kumaş, bazen elbise, bazen ayakkabı. Bir keresinde de yılana benzer kıvrımlı altın bir kolye getirmişti. Bir gün baba Abadani’ye, “Eğer evimize böyle gelip gitmeye devam edersen seni karakola şikâyet ederim’’ dedi. “Önemli değil” dedi Abadani. Çok çok altı ay yatıp çıkacak sonra gelip gitmelere tekrar kaldığı yerden devam edecekti. Baba bıkmıştı. Ne yapsa Abadani’nin önünü alamıyordu. Saatlerce oturup anneyle konuşuyordu ama en ufak bir sonuca varamıyordu. “Kesinlikle olmaz” diyordu. “Boynuna Avrupa usulü bağı geçirmiş geri zekâlı, arabasına kanacağımı sanıyor” diyordu.</p>

  <p class="block2">“Kızın kısmetiyle oynama bey, ne yani turşusunu mu kurucan?” dedi anne.</p>

  <p class="block2">“Ben son sözümü söyledim Hanım. Cenazesini bile vermem bu herife.</p>

  <p class="block2">Ayda ise abayı yakmıştı Abadani’ye. Gizliden gizliye seviyordu onu ama tek laf bile edemiyordu. Evde çürümüş gitmişti. Hayatını sağır dilsiz özürlüler gibi sürdürüyordu. Yıkıyor, pişiriyor, süpürüyor ve bazen de eğer canı sıkılacak olsa ağır ağır bir şeyler mırıldanıyordu. Fakat her şeyden önce dizlerindeki romatizmalar zayıf ve hâlsiz bırakmıştı onu.</p>

  <p class="block2">Bir öğlen vakti terziden dönerken enteresan bir olay yaşandı. O gün ezkaza bakışları Pervane Fabrikası’na ilişmişti ve keşke kız olmasaydım da hayatımda bir kez sadece bir kez fabrikanın yokuş aşağı yolundan aşağıya salıverseydim kendimi ve üzeri frank şapkasına benzer kırmızı renkli çatıyla kapanmış fabrikanın bekleme salonu önünde dursam, bağırsam, işçilerin hepsini kaçırtsam ve çabucak eve geri dönseydim diye düşünmüştü. Ama utancından yüzü kızarmıştı, kendine has onurlu adımlarıyla yoluna devam etti. O sırada arkasından bir arabanın yavaşça geldiğini fark etti. Başını çevirip baktı. Abadani’ydi. Bedeninden bir parçanın uçup gittiğini ve kalbinin ortasına konduğunu sandı. Kalbi atmaya başladı, yüzü kıpkırmızı kesildi. Araba geçip gitsin diye kenara çekildi ama Abadani arabadan iniyordu. Ayda koşmaya başladı. Ölüm den kaçar gibi koşuyordu. Zikzak çiziyor, bazen de sendeliyordu.</p>

  <p class="block2">Abadani arabasına binerek gaz verdi ve Ayda’dan daha önde durdu. Arabadan indi Ayda’nın yolunu kapadı. “Sadece küçük bir şey soracağım” dedi. Ayda’nın utangaç bakışları altında eriyip gitmişti.</p>

  <p class="block2">Ayda titriyordu, yüreği göğsünden fırlayacak gibiydi. Yüzünü hatta tüm bedenini hızla hareket eden bir ateş topu sarmıştı. Dili damağına yapışmıştı. Her ne kadar bakışlarını çalmak istediyse de fayda etmedi. Tekrar gözleri Abadani’nin gözlerine takılmıştı. O ise donmuş kalmıştı. Ayda’nın omzunu siyah çarşafının üzerinden biraz da çekinerek tuttu ve ‘Ayda Hanım benim, tanımadınız mı? iyi misiniz?” diye sordu.</p>

  <p class="block2">Ayda yerin dibine girmeye dünden razıydı. Bir yerlerde kaybolmak istiyordu. Dünyanın bitiş düdüğü o an çalınsın istiyordu. Tüm korkusu babanın bir yerlerden çıkıp onları görmesiydi. “Hayır, dokunma bana” dedi ve çığlık attı.</p>

  <p class="block2">Abadani, “Niyetim size kötülük etmek değil” dedi.</p>

  <p class="block2">Ayda ağladı. Bakışlarını etrafta gezdirirken gözü evlerine takıldı ve koşmaya başladı. Rüzgar onu almış fabrikanın sonuna götürüyordu sanki. Yol çok daha uzun görünüyordu gözlerine. Fabrikanın sesi ise sert bir cismin üzerine yeni baştan inen çekiç sesi gibi geliyordu. Tam eve gireceği sıradaydı ki Abadani’nin, “Geleceğim... Olurum... Gidiyorum ... Göremeyeceğim... “ dediğini işitti.</p>

  <p class="block2">O gece Ayda’da bir gariplik vardı, tüm kemikleri çığlık atıyordu. Ağrı, ağrı, ağrı. Doktor Şuşanik’i eve getirdiler. İğne yaptılar ama gece yarısı ateşi yükseldi ve sayıklamaya başladı. Anne aşağıdaki büyük odaya yatırdı onu, üzerine de beyaz yorgan ve battaniye attı. Baba küçük kafası, seyrek saçı, odun gibi kalın gözlüğü ve çatılmış kaşlarıyla odaya geldi. Karyolanın yanında oturdu. Ayda’nın bileğini tuttu. Ateşi var mı ona bakıyordu. Ayda çığlık attı. “Dokunma bana!”</p>

  <p class="block2">Baba korkudan irkildi, hafiften geri çekildi. Ayda’nın suratına bir tane indirmemek için kendini zor tuttu. Anne yüzünü nemli mendille serinlettikten sonra Ayda babanın huzurunda yatıyor olduğunu gördü. ı. Yerinden doğrularak hafif eğik şekilde dizleri üzerine oturmaya çalıştı. “Akrep mi soktu da öyle bağırıyorsun?” dedi ve başında durdu, elini alnına götürdü. “Biraz sirke yedir sabaha hiçbir şeyi kalmaz” deyip odasına gitti.</p>

  <p class="block2">“Niçin babandan korkuyorsun, babadan korkulur mu kızım?” dedi anne ve yatağına uzattı onu, sonra da Ayda’nın yenilecek kadar tadı olduğu çocukluk günlerini hatırladı. Yüzünü öptü. Battaniyeyi omuzlarına kadar çekti ve Aydın odaya girdiğinde, “Kardeşinin durumunu sormuyor musun?” dedi.</p>

  <p class="block2">Aydın, “Olur mu? Geldiğimde uyuyordu” dedi.</p>

  <p class="block2">Anne, “İyi, ben babanıza yemek hazırlamaya çıkıyorum” dedi.</p>

  <p class="block2">Aydın karyolanın yanında yere oturdu, bir süre gözlerini yummuş olan Ayda’ya baktı.</p>

  <p class="block2">“Ayda’’ diye seslendi.</p>

  <p class="block2">Gözlerini açtı, ikizini karşısında görünce gülümsedi. Dudakları morarmıştı.</p>

  <p class="block2">“Bugün her zamankinden daha güzelsin” dedi Aydın.</p>

  <p class="block2">Ayda gülümsedi ve başını hafifçe çevirdi. O güne kadar kimse ona böyle söylememişti. Aydınla konuşmayı öyle istiyordu ki! Çok iyi bir insandı. Elini saçlarına götürdü ve, “Şaka yapma’’ dedi.</p>

  <p class="block2">“İnan ki şaka yapmıyorum. Gözlerin kapalıyken, gözleri kapalı bir melek gibiydin” dedi Aydın.</p>

  <p class="block2">“Peki ya şimdi?”</p>

  <p class="block2">“Şimdi de gözleri açık bir melek gibi güzelsin.”</p>

  <p class="block2">Ayda gülümsedi. Aydın, “Uzun zamandan beridir seninle konuşmak istiyordum. Biliyorsun; ben, baba veya Orhan gibi değilim. Sen de onlar gibi olmamalısın. Hem artık çok büyüdün. Her şeye kendin karar vermelisin. Sadece kendin. Hiçbir şeyden korkma. Bugün seni fabrikanın önünde ağlıyorken gördüm. Hem neden o kadar korkmuştun? Keşke arabasına binip konuşsaydın onunla. Abadani seni çok seviyor bundan eminim. Buradan çıkarıp götürmek istiyor seni. Fakat senin onu sevip ‘ sevmediğini bilmiyorum? Ne olursa olsun sakın korkma! Olacak olur çar-u naçar, gerek gönlünü ferah tut gerekse dar, demişler.”</p>

  <p class="block2">Sonra sessiz kaldı ve bir mühlet o da öylece sessizdi. Ayda acıdan dudaklarını ısırdı ama yine de güldü. Ateşler içerisinde inlerken, “Ağabeyim benim” dedi ve sonra yavaşça gözlerini yumdu. Biraz geçtikten sonra da uyudu.</p>

  <p class="block2">Rüyasında diğer bütün meleklerden güzel bir melek gördü. Kendisiydi. Kayalık bir yerde kalmıştı ve kimsecikler yoktu orada. Kayalıkların üzerinden su damlıyordu, hava ise alabildiğince serindi.</p>

  <h2 class="block10" id="toc_id_9">Yedi</h2>

  <p class="block2">Ayda, Ayda, Ayda. Aile içerisinde en az hatırlanan kişi. Aydın bile yıllar sonra ne kadar düşünecek olsa bu kızcağızın çocukluğundan bir şey hatırlamayacaktı. Ne bir söz ne itiş kakış ne de huzur. Evin mahzeninde nem çekmişti yıllarca, ardından babanın dediği gibi gayet rahat defolup gitmişti bu evden.</p>

  <p class="block2">Düğünü, babanın hazır bulunmadığı soğuk bir sonbahar gününe denk gelmişti. Cadde ve sokaklara düşmüş kar, az biraz buzlanmıştı. Yağmur ardı ardına çatılara ve camlara çarpıyordu. Baba tam bir hafta dükkanı kapalı tutarak Tebriz’e gitti. “Oto Cam” firmasından gidiş dönüş bileti aldı ve dediği gibi de yaptı. Anne her ne kadar, “Gitme, sensiz olmaz” dediyse de vazgeçmedi ve “Onlar cehennem olup buradan gidene kadar ben dönmem” dedi. Küçük çantasına seccade, mefatih<sup class="calibre1"><sup class="noteref" id="back_note_9"><a class="calibre2" href="../Text/index_split_014.html#note_9" title="9">9</a></sup></sup>, bir takım iç çamaşır ve bir de havlu koydu, içerisinde gülünç bir hal aldığı kalın siyah paltosunu giyindi, yeni örülmüş papağını başına geçirdi ve Abadani ile yakınlarının Tahrandan geleceği günün sabahı çıkıp gitti. Anne çıkarken başının üzerinde Kur’an ve ayna tutarak, “Keşke kalsaydın bey” dedi.</p>

  <p class="block2">“O namus hırsızını sevmiyorum, nefret ediyorum ondan” dedi ve garaja gitmek için kapının önünde bekleyen çift atlı faytona bindi. Atlar arabayı daha hızlı çekmek için nallarını yere sürüyordular. Fayton tam hareket edecekken başını çıkarıp, “Çok da cıvıtıp bizi ele güne rezil etmeyesiniz ha, mümkün olduğu kadar sessiz” dedi. Atlar hareket ettiler ve babayı götürdüler. Anne de arkasından su döktü.</p>

  <p class="block2">Ayda tarifi imkansız aşkla gelinliğini dikiyordu. Giyindiği zaman zayıflığı pek belli olmasın, Abadani ile aynı görünsünler diye kol, yaka ve bel kısmına bol bol pile payı verdiği uzun beyaz elbise elinde duruyordu. Modelini Enuşirvan Abadani’nin üç kız kardeşi veriyor, Ayda da dikiyordu. Komşulardan ve dikiş kursundaki sınıf arkadaşlarından iki üç kişi de kendisine yardım ediyordu.</p>

  <p class="block2">Anne, Orhan ve “Nimtaç” güçlükle Yusuf’u aşağıdaki küçük odaya götürdüler ve büyük odayı temizlediler. Pencereleri açıp odayı havalandırdılar, kiraladıkları Polonya sandalyelerini odanın dört yanına dizdiler. Aydın tüm vaktini süslemelere ayırdı. Renkli kağıtlar ile küçük bayrakları evin her tarafına astı ve sokağı, ortasına astığı renkli lambalarla yalın halinden çıkardı.</p>

  <p class="block2">Abadani’nin yakınları da vardı, üç kız kardeşi de yardım ediyordu. Gazete parçalarıyla sildikleri camlar ışıl ışıl olmuştu. Nikah sofrasını üst katta hazırlamıştılar; büyük bir ayna, aynanın önünde güzel, tezyinli Mısır Kuran’ı, iki adet altılı Çekoslovakya şamdanlığı, güzel pişirilmiş ve süslendirilmiş bir adet taş fırın ekmeği, yedi renkli küçük bir tabak, , altın sarısı sepetler içerisinde ceviz ve badem. Sofra o kadar güzel dizilmişti ki anne kendini tutamadı, sevinçten ağladı.</p>

  <p class="block2">Su gibi para harcıyordular: “İçecekler, mezeler, meyveler, tatlılar, güller, çiçekler.”</p>

  <p class="block2">O ise koşuyor, arabasına biniyor ve ne dedilerse iki katını alıp geliyordu. Ama yine de tüm o koşuşturmaların düğüne filan benzediği yoktu. Donuk ve ruhsuzdu. Basbayağıydı. Çünkü baba, ‘Ailemize yaraşır bir düğün olsun. Sessiz sedasız. Erkekler aşağıda, kadınlar yukarıda. Çeyiz götürmek isterlerse aha bu da size para, ne almak istiyorsanız alın; ama beni dinlerseniz parayı onlara verin ne dilerlerse Tahran’dan alsınlar” demişti.</p>

  <p class="block2">Düğün gecesi konuklar güle eğlene vakit geçiriyor, daha genç olanlar ise yaptıkları esprilerle geceye renk katmaya çalışıyor ve gerçek bir düğün havası olsun istiyorlardı. Sabir amca babanın evde olmadığını bildiği için düğüne gelmiş ve beraberinde de geldiklerinden beri portakal ve tatlılara dadanmış üç kişilik çalgıcı orkestrası getirmişti. Çocuklar bağrışıyor, sağa sola koşuşuyordular. Arada bir kırılan tabak sesleri ve o sağır edici patırtı gürültü Sabir amcayı çalgıcıların programlarını icra etmeleri için işaret vermeye zorlamıştı.</p>

  <p class="block2">Çalgıcıların grup şefi. yaşlı, ufak tefek bir şeydi. Derbeder olmuş bir yüzü vardı. Akordeonunu akort etmeye dalmıştı, öyle görünüyordu ki bozuktu. Yine de baş işaretiyle iki balabancıya hazır olmalarını söyledi ve her üçü birden çalmaya başladılar. Müzikle birlikte başlamaz havaya hâkim oldular. Aslında acıklı ama görünürde neşeli birkaç parça çaldılar.</p>

  <p class="block2">Şarkıların ritmi hızlı ve neşeliydi. Gençler oyun alanı açmak istediler. Ama o neşeli kalabalığın arasında birileri endişeliydi. Derken anne hızla mutfaktan çıkarak Sabir amcanın yanına geldi ve oyun halayı olmaması için rica etti. Eğer babanın kulağına gidecek olsa kıyametleri koparırdı. Fakat Sabir amcanın babayı dinlemek gibi bir lüksü olamazdı, ortamı oyun havalarına boğmak istiyordu.</p>

  <p class="block2">Anne, “Sabir ne olursun yeter artık!” dediyse de Sabir amca dinlemedi. Anne ceketinin bir köşesinden tutarak Sabir amcaya yalvardı. Sabir amca bir anda kendine geldi ve artık kesmelerini söyledi.</p>

  <p class="block2">Düğün havası önceki gibi taziye merasimine dönüşmüştü. Fakat konuklar bir süre sonra espri, kahkaha ve masa üzerinde tuttukları bilek güreşleriyle Sabir amcanın yardımına tekrar koştular. Etraftaki sobaların ısısından yüzünde güller açmıştı ve iki de bir de dönüp anneye, “Bak görüyor musun? Milleti zapt edemezsin ki herkes bir şekilde eğlenmek istiyor. Millet buraya eğlenmek için geldi” diyordu.</p>

  <p class="block2">Orhan üst kattaki pencerenin kenarında oturmuştu ve krem rengi takımın içinde her zamankinden daha şişman ve daha kısa görünüyordu. Anne mutfaktan çıkmıyordu. Damadın kız kardeşleri ile komşu kızlarının eline habire çay, meyve, tatlı veriyor ve masalara bırakmalarını istiyordu. Aydın nikâhın kıyılacağı odanın girişindeydi ve Ayda’ya bakıyordu; dudakları kırmızıya boyanmıştı, gözleri iri ve siyahtı. Gözü Aydın’a her iliştiğinde utanıyor, kendini yalnız ve yabancı hissediyordu. Aydın ise rüya gördüğünü sanıyor ve kendini kuş gibi hafif hissediyordu.</p>

  <p class="block2">Abadani’nin üzerinde siyah takım elbise vardı, altına da fitilli beyaz bir gömlek giyinmiş, kırmızıya yakın bir de kravat takmıştı. Avrupalı prenslere benzemişti. Aynen Aydın’ın yabancı dergilerde gördüğü prenslere. Şimdi güzel yemekler pişiren, bulaşıkları tertemiz yıkayan, dünyadan hiçbir beklentisi olmayan ve bazen de Baba ve Orhan’dan dayak yiyen güzel gelinin elini tutmuştu.</p>

  <p class="block2">Abadani, nikâh kıyılır kıyılmaz öne çıktı ve Aydın’a elini uzatarak, “Ayda resmen benim nikâhlı eşim oldu ve artık dünyanın en güzel kadını benim diyebilirim” dedi ve güldü. Aydın’ın yanaklarından öperek teşekkür etti. Aydın da kız kardeşinin yüzünü öptü ve tebrik etti. Yüzünü öperken de çaktırmadan Ayda’nın kulağına eğildi.</p>

  <p class="block2">“Git buradan Ayda git ve bir daha da adımını bu cehenneme atma” dedi. Ayda irkilmişti, titriyordu ama rengini pek belli etmemeye çalıştı. Etrafa yapmacık gülücükler fırlatıyordu ve eli damadın kolunda gidip sandalyesine oturdu. Birkaç komşu kızı ortada Azeri dansı yapmaya başladı. Odayı o derece işgal etmiştiler ki Ayda, Aydın’ı göremez olmuştu.</p>

  <p class="block2">Aydın sessizce merdivenlerden aşağıya indi, kapının dışına kadar. Giriş kapısının karpuz lambası altındaki taş sekide oturup yağmurun sesine kulak verdi. Galiba hoş geldiniz, şeref verdiniz demek içindi; âdet olduğu üzere. Babasının yerine büyük oğlu. Fakat doğrusunu söylemek gerekirse o yularını koparmış kalabalıktan pek de hoşlanmıyordu. Daha ziyade bir kız dans ederse onun canı sıkılıyordu. Taş sekiye oturdu. Ve tanıdık tanımadık gelen tüm konuklara güldü, başını salladı ve hoş geldiniz dedi. Kapının önünde Bekçi Ayaz duracaktı ama niçin gelmediğini bilen yoktu.</p>

  <p class="block2">Yağmur, rüzgâr sonra da birdenbire ürküten şimşek ve ardından sokağa çekilmiş buzlu toplar içindeki lambaları arka arkaya delik deşik , eden dolu. Elektrik kabloları fırtınaya yakalanmış tekne gibi sallanıyordu. Sokak şimdi nispeten karanlık sayılırdı. Misafirlerin gürültüsü azalmıştı çünkü akşam yemeğindeydiler. O karanlıkta birden hüzünlü . bir ses duyuluyordu. Aydın birilerinin ağladığını düşündü. Sese doğru gitti. Üzerindekiler ıslanmıştı. Aklına bin türlü şey geliyordu. Sokağın ortasında, tam Lord Pervane Fabrikası’nın karşısında terk edilmiş karanlık bir ev vardı ve o karanlık yerden aşık sazının nağmeleriyle birlikte yükselen hüzünlü bir ses geliyordu. Aydın evin avlusuna girdi ve eski evin kerpiç girişinde durdu. Ses, Aman Aman türküsünü öylesine hoş okuyordu ki Ağlamamak için kendini zor tuttu.</p>

  <p class="block12">Zirvelerini sis kaplamış dağları görüyon mu?</p>

  <p class="block12">Oku yaya salan avcıyı?</p>

  <p class="block12">Bu vatanın dört yanında can diyen,</p>

  <p class="block12">Tatlı tatlı can veren yiğitlere canım feda,</p>

  <p class="block12">Gonca bülbülün yâdına düştü</p>

  <p class="block12">Gönlü yandı, muradına tutuldu</p>

  <p class="block12">Yüreği deniz kadar geniş güvercinim, lütfeyle!</p>

  <p class="block12">Şair dedim, ama üstadın hayatına bak,</p>

  <p class="block12">Bilen asla emanet ata binmez.<sup class="noteref"><sup class="noteref1" id="back_note_10"><a class="calibre2" href="../Text/index_split_015.html#note_10" title="10">10</a></sup></sup></p>

  <p class="block2">Gelin ile damat üç gün daha evde kaldılar ve sonra bir Cuma sabahı komşuların, “Hakkını helal et, hakkını helal et” lafları, tütsü dumanları ile kapı önünde kendileri için kurban ettikleri kanlar arasından çıkıp gittiler. Ayda, Aydın’a okul bittikten sonra yanına gelmesini, kendisini yalnız bırakmamasını söyledi. Bir gün önce Tebriz’den dönen babanın henüz siniri geçmemişti ve yukarıdaki dağınık odada kalmayı yeğlemiş, aşağı inmemişti. Abadani yanına giderek, “Doğrusu o mutlu günümüzde yanımızda olmanızı dilerdik babacığım” dedi.</p>

  <p class="block2">“Bana baba deme” dedi. Yüzü asık konuşuyordu.</p>

  <p class="block2">“Bana darılmanızı istemem babacığım” dedi Abadani.</p>

  <p class="block2">Baba koridordaki pencerenin kenarına gitti. Abadani ve Ayda’ya sırtını dönmüş durdu ve titrek bir sesle, “Namusumuzu beş paralık ettiniz” dedi.</p>

  <p class="block2">“Büyüğümüzsünüz böyle konuşmayın lütfen! Kırgın ayrılmayalım birbirimizden” dedi Abadani.</p>

  <p class="block2">Baba, “Bir şeyi bir kere söylerim ben. Bundan böyle sizinle işim yok” dedi.</p>

  <p class="block2">Anne yüzünü tırmalayarak öne atıldı. “Cabir!”</p>

  <p class="block2">“Ağabeyimden çekinmiyorum sizden mi çekineceğim?” dedi baba.</p>

  <p class="block2">Anne: “Yeter artık Cabir.”</p>

  <p class="block2">Abadani: “Ne de olsa Ayda sizin kızınız, birtakım beklentileri var sizden, yeterince ihmal etmişsiniz zaten onu.”</p>

  <p class="block2">Baba: “Elimizden geleni yaptık onun için.”</p>

  <p class="block2">Abadani: ‘‘Ama kıymetini bilmediniz baba.”</p>

  <p class="block2">Baba: “Bu saatten sonra yüzüme bakabilir mi?”</p>

  <p class="block2">Abadani, “Niye, kötü bir şey mi yaptı, sayın babam!” dedi. Sinirlenmişti.</p>

  <p class="block2">Baba, “Kötü ne kelime!” dedi ve Abadani’den daha fazla sinirlenmişti ama üslubunu değiştirerek geniş yüreklilikle, “Bana karşı gelmesinin sebebi sizsiniz. O öyle bir kız değildi. O kadar gelip gittiniz ve kadınları razı ettiniz ki artık yapacak pek şey kalmadı. . . Her neyse kendi seçmiş kendi. ..” dedi. Kelimeleri yuttu, ağlıyormuş gibi, “Güle güle” dedi ve odasına girdi.</p>

  <p class="block6">&nbsp;</p>

  <h2 class="block10" id="toc_id_10">Sekiz</h2>

  <p class="block2">Lord Pervane Fabrikası’nın müdürü ve patronu Lord Bey öldüğünde bile fabrika ardı arkası kesilmeden hur hur etmeye, mesai başını ve bitişini ilan eden sirenlerini çalmaya bağlı kaldı. İşçiler dere yatağındaki fabrikanın geniş toprak bahçesinde sıraya girdiler. Her işçi, tabutu götürecekleri zaman üzerine atmak için elinde kırmızı karanfil tutuyordu. Tabutun üzerindeki İran ve İngiltere bayraklarını birbirine düğümlemişlerdi. Lord beyin fotoğrafını da tabutun önüne asmıştılar.</p>

  <p class="block2">Baba saygısızlık olmasın diye o gün dükkanı açmadı. Aydın ve Orhan ile birlikte fabrikanın yokuş aşağı yolundan aşağıya indi. Cenaze törenine sivil ve askeri birçok kişi katılmıştı. Erkekler şapka ve papaklarını önlerinde tutuyorlardı, kadınlar ise fabrikanın üstünden ve tel örgülerin arkasından tören alanını seyrediyorlardı. Cabir Orhani’nin evinin önünde izdiham bekliyordu. Üniforma ve tören kıyafetleriyle merasimde hazır bulunan emniyet güçlerinden bazıları saygı duruşunda bulunurken bazıları da etraf güvenliğini sağlamak için devriye geziyordu.</p>

  <p class="block2">Ön safta Ayaz’ın yanında duran baba, onun baş işaretiyle, sevgili ve değerli komşusunun tabutu üzerine kırmızı karanfil bırakarak saygıda bulundu. İşçiler de ellerindeki karanfilleri fırlatmaya başladılar. Lord beyin vasiyeti üzerine iş bırakmamış işçiler, içlerinden bazılarını cenazeyi şehrin emektar mezarlığına götürmek için seçtiler.</p>

  <p class="block2">Gök mavisi kıyafetler giyinmiş özel güvenlik grubunun kolları üzerinde duran tabutun parlak siyah kenarları vardı. Bir grup işçi hep beraber, “La İlahe İllallah!” diye bağırmaya başlamıştı ki bir astsubay dönüp eliyle susmalarını söyledi. Ordu bando takımı cenaze marşını çalmaya başladı. Kalabalık buz gibi bir sessizliğe boğulmuştu.</p>

  <p class="block2">Lord Bey bir İngiliz’di ama bülbül gibi Azerice konuşurdu. Christmas ve kurban bayramlarında siyah uzun frakı, file yakalı beyaz gömleğiyle fabrikanın önünde durur, mahallenin tüm çocuklarına hediye paketleri dağıtırdı: İçerisinde İngilizce harflerin çeşitli motiflerle yazıldığı kalınca bir kitap, bir paket çikolata, tavus tüyünden yapılma yaka rozeti ve üzerine fabrikanın amblemi vurulmuş ödev defteri.</p>

  <p class="block2">Lord Beyefendi bazen mahallede görünürdü komşularla özellikle de batı komşusu babayla araları iyiydi. Dünden bugünden konuşurlardı. Ülkesinden söz ederdi. Baba fıstık ikram ederdi kendisine, o da yerdi, en sonunda da pervanelerinden söz ederdi. Baba Lord Bey’ in karşısında harika bir dinleyici kesilirdi. Ona saygıda kusur etmezdi. İşte bu yüzden Lord Bey de fabrikanın kuruluş yıl dönümünde kendisine saygın komşu ve değerli hemşeri unvanıyla madalya vermişti. Fabrikanın kuruluş yıl dönümü etkinlikleri her sene belediye salonunda yapılırdı. Tanıdık iş adamları, değerli hemşeriler, şehrin önde gelenleri, hepsi orada hazır bulunurlardı. Meyve, akşam yemeği ve tatlı yerlerdi. Sanatsal programlar izlerdiler. Lord Bey’ in konuşması sırasında da alkışlamaktan avuçları şişerdi. Konuşmanın sonunda da Lord Bey seçilmiş üç kişiye iftihar madalyası verirdi.</p>

  <p class="block2">Salon dolup taşardı. Dev projektörler, floranslar ve sıra lambalar içeriyi gün gibi aydınlatırdı. Kolonların birine İngiliz diğerine İran bayrağı asarlardı. Her masanın etrafında dört sandalye olurdu ve üzerinde bir vazo, vazonun içinde de biri mavi biri kırmızı ya da turuncu ve beyaz gül. Gülleri Lord Bey yurtdışından getirtiyor diyorlardı. Ama neyle getirildiklerini ve nasıl böyle terütaze kaldıklarını ise çıkaramıyorlardı. İki dakika önce dalından koparılmış gibi görünüyorlardı.</p>

  <p class="block2">Konuşmanın yapıldığı bölüm konfeti ve çiçeklerden görünmüyordu. Sağ tarafta bir kürsü vardı ve kürsünün ön tarafına Iran Şahı’nın fotoğrafı asılmıştı. Programın başından sonuna kadar kalabalık birbiriyle konuşuyor, atıştırıyor, içiyor, alkışlıyor ve eğleniyordu. Yabancı marka içkiler, kahve, çay, dondurma ve meyve sularının hepsinde Lord arması vardı. Baba sadece çay içiyor ve Ayaz’la konuşuyordu. Ayaz da babaya olan saygısından o gece ağzına içki sürmemişti.</p>

  <p class="block2">Lord Bey siyah uzun frakı, file yakalı beyaz gömleği ve başındaki siyah uzun fötrüyle kürsünün arkasındaki yerini aldı. İzdiham alkışlıyordu. O da yüzünün her kıvrımına gerdiği gülücüklerle kürsü gerisinden başını sallıyordu. Eliyle sessiz olmalarını söylüyor ve konuşmaya başlıyordu:</p>

  <p class="block2">“Değerli vatandaşlar ve sözlerimi dinleme zahmetinde bulunan siz değerli konuklar, davetimi kabul edip gelme zahmetinde bulundunuz ve bendenizi minnettar ettiniz. Ülkenin kaderini değiştirmek için değil miydi? Beni teşvik eden sizler olmazdınız mı? Ben ülkemden niye el çektim sanıyorsunuz? Bir kez kendinize soruverin bakalım şu Mister Lord ne arıyor burada diye? Neden gece gündüz durmadan çalışıyor? İran’ı Lord pervanelerinin koruması altına aldım ...”</p>

  <p class="block2">Lord Bey konuşmanın ardından değerli vatandaşları kürsüye davet ederdi. Pos bıyıklıların fitnesine son verememiş emniyet müdürü, son teknoloji olanaklarından yararlanan çiftçi, şehir kızlarının yarısından fazlasına dikiş nakış öğretmiş terzi hanım, Erdebil çarşısında çıkan o büyük yangından sonra her türlü maddi yardımı cömertçe geri çevirmiş ve sadece yaşlı bir kadının kendisine emanet bıraktığı 200 küsur Tümenin kadına ödenmesini kabul etmiş örnek bir vatandaş, şehrin emniyet ve asayişini sağlamakta azami dikkat göstermiş, olaylara diğer iş arkadaşlarından daha reel bakmış bir bekçi ve küçük, zayıf, cılız, yuvarlak kalın gözlükleri, kahverengi papağı, açık kestane renkli sakallarıyla şehrin çekirdeklerini satmada başarılı ticaret hayatına imza atmış Cabir Orhani; değerli komşu, kıymetli hemşeri ve şerefli esnaf. Kalabalık kendisini alkışlamış, Bekçi Ayaz boynuna gül halkası asmıştı, Lord Beyefendi ise elini sıkmıştı.</p>

  <p class="block2">Lord Bey’in cenaze töreni işçileri ve mahalle sakinlerini derinden etkilemiş olmakla beraber yeni reklamlara da vesile olmuştu. İşçi temsilcileri o gün cenazeyi gömdükten sonra kendi istekleriyle akşam saat yediye kadar çalışmış ve pervane üretmiştiler. Küçük yük kamyonları yükledikleri pervaneleri arka arkaya yokuş aşağı yoldan yukarı çıkarıp götürdüler. Fakat o gün üretilen pervaneler öncekilere göre farklıydı. O gün üretilen pervanelere yapıştırılan etiketlerde, “Haklan rahmetine kavuşmuş Lord Bey’i saygıyla anıyoruz” yazıyordu.</p>

  <p class="block2">Savaştan ve özellikle de Lord beyin ölümünden sonra genel olarak şehirdeki bütün evler ilaçlandı. Halk iyi bir ilaçlamayla zararlı haşerelerden kurtulmaya karar vermişti. “Baykot” adlı Amerikan kimyevi ilaç firması, temsilcisini şehre göndererek buradaki reklam çalışmalarını başlattı. Halk ilaç satın almak için adeta hücum etti. İlaçlar kısa sürede tükenmişti ve yeni alımlar için isim yazdırmak gerekiyordu. İlaçları ağzı kapalı bir litrelik kutularda, yanında da pompasıyla birlikte satıyordular. İlaçların üzerinde elindeki koca sineklikle zararlı fareleri öldürerek evinin penceresinden dışarı atan genç kumral saçlı bir kızın gravürlü resmi vardı. Önemli olan reklamdı: “Savaştan sonra ancak etrafınızı ilaçlayarak hayatta kalabilirsiniz.”</p>

  <p class="block2">Birkaç ay sonra Baykot firması şehrin bir köşesinde fabrikasını kurdu. İşçi ve memur alımı için duyurularda bulundu. İşler gitgide ilerledi. İlaç ve ilaçlama, şehri etrafıyla birlikte doyurmaya yetti. Bakkal ve manavlarda Baykot satılıyordu. Bankalar firmanın reklamını camlarına yapıştırıyordular. İlaç firması artık oyuncak üretmeye de karar vermişti: Balon, bebek, top, kukla, hayvan, zihinsel gelişmeyi hızlandıran oyun takımları ve küçük uğraşlı oyuncaklar ve binlerce oyuncak figür.</p>

  <p class="block2">Fabrika mümkün olan en büyük balonu fil şeklinde üretti ve şehrin semalarında havalandırdı. Bıyıkları çok kalın yapıldığı için boynu kırılacak gibi duran bir kedi üretmişti. Yüzü insan yüzüne benziyordu. Gözünde de gözlük vardı sanki. Düğmesine bastıklarında odanın ortasında uçmaya başlayan bir pervane, güneşte veya aşırı sıcakta işeyen bir molla da üretmiştiler. Ayrıca bir kitap ama bu kitap öyle sıradan kitaplara benzemiyordu. Açınca içinden küçük bir penis fırlıyor adamın suratına çarpıyordu.</p>

  <p class="block2">Bu şirket zamanla şehrin en iyi ay çekirdeği müşterisi oldu. O müşteri olduktan sonra da babanın işleri açıldı. İleriki yıllarda tarım ve hayvancılık sektörüne de başlayan şirket otomotiv, matbaa, banka, boya, petrol ve elektrik sanayinde de söz sahibi oldu. Her sektör yeni bir şirket demekti. Her yeni şirket Baykot Holding’in kanatları altında çalışmaya başlıyordu. İlaçlama yapan işçiler binayı önce iyice dezenfekte ediyor sonra kullanıma açıyorlardı.</p>

  <p class="block2">Baba da evi ilaçladı. Bir gün tüm aileyi alıp şehir dışına götürdü. Çadır kiraladı ve geceyi şehir dışında geçirdiler. İlaç o kadar güçlüydü ki o ana kadar iki kadın, bir kız ve bir yaşlı adamın canını almıştı. Kullanma talimatında ilaçlamanın yapıldığı yere yirmi dört saat süreyle gerilmemesi gerekir diye yazıyordu.</p>

  <p class="block2">Oradayken anne her zamanki gibi bir anda Yusuf’u hatırladı. Evde unutmuştular onu. Babadan eve gidip onu da getirmesini istedi. Baba da rahatsızdı. Yusuf için ağlıyordu. İlaçlamayı yapan işçiler koyu renkli maskelerle evin her tarafını; kiremitlerin arasını, kapı aralarını, dolaptaki delikleri ve duvardaki çatlakları ilaçladıktan sonra artık ne yapabilirlerdi ki?</p>

  <p class="block2">O gece oturup sabaha kadar Yusuf’a ağladılar. Diğer gün eve döndüklerinde hepsi Yusuf’un kurumuş veya şişmiş cesediyle karşılaşacağını biliyordu. Baba korkak ve titrek adımlarla aşağıdaki küçük odanın kapısını açtı: Yusuf put gibi olduğu yerde oturuyordu. Fakat oda farklıydı. Ortada birkaç fare, bir kedi, yüzlerce hamamböceği, sinek, sivrisinek ve tahtakurusu leşi vardı. Koşup odanın penceresini açtı ve Yusuf’a yöneldi, Yusuf’un henüz yaşadığını ve ağzında bir şeyler gevelediğini taş kesilerek öğrendi.</p>

  <p class="block2">Anne yerdekilerden alıp yediğinden emindi.</p>

  <h2 class="block10" id="toc_id_11">Dokuz</h2>

  <p class="block2">Ayda gittikten sonra baba en küçük şeye bile bahane bulur olmuştu. Küçücük şeyler için dahi kızılca kıyamet koparıyordu. Yemekleri beğenmiyor, iştahsız ve halsiz olduğunu söylüyordu. Durmadan tersliyordu herkesi. Dükkandan gelir gelmez doğruca odasına çıkıyordu. Akşam yemeğini yedikten sonra namazını kılıyor, birilerine sataşıyor ve abasını omzuna alarak sokağa çıkıyordu. Bir süre sokak lambasının altında yürüdükten sonra odasına dönüp uyuyordu. O gecelerde baba ilginç bir şeyle karşılaşmıştı. Bekçi Ayaz her akşam saat yedide motorlu bisikletiyle kuzeye doğru gidiyor ve tam saat on da eve geri dönüyordu. Ayaz’ın bu durumu babayı iyice meraklandırmıştı. Birkaç kez Ayaza nereye gittiğini de sormuş, Ayaz hava almaya çıktığını söylemişti. Baba tek dayanağı olan bu adamın Lord Bey tarafından şehrin en iyi bekçisi seçildiğine tamamen inanmaya başlamıştı. Onun için bir dediğini iki etmiyor, ne derse gözü kapalı kabul ediyordu. Her işte onun görüşüne başvuruyor ve iş bitene kadar da onun dediğinin dışına çıkmıyordu.</p>

  <p class="block2">Gittikçe çekilmez olmuştu. Biriyle tartışırken, “Yürü git işine be! Ayaz’ın dediği gibi iki insanla konuşmak olmaz; okuyan ve okumayan!” diyordu.</p>

  <p class="block2">Aydın onca tartışmanın kendi yüzünden çıktığını sanıyordu. Çünkü dükkana gitmek ve onun gibi saygı değer bir esnaf olmak istemiyordu. Yazmak istiyordu; okumak, şiirleri ve kitapları arasında boğulmak istiyordu. Odasını değiştirdiklerinde ve o bodrum katında sürgün hayatı yaşamaya mahkûm edildiğinde itiraz bile etmedi. Açıkça başına kakmalarına izin vermişti. Babanın kendisine “salak”, “soysuz” demesine bile ses çıkarmamıştı. Havuzun yanında kitaplarını yaktıklarında yazmaya daha çok heveslendi ve yakılanların hepsini yeniden kazanmam 1 gerekiyor diye karar aldı.</p>

  <p class="block2">Aydın, babayı suratı asık görmeye alışmıştı. Bazen yanından geçerken babanın kendisini görmediğini veya görmemezlikten geldiğini açıkça görebiliyordu. Ama anne bezmişti artık, dayanamıyordu. İtiraz ediyor ve daima ikizler hususunda babayla tartışıyordu:</p>

  <p class="block2">‘‘Aha Ayda orada, Aydın burada. Oğlun değil mi senin? Niye hezeyan ediyorsun?” Baba aynı babaydı: “Adam olsun istiyorum.”</p>

  <p class="block2">Anne, ‘‘Ağzına geleni söylüyorsun çocuğa sonra da esnaf olmasını, kitaplarını bırakıp emrin altına girmesini istiyorsun ondan, öyle mi? Baksana diğeri de senden öğrenmiş olsa gerek boyundan büyük laflar ediyor... “</p>

  <p class="block2">“Kim?”</p>

  <p class="block2">“Orhan.” Bir an sustu sonra devam etti. “Diyemez efendim, diyemez” dedi.</p>

  <p class="block2">“Ne diyor ki?” diye sordu baba.</p>

  <p class="block2">“Dün dönmüş çocuğa soysuz diyordu. Adını söylemiyor çocuğun; iki de bir budala, salak gibi laflar ediyor çocuğa. Her ne öğretmişsen onu söylüyor işte!” dedi ve ağladı.</p>

  <p class="block2">Baba güldü. “Doğru söylüyor, soysuzsa biz ne yapalım yani.’“</p>

  <p class="block2">“Hayır efendim, çocuğumla böyle konuşamaz.”</p>

  <p class="block2">“Benim de çocuğum değil mi?”</p>

  <p class="block2">“Dünya malı için, iki kuruş servet için kendinizi rezil edip bıraktınız.”</p>

  <p class="block2">“Gözün çıksın emi karı nasıl da savunuyorsun onu.”</p>

  <p class="block2">Anne sesini yükseltti. “Senin gözün çıksın be adam, yapmasaydın öyleyse” dedi ve yüzüne okkalı bir tane yedi. Birkaç dakika sonra üzerine siyah çarşafını almış ağlamaklı gözlerle Aydının yanına indi. Henüz merdivenlerin başındayken, “Aydın” diye seslendi.</p>

  <p class="block2">Bodrum katındaki odasından başını çıkarıp merdivenlere bakan Aydın, ‘Anne” diye cevap verdi. Anneyi hiç o halde görmemişti.</p>

  <p class="block2">“Üzerini giyin gel gidiyoruz” dedi. Sesinde öfke ve acı vardı.</p>

  <p class="block2">“Nereye?”</p>

  <p class="block2">Hızla uzun paltosunu giyinerek koşar adımlarla merdivenlerden yukarıya çıktı. Anne dış kapıda bekliyordu. Aydın’ı görür görmez ondan önce hareket etti. Araya mesafe koymak istemişti. Göz göze gelmek istememişti onunla. Ekim ayı, bir cuma gününün öğleden sonrasıydı. Caddeler tenhaydı. Arada bir esen rüzgar caddenin tozunu alıyordu ve o anda insan gözünü kapatmak zorunda kalıyordu. Dükkanlar kapalıydı. Meydanın köşesinde turlayan işsiz güçsüz birkaç genç dışında etrafta kimsecikler yoktu. Yürüyerek Şeyh Sefiyeddin Caddesi’ni geçtiler ve Kuruyemişçiler Çarşısı önünden geçip tekrar gittiler. Birkaç fayton Şah Meydanında arka arkaya durmuş bekliyordu.</p>

  <p class="block2">“Nereye gidiyoruz böyle alelacele anne?” diye sordu Aydın.</p>

  <p class="block2">“Cehenneme gidilen yere gidiyoruz, mezarlığa” dedi ve en önde duran beyaz renkli faytona doğru yürüdü. “Bin” dedi. Kendisi de bindikten sonra tavana vurdu.</p>

  <p class="block2">Faytoncu, “Nereye?” diye sordu.</p>

  <p class="block2">“Mezarlığa” dedi anne.</p>

  <p class="block2">“Hangi mezarlığa?”</p>

  <p class="block2">“Eski mezarlığa.”</p>

  <p class="block2">Üzerinde lacivert üniforma, şapka, omuzdan asılan beyaz renkli kılıç kayışı bulunan yaşlı faytoncu yerine geçip “Hey” diye hareket etti. Fayton sağa sola savrularak yola koyuldu. Ehevan Parkı’nı geçti, Ser Çeşme Meydanı’na doğru döndü. Pir Mader Mahallesi’nde bazı dükkanlar açıktı. Anne, “Unutma da biraz şeker, lokum filan alalım” dedi. Bir bakkalın önünde faytoncuya, “Durur musunuz, bir şeyler alacağız da” dedi. Kendisi indi. Leblebi alıp döndü ve Fayton mezarlığa doğru yoluna devam etti.</p>

  <p class="block2">Orada, anne babasının mezarı başında oturdu. Başını mezara dayadı ve ağladı. Aydın o zamana kadar annenin böyle ağladığına şahit olmamıştı.</p>

  <p class="block2">Mezarlık kalabalıktı. Bölük bölük olmuş birileri mezarların üzerine eğilmiştiler. Çocuklar koşuyordu, rüzgar ise tozu toprağı birbirine katıyor, ağaçlar arasına girerek uluyordu. Ön taraflarda leblebi, hurma ve lokum filan satılıyordu. Aydın gidip bir kilo hurma aldı ve önünden geçen herkese ikram etti. Döndüğünde anneyi yaban sessizliği içerisinde buldu. Gözlerini uzaklara dikmişti. Yüzünün resmi çizilen bir kadın gibi hiçbir şeye bakmadan ve gözlerini kırpmaksızın uzaklara dalmıştı. Belki de düşüncelerine; ağır sisle kaplı sönük bir halle.</p>

  <p class="block2">Aydın, eğreti iç rahatlığıyla ellerini cebine götürmüştü ve annenin yanı başında yürüyordu.</p>

  <p class="block2">“Dönmeyecek miyiz?” diye sordu.</p>

  <p class="block2">Anne, “Olur mu’’ dedi ve ayağı kalktı. Derin bir nefes aldı. Başını öne eğdi ve konuştu. Artık dayanamadığını söyledi. Yirmi beş yıl sonra babanın kendisine el kaldırdığını ve ölmüşlerine küfrettiğini söyledi. Eli kolu bağlı olduğunu, başka çaresinin olmadığını dillendirdi.</p>

  <p class="block2">Aydın, “Yirmi yaşına geldim ama bugüne kadar babamın yüzüme güldüğünü görmedim” dedi.</p>

  <p class="block2">Mezarlığın dışı kalabalıktı. Faytonlar ardı ardına yolcu bindiriyor, şehre doğru yola koyuluyordu. Bazılarıysa yürüyerek gitmeyi tercih ediyordu. Yolda birbiri ardına dizilmişlerdi. Yaşlı dilenci kadınlar bir gölge gibi insanları takip ediyor ve durmadan yalvarıyordular. Yerden kalkamayan diğer dilenciler sağa sola çökmüştüler, mezarlığın duvarları ise yıkık döküktü.</p>

  <p class="block2">“Bundan böyle nasıl davranacağımı iyi biliyorum” dedi anne. Hızla yürüyordu. “Bir ömür çektik, ses etmedik. Ayda’nın düğününde başımıza getirmediğini bırakmadı, kızcağız hastaydı, bahtiyar olmuş gidiyordu, dilimizi bağladık mutlu olsun diye. Arı duru gönderdik kızımızı, şimdi de kalkmış Tahran a gidemezsin diyor. Ben...” dedi ve sözünü bitirmedi.</p>

  <p class="block2">“Onu siz bu hale getirdiniz” dedi Aydın. Lafını söylemek için uygun bir fırsat bulmuştu. Lafını söyledikten sonra dönüp gitmeyi düşündü ama anne henüz sessizken, “Dayılar, amcalar kim varsa önünde iki büklüm olup çıktı, bir dediğini iki etmediler, peki o ne yaptı onlar için? Sabir amca kaç yıl oldu adımını atamıyor bizim eve. En son büyükbaba ve halalar gelmişti, o yıldan sonra kimsenin yüzünü görebildik mi? Kaç yıl geçti? Kimsesizler gibiyiz. Senin akrabaların yok mu? Hani neredeler?” dedi.</p>

  <p class="block2">Anne, “Rızayie’de. Fakat nasıl gidebilirim, izin vermedikten sonra; kadın başıma hem de. Üstelik başımda babanız gibi biri varken. Onlar da gelmeye korkuyor tabii” dedi. Bir faytona doğru yürüdüler ve bindiler.</p>

  <p class="block2">“Şeyh Sefiyeddin’’ dedi anne.</p>

  <p class="block2">Aydın dolmuştu. İçinde biriktirdiklerini bir cümlede özetlemek istiyordu ama olmuyordu işte. Zaman azdı. Aklından geçirdiklerini söylediği takdirde kendisi ve annesi için dünyalar dolusu kabus ve kötü anı olan şeyleri canlandırmak zorunda kalacağını düşündü. “Onu siz bu hale getirdiniz, şimdi de ipini aşağıya çekmek imkansız, görüyorsun işte!” dedi. Fayton sağa sola savrularak hareket ediyordu. Öncekinden daha ağır. Faytoncunun ahı gitmiş vahı kalmıştı, kırbaç vuracak hali yoktu. Hava kararmaya başlamıştı ve rüzgar uluyordu.</p>

  <p class="block2">“Ne kadar düşündüysem de ona uyum sağlamak dışında seçeneğimizin olmadığını gördüm” dedi anne.</p>

  <p class="block2">“Nasıl yani?” diye sordu Aydın.</p>

  <p class="block2">Anne ürktü ama hemen kendini toparladı. “Mesela sabahları veya öğleden sonraları yardımına git. Tek derdi büyük oğlunun kendinden uzaklaşmamış olduğunu görmektir” dedi.</p>

  <p class="block2">“Büyük oğlu Yusuf değil mi? Ben ne yapabilirim?”</p>

  <p class="block2">“Yusuf’u ölü say sen. Sen de biliyorsun ki ona insan demek için bin şahit lazım. Rahat, hazır yaşama konmak, kendi çıkarını düşünmek ayıp mı oğlum? Bunca yıldır çalışıp didindi kimin için? Dükkanı kime aldı? Sadece Orhan’a mı?”</p>

  <p class="block2">“Babamın yaşadığı gibi yaşamak istemiyorum. Sen de biliyorsun Üstat Nasır Dilhun’un şiir derslerine katılıyorum. Şiirlerimi dergide yayınlayacak. Şiirlerim dergilerde yayınlansın ben de gidip çekirdekçi olayım öyle mi?”</p>

  <p class="block2">Anne Aydın’ın yüzüne baktı, rengi solmuş gibi gördü onu. Şakayla karışık, “Valla ne yapacağını bilmiyorum, tek bildiğim hepiniz birbirinizden inatçısınız. Büyükbabanıza çekmişsiniz. Sen de, Ayda da, Orhan da babanız da; hepiniz. O bahtsız Yusuf bile gerzekliğinde kalmak için ısrar eder, inatlaşırdı” dedi ve büyükbabanın sattığı taş hikayesini anlatmaya başladı.</p>

  <p class="block2">Fayton, Lord Sokağı’nın başında durdu. İndiler. Anne faytoncuya parasını verdi ve eve doğru yürüdü. “Buyur bu da büyükbaban işte, görüyorsun değil mi?” dedi.</p>

  <p class="block2">Aydın annenin arkasındaydı. Yavaşça yürüyordu. Anne döndü ve ‘Yalnız unutma; eğer dükkandan, bahçeden ve evden payına bir şey düşmezse şansını kaybedersin ona göre. Şimdi anlamıyorsun. Dünya güllük gülistanlık kalacak değil ya! Zorluk görmedin daha sen. Hayatın değerini bilmiyorsun. Orhan, şimdiden her şeyin sahibi oldu. Onun olduğu kadar senin de olabilir diyorum” dedi.</p>

  <p class="block2">Aydın ses etmemişti. Kapı tokmağını döveceği sırada Bekçi Ayaz’ı motorlu bisikletiyle caddeden geçerken gördü. Kuzeye doğru gidiyordu. Ona baktı ve başını salladı.</p>

  <p class="block2">“Gördün mü?” dedi anne.</p>

  <p class="block2">“Neyi?” diye sordu Aydın.</p>

  <p class="block2">“Neyi olacak Bekçi Ayaz’ı tabii ki! Zavallı gecenin bu yarısında postaneye gidiyor.”</p>

  <p class="block2">“Evet, gördüm.”</p>

  <p class="block2">Eve girerken anne, “İnsan mezarlığa gittiğinde gönlü açılıyor, hafiflediğini hissediyor” dedi.</p>

  <p class="block6">&nbsp;</p>

  <h2 class="block10" id="toc_id_12">On</h2>

  <p class="block12">Kızıl Şiir</p>

  <p class="block12">Başlangıcın uzun bir gününden geçerken</p>

  <p class="block12">İlimizin hırçın erkekleri,</p>

  <p class="block12">Dağın eteklerinde</p>

  <p class="block12">Ata binmiş ve</p>

  <p class="block12">Tüm ovaya kendinde yer vermiş gözlerle</p>

  <p class="block12">Bir an durdular.</p>

  <p class="block">&nbsp;</p>

  <p class="block12">Güneş kavuruyor</p>

  <p class="block12">Yerin tüm gevşekliği baldırlarından yukarıya çıkıyor</p>

  <p class="block12">Hep birden</p>

  <p class="block12">Kayalıklar üzerinde dönüp duruyorlar</p>

  <p class="block12">Atların yularını kurumuş ağaçlara</p>

  <p class="block12">Bağlamadan öylece uyuyorlar.</p>

  <p class="block">&nbsp;</p>

  <p class="block12">Şapkalar yüzde</p>

  <p class="block12">Uyku sarhoşu ve yorgun.</p>

  <p class="block12">Kızıl giysili kızlar soruyorlar:</p>

  <p class="block12">Bu erkekler kişneyen atları duyuyorlar mı?</p>

  <p class="block12">Niye uyuyorlar öyleyse?</p>

  <p class="block12">Şiddetli rüzgâr esiyor ve</p>

  <p class="block12">Kızıl giysili kızların</p>

  <p class="block12">Kaküllerini dağıtıyor.</p>

  <p class="block8">Aydın Orhani</p>

  <p class="block2">Ayaz parmak uçlarıyla birkaç kez gazeteye vurdu ve “Dikkatle oku şurayı Cabir” dedi.</p>

  <p class="block2">Baba ikinci kez okudu şiiri sonra Ayaza dönerek, “Bunu bizim Aydın mı yazmış şimdi?” diye sordu.</p>

  <p class="block2">Ayaz: “Onun değil mi sanıyorsun?” Gözlerini hafifçe yumarak, “Şiirin adını da Kızıl Şiir koymuş. Ne demek biliyor musun? Ya Allah’ını seversen bu da şiir mi yani şimdi?” dedi.</p>

  <p class="block2">Baba, “Ne yapmalıyız Ayaz?” diye sordu. “Çaresi yok, önünü alacaksın.”</p>

  <p class="block2">“Valla ben artık bıktım usandım. Tekrardan karşıma alamam onu.”</p>

  <p class="block2">Ayaz masanın üzerine doğru eğildi, başını babaya yaklaştırarak, “Milletin laf etmeyeceğini bilsem iki ay içeri atardım, biraz serinlesin” dedi.</p>

  <p class="block2">“Çocuğun aklını çeldiler. Mutlaka bir yerlere gidip eğitim alıyordur o.” Aydın için endişelenmişti. “Nereye gittiğini çok iyi biliyorum. Şu Üstat Dilhun var ya onun yanına gidiyor işte! Feylesof bozuntusu psikopatın teki ne olacak. Eğer o psikopata bir şeyler yapabilseydin iyi olurdu Ayaz.”</p>

  <p class="block2">“Bakalım hele, düşünelim biraz.”</p>

  <p class="block2">Birkaç gün sonra gökteki dolunayın yeri aydınlattığı bir gecede üç polis</p>

  <p class="block2">Üstat Dilhun’un evini bastı. Gençlere zehirli fikirler aşılamak suçlamasıyla tutuklayıp korumalar eşliğinde Tahran’a gönderdiler.</p>

  <p class="block2">Aydın’ın üç yıl boyunca aralıksız sürdürdüğü emeği kendinde gözle görülür bir değişim sağlamıştı, herkesin umudu oydu. Azerice birkaç rubai, gazel, mesnevi, onlarca kıt’a ve belki de yüzlerce modern şiir yazmıştı. Öyle ki bazıları, o şiirlerin başkasına ait olduğunu ve Aydın’ın sanat hırsızlığı yaptığını düşünüyordu. Önde gelen öğretmenlerden biri, “Erdebil’i ve etrafını gezerseniz toprak altında bu tür kitaplardan binlercesini bulursunuz” demişti.</p>

  <p class="block2">Fakat vaktinin büyük bir kısmını özveriyle okumaya ve yazmaya ayırmış Aydın bu tür laflara aldırış etmiyordu. Her şeyi şiire uyarlıyordu. Konuşurken sözlerine şiirlerden örnek gösteriyordu. Bir süre sonra şiirlerin kendisine ait olduğunu, onun dilinden döküldüğünü anlamışlardı. Gitgide yemek yiyişi, uyuması, konuşması, okuması, her türlü davranışı özel bir hal almıştı. Ünü şehirde duyulmuştu. Öyle ki yirmi iki yaşında kadınların ve genç kızların ilgi odağı haline geldi. Hepsi de uzun boylu, genç, yakışıklı ve romantik bu adamın hayatında bir kadının olmamasına şaşıyordu. Anne bile bu konuyu Füruzan adında genç, dul bir kadına açmıştı:</p>

  <p class="block2">“Filan kız, filan kadın der demez başlıyor, ‘iki dünyanın huzuru...’ bilmem ne şiir okumaya.”</p>

  <p class="block2">“Hayatında kadın olmadığını kim söylemiş?” dedi Füruzan.</p>

  <p class="block2">“Var mı? Varsa beğendiği kızı tanımak isterim tabii ki!”</p>

  <p class="block2">“Kolay anacığım, sen bana bırak, tereyağından kıl çeker gibi öğrenirim ben.”</p>

  <p class="block2">“Ay çok sağ ol, bakalım neler öğreneceksin.”</p>

  <p class="block2">Füruzan, Aydın’a yaklaşıp odasına gitmek ve onunla konuşup kendisini evine davet etmek için altın fırsat yakalamıştı.</p>

  <p class="block2">Aynı yaz Aydın odasına girer girmez Füruzan kapıyı ardından kapatmış ve hemen onu kapının yanındaki duvara dayayarak şiddetli ateşten titremeye benzer bir halle Aydın’ın gömleğini yırtmış, yılan gibi sarılarak ona, ‘Yanımda kalmak istemez misin?” demişti.</p>

  <p class="block2">Aydın ise başka âlemlerdeydi. Kendi yaşıtlarındaki gençlerden farklıydı. Başkalarına ne kadar az ilgi gösterecek olsa arkasına daha fazla takılıyordular. Caddede, kitapevinde, Ehevan Parkı’nda. Onun şiddetli ateşiyle yanan Füruzan bile evlerine onun için gidip gelmeye başlamıştı. Anneye, “Sizin bu oğlanda şeytan tüyü var. Ay parçası maşallah ama başkalarını taktığı filan yok” demişti.</p>

  <p class="block2">“Başkaları dediğin kim mesela?”</p>

  <p class="block2">“Ben mesela, selamımı bile almıyor.”</p>

  <p class="block2">“Biraz utangaçtır o yüzden” dedi anne.</p>

  <p class="block2">Füruzan millî bankada memurdu. Tebrizliydi aslen ve kocasının ölümünden sonra Erdebil’e yerleşmişti. Aydınların hemen karşısındaki evin ikinci katında oturuyordu. Hayatında en çok sevdiği ve önem verdiği şey makyaj yapmaktı. Maaşının tümünü kozmetiğe harcadığını söylüyorlardı. Baş döndürücü parfümler sürünüyordu.</p>

  <p class="block2">Anne o kadının Aydın’ın yakınında olmasından hoşlanmıyordu. Bir gece rüyasında Füruzan ile Aydın’ın alevler ortasında beraber yıkandığını görmüştü. Diğer gün akşama doğru Füruzan evlerine geldiğinde anne ona öyle bir laf etti ki kadın daha adımını o eve atamaz oldu.</p>

  <p class="block2">Başka bir kız daha vardı. Üstat Dilhun’un evine yakın bir yerde oturuyordu ve Aydın’ı görebilmek için günde birkaç kez Pervane Fabrikası’nın önünden geçiyordu. Onu gördüğünde ise rengi kaçıyor, sessizce ona bakarak geçip gidiyordu.</p>

  <p class="block2">Başka kızlar ve kadınlar da vardı. Ama Aydın şiirlerini her şeyden çok seviyordu. Sevgili üstadına ise inanılmaz derecede saygısı vardı.</p>

  <p class="block2">Üstat Nasır Dilhun, Fars şiirindeki aruz kalıplarını özellikleriyle birlikte öğretmişti kendisine. Kendisi tüm o felsefe, tasavvuf ve edebiyat bilgisine rağmen ülkenin ünlüleri arasına girememişti fakat Aydın’ın vezinli şiirlerde gömülüp kalmayacağına, gelecekte bu ülkenin edebiyat duayenlerinden olacağına inanıyordu.</p>

  <p class="block2">Uzun, zayıf, zeki ve anlayışlı bir adamdı. Kalenderler gibi yaşar, Hint dervişleri gibi aza kanaat etmesini bilirdi. Saçları uzundu, çekik yüzü ve kıvırcık sakalıyla Şeyh Sefiyeddin Erdebili Tekkesi’nin giriş kapısına nakşettikleri Hallac resmini andırıyordu. Sesi mülayimdi. “Pir Şemsettin” Mahallesi’nde tek gözlü bir odada yaşardı. Hattattı. Bazen tar çalar, onca kitap, defter, kağıt, mürekkep arasında bir de üç gözlü ocağın üzerinde öğrencileri için çay demlerdi. Parada, pulda, şöhrette gözü yoktu. Klasik şiir okur, modern şiir yazardı. Nima Yuşiç’e<sup class="calibre1"><sup class="noteref" id="back_note_11"><a class="calibre2" href="../Text/index_split_016.html#note_11" title="11">11</a></sup></sup> özel bir ilgisi vardı, daima onu saygıyla yad ederdi.</p>

  <p class="block2">Hakkında kimsenin bilgisi yoktu. Nereden gelmişti? Nereliydi? Neden yalnızdı? Kimse bir şey bilmiyordu. Ama Fransa’da Arap Edebiyatı okuduğu söyleniyordu. Yıllarca ağır hasta bir kızı sevmiş, kız öldükten sonra da vermiş kendini şiire gazele ve aldırmaz mutlak bir bireyci olup çıkmış.</p>

  <p class="block2">Üstat Nasır ortalıktan kaybedildikten sonra dersleri de artık düzenlenmez oldu. Öğrencileri dağılıp gitti, hiç kimse bir daha ondan haber alamadı.</p>

  <p class="block6">&nbsp;</p>
</body>
</html>
