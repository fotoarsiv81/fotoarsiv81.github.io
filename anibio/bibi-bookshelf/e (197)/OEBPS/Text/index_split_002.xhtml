<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="http://calibre-ebook.com" name="generator" />

  <title>Buzyeli Vadisi Serisi 2 Gümüş Damarları</title>
  <meta content="R. A. Salvatore" name="author" />
  <meta content="2013-7-16" name="creation-time" />
  <meta content="2013-7-16" name="revision-time" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="calibre1">
    <div class="s1">
      <p class="calibre2">"Öyleyse yol arkadaşlarını bulmak, tabii buraya geldikleri vakit, gerçekten de epey güç olacak," diye homurdandı Jierdan.</p>

      <p class="calibre2">"Pek değil," diye karşılık verdi Sydney ters ters. "Cüce, Gümüşay'a bilgi edinmek için geliyor. Bruenor ve dostları geldiklerinden kısa bir süre sonra Bilgeler Kubbesi'nin, yani kuzey diyarındaki en meşhur kütüphanenin yolunu tutacaktır."</p>

      <p class="calibre2">Entreri gözlerini kısıp şöyle dedi, "Ve biz de onları karşılamak için orada olacağız."</p>

      <p class="calibre2">&nbsp;</p>

      <p class="calibre2"><span class="none4">12. Trolkırları</span></p>

      <p class="calibre2">Burası kararmış toprakla ve puslu bataklıklarla dolu bir diyardı. Çürümenin ve tehlikenin baskın hissi, en güneşli göklere bile söz geçiriyor, arazi devamlı bir şekilde yükselip alçalıyordu. Beliren her tepe zirvesi, burada bulunan gezginlerin içinde, arazinin sona ereceği umutlan uyandırıyor, ama verdiği tek şey ümitsizlik ve değişmeyen manzaralar oluyordu.</p>

      <p class="calibre2">Cesur Nesine Süvarileri her ilkbaharda kırlara girer, uzun ateşten hatlar kurup bu vahşi toprakların canavarlarını kendi kasaba sınırlarından uzaklara sürerlerdi. Mevsim sonuydu ve en son yakımın üzerinden birkaç hafta geçmişti, fakat şimdi bile alçaktaki yarıklar ağır bir duman pusuyla doluydu ve devasa ateşlerden kalan ısı dalgaları, kömürleşmiş odun yığınlarının arasında titrek titrek parlıyordu.</p>

      <p class="calibre2">Bruenor atlılara inatla meydan okuyarak, arkadaşlarını Trolkırları'na sokmuştu ve yolunu Gümüşay'a kadar yararak açmaya kararlıydı. Fakat ilk günkü yolculuktan sonra kendisi bile kararından şüphe duymaya başladı. Bu yerdeyken sürekli tetikte olmak zorundaydılar ve geçtikleri her yanık ağaç korusu duraksamalarını sağlıyordu. Yapraksız, kararmış ve devrilmiş kütükler, rahatsız edici bir şekilde bataklık adamlarına benziyordu. Ayaklarının altındaki süngerimsi zemin, bir defadan fazla olmak üzere, derin bir çamur çukuruna dönüşmüştü ve bu çukurların esasında ne kadar derin olduğunu öğrenmelerini sadece yakınlarındaki yol arkadaşlarından birinin hızlı davranması engellemişti.</p>

      <p class="calibre2">Kırlarda sürekli bir yel esmekteydi. Sıcak zemin ve serin bataklıkların yarattığı tezatla körükleniyor, alevlerin duman ve isinden çok daha iğrenç bir esans taşıyordu. Drizzt Do'Urden'e rahatsız edici bir şekilde tanıdık gelen, mide bulandırıcı bir kokuydu bu trollerin iğrenç kokusu.</p>

      <p class="calibre2">Bu o canavarların arazisiydi ve yol arkadaşlarının Kıvırcık Çeyrekçomak'tayken Hepkırlar hakkında duyduğu ve gülüp geçtiği bütün söylentiler, mekana girdikleri vakit aniden üzerlerine kapanan gerçekliğe onları hazırlayamamıştı.</p>

      <p class="calibre2">Bruenor, eğer sıkı bir tempo tuttururlarsa beş günde kırları aşabileceklerini tahmin etmişti. İlk günde gitmeleri gerektiği kadar mesafe kat ettiler. Fakat cüce, bataklıklardan sakınmak için durmadan geri dönerek kaybedecekleri zamanı hiç hesaba katmamıştı. O gün yirmi milden daha uzun bir yol yürümüş oldukları halde, kırlara girdikleri yer ile aralarında on milden daha az bir mesafe vardı.</p>

      <p class="calibre2">Yine de, hiçbir trole ya da herhangi bir kötü yaratığa rastlamamışlardı ve o gece sessiz bir iyimserlik örtüsü altında kamplarını kurdular.</p>

      <p class="calibre2">"Nöbeti sen mi tutacaksın?" diye sordu Bruenor Drizzt'e. Geceyi yalnızca drowun yüksek sezileri sayesinde sağ atlatabileceklerinin farkındaydı.</p>

      <p class="calibre2">Drizzt başıyla onayladı. "Bütün gece boyunca," diye yanıtladı ve Bruenor da konuyu üstelemedi. Nöbet tutan biri olsun ya da olmasın, o gece hiçbirinin gözüne uyku girmeyeceğini biliyordu.</p>

      <p class="calibre2">Karanlık aniden ve tamamen bastırdı. Bruenor, Regis ve Wulfgar, yüzlerinin birkaç santim yakınında tutsalar dahi ellerini göremiyorlardı. Karanlıkla birlikte, uyanan bir kabusun sesleri de geldi. Duman gece sisiyle karıştı ve yapraksız ağaç gövdelerinin arasında dönüp durmaya başladı. Rüzgar artmamıştı ama pis kokunun yoğunluğu artmıştı. Ve şimdi kırların berbat sakinlerinin ıstırap içindeki iniltilerini de taşıyordu.</p>

      <p class="calibre2">"Eşyalarınızı toplayın," diye fısıldadı Drizzt dostlarına.</p>

      <p class="calibre2">"Peki ne görüyorsun?" diye sordu Bruenor yavaşça.</p>

      <p class="calibre2">"Doğrudan doğruya hiçbir şey görmüyorum," diye geldi cevap. "Ama etrafta olduklarını hissediyorum, hepinizin hissettiği gibi. Bizi burada otururken bulmalarına izin veremeyiz. Etrafımızda toplanmalarım engellemek için aralarından geçip ilerlemeliyiz."</p>

      <p class="calibre2">"Bacaklarım ağrıyor," diye şikayet etti Regis. "Ve ayaklarım şişti. Çizmelerimi geri giyip giyemeyeceğimi dahi bilmiyorum!"</p>

      <p class="calibre2">"Ona yardım et evlat," dedi Bruenor Wulfgar'a. "Elf haklı. Eğer gerekiyorsa seni sırtımızda taşıyacağız Gümbürgöbek, ama burada kalmıyoruz!"</p>

      <p class="calibre2">Drizzt başı çekti, bu sırada dostlarının tökezlemesini engellemek için, ardından gelen Bruenor'un elini tutması ve aynı şekilde cücenin de, en arkadan gelen Wulfgar'in elini tutması gerekiyordu.</p>

      <p class="calibre2">Hepsi, etraflarında dolaşan karanlık suretleri hissedebiliyor, o berbat trollerin leş kokularını alabiliyordu. Durumun ne kadar tehlikeli olduğunu bir tek, etraflarında toplanmakta olan kalabalığı net bir şekilde gören Drizzt arılayabiliyordu. Bu sebeple dostlarını elinden geldiğince hızlı bir şekilde götürüyordu.</p>

      <p class="calibre2">Şans onlardan yanaydı, çünkü ay doğarak pusu hayalet grisi bir örtüye dönüştürdü ve üzerlerine kapanmakta olan tehlikeyi dostların hepsinin görmesini sağladı. Şimdi, dört bir yanlarında hareket eden yaratıklar varken, dostlar koşmaya başladı.</p>

      <p class="calibre2">Sırık boylu, yalpalayarak yürüyen suretler sisin içinde hemen yanlarında beliriveriyor, hızla koşup yanlarından geçerlerken onlardan bir parça koparmak için pençeli elleriyle uzanıyorlardı. Wulfgar, Aegisfang ile savurduğu kocaman darbelerle trolleri bir o yana bir bu yana dağıtarak Drizzt'in yanına geldi. Drovv ise bu sırada doğru yönde gitmelerim sağlamaya yoğunlaşmıştı.</p>

      <p class="calibre2">Dört saat boyunca koştukları halde troller hala peşlerindeydi. Dostlar hissettikleri ağrılar ve uzuvlarında hasıl olan uyuşukluk bir yana, bütün bitkinlik hislerine rağmen, eğer tek bir saniye bile bocalayacak olsalar kesin ve berbat bir ölümün kendilerini beklediğini bildikleri için koşmaya devam ettiler. Korkuları vücutlarının yenilgi feryatlarına üstün geliyordu. Epey şişko ve çıtkırıldım olan, bacakları yollar için oldukça kısa kalan Regis bile diğerlerine yetişiyor, daha hızlı gitmelerini sağlıyordu.</p>

      <p class="calibre2">Drizzt yöntemlerinin beyhude olduğunu anladı. Wulfgar’ın çekici git gide yavaşlıyordu ve her geçen dakika biraz daha fazla tökezlemeye başladılar. Gecenin sonuna daha birçok saat vardı ve şafak bile takibin bitmesini garantilemiyordu. Kaç mil koşabilirlerdi ki? Arkalarında yüzlerce trol varken, acaba ne zaman dipsiz bir bataklığa açılan bir patikaya sapacaklardı?</p>

      <p class="calibre2">Drizzt stratejisini değiştirdi. Artık sadece kaçmayı düşünmüyordu. Savunulabilecek bir toprak parçası aramaya başladı. Neredeyse dimdik bir yokuşu olan küçük bir tepe gördü, yaklaşık üç metre kadardı. Bu açıdan baktığı kadarıyla üç tarafında da yokuş vardı. Üstünde yalnız bir fidan bitmişti. Mekanı Wulfgar'a işaret etti, o da planı çabucak anlayıp yön değiştirdi. Karşılarına iki trol dikildi ve yollarım kesti, ama öfkeyle hırlayan Wulfgar hücuma geçti. Aegisfang hiddetli bir başarıyla üst üste indi ve diğer üç yol arkadaşı, barbarın arkasından sıvışıp tepeye tırmanmayı başardı.</p>

      <p class="calibre2">Wulfgar arkasını döndü ve onlara katılmak için koşturdu. İnatçı troller hala takip ediyordu ve şimdi, o iğrenç akrabalarından oluşan uzun bir sıra oluşturmuşlardı</p>

      <p class="calibre2">Regis, göbeğine rağmen şaşırtıcı derecede çevik bir şekilde tepenin en üstüne kadar tırmandı. Fakat böyle bir tırmanış için yaratılmamış olan Bruenor, her santimde ayrı bir savaş veriyordu.</p>

      <p class="calibre2">"Ona yardım et!" diye haykırdı Drizzt Wulfgar'a, sırtını ağaca dayamış ve palalarını hazır etmiş bir halde. "Sonra sen de yukarı çık! Onları ben tutacağım."</p>

      <p class="calibre2">Wulfgar’ın nefesi acı dolu güç soluklar halindeydi ve alnında taze kandan oluşan bir çizgi uzanmaktaydı. Paldır küldür ağaca doğru koşturdu ve cücenin ardından tırmanmaya başladı. İkisinin birleşen ağırlıklarına dayanamayan kökler kaymaya başladı. Tırmandıkları her bir santimde başka bir santim kaybediyor gibiydiler. En sonunda Regis, Bruenor'un elini kavrayıp yukarı çıkmasına yardım etmeyi başardı. O anlığına kendi güvenlikleri sağlama alındığı için, endişeyle dönüp dostlarına baktılar.</p>

      <p class="calibre2">Drizzt canavarlardan üç tanesiyle dövüşüyordu ve arkasından daha da fazlası gelmekteydi. Wulfgar ağacın üzerinde tünemiş olduğu yerden aşağı atlamayı ve drowun yanında ölmeyi düşündü. Ama dostları kontrol etmek için periyodik aralıklarla dönüp bakan Drizzt, barbarın tereddüdünü fark etti ve aklını okudu. "Çık!" diye haykırdı. "Senin gecikmenin bir yardımı olmaz!"</p>

      <p class="calibre2">Wulfgar duraksayıp bu eniri kimin verdiğini düşündü. Drizzt'e duyduğu güven ve saygı, arbedeye geri katılma konusundaki içgüdüsel isteğine üstün geliyordu. Küçük toprak parçasının tepesindeki Regis ile Bruenor'a katılmak için istemeye istemeye tırmandı.</p>

      <p class="calibre2">Troller, drowu yanlardan sarmak için ilerliyor, dört bir yandan pis pençelerini ona doğru savuruyorlardı. Dostlarının, üçünün de, sesini duyabiliyordu. Oradan uzaklaşıp kendilerine katılması için ona yalvarıyorlardı. Fakat drow, canavarların onun yolunu kesmek için çoktan arkasına geçmiş olduklarını biliyordu.</p>

      <p class="calibre2">Yüzünde bir gülümseme belirdi. Gözleri birden alev aldı.</p>

      <p class="calibre2">Ulaşamadığı tepeciğin ve dehşete kapılmış dostlarının aksi yönüne, trol kalabalığının içine hücum etti.</p>

      <p class="calibre2">Bununla birlikte, üç yoldaşın drowun akıbetini düşünmek için pek az zamanları oldu, çünkü onlara ulaşmak için pençelerini savuran troller kısa bir süre sonra amansız bir şekilde çullanıp dört bir taraflarından saldırdılar.</p>

      <p class="calibre2">İçlerinden en ölümcülü Wulfgar idi, kudretli savaş çekicinin her bir darbesiyle tepenin kenarından aşağı başka bir trol uçuruyordu. Ama daha nefes alacak vakit bulamadan yerini bir başkası dolduruyordu.</p>

      <p class="calibre2">Küçük gürzüyle savaşan Regis, aralarında en az etkili olanlarıydı. Troller yaklaştıkça bütün gücüyle parmaklarına, dirseklerine hatta kafalarına vurdu. Ama sıkı sıkıya tutunan canavarları yerlerinden söküp atamıyordu. Canavarlardan herhangi biri tepeciğin en üstüne geldiğinde, ya Wulfgar’ın ya da Bruenor'un kendi savaşını bırakıp yaratığı aşağı savurması gerekiyordu.</p>

      <p class="calibre2">Tek bir darbede bile başarısız olurlarsa yanlarında, tepeciğin en üstünde hazır bir trol bulacaklarını biliyorlardı.</p>

      <p class="calibre2">Sadece birkaç dakika sonra bir felaket patlak xrerdi. Bir başka canavar tepeye tırmanırken, Bruenor Regis'e yardım etmek için hızla döndü. Cücenin baltası net bir şekilde kesti.</p>

      <p class="calibre2">Çok net bir şekilde. Trolün boynuna dalıp içinden geçti ve yaratığın başını gövdesinden ayırdı. Fakat canavarın kafası tepenin üzerinden düştüğü halde vücudu tırmanmayı sürdürdü. Regis geriye doğru düştü, tepki veremeyecek kadar dehşete kapılmıştı. "Wulfgar!" diye seslendi Bruenor.</p>

      <p class="calibre2">Barbar hızla döndü, kafası olmayan düşmanına şaşkınlıkla bakacak kadar bile yavaşlamadan Aegisfang'i yaratığın gövdesine yapıştırıp onu tepeciğin üzerinden aşağı uçurdu.</p>

      <p class="calibre2">Kenara iki el daha tutunmuştu. Wulfgar'in olduğu köşede bir trol, tepeye varmak için yolun yarısından fazlasını tırmanmıştı. Ve arkalarında, daha önce Bruenor'un olduğu yerde, üçüncü bir trol tepeye çıkmış, savunmasız buçukluğu ezmeye çalışıyordu.</p>

      <p class="calibre2">Nereden başlamaları gerektiğini kestiremiyorlardı. Tepeyi koruyamamışlardı. Hatta Wulfgar, gerçek bir savaşçı olarak ölmek ve iki dostunun küçük parçalara ayrılışını izlemek zorunda kalmamak için aşağıdaki güruhun ortasına atlamayı bile düşündü.</p>

      <p class="calibre2">Ama aniden, buçukluğun tepesindeki trol, sanki bir şey onu arkadan, çekiyormuş gibi dengesini kaybetti. Bacaklarından biri büküldü ve canavar geriye doğru düşüp görünürden kayboldu. Drizzt Do'Urden, o kendisinin üzerinden düşerken kılıcını yaratığın baldırından çekip çıkarttı. Sonra çevik bir şekilde tepenin üstüne doğru yuvarlandı ve ödü patlamış buçukluğun hemen yanında ayağa dikiliverdi. Pelerini yırtık pırtık olmuştu ve birçok yerinde kan çizgileri elbisesini lekeliyordu.</p>

      <p class="calibre2">Ama hala gülümsüyordu ve lavanta renkli gözlerindeki alevler, işinin hiç de bitmemiş olduğunu söylüyordu. Ağzı bir karış acık kalan cüce ile barbarın arasından bir ok gibi geçip bir sonraki trolü biçti ve yaratığı hızla aşağı düşürdü.</p>

      <p class="calibre2">"Nasıl olur?" diye sordu Bruenor aval aval bakarak, Regis'e doğru geri koşan, işi başından aşkın drowdan bir cevap çıkmayacağını bildiği halde.</p>

      <p class="calibre2">Drizzt'in aşağıdayken yaptığı yürekli hareket kendisine düşmanlarına karşı bir avantaj sağlamıştı. Trollerin boyu onunkinin iki katıydı ve o anda savaştığı canavarların arkasında olanlar, drowun geldiğinden bihaberdi. Yaratıklara kalıcı olarak pek zarar veremediğini biliyordu geçerken açtığı kesik yaraları çabuk iyileşecekti ve ayırıp kopardığı uzuvlar da geri çıkacaktı— ama bu cesur manevra ile, hücum etmekte olan kalabalıktan kurtulup karanlığın içine geri çıkmasına yetecek kadar zaman kazandı. Kara gecenin içinde özgür kaldığı vakit tepeciğe doğru geri yollandı. Dikkatleri dağılmış trolleri öfkeli bir şiddetle kesip biçerek ilerledi. Tepenin dibine geldiğinde onu kurtaran şey çevikliği oldu, çünkü kenardan yukarıya neredeyse koşarak çıkmış, hatta bu sırada tırmanmakta olan bir trolün sırtına bile basmıştı. Şaşkına dönmüş canavarların yakalayamayacağı kadar hızlıydı.</p>

      <p class="calibre2">Tepeciğin savunma gücü şimdi sağlamlaştırılmıştı. Bruenor'un acımasız baltası, Wulfgar'ın un ufak eden çekici ve Drizzt'in iki ayrı yönü kollayan girdap gibi palaları sayesinde, troller artık yukarı kolayca çıkamıyordu. Regis küçük tepeciğin tam. ortasında duruyor, her ne zaman bir trol tutunabilecek kadar yaklaşsa, dostlarına yardım etmek için değişimli olarak ileri atılıyordu.</p>

      <p class="calibre2">Troller hala geliyor, aşağıdaki güruh her geçen dakika büyüyordu. Dostlar bu çatışmanın kaçınılmaz neticesini anladılar. Tek şansları, aşağıdaki canavarların toplanışını bozmak ve kendilerine bir kaçış yolu açmaktı. Ama rakiplerini geri püskürtmekle o kadar meşgullerdi ki bir çözüm yolu düşünemiyorlardı.</p>

      <p class="calibre2">Regis hariç tabii.</p>

      <p class="calibre2">Neredeyse kazara oldu. Drizzt'in kılıçlarından biri tarafından kopartılmış, kıvranmakta olan bir kol, savunma hatlarının tam ortasına kadar sürünerek ilerledi. Regis kesin bir şekilde karşı koydu, gürzüyle o şeye çılgınlar gibi küt küt vurdu. "Ölmüyor!" diye haykırdı, nesne bir solucan gibi kıvrılıp küçük silahını kavrarken. "Ölmüyor! Biri ona vursun! Biri onu kessin! Biri onu yaksın!"</p>

      <p class="calibre2">Diğer üçü buçukluğun feryatlarına tepki veremeyecek kadar meşgullerdi, ama Regis'in yılgınlıkla haykırdığı son sözler, aklına bir fikir getiriverdi. Kıvranmakta olan uzvun üstüne atlayarak bir süreliğine onu yere zımbaladı, bir yandan da el yordamıyla çantasının içindeki kav kutusu ve çakmaktaşını aradı.</p>

      <p class="calibre2">Titreyen elleriyle taşı zar zor çakabildi. Ama en küçük kıvılcım bile ölümcül bir şekilde işe yaradı. Trol kolu aniden tutuştu ve çatırdayarak gevrek bir yumak halini aldı. Eline gecen fırsatı kaçırmak istemeyen Regis, alev alev yanan uzvu dikkatle aldı ve Bruenor'un yanına koşturdu. Cücenin baltasını tutarak, Bruenor'a en son rakibinin yukarı gelmesine izin vermesini söyledi.</p>

      <p class="calibre2">Trol kendisini yukarı çektiğinde, Regis alevi canavarın yüzünün tam ortasına sokuverdi. Neredeyse hemen alevler içinde kalan ve ıstırap içinde feryat eden trol, tepecikten aşağı düşerek ölümcül ateşi yoldaşlarının üzerine de sıçrattı.</p>

      <p class="calibre2">Troller ne kılıçtan ne de çekiçten korkmazdı. Bu silahlarla açılan yaralar çabucak iyileşirdi ve kopmuş bir kafa bile geri çıkardı. Aslında böyle hadiseler onların berbat türlerini çoğaltmalarına yarıyordu. Zira bir trol, kopan kolunu geri çıkarttığı gibi, kopan bir kol da başka bir trol meydana getirirdi! Birçok avcı kedi ya da kurt, bir trol cesediyle ziyafet çektikten sonra midelerinde yeni bir canavar büyümeye başladığında, berbat bir şekilde kendi ölümlerini hazırlamış olurdu.</p>

      <p class="calibre2">Ama troller bile tamamen korkusuz değildi. Ateş onların felaketiydi ve Hepkırlar'ın trolleri buna gayet aşinaydılar. Yanık yaralan iyileşemezdi ve alevlerle öldürülen bir trol sonsuza dek ölmüş olurdu. Bir trolün derisine sıçrayan ateşin kuru çıra gibi alev alması tanrıların kasıtlı olarak tasarladığı bir şeydi sanki.</p>

      <p class="calibre2">Bruenor'un cephesindeki canavarlar ya kaçıştılar ya da kömürleşmiş yığınlar halinde yere devrildiler. Bruenor bu kutlu manzarayı izlerken buçukluğun sırtını sıvazladı, şimdi bitkin gözlerine umut gelmişti.</p>

      <p class="calibre2">"Odun," diye akıl yürüttü Regis, "Oduna ihtiyacımız var." Bruenor sırtından çantasını çıkarttı. "Odun istiyorsan alacaksın, Gümbürgöbek," diye güldü, tepeciğin kenarından yükselmekte olan ağaç fidanını göstererek. "Ve torbamda yağ da var!" Wulfgafa doğru koştu. Barbarın önüne geçerken yapabildiği tek açıklama şuydu, "Ağaca bak evlat! Buçukluğa yardım et." Wulfgar dönüp de Regis'i elinde bir yağ şişesiyle yürürken gördüğü anda, üzerine düşen görevi anlayıverdi. Tepeciğin o cephesine henüz hiçbir trol geri gelmemişti ve tepenin dibinden yükselen yanmış deri kokusu neredeyse burnunun direğini kırıyordu. Kaslı barbar, fidanı tek bir çekişte yerinden koparttı ve Regis'e getirdi. Sonra, Bruenor'un odunu kesmesi için baltasını kullanmasına izin vermek amacıyla geri dönüp cücenin yerini devraldı.</p>

      <p class="calibre2">Kısa süre sonra, tepeciğin dört bir yanında alevden misiller uçuşmaya ve trol güruhunun içine dalarak orada burada ölümcül kıvılcımlar parlatmaya başladı. Regis elinde başka bir yağ şişesiyle tepeciğin kenarına koşturdu ve onu en yakındaki trollerin üzerine serpiştirerek yaratıkları dehşet dolu bir çılgınlığa düşürdü. Bozgun başarılıydı. Panik ve çabuk yayılan alevlerle birlikte, tepeciğin etrafı dakikalar içinde temizlenivermişti. Gecenin geriye kalan birkaç saati boyunca dostlar başka bir hareketlilik daha görmediler, tabii uzuv yığınlarının kıvranışı ve yanmış gövdelerin seğirişi dışında. Drizzt, yeniden yetişmeyecek, dağlanmış yaralarıyla bu şeylerin daha ne kadar hayatta kalabileceğini merak etti.</p>

      <p class="calibre2">Bitkinlikten ölmek üzere olan yol arkadaşlarından hiçbiri o gece uyku tutturmayı başaramadı. Şafağın atmasıyla birlikte, pis kokulu duman hala ağır bir şekilde havada asılı durduğu halde etraflarında hiçbir trol izi görmeyen Drizzt yola koyulmaları konusunda ısrar etti.</p>

      <p class="calibre2">Kalelerini terk edip yürüdüler. Çünkü başka bir seçenekleri yoktu ve başkalarının şimdiye kadar yıkılmış olacakları yerde pes etmeyi reddediyorlardı. O an için hiçbir şeyle karşılaşmadılar. Ama kırların gözlerinin hala üzerlerinde olduğunu ve felaketi haber veren dingin sessizliği hissediyorlardı.</p>

      <p class="calibre2">Sabahın ilerleyen saatlerinde, yosunlu bir çimlik arazide zorlukla yürürlerken, Wulfgar aniden durdu ve kararmış ağaçlardan oluşan küçük bir koruya doğru çekicini savurdu. Wulfgar'ın hedefi esasında bir bataklık adamdı. Kollarını savunmacı bir şekilde önünde kapamıştı ama kudretli çekiç, yaratığı ikiye kırmaya yetecek bir güçle çarptı. Yaratığın korkuya kapılan arkadaşları yaklaşık bir düzine kadarlardı— durdukları yerlerden sıvışıp kırların içinde kayboldular.</p>

      <p class="calibre2">"Nasıl bilebildin?" diye sordu Regis, çünkü barbarın ağaç yığınını gördükten sonra neredeyse hiç düşünmeden hareket ettiğinden emindi.</p>

      <p class="calibre2">Wulfgar kafasını sağa sola salladı, esasında onu neyin ittiğini kendisi de bilmiyordu. Drizzt de, Bruenor da anlamışlardı ve bunu onaylıyorlardı. Şimdi hepsi içgüdülerine göre hareket ediyordu. Bitkinlikleri, zihinlerini tutarlı ve akılcı düşünce sınırının çok ötesine taşımıştı. Wulfgar'in refleksleri kesin bir bütünlük seviyesindeydi. Bilinçli aklının kayda bile geçiremeyeceği kadar küçük bir hareket titreşimini dahi, gözünün ucuyla yakalamış olabilirdi. Hayatta kalma içgüdüsü tepki göstermişti. Cüce ve drow onaylayarak birbirilerine baktı, barbarın bir savaşçı olarak olgunlaşma göstermesine pek de şaşırmamışlardı.</p>

      <p class="calibre2">Gün dayanılamayacak kadar sıcak bir hal alarak rahatsızlıklarını daha da arttırdı. Yapmak istedikleri tek şey yere yığılmak ve yorgunluklarının üstün gelmesine izin vermekti.</p>

      <p class="calibre2">Ama Drizzt onları ilerlemeye zorluyor, savunulabilecek başka bir nokta arıyordu. Fakat en sonuncusu kadar iyi bir yer bulabileceğinden de şüpheliydi. Yine de küçük bir sahayı, alevleri en avantajlı şekilde kullanabilecek kadar uzun bir süre savunabilirlerse, onları bir gece daha çıkaracak kadar yağları vardı. Herhangi bir tepecik, belki de bir ağaç korusu bile iş görürdü.</p>

      <p class="calibre2">Fakat bunlar yerine buldukları şey başka bir sazlıktı. Bu sefer her yönde göz alabildiğince, belki de miller boyunca uzanıyordu. "Kuzeye dönebiliriz," diye önerdi Drizzt Bruenor'a. "Şu anda, Nesme'ye ait topraklardan geçmeden kırlardan kurtulacak kadar doğuya gelmiş olabiliriz."</p>

      <p class="calibre2">"Gece bizi sazlığın kıyısında yakalar," diye gözlemledi Bruenor tatsızca.</p>

      <p class="calibre2">"Karşıya geçebiliriz," diye önerdi Wulfgar.</p>

      <p class="calibre2">"Troller suya girebilir mi?" diye sordu Bruenor Drizzt'e. Olasılıklar ilgisini çekmişti. Drow omuz silkti.</p>

      <p class="calibre2">"Denemeye değer öyleyse!" diye ilan etti Bruenor.</p>

      <p class="calibre2">"Biraz kütük toplayın," diye talimat verdi Drizzt. "Onları bir araya bağlamakla hiç uğraşmayın o işi sudayken de yapabiliriz, eğer yapmak zorunda kalırsak."</p>

      <p class="calibre2">Kütükleri yanlarında şamandıra gibi yüzdürerek devasa bataklık nehrinin soğuk, durgun sularına girdiler.</p>

      <p class="calibre2">Her adımlarında onları çekip duran emici, çamurlu histen hiç hoşnut olmasalar bile, Drizzt ve Wulf gar bir çok yerde yürüyebildiklerini fark ederek iğreti salı düzgün bir şekilde ittirmeye koyuldular. Suda durmak için oldukça kısa olan Regis ve Bruenor ise kütüklerin üzerine yattılar. En sonunda bataklığın ürkünç sessizliğiyle birlikte daha da rahatladılar ve su yolunu sessiz bir dinlence olarak kabul ettiler.</p>

      <p class="calibre2">Gerçeğe dönüş hakikaten de oldukça kabaydı.</p>

      <p class="calibre2">Etraflarında sular patladı ve üç tane trolümsü yaratık onları pusuya düşürdü. Kendi kütüğünün üstünde neredeyse uykuya dalmış olan Regis, kütüğün üzerinden fırlayıp suya düştü. Wulfgar daha Aegisfang'i hazır edemeden göğsüne bir darbe yedi. Ama o bir buçukluk değildi ve canavarın hatırı sayılır gücü bile onu sendeletemedi. Her zaman için tetikte olan drowun önünde beliriveren canavar, daha kafası sudan çıkmadan önce yüzünde iki tane pala buldu.</p>

      <p class="calibre2">Savaş tıpkı başladığı kadar hızlı ve şiddetli geçti. Amansız kırların bitmek bilmeyen sınavlarına öfkelenen dostlar, eşi benzeri görülmedik bir hiddetle karşı hücum yaparak tepki verdiler. Drowun trolü daha doğru düzgün ayağa bile kalkamadan dilimlere ayrılmıştı ve Bruenor ise Regis'i düşüren canavara saldırmaya yetecek kadar hazırlanma süresi bulmuştu.</p>

      <p class="calibre2">Wulfgar'ın trolü, birincisinin hemen ardından ikinci kez vurmasına rağmen hiç beklemediği kadar vahşi bir darbe sağanağına tutuldu. Akıllı bir yaratık değildi. Sınırlı düşünme kabiliyeti ve yetersiz deneyimleri, dosdoğru iki ağır darbe indirdikten sonra düşmanının hala ayakta durup da ona misilleme yapmayacağını sanmasını sağlamıştı.</p>

      <p class="calibre2">Fakat Aegisfang onu suyun içine geri gömdüğünde, gerçeği kavrayışı canavara pek az ferahlık verdi.</p>

      <p class="calibre2">Regis tekrar yüzeye çıktı ve bir kolunu kütüğün üzerine attı. Yüzünün bir tarafında parlak, ıslak ve acı verici bir sıyrık vardı.</p>

      <p class="calibre2">"Neydi onlar?" diye .sordu Wulfgar drowa.</p>

      <p class="calibre2">"Bir çeşit trol," diye mantık yürüttü Drizzt, suyun altında, ayağının dibinde kıpırtısız yatan canavara hala kılıç batırırken.</p>

      <p class="calibre2">Wulfgar ve Bruenor, onun hala neden vurmaya devam ettiğini anladılar ve ani bir korku hissetüer. Yaratıklar tekrar canlanmadan önce millerce yol gitmelerine yetecek kadar zarar vermeyi umarak, yanlarında yatan şekillere pat küt vurmaya başladılar.</p>

      <p class="calibre2">Bataklığın yüzeyinin altında, karanlık suların hareketsiz sessizliğinde, baltanın ve çekicin sertçe, güm güm vuruşu diğer sakinlerin uykusunu bozdu. Özellikle bir tanesi on yıldan fazla süredir uyumaktaydı. Etrafında gizlenen muhtemel tehlikeler tarafından hiç rahatsız edilmemişti. Üstün olduğunu bildiği için güvendeydi.</p>

      <p class="calibre2">Aldığı darbeden dolayı sersemlemiş ve gücü kurumuş, sanki beklenmedik pusuyla bütün morali kırılma noktasına kadar zorlanmış olan Regis, çaresiz bir şekilde kütüğün üstüne yığıldı ve içinde dövüşebilecek güç kaldı mı merak etti. Kütüğün sıcak kır rüzgarıyla yavaşça akıntıya kapılıp gitmekte olduğunun farkına bile varmadı. Kütük, ufak bir ağaç hattının açıkta kalan köklerinden kurtuldu ve nilüfer yapraklarıyla dolu sessiz bir lagüne doğru yüzmeye başladı.</p>

      <p class="calibre2">Regis tembelce gerindi, etrafındaki değişiklerin sadece yarı yarıya farkındaydı. Dostlarının ettiği muhabbeti silik bir şekilde hala geri planda duyabiliyordu.</p>

      <p class="calibre2">Dikkatsizliğine lanet okudu ve uyuşukluğunun inatçı kıskacına karşı savaş verdi. Fakat önündeki sular çalkalanmaya başladı. Mor renkte, kösele gibi sert bir suret su yüzüne çıktı. Derken Regis, bıçak gibi sıra sıra dişlere sahip, kocaman, yuvarlak ağzı gördü.</p>

      <p class="calibre2">Doğrulan Regis, ne haykırdı ne de başka bir tepki verebildi. Önünde yükselmekte olan ölümü karşısında büyülenmişti adeta.</p>

      <p class="calibre2">Bu dev bir solucandı.</p>

      <p class="calibre2">"Suyun o pis şeylere karşı bir parça olsun koruma sağlayacağını zannetmiştim," diye homurdandı Wulfgar, hemen yanında batmış bir şekilde yatan trol cesedine son bir darbe daha indirerek.</p>

      <p class="calibre2">"En azından daha rahat ilerliyoruz," diye belirtti Bruenor. "Kütükleri bir araya toplayıp yolumuza devam edelim. Bu üçünün etrafta dolaşan kaç akrabası olduğu hakkında hiçbir fikrim yok." "Benim de burada kalıp saymaya hiç niyetim yok," diye yanıtladı Wulfgar. Kafası karışık bir halde etrafına bakındı ve sonra "Regis nerede?" diye sordu.</p>

      <p class="calibre2">Buçukluğun sürüklenip gitmiş olduğunu, dövüşün karmaşasından bu yana daha yeni fark etmişlerdi. Bruenor seslenmeye davrandı ama Drizzt eliyle onun ağzını kapayıverdi. "Dinle," dedi.</p>

      <p class="calibre2">Cüce ile Wulfgar kıpırtısız durdular ve drowun şimdi dikkatle bakmakta olduğu yöne doğru kulak kabarttılar. Bir anlık uyum sağlama sürecinden sonra buçukluğun titreyen sesini işittiler.</p>

      <p class="calibre2">" ... gerçekten de güzel bir taş," dediğini duydular ve anında anladılar ki Regis başını beladan kurtarmak için mücevher süsü kullanmaktaydı.</p>

      <p class="calibre2">Durumun ciddiyeti kısa sürede açığa kavuştu. Zira Drizzt bir ağaç sırasının arasında duran karaltı halindeki suretleri seçmişti, kuzeye doğru yaklaşık otuz metre mesafedeydi. "Solucan!" diye fısıldadı dostlarına. "Şimdiye kadar gördüğüm her şeyden daha büyük!" Wulfgar'a uzun bir ağacı işaret etti, sonra güneye doğru ilerleyerek yan taraftan yaklaşmaya başladı. Yürürken oniks heykeli çıkarttı ve Guenhwyvar'ı çağırdı. Bu yaratıkla dövüşürken alabilecekleri bütün yardımlara ihtiyaç duyacaklardı.</p>

      <p class="calibre2">Suyun içine gizlenen Wulfgar ağaç sırasına doğru ilerledi ve ağacın tekine tırmanmaya başladı, manzara şimdi açık bir şekilde görünür olmuştu. Bruenor da onu takip etti, fakat ağaçların arasına daldı. Bataklık suyunun içine daha da gömüldü ve diğer taraftaki yerini aldı.</p>

      <p class="calibre2">"Bundan fazlası da var," diye pazarlık etti Regis daha yüksek bir sesle, dostlarının sesini duyup onu kurtaracağını umarak. Hipnotize eden yakutu zincirinin ucunda döndürmeye devam etti. Bu ilkel canavarın kendisini anladığını hiç sanmıyordu. Ama mücevherin parıltısı, kendisini hop diye yutmasını geciktirecek kadar kafasını karıştırmış gibi görünüyordu, en azından şimdilik. Aslında, yakutun büyüsü yaratığa pek az etki yapmıştı. Dev solucanların hiç aklı yoktu ve tılsımların da üzerlerinde hiçbir etkisi olamazdı. Ama o kadar da aç olmayan ve ışığın dansına hayran kalan devasa solucan, Regis'in oyununu oynamasına izin veriyordu.</p>

      <p class="calibre2">Drizzt ağaç sırasının daha uzağında yerini almıştı, yayı elindeydi. Bu sırada Guenhwyvar sessiz bir şekilde canavarın yan tarafına doğru sokuluyordu. Drizzt, Regis'in üstündeki ağaca Wulfgar'ın tünemiş durduğunu ve harekete geçmeye hazır olduğunu görebiliyordu. Drow, Bruenor'u göremiyordu ama maharetli cücenin etkili olmanın bir yolunu bulacağını biliyordu.</p>

      <p class="calibre2">Solucan en sonunda buçukluktan ve onun dönüp duran mücevheriyle oynadığı oyundan sıkıldı. Aniden asitten salyalarla tıslayan bir nefes çekme sesi duyuldu.</p>

      <p class="calibre2">İlk harekete geçen kimse tehlikenin farkına varan Drizzt oldu. Buçukluğun kütüğünün etrafında bir karanlık küresi meydana getirdi. İlk başta Regis, bu karanlığın yaşamının sonunun bir belirtisi olduğunu düşündü, ama gevşek bir şekilde kütüğün üstünden düştüğü zaman soğuk su yüzüne çarpıp onu yutuverdiğinde olan biteni anladı.</p>

      <p class="calibre2">Karanlık küresi bir anlığına canavarın kafasını karıştırdı, ama yaratık yine de ölümcül asidini tükürdü. Acımasız madde suya çarptığı anda cızırdadı ve kütüğü ateşe verdi.</p>

      <p class="calibre2">Wulfgar kendisini korkusuzca havaya savurarak ve "Tempus!" diye haykırarak tünediği yüksek yerden atladı. Bacakları kocaman açılmıştı ama kolu, darbe vurmaya hazır bir halde ve kontrollü bir şekilde savaş çekicini kaldırmıştı.</p>

      <p class="calibre2">Solucan, barbarın yolundan kaçmak için kafasını yana doğru eğdi. Ama yeterince hızlı tepki verememişti. Aegisfang yüzünün yanına gömülerek morumsu deriyi yırtıp geçti, ağzının dış perçemini büktü ve dişlerle kemiklere çarptı. Wulfgar, indirdiği o tek darbeyle vurabileceğinin en iyisini vurmuştu ve drowun karanlık küresinin altındaki soğuk suya göbekleme düşerken başarısının büyüklüğünü tahmin edemezdi.</p>

      <p class="calibre2">Acıyla hiddetlenen ve aniden şimdiye dek hiç almadığı kadar kötü yara alan koca solucan, ağaçları ikiye ayıracak bir kükreme salıverdi ve kırların yaratıklarını millerce öteye kaçırdı. On beş metrelik gövdesi boyunca bir kavis çizerek, havaya durmadan su patlamaları saçarak, fosurtular içinde yukarı aşağı hareket etti.</p>

      <p class="calibre2">Drizzt işine başladı, daha birincisi hedefi bulmadan evvel dördüncü okunu takmış ve germişti. Solucan bir kez daha ıstırap içinde haykırdı ve drowa doğru dönerek yeni bir asit tükürüğü saçtı.</p>

      <p class="calibre2">Ama çevik elf, asit onun durduğu yere düşüp cozurdamadan çok önce kaçıp gitti.</p>

      <p class="calibre2">Bu sırada Bruenor, tamamen suyun altına dalmıştı ve yaratığa doğru körlemesine ilerlemekteydi. Solucanın kendi ekseni etrafında çılgın gibi dönüşleriyle birlikte neredeyse çamurun dibine gömülecekti. Canavarın vücut kıvrımının hemen arkasında beliriverdi. Kocaman gövdesinin genişliği, Bruenor'un boyunun tamı tamına iki.katıydı. Ama cüce tereddüt etmeden baltasını yaratığın derisine geçiriverdi.</p>

      <p class="calibre2">Sonra Guenhwyvar canavarın sırtına atladı ve üzerinde koşarak kafasına tünedi. Kedinin pençeli patileri, yeni saldırganlara tepki verecek kadar zaman bile bulamadan solucanın gözlerine battı.</p>

      <p class="calibre2">Drizzt durmadan ok atıyordu, sadağı neredeyse boşalmıştı ve solucanın ağzı ile kafasında bir düzine tüylü ok duruyordu.</p>

      <p class="calibre2">Yaratık bundan sonra Bruenor üzerinde yoğunlaşmaya karar verdi, en şiddetli yaraları açan onun acımasız baltasıydı. Ama yaratık, cüceye doğru yuvarlanamadan önce Wulfgar karanlığın içinden dışarı fırladı ve savaş çekicini savurdu. Aegisfang yeniden yaratığın ağzına çarptı ve zayıflamış olan kemik çat diye kırıldı. Asit dolu kan ve kemik parçaları tıslayarak bataklık suyuna damladı ve solucan üçüncü kez ıstırap ve itiraz içinde kükredi.</p>

      <p class="calibre2">Dostlar hiç aman vermediler. Drowun okları düzenli bir sıra halinde hedefi buluyordu. Kedinin pençeleri git gide tenin daha da derinlerine gömülüyordu. Cücenin baltası kesip biçiyor, deri parçalarını suyun üzerine düşürüyordu. Ve Wulfgar da durmadan vuruyordu.</p>

      <p class="calibre2">Dev solucan yalpaladı. Karşılık veremiyordu. Üzerine çöken baş döndürücü karanlık dalgasının içinde, dengesini korumakta bile oldukça zorlanıyordu. Ağzı kırılmış ve kocaman açılmış, tek gözü dışarı fırlamıştı. Cüce ve barbarın aman vermez darbeleri dayanıklı postunda patlıyordu. Bruenor, en sonunda baltası açıkta kalan deriye gömüldüğünde vahşi bir zevk duyarak hırladı.</p>

      <p class="calibre2">Canavarın ani bir spazmıyla birlikte, Guenhwyvar bataklık suyunun içine uçtu ve Bruenor ile Wulfgar devrildi. Dostlar dövüşe geri dönmeye bile uğraşmadılar, zira canavarın işini bitirmiş olduklarının farkındaydılar. Solucan, son debelenmelerini yaşarken titredi ve seğirdi.</p>

      <p class="calibre2">Sonra, şimdiye kadar tattığı bütün uykulardan daha uzun sürecek bir uyku için bataklık suyuna devrildi ölümün sonsuz uykusu.</p>

      <p class="calibre2">&nbsp;</p>

      <p class="calibre2"><span class="none4">13. SON KOŞU</span></p>

      <p class="calibre2">Karanlık küresi dağıldığında, Regis'in, şimdi kara bir kömür haline gelmeye beş kalmış kütüğüne bir kez daha sıkı sıkıya sarıldığı ve kafasını sağa sola salladığı görünür oldu. "Sınırlarımızı aştık," diye iç geçirdi. "Başaramayacağız."</p>

      <p class="calibre2">"İnançlı ol Gümbürgöbek," diye teselli etti Bruenor, buçukluğun yanına gelmek için şapır şapır suda yürürken. "Torunlarımıza anlatmak için hikayeler yazıyoruz burada. Ve tabii biz göçüp gittiğimizde başkalarının da anlatması için!"</p>

      <p class="calibre2">"Yani bugünü kastediyorsun?" diye kestirip attı Regis. "Ya da belki bugün yaşar, yarın göçüp gideriz."</p>

      <p class="calibre2">Bruenor kahkahayı bastı ve kütüğü yakaladı. "Henüz değil dostum," diye maceraperest bir gülümsemeyle temin etti Regis'i. "İşim bitmeden değil!"</p>

      <p class="calibre2">Oklarını geri toplamak için gezinen Drizzt, Wulfgar'ın solucanın vücuduna ne kadar da ağır bir şekilde yaslanmış olduğuna dikkat etti. Uzak bir mesafeden baktığında genç barbarın sadece bitkin düşmüş olduğunu zannetti, ama yakına geldiğinde daha ciddi bir şeyler olduğundan şüphelenmeye başladı. Wulfgar, duruş biçimiyle tek bacağını açık bir şekilde desteklemişti. Sanki bacağı ya da beli incinmiş gibiydi.</p>

      <p class="calibre2">Wulfgar drowun endişeli bakışını görünce acıyı yutarak doğruldu. "Haydi yola devam edelim," diye önerdi, Bruenor ve Regis'e doğru ilerlerken topallamasını elinden geldiğince saklayarak.</p>

      <p class="calibre2">Drizzt onu bu konuda sorgulamadı. Genç adam kış ortası tundrası kadar sertti. Kabul etmekle hiçbir şey kazanmayacaksa yarasının olduğunu kabul etmeyecek kadar fedakar ve gururluydu. Dostları durup da onun iyileşmesini bekleyemezdi ve onu kesinlikle sırtlarında taşıyamazlardı. Bu yüzden acıya yüzünü buruşturarak katlanacak ve yürümeye devam edecekti.</p>

      <p class="calibre2">Ama Wulfgar gerçekten de yaralanmıştı. Ağaçtan düşüşü sonrasında suyun içine çakıldığında sırtını feci şekilde incitmişti. Savaşın heyecanıyla adrenalini yükselmişken acıyı hissetmemişti.</p>

      <p class="calibre2">Ama şimdi her adımında zorlanıyordu.</p>

      <p class="calibre2">Drizzt, Regis'in genelde neşeli olan yüzündeki umutsuzluğu gördüğü kadar, iyimser böbürlenmelerine rağmen cücenin baltasını aşağı doğru sarkıtan bitkinliğini gördüğü kadar net bir şekilde bunu görebiliyordu. Etrafına, kırlara bakındı ve ilk defaya mahsus olmak üzere, kendisinin ve dostlarının hakikaten de şuurlarını aşıp aşmadığım düşündü.</p>

      <p class="calibre2">Guenhwyvar savaşta yaralanmamış, sadece birazcık sarsılmıştı. Ama bataklıklardayken kedinin elinde olan kısıtlı hareket imkanını fark eden Drizzt onu kendi düzlemine geri yolladı. Şu durumdayken, ihtiyatlı panteri yanlarında tutmak isterdi. Ama kedi için su çok derindi ve Guenhwyvar'ın ilerlemeyi sürdürmesinin tek yolu ağaçtan ağaca atlamak olurdu. Drizzt bunun işe yaramayacağını biliyordu; o ve dostları yalnız başlarına gitmek zorundaydı.</p>

      <p class="calibre2">Yol arkadaşları, azimlerini güçlendirmek için ruhlarının derinliklerine inerek işe koyuldular. Drow attığı yirmi oktan kaç tanesini kurtarabilse kardır diye solucanın kafasını araştırdı, kırların sonunu görmeden evvel büyük bir ihtimalle onlara tekrar ihtiyacı olacağını iyi biliyordu. Bu sırada, diğer üçü de kütüklerin geri kalanını ve erzakları topladılar.</p>

      <p class="calibre2">Kısa süre sonra dostlar, ellerinden geldiğince az fiziksel gayret sarf ederek bataklık boyunca ilerlemeye başladılar. Tehlikeli çevreye karşı zihinlerim tetikte tutabilmek için her dakika savaş veriyorlardı. Fakat günün ısısıyla ki şimdiye kadar en sıcak olanıydı— ve sessiz suyun üzerindeki kütüklerin hafif sallanışıyla birlikte, Drizzt hariç hepsi teker teker uyuya kaldılar.</p>

      <p class="calibre2">Drow derme çatma salı götürüyor ve nöbet tutuyordu; gecikecek ya da mola verecek durumları yoktu. Bereket ki, sular lagünün ötesinde açılıverdi ve Drizzt'in icabına bakması gereken pek az engel çıktı. Bir süre sonra bataklık onun için kocaman bir karaltı halini aldı. Yorgun gözleri detayları pek az fark ediyor, sadece şekillerin genel hatlarını ve sazlıklar arasındaki ani hareketleri yakalıyordu.</p>

      <p class="calibre2">Fakat drow, şimşek gibi hızlı reflekslere ve esrarengiz bir disipline sahip bir savaşçıydı. Su trolleri yeniden saldırdı ve Drizzt Do'Urden'in geriye kalan küçücük bilinç kırıntısı onu tam zamanında gerçeğe döndürüp canavarların pusu avantajını elinden aldı.</p>

      <p class="calibre2">Wulfgar ve Bruenor da onun çağrısıyla birlikte silahları ellerinde hazır bir şekilde uykularından uyandılar. Bu sefer karşılarına sadece iki tane trol dikilmişti ve üçü birkaç saniyede işlerini bitirdi.</p>

      <p class="calibre2">Regis bütün bu hadise boyunca uyudu.</p>

      <p class="calibre2">Serin gece geldi ve merhamet ederek ısı dalgalarım dağıttı. Bruenor ilerlemeye devam etme kararı aldı; içlerinden ikisi dinlenirken, diğer ikisi de uyanık kalacak ve salı itecekti</p>

      <p class="calibre2">"Regis itemez," diye tartıştı Drizzt. "Bataklık için boyu çok kısa."</p>

      <p class="calibre2">"Öyleyse ben iterken o da oturup nöbet tutsun," diye önerdi Wulfgar cefakar bir şekilde. "Yardıma ihtiyacım yok."</p>

      <p class="calibre2">"Öyleyse ilk vardiyayı siz ikiniz alın," dedi Bruenor. "Gümbürgöbek bütün günü uyuyarak geçirdi zaten. Bir iki saatliğine işe yarasın bari!"</p>

      <p class="calibre2">Drizzt o gün için ilk defa kütüklerin üstüne çıktı ve kafasını çantasının üzerine koydu. Fakat gözlerini kapamadı. Bruenor'un dönüşümlü olarak iş yapma planı kulağa adil gibi geliyordu, ama uygulanamaz nitelikteydi. Zift karası gecede onları sadece kendisi götürebilir ve yaklaşan herhangi bir tehlikeye karşı yalnız kendisi gözcülük edebilirdi. Wulfgar ve Regis vardiyalarını sürdürürken, drow birkaç kez kafasını kaldırıp buçukluğa çevreleri hakkında bazı bilgiler verdi ve seçecekleri en iyi yön hakkında tavsiyelerde bulundu.</p>

      <p class="calibre2">Bu gece de Drizzt'in gözüne uyku girmeyecekti. Gündüz vakti dinlenmeye yemin etti. Fakat en sonunda şafak attığında etraflarındaki ağaç ve kamışların bir kez daha üzerlerine kapandığını gördü. Kırların kaygısı yakalamıştı onları. Sanki onları gözleyen ve geçememeleri için komplolar hazırlayan müstakil, akıllı bir varlıkmış gibiydi.</p>

      <p class="calibre2">Aslında geniş su, yol arkadaşlarının yararınaydı. Cam gibi yüzeyinde ilerlemek karada yürümekten daha rahattı ve pusuda bekleyen tehlikelere rağmen, su trollerini ikinci kez bozguna uğratışlarmdan beri hiçbir düşman yaratıkla karşılaşmamışlardı. Günler ve geceler boyunca su üstünde süzüldükten sonra, yollar en sonunda kararmış topraklara dönüştüğünde, Hepkırlar'ın öteki tarafına geçmek için gereken mesafenin büyük bir kısmını almış olduklarım düşünmeye başladılar. Regis'i, bulabildikleri en uzun ağacın tepesine çıkarttıkları zaman (çünkü aralarında en üst dallara çıkabilecek kadar zayıf olan tek kişi oydu. Özellikle de bu yolculuk, göbeğini epey azalttığı için) umutları doğrulanmıştı. Regis doğu ufuk çizgisinin ilerisinde, bir ya da iki günden daha az mesafe ötede ağaçlar görüyordu küçük huş ağacı koruları ya da kırların yosun kaplı bataklık ağaçları değil, meşe ve karaağaçlardan oluşan engin bir orman görüyordu.</p>

      <p class="calibre2">Yorgunluklarına rağmen, adımlarında yenilenmiş bir canlılıkla ilerlediler. Yine sert zeminde yürüyorlardı ve etraflarında pusuya yatmış trol sürüleri varken son bir kez daha kamp kurmak zorunda olduklarını biliyorlardı. Ama şimdi, Hepkırlar adındaki çetin sınavın neredeyse sonuna yaklaştıklarım da biliyorlardı. Yolculuklarının son ayağındayken, buranın iğrenç sakinlerinin kendilerini mağlup etmesine izin vermeye hiç niyetleri yoktu.</p>

      <p class="calibre2">"Bugünkü yolculuğumuzu burada bitirmeliyiz," diye önerdi Drizzt, güneşin batı ufuk çizgisine ulaşmasına daha bir saatten fazla süre olmasına rağmen. Drow, toplanmakta olan varlıkları daha şimdiden sezmişti. Troller günlük dinlencelerinden yeni uyanıyor ve kırlara giren ziyaretçilerin garip kokularını duymaya başlıyordu. "Kamp yerimizi dikkatle seçmeliyiz. Henüz kırların pençesinden kurtulmadık."</p>

      <p class="calibre2">"Bir saatten fazla kaybımız olur," diye belirtti Bruenor, tartışmış olmaktan çok, planının olumsuz yönüne parmak basmış olmak için. Tepecikteki savaşı oldukça iyi hatırlıyordu ve o muazzam çabayı bir daha sarf etmeye hiç istekli değildi.</p>

      <p class="calibre2">"Zamanı yarın kazanırız," diye ikna etmeye çalıştı Drizzt. "Şimdi ihtiyacımız olan şey hayatta kalmak."</p>

      <p class="calibre2">Wulfgar buna tamamen katılıyordu. "O pis hayvanların leş kokusu her adımda daha da artıyor," dedi, "dört bir yönden hem de. Onlardan kaçarak kurtulamayız. Öyleyse savaşalım."</p>

      <p class="calibre2">"Ama kendi kurallarımızla," diye ekledi Drizzt.</p>

      <p class="calibre2">"Şurası iyidir," diye önerdi Regis, sollarında duran, üstü yoğun bir şekilde yabanıl bitkilerle kaplı bayırı işaret ederek.</p>

      <p class="calibre2">"Çok açık," dedi Bruenor. "Troller oraya bizim tırmandığımız kadar kolay tırmanır ve aynı anda durduramayacağımız kadar çok sayıda gelirler!"</p>

      <p class="calibre2">"Yanarken değil," diyerek sinsi bir gülümsemeyle karşılık verdi Regis ve yol arkadaşları onun basit mantığıyla hemfikir oldular.</p>

      <p class="calibre2">Gün ışığının geri kalan süresini savunma hatlarını hazırlamakla geçirdiler. Wulfgar ve Bruenor, bulabildikleri kadar kuru dal toplayıp getiriyor ve hedeflenen bölgenin çapını genişletmek için onları stratejik sıralar halinde yığıyordu. Bu sırada Regis bayırın en tepesinde alevkıran yarıkları oluşturuyor ve Drizzt de dikkatle nöbet tutuyordu. Savunma planları çok basitti: Önce trollerin üzerlerine gelmesine izin verecek, sonra da kamp yerlerinin dışındaki bütün bayırı ateşe vereceklerdi.</p>

      <p class="calibre2">Planın zayıflığını fark eden sadece Drizzt oldu, fakat önerebilecek daha iyi bir şey yoktu. Kırlara gelmeden evvel de trollerle savaşmıştı ve bu berbat yaratıkların inadını biliyordu. Alevler en sonunda söndüğünde ki bu şafak vaktinden çok önce olacaktı— kendisi ve arkadaşları geriye kalan trollerin karşısında dımdızlak açıkta kalacaklardı. Sadece, ateşlerle yapılan katliamın, daha fazla düşmanı caydıracağını umabilirdi.</p>

      <p class="calibre2">Wulfgar ve Bruenor daha da fazla hazırlık yapmayı tercih ederdi. Tepecikteki çatışmanın hatıraları kafalarında o kadar canlıydı ki kırlara karşı kurulan hiçbir savunma hattıyla tatmin olmazlardı. Ama akşam karanlığı çöktüğünde, üzerlerine aç gözleri de çekti. Bayırın tepesindeki kamp yerlerinde Regis ile Drizzt'e katıldılar ve tedirgin bir bekleyiş içinde yere sindiler.</p>

      <p class="calibre2">Dostlara on saat gibi gelen bir saat geçti ve gece koyulaştı.</p>

      <p class="calibre2">"Neredeler?" diye sordu Bruenor, tecrübeli bir savaşçı için alışılmadık bir sabırsızlık sergileyip baltasını gergin bir halde eline vurarak.</p>

      <p class="calibre2">"Neden gelmiyorlar ki?" diye ona katıldı Regis. Endişesi nerdeyse panik sınırlarındaydı.</p>

      <p class="calibre2">"Sabırlı ve memnun olun," diye önerdi Drizzt. "Savaşmadan önce geceyi ne kadar arkamızda bırakırsak, sabahı görme şansımız o kadar artar. Bizi henüz bulamamış olabilirler."</p>

      <p class="calibre2">"Daha çok, bir anda hep beraber üzerimize saldırmak için toplanıyorlar gibi görünüyor," dedi Bruenor tatsızca.</p>

      <p class="calibre2">"Bu iyi," dedi Wulfgar, rahat bir şekilde yere sinmişti ve karanlığın içine dikkatle bakıyordu. "Bırakalım alevler ne kadar fazla pisliğin kanını tadarsa o kadar tatsın!"</p>

      <p class="calibre2">Drizzt, koca adamın güç x^e kararlılığının Regis ve Bruenor üzerinde bıraktığı yatıştırıcı etkiye dikkat etti. Cücenin baltası tedirgin bir şekilde hoplamayı kesti ve sakince, önlerindeki görev için hazır bir şekilde Bruenor'un belinde dinlenmeye yattı. Hatta içlerindeki en isteksiz savaşçı olan Regis bile öfkeli bir ses çıkartarak küçük gürzünü kavradı, parmak boğumları sıkı sıkıya tutmaktan beyazlaştı.</p>

      <p class="calibre2">Bir başka uzun saat daha geçti.</p>

      <p class="calibre2">Bu gecikme, yol arkadaşlarının ihtiyatını hiç de dindirdi sayılmaz. Artık tehlikenin pek yakında olduğunu biliyorlardı görüşlerinin ötesinde, pusun içinde toplanan leş kokuyu duyabiliyorlardı.</p>

      <p class="calibre2">"Meşaleleri yak," dedi Drizzt Regis'e.</p>

      <p class="calibre2">"Millerce ötedeyken hayvanları üzerimize çekeceğiz!" diye tartıştı Bruenor.</p>

      <p class="calibre2">"Bizi çoktan buldular bile," diye yanıtladı Drizzt, karanlığın içinde gezinen troller, dostlarının sınırlı gece görüşünün ötesinde olduğu halde bayırın aşağısını işaret ederek. "Meşalelerin görüntüsü onları uzakta tutup bize zaman kazandırabilir."</p>

      <p class="calibre2">Fakat daha o konuşurken, ilk trol bayırın kenarından tırmanmaya başladı. Bruenor ve Wulfgar, canavar neredeyse tam yanlarına gelene dek yere sinmiş bir halde beklediler, sonra da ani bir hiddetle yerlerinden fırladılar. Balta ve savaş çekici, iyi yerleştirilmiş darbelerden oluşan, vahşi ve öfke dolu bir sağanak halinde ileri atıldı. Canavar anında alaşağı edildi.</p>

      <p class="calibre2">Regis meşalelerden birini yakmıştı. Onu Wulfgar'a doğru fırlattı ve barbar da yerde yatan trolün kıvranan vücudunu ateşe verdi. Bayırın kıyısına gelmiş olan iki trol, nefret ettikleri alevleri görünce pusun içine geri sıvıştı.</p>

      <p class="calibre2">"Öf, tuzağı çok erken açık ettiniz!" diye homurdandı Bruenor. "Meşaleler kabak gibi görünürken bir tanesini bile avlayamayacağız!"</p>

      <p class="calibre2">"Eğer meşaleler onları uzakta tutacaksa, öyleyse ateş işimize yaradı demektir," diye ısrar etti Drizzt. Ama böyle bir şeyin gerçekleşeceği konusunda hiç heveslenmese daha iyi olacağını biliyordu.</p>

      <p class="calibre2">Aniden, sanki bütün kırlar zehrini onların üzerine tükürmüşçesine, büyük bir trol güruhu bayırın taban kısmının etrafını sarıverdi. Ateşin varlığı yüzünden pek de hevesli değillerdi. Çekingen bir şekilde geliyorlardı. Ama aynı zamanda amansızca geliyor, ağızlarından salyalar akıtan bir arzuyla tepeyi çevreliyorlardı.</p>

      <p class="calibre2">"Sabırlı olun," dedi Drizzt yol arkadaşlarına, sabırsızlıklarını sezerek. "Onları alevkıran yarığının ötesinde tutun, ama olabildiğince fazlasının çalı çırpı hatlarının içine girmesine izin verin."</p>

      <p class="calibre2">Wulfgar meşalesini tehditkar bir şekilde sallayarak çemberin kenarına doğru koşturdu.</p>

      <p class="calibre2">Elinde, ağızlarından bezler sarkan son iki yağ şişesini tutan Bruenor, yüzünde geniş bir gülümsemeyle dimdik oturuyordu. "Mevsim ateş yakmak için biraz yaş da," dedi, Drizzt'e göz kırparak. "İşi halletmek için biraz yardıma ihtiyaç duyabiliriz!"</p>

      <p class="calibre2">Troller bayırın etrafını arı oğulu gibi sarmıştı. Salyalar akıtan güruh, kararlı bir şekilde geliyor, her adımda safları kabarıyordu.</p>

      <p class="calibre2">İlk Drizzt harekete geçti. Elinde meşaleyle çalı çırpılara doğru koşturdu ve onları ateşe verdi. Wulfgar ve Regis, kendileri ile yaklaşan troller arasına ellerinden geldiğince fazla ateş koyma çabasıyla hemen onun ardından işe koyuldular. Bruenor, onları iki ateşin arasında sıkıştırmayı ümit ederek meşalesini canavarların ilk safının üzerine savurdu, sonra da en yoğun toplanmış grupların tam ortasına yağ şişelerini fırlattı.</p>

      <p class="calibre2">Alevler gece göğüne doğru yükselerek etrafı aydınlattı, ama etki alanlarının dışındaki karanlığı daha da koyulaştırdı. Sıkış tıkış bir halde olan troller, kolayca dönüp kaçamadılar ve ateş ise, sanki bunu anlamış gibi, düzenli bir şekilde üzerlerine kapamverdi.</p>

      <p class="calibre2">İçlerinden bir tanesi yanmaya başladığında, canavarın çılgına dönmüş bir halde kendini savuruşuyla birlikte ışıklar bayır sırasının daha da uzağına taşındı.</p>

      <p class="calibre2">Engin kırlar boyunca bütün yaratıklar gece işlerini bırakıp, git gide büyüyen alev sütununa ve ölen trollerin rüzgarla taşınan feryatlarına dikkat ettiler.</p>

      <p class="calibre2">Bayırın tepesinde iç içe sokulmuş olan yol arkadaşları, o müthiş ısı yüzünden neredeyse alaşağı edilmek üzere buldular kendilerini. Ama alevler, çabuk yok olan trol teniyle çektikleri ziyafetle birlikte hızlıca en yüksek seviyelerine ulaştıktan sonra azalmaya başladı. Havada iğrenç bir leş kokusu ve Hepkırlar'ın başka bir yerinde, başka bir kararmış katliam yarası daha bırakmışlardı. , Yol arkadaşları bayırdan kaçışları için daha fazla meşale hazırladılar. Yangından sonra bile, geriye savaşacak bir sürü trol kalmıştı. Ve dostlar, ateşlerinin yakıtı tükendikten sonra mevkilerini korumayı umut bile edemezlerdi. Drizzt'in ısrarı üzerine, bayırın doğu tarafında belirecek olan ilk temiz kaçış boşluğunu beklediler ve yarık açıldığında gece karanlığına doğru hücum ettiler. Canavarları etrafa dağıtan ve birçoğunu ateşe veren ani bir saldırıyla, tehlikeden habersiz trollerin ilk saflarını yararak geçtiler.</p>

      <p class="calibre2">Kendilerini dipsiz bir bataklığa düşmekten sadece şanslarının kurtaracağını umarak, çamurların ve çalıların içinden körlemesine geçerek gecenin zifirine doğru koştular. Canavarların bayırda yaşadıkları şaşkınlık o kadar büyüktü ki birçok dakika boyunca hiçbir takip sesi duymadılar.</p>

      <p class="calibre2">Ama kırların cevap vermesi uzun sürmedi. Kısa süre sonra etraflarında iniltiler ve feryatlar yankılanmaya başladı.</p>

      <p class="calibre2">Drizzt başı çekti. Görüş gücüne itimat ettiği kadar, içgüdülerine de bel bağlayarak ve yollarını genellikle doğu yönlü tutarak, dostlarım sağa sola döndürüp en az direnişle karşılaşılacak gibi görünen bölgelerden geçirdi. Canavarların tek korkusunu koz olarak kullanmayı ümit ederek, yanabilecek her şeyi geçerken ateşe verdiler.</p>

      <p class="calibre2">Gece ilerlerken dosdoğru olarak hiçbir şeyle karşılaşmadılar, fakat yalnızca birkaç metre gerilerinden gelen iniltiler ve şapır şupur ayak sesleri kesilmedi. Kısa süre sonra kendilerine karşı çalışmakta olan ortak bir zekanın varlığından şüphelenmeye başladılar. Zira arkalarındaki ve yanlarındaki trolleri her ne kadar atlatsalar da, takibi devralmak üzere başkaları hep hazır bekliyordu. Bu toprakların içine bir çeşit şeytanlık işlemişti, sanki gerçek düşmanları Hepkırlar'ın ta kendisiymiş gibi. Troller her taraftaydı ve bu en acil tehlikeydi. Fakat dostlar, troller ve kırların diğer bütün sakinleri öldürülse ya da geri püskürtülse bile, bu mekanın hala berbat bir yer olarak kalacağını düşünüyordu.</p>

      <p class="calibre2">Şafak söktü ama hiç ferahlık getirmedi. "Kırların kendisini kızdırdık!" diye haykırdı Bruenor, takibin bu sefer öyle kolay bir şekilde bitmeyeceğini fark ettiği zaman. "Onun berbat sınırlarını ardımızda bırakana dek bir dirhem bile huzur bulamayacağız!"</p>

      <p class="calibre2">Zikzak yaparak ilerlerken, onlara doğru uzanan ve yollarına paralel bir şekilde koşturan, ya da hemen arkalarından gelen sırık gibi şekilleri gördüklerinde ileri doğru hücum ettiler. Bu suretler (nahoş bir şekilde) görülebilir nitelikteydi ve birinin takılıp tökezlemesini bekliyorlardı. Üzerlerine kesif sisler kapanıyor, yönlerini kestirebilmelerini engelliyordu. Kırların onlara karşı savaş açtığı konusundaki şüphelerini doğrulamak için başka bir delil daha teşkil ediyordu bu.</p>

      <p class="calibre2">Bütün düşüncelerin ötesinde, bütün umutların ötesinde yola devam ediyor, başka bir seçenekleri olmadığı için fiziksel ve ruhsal limitlerini zorluyorlardı.</p>

      <p class="calibre2">Hareketlerinin hayal meyal farkında olan Regis tökezledi ve yere devrildi. Meşalesi yuvarlanıp gitti, fakat o bunu fark etmedi nasıl geri kalkmayı başarabileceğini ya da gerçekten de yerde olup olmadığını bile kestiremiyordu ki! Aç ağızlar üzerine çullandı, ziyafetleri cepteydi.</p>

      <p class="calibre2">Fakat Wulfgar gelip de buçukluğu koca kollarıyla kepçe gibi kaldırınca, kurt gibi aç canavarın işi bozulmuştu. Koca barbar, trolü omuzlayarak bir kenara devirdi, fakat kendi dengesini koruyarak yoluna devam etmeyi başardı.</p>

      <p class="calibre2">Arkasında hızla gelişmekte olan durumu anlayan Drizzt, artık bütün kurnaz taktikleri bir kenara bıraktı. Bruenor'un tökezlemeleriyle bir kereden fazla yavaşlamak zorunda kalmıştı ve Wulfgar'ın buçukluğu taşırken ne kadar devam edebileceğinden şüpheliydi. Bitkin düşmüş barbarın kendisini savunabilmek için Aegisfang'i kaldıracak hali bile olmadığı barizdi. Tek şansları dosdoğru sınıra kaçmaktı. Geniş bir bataklık onları alt edebilirdi, oyuk bir sel yatağı onları tuzağa düşürebilirdi. Ve hiçbir doğal engel yollarım kesmese bile, artık trollerden daha fazla uzak durmak için pek az ümitleri vardı. Drizzt önünde belirmekte olan zorlu karardan korkuyordu: seçeneklerden birisi kendi canını kurtarmak için kaçmaktı. Çünkü içlerinde kaçma olasılığı olan tek kişi oydu. Diğer seçenek ise, sonu gelen arkadaşlarının kazanamayacakları bir savaşta yanlarında kalmaktı.</p>

      <p class="calibre2">Devam ettiler ve bir saat içinde epey iyi ilerleme kaydettiler. Ama zamanın kendisi bile onlara tesir etmeye başladı. Drizzt hemen yanında mırıldanmakta olan Bruenor'u duydu, Mithril Salonu'ndaki çocukluk günlerinin hayallerine dalıp gitmişti. Bilincini kaybetmiş buçukluğu taşıyan Wulfgar ağır adımlarla arkadan geliyordu. Tanrılarından birine dua okuyor, bacakları durmadan çalışsın diye ilahinin ritmini kullanıyordu.</p>

      <p class="calibre2">Sonra Bruenor, hiçbir engelle karşılaşmadan onlara doğru dönen bir trol tarafından tokatlanıp yere düştü.</p>

      <p class="calibre2">Drizzt kaçınılmaz kararı kolayca verdi. Palaları hazır bir şekilde hızla arkasını döndü. Ne tombul cüceyi sırtında taşıyabilirdi ne de daha şimdiden yaklaşmakta olan trol güruhunu mağlup edebilirdi. "Ve hikayemiz böyle bitiyor işte, Bruenor Battlehammer!" diye feryat etti. "Olması gerektiği gibi, savaşarak!"</p>

      <p class="calibre2">Afallamış ve nefes nefese kalmış olan Wulfgar, bir sonraki hareketini bilinçli olarak seçmedi. Sadece önünde beliren sahneye karşı bir tepki, teslim olmayı reddeden bir adamın inatçı iç güdülerinin yaptığı bir manevraydı bu. O sırada yerde cebelleşerek ellerinin ve dizlerinin üzerine doğrulmakta olan cüceye doğru yalpaladı ve serbest koluyla onu da kanca gibi kaldırıverdi. Fakat iki trol onları tuzağa düşürmüştü.</p>

      <p class="calibre2">Drizzt Do'Urden yakınlardaydı ve genç barbarın kahramanca hareketi drowa ilham vermişti. Lavanta renkli gözlerinde fokurdayan alevler yeniden beliriverdi ve kılıçları kendi ölüm danslarıyla fırıl fırıl dönmeye başladı.</p>

      <p class="calibre2">İki trol çaresiz avlarını pençelemek için uzandılar, ama Drizzt'in şimşek hızında tek bir geçişiyle birlikte, canavarların avlarım yakalayabilecek kollan kalmadı.</p>

      <p class="calibre2">"Koşmaya devam et!" diye seslendi Drizzt, grubun arka kısmını koruyarak ve harekete geçirici sözlerle Wulfgar'ı durmadan teşvik ederek, içinde dolup taşan bu en son savaş aruzuyla birlikte drowun bütün yorgunluğu uçup gitmişti. Oraya buraya sıçrıyor ve trollere haykırarak meydan okuyordu. İçlerinden birisi gereğinden fazla yaklaşırsa, drowun kılıçlarının ısırığını hissediyordu.</p>

      <p class="calibre2">Acı veren her adımda homurdanan, gözleri terden yanan Wulfgar körlemesine ileri doğru koştu. Yüküyle birlikte daha ne kadar ilerlemeye devam edebileceğini hiç düşünmedi. Her bir yarımdan' onu gölge gibi takip eden ve muhtemelen önüne çıkıp yolunu kesecek olan, kesin ve dehşet dolu ölümü düşünmedi. Yaralı sırtındaki feci sızıyı, ya da dizinin arkasında keskin bir şekilde hissetmeye başladığı acıyı düşünmedi. Sadece ağır çizmelerinden birini öbürkünün önüne atmaya yoğunlaştı.</p>

      <p class="calibre2">Bir böğürtlen çalısının içinden çatır çutur yararak geçtiler, bir tepeciğin üzerinden aşıp diğer birinin etrafından dolandılar. Umutları hem doruklara çıktı hem de suya düştü, zira Regis'in görmüş olduğu orman, yani Hepkırlar'ın sonu hemen önlerinde uzanmaktaydı. Fakat kendileri ile ormanın arasında, üç sıra halinde durmuş trollerden oluşan katı bir duvar vardı.</p>

      <p class="calibre2">Hepkırlar'ın pençesinden öyle kolay kolay kurtuluş yoktu. "Devam et," dedi Drizzt, sessiz bir fısıltı halinde Wulfgaı/m kulağına, sanki kırların onu dinlemesinden korkar gibi. "Yapılacak bir numaram daha var."</p>

      <p class="calibre2">Wulfgar önündeki trol duvarını görüyordu. Ama Drizzt'e olan güveni, o anki durumunda bile sağduyusunun yapacağı bütün itirazlara üstün geliyordu. Brueııor ve Regis'i daha rahat bir halde kavrayarak kafasını aşağı eğdi ve yaratıklara doğru kükredi, çılgına dönmüş bir hiddetle haykırdı.</p>

      <p class="calibre2">Birkaç adım gerisinden gelen Drizzt ile birlikte neredeyse onlara varmak üzereydi ve ağızlarından salyalar akan troller onun hızını kesmek için bir araya toplanmışlardı. İşte tam o sırada drow son kozunu da oynadı.</p>

      <p class="calibre2">Barbarın üzerinden büyülü alevler fışkırdı. Bu alevlerin ne Wulfgar'ı ne de trolleri yakma gücü yoktu. Ama canavarlar için, üzerlerine doğru koşan alevle kaplanmış ve deliye dönmüş kocaman bir adamın görüntüsü, normalde korku duymayan kalplerinde dehşet hissi uyandırmıştı.</p>

      <p class="calibre2">Drizzt büyüsünü mükemmel bir şekilde zamanlamış, heybetli barbara karşı herhangi bir tepki verebilmeleri için trollere sadece yarım saniye bahsetmişti. Canavarlar tıpkı kabarık denizde giden bir geminin pruvasının önündeki dalgalar gibi yarılıp açıldılar ve çarpışma beklentileri sebebiyle neredeyse dengesini kaybedecek gibi olan Wulfgar ise içlerinden geçip gitti. Drizzt de hemen onun arkasındaydı.</p>

      <p class="calibre2">Troller onları takip etmek için yeniden bir araya toplandıklarında, avları çoktan Hepkırlar'ın en son tepesini de tırmanmış, ormanın içine girmekteydi Alustriel Hanım ve onun yiğit Gümüş Şövalyeleri tarafından korunan bir ormandı bu.</p>

      <p class="calibre2">Drizzt, ilk ağacın altına geldiğinde arkasına döndü ve takip edilip edilmediklerine baktı. Ağır sis kırlara geri çökmüştü. Sanki iğrenç topraklar onların ardından kapılarım güm diye kapatmış gibiydi. Hiç trol gelmedi.</p>

      <p class="calibre2">Drow yığılarak ağaca yaslandı. Öyle bitap düşmüştü ki gülümseyemedi bile.</p>

      <p class="calibre2">&nbsp;</p>

      <p class="calibre2"><span class="none4">14. PARLAK YILDIZLAR ALTINDA</span></p>

      <p class="calibre2">Wulfgar, ormanın daha derinlerindeki küçük bir açıklıkta Regis ve Bruenor'u yosunlu bir zemine yatırdı, sonra acı içinde devriliverdi. Drizzt birkaç dakika sonra ona yetişti.</p>

      <p class="calibre2">"Burada kamp kurmalıyız," diyordu drow, "fakat onlarla aramızdaki mesafeyi biraz daha ..." Yerde yatmış kıvranan ve yaralı bacağını tutan genç dostunun neredeyse acıyla kendinden geçmiş olduğunu görünce sözünü kesti. Drizzt, Wulfgar’ın dizini incelemek için aceleyle koşturdu, gözleri şaşkınlık ve tiksintiyle genişledi.</p>

      <p class="calibre2">Bir trol eli, muhtemelen Wulfgar Bruenor'u kurtardığı sırada Drizzt'in kesmiş olduğu bir el, dizinin arka kısmında uygun bir yer bularak barbarı mengene gibi kavramıştı. Pençeli parmaklardan bir tanesi çoktan kendisini dizin derinlerine kadar batırmıştı ve iki tanesi de daha şimdiden içeri dalmaktaydı.</p>

      <p class="calibre2">"Bakma," diye tavsiye etti Drizzt Wulfgaı/a. Çantasından kav kutusunu aldı ve küçük bir dal tutuşturdu, sonra o dalla berbat eli dürttü. Nesne, üzerinden dumanlar çıkartıp da kıpır kıpır oynamaya başladığı anda, Drizzt onu bacaktan kurtarıp yere fırlattı. Nesne aceleyle uzaklaşmaya çalıştı ama Drizzt üzerine atılıverdi, palalarından biriyle onu yere çiviledi ve yanan çubukla tamamen ateşe verdi.</p>

      <p class="calibre2">Dönüp Wulfgar'a baktı, barbarın bu denli kötü bir yaraya rağmen devam etmesini sağlayan kesin kararlılığına hayran kaldı. Ama şimdi kaçışları bitmişti ve Wulfgar acı ile yorgunluğa çoktan yenik düşmüştü. Bruenor ve Regis'in yanında kendinden geçmiş bir şekilde iki seksen yatıyordu.</p>

      <p class="calibre2">"İyi uyuyun," dedi Drizzt yavaşça üçüne. "Bunu hakkettiniz." Kötü bir şekilde yaralanmamış olduklarından emin olmak için her birini tek tek inceledi. Sonra, hepsi iyileşeceği için memnun olarak nöbet tutmaya başladı.</p>

      <p class="calibre2">Fakat bu yiğit drow bile, Hepkırlar boyunca süren telaşlı koşu sırasında kendi dayanıklılık sınırlarını aşmıştı. Kısa süre sonra başını salladı ve uykudaki dostlarına katıldı.</p>

      <p class="calibre2">Bir sonraki sabahın geç saatlerinde Bruenor'un homurtularıyla uyandılar. "Baltamı unutmuşsunuz!" diye haykırdı Bruenor kızgınlıkla. "Baltam olmadan o kokuşmuş trolleri kesemem!"</p>

      <p class="calibre2">Drizzt rahat bir tavırla gerindi, oldukça dinlenmişti ama hiç de kendine gelmiş sayılmazdı. "Sana baltayı almanı söylemiştim," dedi, derin uykusundan aynı şekilde silkinerek uyanmakta olan Wulfgar'a.</p>

      <p class="calibre2">"Açık bir biçimde söylemiştim," diye sahte sahte azarladı Drizzt. "Baltayı al ve o nankör cüceyi bırak demiştim."</p>

      <p class="calibre2">"Burnu yüzünden kafam karışmış olmalı," diye yanıtladı Wulfgar. "Bir baltanın kafasına, şimdiye kadar gördüğüm bütün burunlardan daha çok benziyor da!"</p>

      <p class="calibre2">Bruenor istençdışı bir şekilde gözlerini indirip kendi uzun burnuna baktı. "Pöh!" diye hırladı, "kendime bir sopa bulurum ben de!" dedi ve ormanın içine doğru rap rap yürümeye başladı.</p>

      <p class="calibre2">"Biraz sessiz olun lütfen!" dedi Regis sıktığı dişleri arasından, mutlu mesut rüyalarının son kırıntıları da uçup giderken. Bu kadar erken saatte uyandırılmaktan bıkmış usanmış bir şekilde geri yattı ve kafasını peleriniyle örttü.</p>

      <p class="calibre2">Hemen o gün Gümüşay'a varabilirlerdi, ama Hepkırlar'da ve ondan evvel zorlu yollarda geçirdikleri günlerin yorgunluğunu atlatmak için tek gecelik dinlence yetmezdi. Evvela Wulfgar, bacağı ve sırtı yaralıyken bir yürüme değneği kullanmak zorundaydı, ayrıca Drizzt'in bir gün önce uyuduğu uyku, neredeyse bir haftadır tutturduğu ilk uykuydu. Kırların aksine, bu orman oldukça sağlığa yararlı görünüyordu. Ve hala yaban topraklarda olduklarını bildikleri halde, şehre giden yolu uzatacak ve On-Kasaba'yı terk edeli beri ilk defa acelesiz bir yürüyüşün tadını çıkaracak kadar kendilerini güvende hissediyorlardı.</p>

      <p class="calibre2">Ertesi günün öğle vaktinde ormandan çıktılar ve Gümüşay'a kalan son birkaç mili de kat ettiler. Günbatımından önce en son tepeye gelip Rauvin Nehri'ne ve tılsımlı şehrin sayısız minarelerine baktılar.</p>

      <p class="calibre2">Aşağıdaki olağanüstü manzaraya baktıklarında hepsi birden umut ve rahatlama hissi duydular. Ama içlerinden hiçbiri, bunu Drizzt Do'Urden'den daha yoğun bir şekilde hissetmiyordu. Drow, daha maceralarının ilk planları sırasında bile yollarının onu Gümüşay'a getirmesini ümit etmişti, fakat bir rota seçimi yaparken Bruenor'un verdiği kararı hiçbir zaman etkilemeye çalışmamıştı. Drizzt, On-Kasaba'ya vardıktan sonra Gümüşay'dan haberdar olmuştu ve eğer o engebeli sınır yerleşiminde bir parça müsamaha görmüş olmasaydı, dosdoğru buraya yollanmış olacaktı. Hangi ırktan olursa olsun, bilgi arayışıyla gelen herkesi kabul etmesiyle meşhur olan Gümüşay halkı, toplumdışı kara elfe kendine bir yurt bulma konusunda hakiki bir fırsat sunuyordu.</p>

      <p class="calibre2">Birçok kez buraya seyahat etmeyi düşünmüştü, ama içinden gelen bir ses, belki de yanlış umutlar ve gerçekleşmeyecek beklentilere olan korkusu, onu Buzyeli Vadisi'nin güvenli sınırları içinde tutmuştu. Böylece, Uzunsemer'deyken bir sonraki varış noktalarının Gümüşay olduğu kararlaştırıldığında, Drizzt şimdiye kadar hiçbir zaman hayalini kurmaya dahi cesaret edemediği bir düşle yüz yüze bulmuştu kendini. Yüzey dünyasında gerçekten kabul edilebilmesinin tek umuduna bakarken, endişelerini cesurca bir kenara bıraktı.</p>

      <p class="calibre2">"Ayköprüsü," diye belirtti Bruenor, bir at arabası sanki havada süzülüyormuş gibi görünerek Rauvin'in öteki tarafına geçtiği sırada. Bruenor, henüz küçük bir oğlanken bu görünmez yapıyı duymuştu, ama kendi gözüyle burayı hiç görmemişti.</p>

      <p class="calibre2">Wulfgar ve Regis, uçan at arabası manzarasına şaşkınlık içinde, boş boş bakıyorlardı. Barbar Uzunsemer'de konakladığı zaman büyüye karşı olan korkularının büyük bir kısmını yenmişti ve bu efsanevi şehri keşfetmeyi iple çekiyordu. Regis daha evvel bir kez burada bulunmuştu, ama mekana aşina oluşu heyecanını biraz olsun azaltmıyordu.</p>

      <p class="calibre2">Yorgunluklarına rağmen, Rau\'in üzerindeki muhafız garnizonuna sabırsız bir şekilde yaklaştılar. Dört gün önce Entreri'nin grubunun geçtiği garnizon buydu ve şeytani birliğin şehre girmesine izin veren muhafızlar bekliyordu içinde.</p>

      <p class="calibre2">"Selamlar," dedi Bruenor, sert cüce için epey arkadaş canlısı olarak kabul edilebilecek bir tonlamayla. "Ve bilin ki, sizin güzel şehrinizin görüntüsü yorgun kalbime yeni bir yaşam gücü getirdi."</p>

      <p class="calibre2">Muhafızlar onu duymuş gibi değildi pek. Kapüşonunu geriye yatırmış olan drowa bakakalmışlardı. Meraklı görünüyorlardı, çünkü daha önce hiç kara elf görmemişlerdi, ama Drizzt'in gelişiyle pek de şaşırmışa benzemiyorlardı.</p>

      <p class="calibre2">"Artık Ayköprüsü'ne kadar bize refakat edebilir misiniz acaba?" diye sordu Regis, gitgide rahatsızlık verici olmaya başlayan bir sessizlik anı yaşandıktan sonra. "Gümüşay'ı gezip görmeye ne kadar da heyecanlı olduğumuzu tahmin bile edemezsiniz. O kadar çok şey duyduk ki!"</p>

      <p class="calibre2">Drizzt gelmekte olan şeyden şüphelendi ve boğazında dargın bir yumru düğümlendi.</p>

      <p class="calibre2">"Gidin," dedi muhafız sessizce. "Geçemezsiniz." Bruenor'un yüzü hiddetle kıpkırmızı kesildi, ama Regis onun patlayarak çıkış yapmasını engelledi. "Böyle zalim bir karara varmanız için kesinlikle hiçbir şey yapmadık," diye itiraz etti buçukluk sakince. "Biz sıradan gezginleriz, bela çıkartmak falan istemiyoruz." Eli ceketinin altına, hipnotize eden yakuta doğru uzandı ama Drizzt'ten gelen kaşları çatık bir bakış, bütün planlarını suya düşürdü.</p>

      <p class="calibre2">"Şöhretiniz hareketlerinizden daha ağır basıyor gibi görünüyor," diye belirtti Wulfgar muhafızlara.</p>

      <p class="calibre2">"Üzgünüm," diye yanıtladı bir tanesi, "ama benim vazifelerim var ve onları yerine getiriyorum."</p>

      <p class="calibre2">"Biz mi yoksa drow mu?" diye sordu Bruenor.</p>

      <p class="calibre2">"Drow," diye yanıtladı muhafız. "Geri kalanınız şehre girebilir, ama drow geçemez.."</p>

      <p class="calibre2">Drizzt umut kalelerinin üzerine çöküp harap olduğunu hissetti. Elleri titremeye başladı. Daha evvel hiç böyle bir acı tatmamıştı, çünkü daha evvel gittiği hiçbir yere reddedilmeyeceği beklentisiyle gitmemişti. Yine de anlık hiddetini dizginlemeyi başardı ve iyi ya da kötü, bunun kendisinin değil, Bruenor'un arayışı olduğunu hatırladı.</p>

      <p class="calibre2">"Sizi köpekler!" diye haykırdı Bruenor. "Bu elf içinizden bir düzine, hatta daha fazla adama bedeldir! Ona yüz defa hayatımı borçluyum ve siz çıkmış onun kokuşmuş şehriniz için yeterince iyi olmadığını söylüyorsunuz! Sizin kılıcınız kaç tane trolü gebertip yere serebilirdi?"</p>

      <p class="calibre2">"Sakin ol, dostum," diye araya girdi Drizzt, kendine tamamen hakim bir halde. "Bu kadarını bekliyordum zaten. Drizzt Do'Urden'i tanıyor olamazlar. Sadece halkımın şöhretini biliyorlar. Ve suçlanamazlar. Siz gidin öyleyse. Ben dönüşünüzü bekleyeceğim."</p>

      <p class="calibre2">"Hayır!" diye ilan etti Bruenor, tartışma kabul etmeyen bir tonlamayla. "Eğer sen içeri giremiyorsan, hiçbirimiz girmeyeceğiz!"</p>

      <p class="calibre2">"Amacımızı düşünsene, inatçı cüce," diye azarladı Drizzt.</p>

      <p class="calibre2">"Bilgeler Kubbesi şehrin içinde. Belki de tek umudumuz orası."</p>

      <p class="calibre2">"Pöh!" diye burnundan soludu Bruenor. "Bu lanet şehrin ve içinde yaşayan herkesin Cehennem'e kadar yolu var! Sundabar bir haftadan az mesafe ötede. Cüce dostu Miğfer daha misafirperver olacaktır, yoksa ben de sakallı bir gnomum!"</p>

      <p class="calibre2">"İçeri girmelisin” dedi Wulfgar. "Hiddetimizin amacımızı boşa çıkarmasına izin vermeyelim. Ama ben Drizzt ile kalacağım. Beornegar Oğlu Wulfgar, onun gidemediği yere gitmeyi reddeder!"</p>

      <p class="calibre2">Ama Bruenor'un tıknaz bacaklarıyla attığı kararlı adımlar, cüceyi çoktan şehrin aksi yönüne giden yolda götürmeye başlamıştı bile. Regis diğer ikisine doğru çaresizce omuz silkti ve peşinden yürümeye başladı. O da diğerleri kadar drowa sadıktı.</p>

      <p class="calibre2">"Kamp yerinizi dilediğiniz gibi ve hiçbir korku duymadan seçin," diye önerdi muhafız, neredeyse özür dilercesine. "Gümüş Şövalyeleri sizi rahatsız etmeyecekler ya da herhangi bir canavarın Gümüşay sınırlarına yaklaşmasına izin vermeyecekler."</p>

      <p class="calibre2">Drizzt başıyla onayladı. Reddedilmenin acısı dinmemiş olsa bile, bu talihsiz durumu değiştirme konusunda muhafızın elinden hiçbir şey gelmediğini anladı. Yavaşça uzaklaşmaya başladı, yıllardır düşünmekten sakındığı rahatsız edici sorular daha şimdiden ona baskı yapmaya başlamıştı.</p>

      <p class="calibre2">Wulfgar o kadar bağışlayıcı değildi. "Ona ayıp ettiniz," dedi muhafıza, Drizzt uzaklaştığı zaman. "Şimdiye kadar hakketmeyen hiç kimseye karşı kılıç çekmemiştir o. Ayrıca bu dünya, senin ve benim dünyam, Drizzt Do'Urden yakınlardayken çok daha iyi bir yer sayılır!"</p>

      <p class="calibre2">Muhafız kafasını çevirdi, bu haklı çıkartılabilecek azarlamaya karşı verecek bir cevabı yoktu.</p>

      <p class="calibre2">"Ve adil olmayan emirlere itaat eden birinin şerefinden de şüphe duyarım," diye ilan etti Wulfgar.</p>

      <p class="calibre2">Muhafız, barbara hiddetli bir bakış fırlattı. "Hanım'ın sebepleri sorgulanamaz," diye yanıtladı, elini kılıcının kabzasına atarak. Yolcuların hiddetli duygularını paylaşıyordu, ama aziz lideri Alustriel Hanım hakkında hiçbir eleştiriyi kabul edemezdi. "Onun emirleri erdemlidir ve benim ya da senin bilgeliğinin ötesindedir!" diye hırladı.</p>

      <p class="calibre2">Wulfgar herhangi bir endişe emaresi sergileyip de onun tehdidine pabuç bırakmadı. Arkasını dönüp dostlarının ardından yol boyunca yürümeye başladı.</p>

      <p class="calibre2">Bruenor, kamp yerlerini Rauvin'den sadece birkaç yüz metre öteye, muhafız karakolunun açıkça görebileceği bir yere kurmayı kasıtlı olarak belirlemişti. Muhafızın onları geri çevirmekten rahatsızlık duyduğunu sezmişti ve ona elinden geldiğince suçluluk hissettirmek istiyordu.</p>

      <p class="calibre2">"Bize yolu Sundabar gösterecektir!" deyip durdu akşam yemeklerini yedikten sonra, Gümüşay konusundaki başarısızlığın, arayışlarına zararı olmayacağına diğerlerini inandırmaya çalıştığı kadar kendisini de ikna etmeye çalışarak. "Ve o şehrin ötesinde ise Adbar Kalesi var. Eğer Alemler'de, Mithril Salonu'nü bilen birileri varsa, onlar da Harbromm ve onun cüceleridir!"</p>

      <p class="calibre2">"Uzun bir yol," diye yorum yaptı Regis. "Kral Harbromm'un kalesine varana kadar yaz geçip gitmiş olabilir."</p>

      <p class="calibre2">"Sundabar," diye tekrarladı Bruenor inatla. "Ve eğer zorunlu kalırsak Adbar!"</p>

      <p class="calibre2">İkisi bu muhabbetle bir süreliğine ileri geri tartıştılar. Wulfgar muhabbete katılmadı, yemekten hemen sonra ki Drizzt yemeklere pek dokunmamıştı— kamp yerinin biraz ötesine giden ve gözlerini Rauvin'in ötesindeki şehre dikip sessizce duran drowa bakıyordu.</p>

      <p class="calibre2">Kısa süre sonra Bruenor ve Regis uyuyakaldılar, hala kızgınlardı ama emin kamp yerindeyken, yorgunluklarına yenik düşebilecek kadar güvende hissediyorlardı kendilerini. Wulfgar gidip drowa katıldı.</p>

      <p class="calibre2">"Mithril Salonu'nu bulacağız," diye onu teselli etti, fakat Drizzt'in üzüntüsünün macerayla alakadar olmadığını biliyordu.</p>

      <p class="calibre2">Drizzt kafasıyla onayladı, ama cevap vermedi.</p>

      <p class="calibre2">"Seni geri çevirmeleri kalbini kırdı," diye gözlemledi Wulfgar. "Kaderini gönüllü olarak kabul ettiğini sanıyordum. Bu seferki neden o kadar farklı?"</p>

      <p class="calibre2">Drow yine cevap vermedi.</p>

      <p class="calibre2">Wulfgar onun yalnız kalma isteğine saygı duyuyordu. "Endişelenme Drizzt Do'Urden, soylu kolcu ve güvenilir dost. İnan ki, seni tanıyanlar senin için ya da senin yanında hayatlarını seve seve verirler." Drizzt'in omzuna elini koydu ve dönüp ayrıldı.</p>

      <p class="calibre2">Drizzt hiçbir şey söylemedi, fakat Wulfgar'ın onunla ilgilenmesine gerçekten de müteşekkirdi. Zaten dostlukları sözle söylenen teşekkürlerin ihtiyaç duyulacağı seviyeden epey ötedeydi. Ve Drizzt'i yalnız bırakıp kamp yerine geri dönerken, Wulfgar’ın tek umudu dostuna bir parça olsun teselli verebilmiş olmasıydı.</p>

      <p class="calibre2">Yıldızlar beliriverdi ve drowu hala Rauvin'in kenarında yalnız başına dikilmiş dururken buldu. Drizzt, yüzeydeki ilk günlerinden beri kendisini ilk defa savunmasız bırakmıştı ve şimdi hissettiği hayal kırıklığı, yıllar önce, yani kara elflerin şehri Menzoberranzan'ı terk etmeden önce, üstesinden geldiğini sandığı şüpheleri yeniden canlandırmıştı. Açık tenli elflerin gün ışığıyla dolu dünyasında nasıl olur da olağan bir hayat bulmayı ümit edebilirdi? Katillerin ve hırsızların sık sık saygın liderler mevkiine yükseldiği On-Kasaba'da, kendisi ancak müsamaha görebiliyordu. Önyargının, Harpeller'in aşırı derecedeki merakına göre ikinci derecede olduğu Uzunsemer'de, sanki zihinsel olarak itilip kakılan, dönüşüm geçirmiş bir çiftlik hayvanıymış gibi gözler önüne serilmişti. Ve büyücüler ona karşı hiçbir kötü niyet beslemeseler de, ona incelenmesi gereken herhangi acayip bir şeyden daha farklı bir gözle bakmamış, ona ne şefkat ne de saygı göstermişlerdi.</p>

      <p class="calibre2">Şimdi de Gümüşay, bireysellik ve adalet prensipleri üzerine kurulup yapılandırılmış olan, eğer iyi niyetle gelirlerse bütün ırkların hoşça karşılandığı bir şehir ondan sakınmıştı. Görünüşe göre bütün ırklar dahildi, kara elfler hariç.</p>

      <p class="calibre2">Drizzt'in bir toplum dışı olarak yaşadığı hayatın kaçınılmaz sonucu, daha evvel hiç bu kadar açık bir şekilde önünde belirmemişti. Diyarlar'daki başka hiçbir şehir, hatta ücra bir köy bile ona bir yuva sunamazdı, ya da sınırlarının kenarında köşesinde bir yaşam bahsedemezdi. Seçeneklerinin azaltılması ve üstüne üstlük, gelecek hakkındaki umutlarının şiddetle söndürülmesi onu derinden sarsmıştı.</p>

      <p class="calibre2">Şimdi yıldızların altında dikilmiş duruyor, yüzeydeki kuzenlerinden herhangi birisinin hissedeceği kadar derin bir sevgi ve hayranlıkla kafasını kaldırmış onlara bakıyordu. Ama yer altı dünyasını terk etme konusundaki kararını da gerçekten sorguluyordu.</p>

      <p class="calibre2">Tanrısal bir tasarıya karşı mı çıkmış, bir çeşit doğal düzenin sınırlarını mı aşmıştı yoksa? Belki de hayattaki yazgısını kabul edip karanlık şehirde kalmalıydı, kendi türünün arasında.</p>

      <p class="calibre2">Gece göğündeki bir parıltı, yaptığı duygu muhakemesinden uyandırdı onu. Tepesindeki bir yıldız, nabız gibi atıp büyüdü, daha şimdiden normal boyutlarının ötesindeydi. Işığı Drizzt'in durduğu alanı hafif bir parlaklıkla aydınlattı ve yıldız nabız gibi atmaya devam etti.</p>

      <p class="calibre2">Sonra büyülü ışık gitti ve Drizzt'in önünde bir kadın beliriverdi. Saçları gümüşi renkte ışıldıyordu. Kıvılcımlarla dolu gözlerinde, sonsuz gençliğin pırıltısının içinde, yılların deneyimi ve bilgeliği yatıyordu. Uzun boyluydu, Drizzt'ten daha uzundu ve dimdik duruyordu. En kaliteli ipekten bir gece giysisi giymişti ve üzerinde mücevherler olan altından bir taç takıyordu.</p>

      <p class="calibre2">Kadın ona samimi bir şefkatle bakıyordu, sanki her düşüncesini okuyabiliyor ve daha kendisinin henüz içinden çıkmayı başaramadığı karmaşık duyguları tamamen anlıyor gibiydi.</p>

      <p class="calibre2">"Selamlar, Drizzt Do'Urden," dedi hoş bir müzik gibi çınlayan sesiyle. "Ben Alustriel, Gümüşay'm Yüce Hanımı."</p>

      <p class="calibre2">Drizzt onu daha dikkatle inceledi, fakat kadının tavrı ve güzelliği, iddia ettiği şey konusunda hiçbir şüphe bırakmıyordu. "Beni tanıyor musunuz?" diye sordu.</p>

      <p class="calibre2">"Şimdiye kadar Salon'un Yol Arkadaşları'nı çoğu kimse duymuştur, bu ismi sizin grubunuza Harkle Harpel taktı. Bir cücenin kadim anayurdunu araması bu diyarlarda pek nadir rastlanan bir hadise değildir, ama yanında bir drow elfinin yürümesi, geçtiği her yerde herkesin dikkatini kesinlikle çeker.</p>

      <p class="calibre2">Kadın zorlukla yutkundu ve onun lavanta renkli gözlerine içtenlikle baktı. "Senin şehre girmeni reddeden kişi bendim," diye itiraf etti.</p>

      <p class="calibre2">"Öyleyse neden şimdi yanıma geldiniz?" diye sordu Drizzt, kızgınlıktan çok merakla. Kapıdan geri çevirme gibi bir hareketi şu anda karşısında duran kimseyle bağdaştıramıyordu. Alustriel'in adilliği ve hoşgörüsü kuzey diyarı boyunca gayet iyi bilinirdi. Fakat Drizzt, muhafız garnizonunda yaşadığı hadiseden sonra bu hikayelerin ne kadar da abartılmış olduğunu düşünmüştü. Ama şimdi açık, dürüst bir şefkat sergileyen yüce hanımı gördüğünde, bu hikayelere inançsızlık edemedi.</p>

      <p class="calibre2">"Açıklamam gerektiğini hissettim," diye yanıtladı. "Kararınızı haklı çıkartmanıza gerek yok." "Ama yapmak zorundayım," dedi Alustriel. "Senin için olduğu kadar, kendim ve yurdum için. Geri çevrilmek itiraf ettiğinden de fazla kalbini kırdı." Kadın ona yaklaştı. "Bana da acı verdi," dedi yavaşça.</p>

      <p class="calibre2">"Öyleyse neden?" diye bilmek istedi Drizzt, kızgınlığı soğukkanlı simasından sıyrılıp açığa çıkarak. "Eğer beni biliyorsanız, öyleyse halkınıza karşı hiçbir tehlike arz etmediğimi de biliyor olmalısınız."</p>

      <p class="calibre2">Kadın soğuk elini onun yanağında gezdirdi. "Sezgiler," diye açıkladı. "Şu zamanlarda, sezgileri hayati derecede önemli kılacak unsurlar var kuzey diyarında, hatta bazen adil olana bile üstün geliyor. Feda edilmek zorunda kaldın."</p>

      <p class="calibre2">"Çok aşina olmaya başladığım bir fedakarlık bu."</p>

      <p class="calibre2">"Biliyorum," diye fısıldadı Alustriel. "Nesme'nin kapısından geri çevrildiğini öğrendik, çoğunlukla karşılaştığın bir sahne bu."</p>

      <p class="calibre2">"Olmasını bekliyorum," dedi Drizzt soğukça.</p>

      <p class="calibre2">"Ama burada değil," diye karşılık verdi Alustriel. "Gümüşay'dan beklemiyordun bunu, beklememelisin de."</p>

      <p class="calibre2">Kadının duyarlılığı Drizzt'i derinden etkilemişti. Alustriel'in bir açıklama yapmasını beklerken bütün hiddeti sönüp gitti, artık bu kadının hareketleri için iyi bir mazereti olduğundan emindi.</p>

      <p class="calibre2">"Seni ilgilendirmeyen ve ilgilendirmesi de gerekmeyen, faaliyet halinde bir sürü güç odağı var burada," diye başladı. "Savaş tehditleri ve gizli ittifaklar; esasında hiç aslı olmayan ya da mantıklı kimselere hiçbir şey ifade etmeyecek söylentiler ve şüpheler dolanıyor etrafta. Tüccarlarla öyle pek sıkı dost değilimdir, fakat Gümüşay'dan serbestçe geçerler. Kendi güç bünyelerine karşı bir tehdit oluşturduklarını sandıkları için bizim fikirlerimiz ve ideallerimizden korkuyorlar, korkmalılar da. Çok güçlüler ve Gümüşay'ı kendi görmek istedikleri hale sokmayı tercih ederler.</p>

      <p class="calibre2">"Ama bu kadarı yeter. Dediğim gibi, seni ilgilendirmiyor. Senden tek ricam şunu anlayışla karşılaman; halkımın lideri olarak, bazı zamanlarda toplumun iyiliği yönünde hareket etmek zorunda kalıyorum, bireysel bedelleri ne olursa olsun."</p>

      <p class="calibre2">"Eğer Gümüşay'da bir kara elf serbestçe dolaşacak olursa, aleyhinize söylenecek yalanlar ve yayılacak şüphelerden mi korkuyorsunuz?" diye iç geçirdi Drizzt, duyduklarına inanamayarak. "Bir drowun halkınızın arasında dolaşmasına izin vermeniz, yer altı dünyasıyla aranızda namussuz bir ittifak olduğu gibi bir izlenim mi yaratacak?"</p>

      <p class="calibre2">"Sen sıradan bir drow elfi değilsin," diye açıkladı Alustriel. "Sen Drizzt Do'Urden'siıı. Kaderinde bütün Diyarlarda duyulmak yazan bir isim bu. Fakat şu an için, kuzeydeki hükümdarlar için hızla görünür olmaya başlamış bir drowsun ve en azından ilk bakışta, halkını reddettiğini anlayamazlar.</p>

      <p class="calibre2">"Ve görünüşe göre, bu hikaye daha da karmaşıklaşıyor," diye devam etti Alustriel. "İki kız kardeşim olduğunu biliyor muydun?"</p>

      <p class="calibre2">Drizzt kafasını sağa sola salladı.</p>

      <p class="calibre2">"Storm, kendisi meşhur bir ozandır, ve Dove Falconhand, o ise bir kolcudur. İkisi de Drizzt Do'Urden ismiyle epey ilgileniyorlar Storm, gitgide büyüyen bir efsane hakkında muntazam bir şarkı yazmak için, ve Do ve'a gelince ... onun sebeplerini henüz çözemedim. Sanırım, onun için bir kahraman olup çıkıverdin. O da senin gibi bir kolcu. Ve sen, onun mükemmelleştirmeye çabaladığı vasıfların ideal bir örneğisin. Şehre daha bu sabah geldi ve senin pek yakında varacağını öğrendi.</p>

      <p class="calibre2">"Dove benden birçok yaş gençtir," diye devam etti Alustriel, "Ve dünyanın politik meseleleri konusunda da o kadar bilge değildir."</p>

      <p class="calibre2">"Beni arayıp bulabilirdi," diye mantık yürüttü Drizzt, Alustriel'in korktuğu unsurların ne olduğunu anlayarak.</p>

      <p class="calibre2">"Eııinde sonunda bunu yapacaktır," diye cevap verdi hanım. "Ama şu anda buna izin veremem, Gümüşay'dayken olmaz." Alustriel ona dikkatle baktı. Bakışları daha derin ve daha kişisel düşünceleri açığa vuruyordu. "Ve dahası, ben kendim de seninle görüşmek isterdim, şimdi yaptığım gibi."</p>

      <p class="calibre2">Şehrin içinde yaşanacak böyle bir buluşmanın ortaya çıkaracağı dedikodular, şimdi Alustriel'in değindiği politik mücadelelerin ışığı altında Drizzt'e açık bir şekilde görünür olmuştu. "Belki de başka bir zaman, başka bir yerde olsaydı," diye sorguladı. "Sizi bu kadar çok rahatsız eder miydi?"</p>

      <p class="calibre2">Kadın gülümseyerek cevap verdi. "Hiç etmezdi." Aynı anda Drizzt'in içini hem bir memnuniyet hem de bir telaş sarıverdi. Yıldızlara geri baktı, yüzey dünyasına gelmekteki kararı hakkındaki gerçeği tamamen bulup bulamayacağım merak etti. Ya da hayatının, sonsuza dek sallantıdaki umutlar ve yıkılan beklentilerle dolu bir karmaşa içinde geçip geçmeyeceğini.</p>

      <p class="calibre2">Birkaç saniye sessiz durdular ve sonra Alustriel yine konuştu.</p>

      <p class="calibre2">"Buraya Bilgeler Kubbesi için geldiniz," dedi, "orada Mithril Salonu hakkında herhangi bir bilgi var mı diye bakmak için."</p>

      <p class="calibre2">"Cüceyi içeri girmeye ikna etmeye çalıştım," diye yanıtladı Drizzt. "Ama o inatçının teki."</p>

      <p class="calibre2">"Bu kadarını tahmin etmiştim," diye güldü Alustriel. "Ama kendi hareketlerimin sizin soylu arayışınızı engellemesini istemiyordum. Kubbeyi kendim arayıp taradım. Büyüklüğünü tahmin edemezsin! Duvarlarda sıralanmış binlerce cilt arasında hangisinden başlayacağınızı bile bilemezdiniz. Ama ben kubbeyi yaşayan herkesten daha iyi bilirim. Sen ve arkadaşlarının ancak haftalar boyunca ararsanız bulabileceğiniz şeyler öğrendim. Lakin doğruyu söylemek gerekirse Mithril Salonu hakkında pek az yazılı kaynak var ve içlerinden hiçbiri nerede olduğu hakkında küçük bir ipucundan başka bir şey vermiyor."</p>

      <p class="calibre2">"Öyleyse belki de geri çevrilmemiz daha iyi olmuştur."</p>

      <p class="calibre2">Alustriel utançla kıpkırmızı kesiliverdi, fakat Drizzt yaptığı gözlemle hiçbir iğneleme amacı gütmemişti. "Muhafızlarım bana sizin Sundabar'a gitmeyi planladığınızı bildirdi," dedi hanım.</p>

      <p class="calibre2">"Doğru," diye yanıtladı Drizzt, "ve oradan sonra, eğer gerekirse Adbar Kalesi'ne."</p>

      <p class="calibre2">"Size bu yolu seçmemenizi salık veriyorum," dedi Alustriel. "Kubbede bulabildiğim şeylerden çıkardığım ve Mithril Salonu'nda hazinelerin aktığı günlerin efsanelerinden bildiğim kadarıyla, mekanın doğuda değil de batıda bulunduğunu tahmin ediyorum."</p>

      <p class="calibre2">"Biz batıdan geldik ve yolumuz, yani gümüşi salonların bilgisine sahip kişileri aradığımız yol, bizi sürekli olarak doğuya getirdi," diye yanıt verdi Drizzt. "Gümüşay'ın ötesinde, elimizde kalan tek umut Miğfer ve Harbromm, ikisi de doğuda."</p>

      <p class="calibre2">"Miğfer'in size söyleyecek bir şeyleri olabilir," diye katıldı Alustriel. "Ama Kral Harbromm ve Adbar cücelerinden pek az şey öğrenebilirsiniz. Onlar daha birkaç yıl önce, Bruenofun ailesinin kadim yurdunu bulma arayışını kendileri üstlendiler. Ve yolculuklarında Gümüşay'dan geçtiler batıya gittikleri için. Ama mekanı asla bulamadılar ve orasının ya yok edildiği, ya adı sanı bilinmeyen bir dağın derinlerinde gömülü olduğu, ya da aslında hiç var olmadığı ve mallarını batıda satan güneyli tüccarların bir dalaveresi olduğu sonucuna vararak evlerine döndüler."</p>

      <p class="calibre2">"Pek umut vaat etmiyorsunuz," diye belirtti Drizzt.</p>

      <p class="calibre2">"Hayır ediyorum," diye karşılık verdi Alustriel. "Buranın batısında, bir günden az bir mesafede, Rauvin'den kuzeye doğru giden, adsız sansız bir yol üzerinde Müjdecinin Müzesi bulunur.</p>

      <p class="calibre2">Birikmiş bilgilerle dolu kadim bir kuledir orası. Eğer bugün size yol gösterebilecek biri varsa, o da müjdeci Yaşlı Gece'dir. Sizin geleceğiniz konusunda onu bilgilendirdim ve on yıllardır, ben ve birkaç seçkin arif dışında hiçbir konuk kabul etmemiş olmasına rağmen sizinle görüşmeye razı oldu."</p>

      <p class="calibre2">"Size borçluyuz," dedi Drizzt, eğilip reverans yaparak.</p>

      <p class="calibre2">"Fazla şey ümit etmeyin," diye uyardı Alustriel. "Mithril Salonu bu dünyanın bilgisinden göz açıp kapama süresinde gelip geçmiştir. Mekanda taş çatlasa üç cüce kuşağı madencilik yapmıştır, fakat kabul ederim ki bir cüce nesli demek, dikkate değer bir süre demektir. Ve meslekleri konusunda pek de açık değillerdi. Başkalarını sadece pek nadiren madenlerine kabul ederlermiş, tabii eğer hikayeler doğruysa. Eserlerini gece karanlığında dışarı çıkartır, onları gizli ve karmaşık bir cüce ajan zinciri aracılığıyla piyasaya sürerlermiş."</p>

      <p class="calibre2">"Kendilerini dış dünyanın açgözlülüğüne karşı iyi korumuşlar," diye gözlemledi Drizzt.</p>

      <p class="calibre2">"Ama çöküşleri madenlerin içinden geldi," dedi Alustriel. "Hala orada gizleniyor olması muhtemel. Bilinmedik bir tehlike, bunun farkında mısın?"</p>

      <p class="calibre2">Drizzt başıyla onayladı.</p>

      <p class="calibre2">"Ve yine de gitmeyi seçiyorsun?"</p>

      <p class="calibre2">"Hazineler umurumda değil, fakat eğer gerçekten de Bruenor'un anlattığı kadar muhteşemlerse onlara bakmak isterim. Ama bu cücenin arayışı, onun büyük macerası ve eğer bu macerayı bitirmesinde ona yardımcı olmazsam kötü bir dost sayılırım."</p>

      <p class="calibre2">"Böyle bir yafta sana pek kolay yapıştırılamaz, Drizzt Do'Urden," dedi Alustriel. Sonra elbisesindeki ceplerin birinden küçük bir şişecik çıkartıverdi. "Bunu al," diye talimat verdi.</p>

      <p class="calibre2">"Nedir o?"</p>

      <p class="calibre2">"Bir hatırlama iksiri," diye açıkladı Alustriel. "Arayışınızın cevabına yaklaştığınızda onu cüceye ver. Ama dikkatli olun, çok kudretlidir! Bruenor tıpkı şu anki deneyimlerini yaşadığı gibi, bir süreliğine uzak geçmişindeki hatıralarında dolaşacak.</p>

      <p class="calibre2">"Ve bunlar da," dedi, yine aynı cepten bir kese çıkartıp Drizzt'e uzatarak, "hepiniz için. Yaraları iyileştirmeye yardımcı olan merhem ve yorgun bir yolcuyu kendine getirecek çörekler."</p>

      <p class="calibre2">"Kendi adıma ve dostlarım adına teşekkür ederim," dedi Drizzt.</p>

      <p class="calibre2">"Sana zorla dayattığım berbat adaletsizlik göz önünde bulundurulursa, bunlar pek az telafi edici sayılır."</p>

      <p class="calibre2">"Ama hediyeyi verenin ilgisi hiç de küçük bir armağan değil," diye yanıtladı Drizzt. Dosdoğru kadının gözlerine baktı, onu kendi yoğunluğuyla kavradı. "Umudumu yenilediniz, Gümüşay'ın Hanımı. Vicdanın yolunu izleyenler için gerçekten de bir ödülün var olduğunu hatırlattınız, adaletsiz kimselerin eline pek sıklıkla geçen maddi incik boncuklardan çok daha değerli bir hazinenin var olduğunu."</p>

      <p class="calibre2">"Gerçekten de var," diye onunla hemfikir oldu kadın. "Ve geleceğin sana daha bir çok hazine sunacak, vakur kolcu. Fakat şimdi gecenin yarısı geçip gitti ve senin dinlenmen lazım. Korkma, zira bu gece korunuyorsunuz. Hoşça kal Drizzt Do'Urden, dilerim ki önündeki yol çabuk ve açık olur."</p>

      <p class="calibre2">Kadın elinin bir hareketiyle yıldız ışığının içine süzüldü, Drizzt'in yalnız kalıp bütün bu karşılaşmanın acaba bir hayal olup olmadığını merak etmesini sağlayarak yok oluverdi. Fakat sonra, kadının son sözleri tatlı bir yelle üzerinden esip geçti. "Hoşça kal ve endişelenme Drizzt Do'Urden. Onurun ve cesaretin fark edilmeden geçip gitmiyor!"</p>

      <p class="calibre2">Drizzt uzun bir süre sessizce durdu. Yere eğildi ve nehir kenarından bir kır çiçeği koparttı, onu parmaklarının arasında ileri geri çevirirken, acaba Gümüşay'ın Hanımı gerçekten de daha farklı koşullar altında bir kez daha onunla karşılaşacak mı diye merak etti. Ve böyle bir buluşmanın nerelere gideceğini.</p>

      <p class="calibre2">Sonra çiçeği Rauvin'e fırlattı.</p>

      <p class="calibre2">"Bırakalım hadiseler kendi kendine gelişsin," dedi kararlı bir şekilde, arkasını dönüp kamp yerine ve en yakın dostlarına bakarak. "Sahip olduğum büyük hazineleri küçümsememi sağlayacak hayallere ihtiyacım yok." Kendine acımasının son kırıntılarını da silkeleyip atmak için derin bir nefes çekti.</p>

      <p class="calibre2">Ve cefakar kolcu, yenilenen inancıyla uykuya yattı.</p>

      <p class="calibre2">&nbsp;</p>

      <p class="calibre2"><span class="none4">15. GOLEMIN GÖZLERI</span></p>

      <p class="calibre2">Drizzt, yollarını değiştirip batıya gitme konusunda Bruenor'u ikna etmekte pek sıkıntı çekmedi. Cüce, Sundabar'a gidip Miğferin neler bildiğini öğrenmeye meraklı olsa bile, bir günden kısa mesafe ötede değerli bir bilginin beklemesi ihtimali, çabucak yola koyulmasını sağlamıştı.</p>

      <p class="calibre2">Bu bilgiyi nereden aldığı konusunda Drizzt pek az açıklama sunmuş, sadece gece vakti Gümüşay'a giden yolda yalnız bir gezgine rastladığını söylemişti. Bu hikaye onlara uydurma gibi gelse de, gizliliğine saygı duyan ve ona eksiksiz olarak güvenen dostları, bu konuda drowu sorgulamamışlardı. Fakat kahvaltı ederlerken, Regis bu konuda daha fazla bilgi edinmeyi ümit etti, çünkü bu gezginin Drizzt'e vermiş olduğu çörekler gerçekten de lezizdi ve inanılmaz bir şekilde güç veriyordu. Sadece birkaç ısırıktan sonra bile, buçukluk kendisim sanki bir hafta dinlenmiş gibi hissetti. Ve büyülü merhem, Wulfgar'ın bacağı ile sırtını anında iyileştirdi, Hepkırlar'dan çıkalı beri ilk defa bir sopanın yardımı olmadan yürüyebiliyordu.</p>

      <p class="calibre2">Wulfgar, Drizzt'in karşılaştığı kimsenin çok önemli biri olduğunu, daha drow muhteşem hediyeleri ortaya çıkartmadan çok önce tahmin etmişti. Çünkü drowun içsel iyimserlik parıltısı, gözlerindeki, birçok adamın canına okuyacak sınavlardan geçmesini sağlayan boyun eğmez ruhu yansıtan bilgiç kıvılcımlar, fark edilir bir şekilde ve büsbütün geri dönmüştü. Barbarın bu kimsenin kimliğini bilmeye ihtiyacı yoktu; sadece dostunun bunalımını atlattığına memnundu.</p>

      <p class="calibre2">O sabahın geç vaktinde yola çıktıklarında, yol yorgunu bir topluluktan çok, maceraya yeni başlayan bir grup gibi görünüyorlardı. Kuzeye doğru çağlayan Rauvin'in akış rotasını ıslık çalarak ve muhabbet ederek takip ettiler. Bütün o paçayı zor kurtarma durumlarına rağmen, zorlu yolculuklarını neredeyse yara almadan, sağ salim atlatmışlardı. Ve görünüşe göre, amaçlarına doğru çok iyi bir ilerleme kaydetmişlerdi. Yaz güneşi üzerlerinde parlıyordu ve sanki Mithril Salonu adındaki yapbozun bütün parçaları ellerindeymiş gibiydi.</p>

      <p class="calibre2">Üzerlerinde tehlikeli gözler olduğunu tahmin edemezlerdi.</p>

      <p class="calibre2">Rauvin'in kuzeyindeki dağ eteklerinde, gezginlerin epey yükseğinde duran golem, drowun geçmekte olduğunu sezdi. Dendybar'ın ona bağışladığı arayış büyüsünün şiddetli çekimiyle birlikte, Bük kısa süre sonra grubu tespit etmiş, yüksek bir yerden onlara bakmaktaydı. Canavar, kendisine verilmiş emirlere tereddütsüz itaat etti ve Sydney'i bulmaya gitti.</p>

      <p class="calibre2">Bük, yolunun üstündeki koca bir taşı kenara fırlattı, sonra hareket etmeyecek kadar büyük olan bir diğer taşın üzerinden tırmandı. Taşların etrafından basitçe yürümenin daha kolay olacağını bilmiyordu. Buk'un yolu dümdüz gidiyordu ve canavar, rotasından bir milim bile sapmayı reddediyordu.</p>

      <p class="calibre2">"Epey koca bir oğlanmış!" diye kıkırdadı Rauvin garnizonundaki muhafızlardan biri, Buk'un açık saha boyunca ilerleyişini gördüğünde. Fakat muhafız, yaklaşmakta olan tehlikeyi daha sözler ağzından çıktığı anda anladı bu sıradan bir gezgin değildi!</p>

      <p class="calibre2">Cesur bir şekilde, golemle birebir yüzleşmek için koşturdu. Kılıcını çekmişti ve dostu da hemen ardından geliyordu.</p>

      <p class="calibre2">Amacına yoğunlaşmış olan Bük, onların uyarılarına hiç kulak asmadı.</p>

      <p class="calibre2">"Olduğun yerde dur!" diye son kez emretti asker, Bük aralarında kalan birkaç metrelik mesafeyi de kapadığı sırada.</p>

      <p class="calibre2">Golem duygu diye bir şey bilmezdi, bu yüzden muhafızlar ona vurduğunda onlara hiç hiddetlenmedi. Fakat yolunu kesmek için önüne çıkmışlardı. Bük ikinci kez düşünmeden onları bir kenara savurdu, büyüyle güçlendirilmiş kollarının uyguladığı inanılmaz kuvvet, muhafızların savuşturma ve savunmalarım paramparça edip onları havaya doğru fırlattı. Golem bir an bile duraksamadan nehre doğru yoluna devam etti ve gürül gürül akan suların içine hiç yavaşlamadan dalıp görünürden kayboldu.</p>

      <p class="calibre2">Şehirde alarmlar çınlamaya başladı, çünkü kapılardaki askerler muhafız garnizonunda yaşanan hadiseyi görmüşlerdi. Gümüş Şövalyeleri, canavarın yeniden belirmesinin bekleyişi içinde Rauvin'i kollarken geniş kapılar sıkı sıkıya kapandı ve emniyet altına alındı.</p>

      <p class="calibre2">Bük, nehrin dibinden ilerleyerek yolunu dosdoğru takip etti. Alüvyonun ve çamurun içinden geçti ve akıntının kudretli itiş gücüne karşı hiç zorlanmadan rotasında devam etti. Canavar, muhafız garnizonunun tam karşısında yeniden belirdiği vakit, cümle kapısında gözlerine inanamayan şövalyelerin solukları kesildi ama yerlerini korudular. Yüzlerinde amansız bir ifade vardı ve silahları hazırdı.</p>

      <p class="calibre2">Cümle kapısı, Buk'un kendine seçtiği rotanın açısına göre Rauvin'in daha yukarısında kalıyordu. Golem şehir suruna doğru yoluna devam etti, ama cümle kapısına gitmek için yolunu değiştirmedi.</p>

      <p class="calibre2">Yumruklayarak duvarda bir delik açtı ve dosdoğru içinden geçti.</p>

      <p class="calibre2">Entreri, şehir merkezinin yanında bulunan Kararsız Arifler Ham'ndaki odasında tedirgin bir şekilde volta atıyordu. "Şimdiye kadar gelmiş olmaları lazımdı," dedi sıktığı dişleri arasından, yatağın üstünde oturan ve Cattibrie'ın bağlarını sıkılaştırmakta olan Sydney'e.</p>

      <p class="calibre2">Daha Sydney bir cevap veremeden, odanın tam ortasında alevden bir top oluşuverdi. Gerçek bir ateş değil, sadece alevlerin bir imgesi, bir illüzyonuydu. Sanki o noktanın üzerinde, başka bir düzlemde bir şeyler yanmaktaymış gibiydi. Ateşler kıpırdadı ve cüppeli bir adam şeklini alıverdi.</p>

      <p class="calibre2">"Morkai!" diye nefesi kesildi Sydney'in.</p>

      <p class="calibre2">"Selamlarımı sunarım," diye yanıtladı hayalet. "Ve Alacalı Dendybar'ın selamını da."</p>

      <p class="calibre2">Bu şeye karşı sakıngan olan Entreri, odanın köşesine geri çekildi. Bağları yüzünden çaresiz durumda olan Cattibrie ise kıpırtısız oturdu.</p>

      <p class="calibre2">Ruh çağırma işinin inceliklerinden anlayan Sydney, dünya dışı varlığın Dendybar'ın kontrolü altında olduğunu biliyor ve hiç korkmuyordu. "Efendim neden buraya gelmem buyurdu?" diye sordu densizce.</p>

      <p class="calibre2">"Haberler getirdim," diye yanıtladı hayalet. "Aradığınız grup, bir hafta önce Hepkırlar'a doğru yön değiştirdi, Nesme'nin güneyine doğru."</p>

      <p class="calibre2">Sydney, hayaletin sıradaki haberinin beklentisi içinde dudağını ısırdı, fakat Morkai de aynı şekilde sessizleşti ve bekledi.</p>

      <p class="calibre2">"Peki şimdi neredeler?" diye sordu Sydney sabırsızlıkla.</p>

      <p class="calibre2">Morkai gülümsedi. "Bu soru bana iki kez soruldu, fakat şu ana kadar cevaplamak zorunda kalmadım!" Alevler yeniden pofurdadı ve hayalet yok oldu.</p>

      <p class="calibre2">"Hepkırlar," dedi Entreri. "Gecikmelerini açıklıyor bu."</p>

      <p class="calibre2">Sydney boş boş kafasını sallayarak onunla hemfikir oldu, zira aklında başka şeyler vardı. "Şu ana kadar cevaplamak zorunda kalmamış," diye fısıldadı kendi kendine, hayaletin ayrılırken söylediği sözleri tekrarlayarak. Sinir bozucu sorular içini kemiriyordu. Dendybar neden Morkai'yle haberleri yollamak için bir hafta beklemişti? Ve büyücü neden hayaleti, drowun grubunun son günlerdeki faaliyetlerini açık etmeye zorlayamamıştı? Sydney ruh çağırmanın tehlikeleri ve sınırlarını biliyor, bu işin büyücünün gücünü oldukça fazla emdiğini anlıyordu. Dendybar son günlerde Morkai'yi üç defa çağırmıştı drowun grubu Luskan'a ilk girdiğinde bir kere, kendisi ile yol arkadaşları takip için yola çıkalı beri en az iki kere. Yoksa Dendybar, Kristal Parçası'na olan saplantısı yüzünden bütün tedbirleri elden mi bırakmıştı? Sydney, alacalı büyücünün Morkai üzerindeki kontrolünün oldukça fazla azaldığını seziyordu ve Dendybar'ın gelecekteki ruh çağırmalarında, ya da en azından tamamen dinlenene kadar, daha fazla öngörülü olmasını ümit etti.</p>

      <p class="calibre2">"Onlar gelene dek haftalar geçebilir!" diye söylendi Entreri, haberleri hesaba katarak. "Tabii eğer gelebilirlerse."'</p>

      <p class="calibre2">"Haklı olabilirsin," diye katıldı ona Sydney. "Kırlarda ölüp gitmiş olabilirler."</p>

      <p class="calibre2">"Peki ya öyleyse?"</p>

      <p class="calibre2">"Öyleyse onların peşinden kırlara gireceğiz," dedi Sydney hiç tereddüt etmeden.</p>

      <p class="calibre2">Entreri kısa bir süre kadını inceledi. "Aradığınız şey gerçekten de önemli olmalı," dedi.</p>

      <p class="calibre2">"Bir vazifem var ve efendimi hayal kırıklığına uğratmayacağım," diye sertçe karşılık verdi. "En derin bataklığın dibinde olsalar bile Bük onları bulacaktır!"</p>

      <p class="calibre2">"İzleyeceğimiz yolu kısa sürede kararlaştırmalıyız," diye ısrar etti Entreri. Şeytani bakışını Cattibrie'a çevirdi. "Onu kollamaktan usanmaya başladım."</p>

      <p class="calibre2">"Ben de ona güvenmiyorum," diye hemfikir oldu Sydney. "Fakat cüceyle karşılaştığımızda bizim için yararlı olacak. Üç gün daha bekleyeceğiz. Ondan sonra Nesme'ye geri döneceğiz ve eğer gerekirse Hepkırlar'a gireceğiz."</p>

      <p class="calibre2">Entreri kafasını sallayarak gönülsüz bir şekilde planı onayladı. "Duydun mu?" diye tısladı Cattibrie'a. "Eğer dostların gelmezse yaşamak için üç günün daha var. Eğer kırlarda ölmüşlerse, sana hiç ihtiyacımız kalmaz."</p>

      <p class="calibre2">Cattibrie, bu muhabbet boyunca hiçbir duygusunu açık etmedi. Zayıflığını ya da gücünü öğrenerek Entreri'nin herhangi bir avantaj elde etmesine izin vermemeye kararlıydı. Bruenor Battlehammer ve Drizzt Do'Urden gibilerin kaderinde, ıssız bir mağarada, yeri yurdu belli olmayan bir mezarda ölmek yoktu. Ve Cattibrie, eğer kanıtı reddedilemez nitelikte olmazsa Wulfgar’ın öldüğünü asla kabul etmezdi. Dostlarına karşı olan sorumluluğu, o an için imanına sarılmak ve boş bir yüz ifadesi takınmaktı Kişisel savaşını kazanmakta olduğunu, Entreri'nin onun üzerinde bıraktığı felç edici korkunun gün be gün azaldığını biliyordu. Zamanı geldiğinde harekete geçmeye hazır olacaktı. Sadece, Entreri ve Sydney'in bunu fark etmemesini sağlaması gerekiyordu.</p>

      <p class="calibre2">Yolun zorluklarının ve yeni yol arkadaşlarının, kiralık katile tesiri dokunduğuna dikkat etmişti. Entreri, bu işi çabucak halletme konusundaki hislerini ve umutsuzluğunu her gün daha fazla açık eder olmuştu. Acaba bir hata yapması olası mıydı?</p>

      <p class="calibre2">"O geldi!" diye bir haykırış yankılandı koridordan ve üçü de refleksif olarak irkildi. Sonra bu sesin, Bilgeler Kubbesi'ni gözetlemekte olan Jierdan'a ait olduğunu fark ettiler. Bir saniye sonra kapı güm diye açıldı ve asker alelacele, soluk soluğa odaya dahverdi.</p>

      <p class="calibre2">"Cüce mi?" diye sordu Sydney, kendini toplayabilmesi için Jierdan'ı tutarak.</p>

      <p class="calibre2">"Hayır!" diye haykırdı Jierdan. "Golem! Bük Gümüşay'a girdi! Onu batı kapısının yanında yakaladılar. Bir büyücü çağrıldı."</p>

      <p class="calibre2">"Kahretsin!" diye sövdü Sydney ve odanın kapısına doğru yürümeye başladı. Entreri onu takip etmeye davrandı, Jierdan'ı kolundan yakalayıp hızla döndürdü ve kendisiyle yüz yüze getirdi.</p>

      <p class="calibre2">"Kızın yanında kal," diye emir verdi kiralık katil.</p>

      <p class="calibre2">Jierdan ona dik dik baktı. "O senin sorunun."</p>

      <p class="calibre2">Entreri hemen oracıkta askeri kolayca öldürebilirdi. Cattibrie bunu fark etti ve kiralık katilin ölümcül bakışım Jierdan'ın da kendisi kadar açık bir şekilde okuyabilmiş olmasını umdu.</p>

      <p class="calibre2">"Sana söylenileni yap!" diye haykırdı Sydney Jierdan'a, daha fazla tartışmaya mahal vermeyerek. Büyücü ve Entreri ayrılırken kiralık katil kapıydı güm diye çarptı.</p>

      <p class="calibre2">"Seni öldürebilirdi," dedi Cattibrie Jierdan'a, Entreri ve Sydney gittiğinde. "Bunu biliyorsun."</p>

      <p class="calibre2">"Kes sesini," diye hırladı Jierdan. "Senin o aşağılık sözlerini yeterince dinledim!" Tehditkar bir şekilde kıza doğru yaklaştı, yumruklarını sıkıyordu.</p>

      <p class="calibre2">"Vur bana öyleyse," diye meydan okudu Cattibrie. Adam bunu yapsa bile, bir asker olarak sahip olduğu düsturları, savunmasız bir rakibe karşı böyle bir saldırıyı devam ettirmesine izin vermezdi. "Yine de bu lanet yolculukta senin tek dostun benim!"</p>

      <p class="calibre2">Jierdan yaklaşmayı kesti. "Dost mu?" diyerek şaşırdı.</p>

      <p class="calibre2">"Burada bulabileceğinin en yakını," diye yanıtladı Cattibrie. "Sen de benim gibi bir tutsaksın burada." Sydney ve Entreri'nin hizmetkarlığına kadar düşürülen gururlu adamın zayıf noktasını anlamıştı ve sertçe yarasına basıyordu. "Seni öldürmeye niyetli, bunu şimdi biliyorsun ve onun kılıcından kaçsan bile gidecek hiçbir yerin yok. Luskan'daki dostlarını terk ettin ve eğer oraya geri dönecek olursan kuledeki büyücüler senin sonunu epey fena hazırlayacaktır zaten!"</p>

      <p class="calibre2">Jierdan hüsran dolu bir hiddetle gerginleşti, ama saldırmadı.</p>

      <p class="calibre2">"Dostlarım yakınlarda," diye devam etti Cattibrie, adamdan gelen uyarı işaretlerine rağmen. "Hala yaşıyorlar, bunu biliyorum. Ve eninde sonunda onlarla karşılaşacağız. İşte o bizim zamanımız olacak asker, yaşamak ya da ölmek için. Ben kendi adıma bir şans görebiliyorum. Ya benim dostlarım kazanır ya da pazarlıkla teslim edilirim, hayatım bana kalacak. Ama senin için, yol gerçekten de pek karanlık görünüyor! Eğer benim dostlarım kazanırsa seni kesip biçeceklerdir, eğer senin yoldaşların kazanırsa ..." Jierdan'ın iyice düşünüp tartması için tatsız ihtimalleri bir anlığına havada asılı bıraktı.</p>

      <p class="calibre2">"Aradıklarını bulduklarında, sana ihtiyaçları kalamayacak," dedi sertçe. Adamın titrediğini fark etti. Korkudan değil, hiddetten titriyordu. Ve Cattibrie, askeri kontrol sınırının ötesine itti. "Senin yaşamana izin verebilirler," dedi iğneleyici bir şekilde. "Belki bir uşağa ihtiyaç duyarlar!"</p>

      <p class="calibre2">İşte o zaman adam kıza saldırdı, sadece bir kez vurdu ve geri çekildi.</p>

      <p class="calibre2">Cattibrie bu darbeyi hiç şikayet etmeden kabul etti, hatta acısına rağmen gülümsedi. Fakat memnuniyetini gizlemeye dikkat etti. Jierdan'ın kendini dizginlemedeki başarısızlığı ona kanıtlamıştı ki, Sydney'in ve özellikle Entreri'nin devamlı olarak ona saygısızlık etmesi, askerin içindeki hoşnutsuzluk alevlerini körükleyip patlama raddesine getirmişti.</p>

      <p class="calibre2">Ayrıca, Entreri geri dönüp de Jierdan'ın onda bıraktığı morluğu görünce, bu ateşlerin daha canlı bir şekilde yanacağını biliyordu.</p>

      <p class="calibre2">Sydney ve Entreri, açık bir şekilde duyulan kargaşa seslerini takip ederek Gümüşay sokakları boyunca koşturdular. Surlara vardıklarında, Buk'u parıldayan yeşil ışıklardan oluşan bir küreyle sarmalanmış bir şekilde buldular. Bir düzine yaralı askerin iniltileri arasında binicisi olmayan atlar etrafta dolanıyordu. Adamın biri, yani büyücü, ışık küresinin önünde durmuş sakalım kaşıyor ve yakalanmış golemi inceliyordu. Hatırı sayılır bir rütbedeki bir Gümüş Şövalyesi, onun yanında sabırsızca duruyor, huzursuzca kıpırdanıyor ve kabzasındaki kılıcının sapım sıkı sıkıya tutuyordu.</p>

      <p class="calibre2">Şövalyenin büyücüye, "Şu şeyi yok et de işimize bakalım," dediğini duydu Sydney.</p>

      <p class="calibre2">"Yo hayır!" diye haykırdı büyücü. "Bu muhteşem bir şey yahu!"</p>

      <p class="calibre2">"Onu sonsuza dek burada tutmaya mı niyetlisin yani?" diye yapıştırdı cevabı şövalye. "Etrafına bir baksana—"</p>

      <p class="calibre2">"Afedersiniz, iyi yürekli beyler," diye araya girdi Sydney. "Ben Sydney, Luskan Büyünün Sahipkulesi'nden. Belki size yardımcı olabilirim."</p>

      <p class="calibre2">"Hoş bulduk," dedi büyücü. "Ben İkinci İrfan Okulu'ndan Mizzen. Bu olağanüstü yaratığın sahibi siz misiniz acaba?" "Bük benimdir," diye kabullendi.</p>

      <p class="calibre2">Şövalye, kadına bakakaldı. Bir kadının, hatta herhangi birinin, en iyi savaşçılarını alaşağı etmiş ve şehir surunun bir bölümünü yıkmış olan bu canavarı kontrol edebilmesi düşüncesiyle şaşkına dönmüştü. "Bedeli yüksek olacak, Luskanlı Sydney," diye hırladı.</p>

      <p class="calibre2">"Sahipkulesi hasarı karşılayacak," diye kabul etti. "Şimdi golemi benim himayeme bırakır mısınız?" diye sordu büyücüye. "Bük bana itaat edecektir."</p>

      <p class="calibre2">"Hayır!" diye çıkıştı şövalye. "O şeyin tekrar serbest bırakılmasına izin vermeyeceğim."</p>

      <p class="calibre2">"Sakin ol Gavin," dedi Mizzen. Sonra Sydney'e doğru döndü. "Eğer mümkünse golemi biraz incelemek isterdim. Gerçekten de şimdiye kadar gördüğüm en iyi tasarı. Yaratı kitaplarının beklentilerinin ötesinde bir güce sahip."</p>

      <p class="calibre2">"Üzgünüm," diye yanıtladı Sydney, "ama zamanım pek kısa. Daha gidilecek çok yolum var. Golem tarafından verilen hasarın bedelini söyleyin ve ben de onu efendime ileteyim, Sahipkulesi'nin bir üyesi olarak söz veririm."</p>

      <p class="calibre2">"Şimdi ödeyeceksiniz," diye tartıştı muhafız.</p>

      <p class="calibre2">Mizzen onu yine susturdu. "Gavin'in hiddetini bağışlayın," dedi Sydney'e. Etrafa göz gezdirdi. "Belki de bir pazarlık yapabiliriz. Görünüşe göre kimse ciddi bir yara almamış."</p>

      <p class="calibre2">"Üç adam sedyeyle taşındı!" diye onun sözünü çürüttü Gavin. "Ayrıca, en az bir at sakatlandı ve öldürülmesi gerekecek!"</p>

      <p class="calibre2">Mizzen bu iddiaları küçümser gibi elini salladı. "İyileşeceklerdir," dedi. "İyileşeceklerdir. Ve surun da zaten onarıma ihtiyacı vardı." Sydney'e baktı ve yine sakalını kaşıdı. "İşte önerim şu, ve bulup bulabileceğiniz kadar da adil bir öneri! Bana golemi bir, sadece bir geceliğine verin ve ben de onun verdiği hasarları onarayım. Sadece bir gece."</p>

      <p class="calibre2">"Fakat Buk'u parçalara ayırmayacaksın," diye şart koştu Sydney.</p>

      <p class="calibre2">"Kafasını bile mi?" diye yalvardı Mizzen.</p>

      <p class="calibre2">"Kafasını bile," diye ısrar etti Sydney. "Ve ben de şafağın ilk ışıklarında golemi almak için geleceğim."</p>

      <p class="calibre2">Mizzen yine sakalını kaşıdı. "Muhteşem bir yapıt," diye mırıldandı, büyülü hapsin içine bakarak. "Anlaştık!"</p>

      <p class="calibre2">"Eğer o canavar—" diye başladı Gavin hiddetle.</p>

      <p class="calibre2">"Ah, senin maceracı ruhun nerede Gavin?" diye kızdı Mizzen, şövalye daha uyarısını bitiremeden. "Kasabamızın temel prensiplerini hatırlasana be adam. Burada öğrenmek için varız. Keşke böyle bir yapıtın potansiyelini anlayabilseydin!"</p>

      <p class="calibre2">Sydney'den uzaklaşmaya başladılar, artık onunla hiç ilgilenmiyorlardı. Büyücü hala Gavin'in kulağının dibinde abuk sabuk konuşuyordu. Entreri, yakınlardaki bir binanın gölgelerinin arasından çıkıp Sydney'in yanına geldi.</p>

      <p class="calibre2">"Bu şey neden geldi ki?" diye sordu kadına.</p>

      <p class="calibre2">Kadın kafasını salladı. "Tek bir cevabı olabilir."</p>

      <p class="calibre2">"Drow?"</p>

      <p class="calibre2">"Evet," dedi. "Bük onları şehrin içine kadar takip etmiş ol</p>

      <p class="calibre2">"Pek olası değil," diye mantık yürüttü Entreri, "fakat golem onları görmüş olabilir. Eğer Bük, drow ile onun yiğit dostlarının ardından etrafı dağıtarak içeri gelmiş olsaydı, onlar burada durmuş, o şeyden kurtulmak için savaşıyor olurdu.</p>

      <p class="calibre2">"Öyleyse hala dışarıda bir yerlerde olabilirler."</p>

      <p class="calibre2">"Ya da belki de Bük onları gördüğünde şehri terk ediyorlardı," dedi Entreri. "Cümle kapısındaki muhafızların ağzını yoklarım. Korkma, avımız çok yakınlarda!"</p>

      <p class="calibre2">Odaya iki saat sonra geri döndüler. Kapıdaki muhafızlardan drowun grubunun geri çevrildiğini öğrenmişlerdi ve şimdi Buk'u geri alıp da yola çıkmak için sabırsızlanıyorlardı. Sydney, sabah vakti yola çıkışları hakkında Jierdan'a bir dizi talimatlar vermeye başladı, ama Entreri'nin ilgisini çabucak çeken şey Cattibrie'ın morarmış gözüydü. Kızın bağlarını kontrol etmek için ilerledi ve hiç bozulamamış olduklarından emin olduğunda, hançerini çekerek Jierdan'a döndü.</p>

      <p class="calibre2">Durumu çabucak tahmin eden Sydney onu engelledi. "Şimdi değil!" dedi. "Ödülümüz pek yakında. Bunu kaldıramayız!" Entreri şeytanca kıkırdadı ve hançeri yok etti. "Bunu yine tartışacağız," diye hırlayarak Jierdan'a söz verdi. "Kıza bir daha elini sürme."</p>

      <p class="calibre2">Mükemmel, diye düşündü Cattibrie. Jierdan'ın açısından bakıldığında, kiralık katil açık açık onu öldürmeye niyetli olduğunu söylemiş sayılırdı. Alevleri daha fazla körüklüyordu bu.</p>

      <p class="calibre2">Ertesi sabah golemi Mizzen'den geri aldığında, Buk'un drow ile gurubunu görmüş olduğu konusunda Sydney'in şüpheleri doğrulanmıştı. Derhal Gümüşay'dan çıktılar. Bük başı çekiyor, onlara Bruenor ve dostlarının evvelki sabah gitmiş oldukları rotada kılavuzluk ediyordu.</p>

      <p class="calibre2">Tıpkı bir önceki grup gibi, onlar da izleniyordu.</p>

      <p class="calibre2">Alustriel aydınlık yüzüne düşen saçlarını geriye attı, aşağıdaki gruba git gide artan bir ilgiyle bakarken, yeşil gözleri sabah güneşinin ışığıyla parıldıyordu. Hanım, birinin kara elf hakkında sorular sorduğunu kapı muhafızlarından öğrenmişti.</p>

      <p class="calibre2">Gümüşay'dan ayrılan bu grubun macerada ne gibi bir rol oynadığını henüz çıkaramıyordu, fakat niyetlerinin hiç de iyi olmadığından şüpheleniyordu. Alustriel maceraya karşı olan arzusunu birçok yıl evvel tatmin etmişti. Ama şimdi, soylu görevlerinde drowa ve dostlarına herhangi bir şekilde yardım edebilmeyi diliyordu. Fakat devlet meseleleri bastırıp duruyordu ve böyle şeylerle oyalanacak vakti yoktu. Bir anlığına, bu ikinci grubu yakalamaları için bir devriye birliği yollamayı düşündü, böylece maksatlarını öğrenebilecekti.</p>

      <p class="calibre2">Sonra, Mithril Salonu arayışında sadece yardımcı rol oynadığını kendisine hatırlatarak şehrine geri döndü. Yapabileceği tek şey, Drizzt Do'Urden ve dostlarının yeteneklerine güvenmekti.</p>

      <p class="calibre2">&nbsp;</p>

      <p class="calibre2">&nbsp;</p>
    </div>

    <div class="s">
      <p class="calibre2"><span class="none5">KITAP 3</span></p>

      <p class="calibre2"><span class="none6">YENI YOLLAR</span></p>
    </div>

    <div class="s1">
      <p class="calibre2">&nbsp;</p>

      <p class="calibre2"><span class="none4">16. ESKI GÜNLER</span></p>

      <p class="calibre2">Küçük bir vadideki sarp bir tepenin dış cephesinde bodur bir taş kule duruyordu. Sarmaşıklarla ve yabanıl bitkilerle kaplı olduğu için, buradan öylesine gelip geçen biri bu binayı fark edemezdi bile.</p>

      <p class="calibre2">Fakat Salon'un Yol Arkadaşları, arayışlarında 'öylesine gelip geçen' bir tavır içinde değillerdi. Burası Müjdecinin Müzesi, yani muhtemelen bütün arayışlarının çözümü idi.</p>

      <p class="calibre2">"Mekanın burası olduğundan emin misin?" diye sordu Regis Drizzt'e, küçük bir uçurumun üzerinden bakarlarken. Kadim kule, gerçekten de bir harabeye daha çok benziyordu. Etrafta hiçbir hareket yoktu. Hatta hayvanlar bile kıpırdamıyordu. Sanki mekanı ürkünç ve saygılı bir sessizlik sarmalamış gibiydi.</p>

      <p class="calibre2">"Eminim," diye yanıtladı Drizzt. "Kulenin yaşlılığını hissediyorum. Birçok asır boyunca ayakta kalmış. Birçok asır."</p>

      <p class="calibre2">"Peki ne kadar süredir boş?" diye sordu Bruenor, amacı için en parlak umut vaat eden yer olarak kendisine anlatılan bu mekanın hali karşısında hayal kırıklığına uğrayarak.</p>

      <p class="calibre2">"Boş değil," diye yanıtladı Drizzt. "Tabii edindiğim bilgi hatalı değilse."</p>

      <p class="calibre2">Bruenor sıçrayarak ayağa kalktı ve uçurumun tepesinden paldır küldür yürüdü. "Belki de haklısındır," diye homurdandı. "Bahse varım ki şu anda troller ya da kabuklu yetiler kapının içinde durmuş bizi izliyor ve içeri girmemiz için ağızlarından salyalar akıtıyordur! Öyleyse halledelim şu işi! Sundabar, buradan ayrıldığımız zaman bir gün mesafe uzakta olacak!"</p>

      <p class="calibre2">Cücenin üç arkadaşı, bir zamanlar kulenin kapısına giden yol olan, yabanıl bitkilerle kaplı patika kalıntıları arasında ona katıldılar. Kadim taş kapıya ihtiyatla, silahlarını çekerek yaklaştılar. , Yosunla kaplanmış ve zamanın etkisiyle hafif bir sona doğru yıpranmış olan kapı, görünüşe bakılırsa çok uzun yıllardır açılmamıştı.</p>

      <p class="calibre2">"Kollarını kullan evlat," dedi Bruenor Wulfgar'a. "Eğer bu şeyi açabilecek bir kişi varsa o da sensin!"</p>

      <p class="calibre2">Wulfgar, Aegisfang'i duvara yasladı ve geniş kapının önüne doğru ilerledi. Ayağını elinden geldiğince sıkı bir şekilde yerleştirdi ve ittirebileceği kadar iyi bir tutma yeri arayarak elini kapının üstünde gezdirdi.</p>

      <p class="calibre2">Fakat en ufak bir baskı uygular uygulamaz, kapı sessizce ve hiç güç sarf etmeden içeri doğru açıldı.</p>

      <p class="calibre2">İçerdeki durgun karanlığın arasından dışarı serin bir yel sızdı, beraberinde tanımadık kokularla dolu bir esans ve büyük bir yaşlılık havası taşıdı. Dostlar mekanın bu dünyaya ait olmadığım hissettiler. Belki de başka bir zamana aitti ve bu biraz endişe uyandırıyordu. Drizzt başı çekti.</p>

      <p class="calibre2">Sessizce yürüyorlardı. Fakat ayak sesleri durgun karanlığın içinde yankılanıyordu. Kapının gerisindeki gün ışığı pek az rahatlık veriyordu, sanki kulenin içiyle ötesindeki dünya arasında bir engel varmış gibiydi.</p>

      <p class="calibre2">"Bir meşale yakmalı—" diye başladı Regis, ama fısıltısının kasıtsız bir şekilde yüksek sesle çıkışıyla sözünü kısa kesti.</p>

      <p class="calibre2">"Kapı!" diye haykırdı Wulfgar aniden, sessiz kapının arkalarından kapanmaya başladığını fark ederek. Tamamen kapanıp onları mutlak bir karanlığa boğmadan önce onu yakalayabilmek için atıldı. Fakat adamın büyük gücü bile kapıyı hareket ettiren büyülü kuvveti yenemezdi. Kapı ses çıkartmadan, bir devin iç çekişi gibi duyulan sessiz bir hava akımı oluşturarak kapanıverdi.</p>

      <p class="calibre2">Geniş kapı son güneş ışığı sızıntısını da kestiğinde, hepsi birden ışıksız türbeyi gördüler. Çünkü kapı kapanır kapanmaz odayı, yani Müjdecinin Müzesi'nin giriş salonunu mavi bir parıltı aydınlattı.</p>

      <p class="calibre2">Onları sarmalayan korkuyla karışık derin saygı sebebiyle hiçbir söz söyleyemediler. Çağ ve aitlik konusundaki bakış açılarını reddeden bir zamansızlık baloncuğunun içinde, İnsan Irkı tarihinin karşısında duruyorlardı. Göz açıp kapayıncaya kadar geçen bir sürede, dalıp gitmiş gözlemciler olup çıkmışlardı. Kendi varoluşları başka bir zaman ve mekanda askıya alınmıştı. İnsan ırkının gelip geçişine, tıpkı bir tanrının bakacağı gibi bakmaktaydılar. Bir zamanlar parlak olan renkleri solmuş ve belirgin hatları şimdi bulamklaşmış karmaşık duvar halıları, ırkın hikayelerini açığa vuran görüntülerden oluşmuş fantastik bir kolajın içine taşımıştı onları. Her biri başka bir hikayeyi yemden ve yeniden anlatıyordu; hepsi aynı hikaye gibi görünüyordu, ama her seferinde ince değişimler geçiriyor, değişik kökenler ve farklı sonuçlar gösteriyordu.</p>

      <p class="calibre2">Her çağa ait silahlar ve zırhlar duvarlarda sıralanmıştı. Hemen üstlerinde uzun yıllar önce unutulmuş binlerce krallığın sancakları ve taçlan duruyordu. Kahramanların ve ariflerin rölyef figürleri çatı kirişlerinden aşağı onlara bakıyordu. Bazıları tanıdıktı ama çoğu en tahsilli bilgeler dışındakiler için meçhuldü. Çizilmiş çehreleri o kadar kusursuzdu ki betimledikleri kimselerin kişiliklerini canlandırıyorlardı.</p>

      <p class="calibre2">Silindirik dairenin ilk kapısının tam karşısında, bu sefer ahşap olan ikinci bir kapı vardı ve görünüşe göre kulenin ardındaki tepeciğe açılıyordu. Yol arkadaşları, mekanın tılsımından ancak o kapı usulca açılmaya başladığı zaman kurtulmayı başarabildüer.</p>

      <p class="calibre2">Fakat bu kulede her kim ya da her ne yaşıyorsa, dünyevi gücün ötesinde biri olacağını anladıkları için hiçbiri silahlarına davranmadı.</p>

      <p class="calibre2">Yaşlı bir adam odaya girdi, şimdiye kadar gördükleri herkesten yaşlıydı. Yüzü dolgunluğuna ulaşmış, yaşıyla oyuklaşmamıştı. Ama derisi doku itibariyle neredeyse ahşap gibi görünüyordu. Çatlaklara benzeyen çizgilere ve yaşlı bir ağaç gibi zamana meydan okuyan sert bir yüzeye sahipti. Yürüyüşü daha çok sessiz bir hareket akışı, adım kelimesinin manasım aşan bir havada süzülme eylemi gibiydi. Dostlara yaklaştı ve bekledi, uzun saten cüppesinin katmanları altındayken bile bariz bir şekilde ince olan kollarını sakin bir şekilde iki yanına sarkıtmıştı.</p>

      <p class="calibre2">"Siz kulenin müjdecisi misiniz?" diye sordu Drizzt.</p>

      <p class="calibre2">"Ben Yaşlı Gece'yim," diye yanıtladı adam, huzur dolu bir şarkı gibi çınlayan sesiyle. "Hoş geldiniz, Salon'un Yol Arkadaşları. Alustriel Hanım sizin buraya geleceğinizden ve arayışınızdan haberdar etti beni."</p>

      <p class="calibre2">Wulfgar, etrafındaki şeylere karşı ağırbaşlı bir saygıya boğulmuş olsa bile, Alustriel'in isminin anılmasını dikkatten kacırmamıştı. Drizzt'e şöyle bir bakış attı ve drow ile göz göze geldiğinde bilmiş bilmiş gülümsedi.</p>

      <p class="calibre2">Drizzt de kafasını çevirdi ve gülümsedi.</p>

      <p class="calibre2">"Burası İnsanoğlu Dairesi," diye beyan etti Yaşlı Gece. "Müze'deki en geniş daire, tabii kütüphanenin haricinde."</p>

      <p class="calibre2">Bruenor'un huzursuz homurtusunu duydu. "Senin ırkının gelenekleri de oldukça ehemmiyetlidir, iyi cüce. Ve tabii elflerinki de öyle," diye açıkladı. "Fakat tarihi evreler yüzyıllardan çok nesillerle ölçülür. Kısa ömürlü insanlar, tek bir cüce kralın halkını barış içinde yöneteceği birkaç asırda, binlerce krallık yıkabilir ve binlercesini daha kurabilir."</p>

      <p class="calibre2">"Hiç sabırları yok!" diye pufladı Bruenor, görünüşe göre yatışmış bir halde.</p>

      <p class="calibre2">"Katılıyorum," diye güldü Yaşlı Gece. "Fakat gelin şimdi, akşam yemeği yiyelim. Bu gece yapılacak çok işimiz var."</p>

      <p class="calibre2">Onları kapı eşiğinden geçirdi ve aynı şekilde aydınlandırılmış başka bir koridora götürdü. Onlar geçerken, her iki tarafta uzanan kapılar türlü türlü daire isimleriyle adlandırılmıştı her bir iyi ırk için bir tane bulunuyordu, hatta orklar, goblinler ve dev soyu tarihi için de birkaç tane vardı.</p>

      <p class="calibre2">Dostlar ve Yaşlı Gece, kadim ahşabı dağ kayaları kadar sert olan kocaman, yuvarlak bir masada akşam yemeği yediler. Masanın kenarlarında rünler kazılıydı. Birçoğu Yaşlı Gece'nin bile hatırlayamadığı, dünyadan uzun süre önce göçüp gitmiş lisanlardaydı. Her şey gibi yemekler de, uzak geçmişe aitmiş izlenimi veriyordu. Fakat hiç bayat değil, lezizlerdi. Dostların şimdiye kadar tattıklarından oldukça farklı bir lezzete sahiplerdi. İçecek ise, elflerin efsanevi iksirlerine bile baskın çıkan, zengin bir kokuya sahip billur bir şaraptı.</p>

      <p class="calibre2">Onlar yemek yerlerken, Yaşlı Gece hoşça vakit geçirmelerini sağladı. Kadim kahramanların büyük hikayelerini ve Alemleri şimdiki durumlarına doğru şekillendiren hadiseleri anlattı. Yol arkadaşları pek kibar dinleyicilerdi. Mithril Salonu hakkındaki önemli ipuçlarının bir veya iki kapı ötede bekliyor olma ihtimaline rağmen hem de.</p>

      <p class="calibre2">Yemek bittiğinde, Yaşlı Gece sandalyesinden kalktı ve onlara garip, merak uyandırıcı bir yoğunlukla baktı. "Gün gelecek, belki de bundan bin yıl sonra, yine konuklar ağırlayacağım. Eminim ki, o gün anlattığım hikayelerden birisi Salon'un Yol Arkadaşları ve onların şanlı yolculuklarıyla ilgili olacak."</p>

      <p class="calibre2">Dostlar, yaşlı adamın onlara ithaf ettiği bu şerefe verecek bir karşılık bulamadılar. Hatta her zaman dengesini koruyan, sarsılmaz Drizzt bile çok uzun bir süre gözlerini kırpmadan donakaldı.</p>

      <p class="calibre2">"Gelin," diye talimat verdi Yaşlı Gece, "yolunuz yeni bir başlangıç yapsın." Onları başka bir kapıdan, kuzey diyarındaki en büyük kütüphaneye giden kapıdan geçirdi.</p>

      <p class="calibre2">Kalın ve ince ciltler duvarları kaplamıştı ve geniş oda boyunca yerleştirilmiş bir sürü masanın üzerinde yüksek yığınlar halinde dizilmiş duruyorlardı. Yaşlı Gece belirli bir masayı işaret etti, kenarda duran daha küçük bir masaydı bu ve üzerinde açık bir halde tek bir kitap vardı.</p>

      <p class="calibre2">"Araştırmanızın büyük bir bölümünü sizin için ben yaptım," diye açıkladı Yaşlı Gece. "Ve cücelerle ilgili bütün ciltler arasında, Mithril Salonu'ndan bahseden tek bulabildiğim cilt buydu."</p>

      <p class="calibre2">Bruenor kitaba doğru ilerledi ve cildini titreyen ellerle kavradı. Ulu Cüce Dili'nde yazılmıştı, Dağ Altındaki Sırların Bekçisi Dumathoin'in lisanıydı bu. Alemler'de neredeyse kaybolmuş bir alfabeydi. Fakat Bruenor okuyabiliyordu. Sayfayı çabucak inceledi, sonra ilgili paragrafları yüksek sesle okudu.</p>

      <p class="calibre2">" 'Kral Elmor ile halkı, Garumn ve Battlehammer klanı hısımlarının emeklerinden çok büyük kar etmiştir. Fakat gizli madenlerin cüceleri Elmor'un kazancını yalanlamamıştır. Konaktaşı, Garumn'un ınithril eserleri pazara sürmek için kullandığı gizli yolunun başlangıcı olarak değerli ve güvenilir bir ortak olmuştur.' ' Bruenor kafasını kaldırıp dostlarına baktı, gözlerinde keşfediş parıltıları vardı.</p>

      <p class="calibre2">"Konaktaşı," diye fısıldadı. "Bu ismi biliyorum." Tekrar kitabın içine gömüldü.</p>

      <p class="calibre2">"Bundan fazla pek az şey bulabilirsin," dedi Yaşlı Gece. "Zira Mithril Salonu hakkındaki bilgiler asırlar içinde kayboldu. Kitap sadece mithril akışının kısa süre sonra kesildiğini ve Konaktaşı'nm nihai çöküşünü sağladığını belirtiyor."</p>

      <p class="calibre2">Bruenor onu dinlemiyordu. Kendisi okumalıydı, kayıp mirası hakkında kaleme alınmış her sözü silip süpürmesi gerekliydi, değerleri ne olursa olsun.</p>

      <p class="calibre2">"Peki ya Konaktaşı'na ne demeli?" diye sordu Wulfgar Yaşlı Gece'ye. "Bir ipucu mu?"</p>

      <p class="calibre2">"Belki de," diye yanıtladı yaşlı müjdeci. "Şimdiye kadar, bu kitap haricinde o yerden söz eden başka bir kaynağa rastlayamadım. Fakat işçiliğinden dolayı, Konaktaşı'nm bir cüce yerleşimine göre epey alışılmadık olduğuna inanmaya meyillim."</p>

      <p class="calibre2">"Yerin üstünde!" diye aniden söze daldı Bruenor.</p>

      <p class="calibre2">"Evet," diye hemfikir oldu Yaşlı Gece. "Yerin üstündeki yapılarla kurulmuş bir cüce yerleşimi. Bu günlerde pek nadir rastlanır ve Mithril Salonu zamanında ise böyle bir şey hiç duyulmamıştır. Bilgilerime göre sadece iki olasılık var."</p>

      <p class="calibre2">Regis bir zafer çığlığı koy verdi.</p>

      <p class="calibre2">"Heyecanınız biraz erken olabilir," diye belirtti Yaşlı Gece. "Konaktaşı'nm bir zamanlar bulunduğu yeri saptasak bile, orası sadece Mithril Salonu'na giden yolun başlangıcı."</p>

      <p class="calibre2">Bruenor, kitabın birkaç sayfasına göz gezdirdikten sonra onu masanın üzerine geri koydu. "Bu kadar yaklaştık!" diye hırıldadı, yumruğunu kaya gibi sert ahşaptan masaya indirerek. "Ve bilmem gerek!"</p>

      <p class="calibre2">Drizzt ona doğru ilerledi ve pelerinin altından küçük bir şişecik çıkarttı. "Bir iksir," diye açıkladı Bruenor'un şaşkın bakışlarına cevaben, "senin yeniden Mithril Salonu günlerinde yürümeni sağlayacak."</p>

      <p class="calibre2">"Çok kudretli bir büyü," diye uyardı Yaşlı gece. "Ve kontrol edilemez nitelikte. Bunu dikkatle düşün, iyi cüce."</p>

      <p class="calibre2">Bruenor çoktan harekete geçmişti, yapması gereken bir keşfin eşiğinde etekleri zil çalıyordu. Sıvıyı bir yudumda içti. Sonra, kuvvetli bir şekilde vuracağı için masanın kenarında kendisini sabitleyip durdu. Kırışık alnında boncuk boncuk terler vardı ve iksir aklını yüzyıllar öncesine götürürken istem dışı olarak titriyordu.</p>

      <p class="calibre2">Regis ve Wulfgar ona doğru ilerledi, koca adam onu omuzlarından tuttu ve bir sandalyeye usulca oturttu.</p>

      <p class="calibre2">Bruenor'un gözleri fal taşı gibi açıktı, fakat odada olan hiçbir şeyi görmüyordu. Şimdi terden sırılsıklam olmuştu ve titreyişi sarsıntıya dönüşmüştü.</p>

      <p class="calibre2">"Bruenor," diye yavaşça seslendi Drizzt, cüceye bu kadar ayartıcı bir fırsat sunmakla doğru bir iş yapıp yapmadığını merak ederek.</p>

      <p class="calibre2">"Hayır babacığım!" diye haykırdı Bruenor. "Burada karanlıktayken olmaz! Öyleyse benimle gel. Sensiz ben ne yaparım?"</p>

      <p class="calibre2">"Bruenor," diye seslendi Drizzt daha vurgulu bir şekilde.</p>

      <p class="calibre2">"O burada değil," diye açıkladı Yaşlı Gece. Bu iksire aşina idi, zira uzak geçmişlerini arayan uzun ömürlü ırklar, özellikle de elfler, tarafından sık sık kullanılırdı. Fakat genelde iksiri içenler daha hoş bir zamana dönerlerdi. Yaşlı Gece ciddi bir endişeyle izliyordu, çünkü iksir Bruenor'u geçmişindeki kötü bir güne, güçlü duygulara karşı kendisini korumak için bastırdığı ya da en azından geriye ittiği bir anısına döndürmüştü. O duygular şimdi apaçık ortada duracak, bütün şiddetleriyle cücenin bilinçli zihnine aşikar olacaktı.</p>

      <p class="calibre2">"Onu Cüceler Dairesi'ne getirin," diye talimat verdi Yaşlı Gece. "Kahramanlarının suretleri arasında olmanın tadını çıkartsın. Hatırlamasına yardımcı olacak ve çetin sınavı aşmasında ona güç vereceklerdir."</p>

      <p class="calibre2">Bruenor, şimdi etrafındaki imgeleri sadece hayal meyal görebiliyordu, geçmişteki ve bugünkü dünya arasında sıkışmış kalmıştı. Moradin'in, Dumathoin'in ve bütün tanrıları ile kahramanlarının suretleri, çatı kirişlerindeki yerlerinden ona bakıyor, üzerine kapanan facia dalgalarına karşı ona bir nebze olsun ferahlık veriyordu. Cüce ebatlarmdaki zırh takımları, kurnazca işlenmiş baltalar ve savaş çekiçleri etrafını çevrelemişti. Ve gururlu ırkının en görkemli varlıkları içinde yüzüyordu adeta.</p>

      <p class="calibre2">Fakat bu imgeler, şimdi yeniden yüzleştiği dehşeti; klanının, Mithril Salonu'nun ve babasının düşüşünün dehşetini yok edemiyordu.</p>

      <p class="calibre2">"Gün ışığı!" diye haykırdı, rahatlama ve keder arasında ikiye bölünmüş bir halde. "Vah yazık babama ve babamın babasına! Ama evet, kaçışımız yaklaştı! Konaktaşı..." bir anlığına bilincini yitirdikten sonra kendine geldi,"... bizi koru. Ne büyük kayıp, ne büyük kayıp! Bizi koru!"</p>

      <p class="calibre2">"Bedeli yüksek oldu," dedi Wulfgar, cücenin çektiği eziyet karşısında acı duyarak.</p>

      <p class="calibre2">"Ödemeye gönüllüydü," diye yanıtladı Drizzt.</p>

      <p class="calibre2">"Eğer hiçbir şey öğrenemezsek üzüntü verici bir bedel olacak," dedi Regis. "Abuk sabuk konuştuğu şeylerden hiçbir şey anlaşılmıyor. Burada öylece oturup ümidi hiç kesmeden beklememiz mi gerekiyor?"</p>

      <p class="calibre2">"Anıları onu daha şimdiden Konaktaşı'na getirdi, ayrıca ardındaki yoldan hiç bahsetmedi," diye gözlemledi Wulfgar.</p>

      <p class="calibre2">Drizzt palalarından birini çekti ve pelerinin kapüşonuyla yüzünü iyice örttü.</p>

      <p class="calibre2">"Ne?" diye sormaya başladı Regis, ama drow çoktan harekete geçmişti bile. Bruenor'un yanına koşturdu ve yüzünü cücenin terle kaplı yanağına doğru yaklaştırdı.</p>

      <p class="calibre2">"Ben bir dostum," diye fısıldadı Bruenor'a. "Salonun düşüşü haberini alınca geldim! Müttefiklerim bekliyor! İntikam bizim olacak, Battlehammer Klam'nın güçlü cücesi! Bize yolu göster ki salorumun şanını geri kazanalım!""</p>

      <p class="calibre2">"Bu sır," diyen Bruenor'un nefesi kesildi. Bilincim yitirmek üzereydi.</p>

      <p class="calibre2">Drizzt üsteledi. "Zaman çok az! Karanlık çöküyor!" diye haykırdı. "Yolu söyle cüce, yolu bilmemiz gerek!"</p>

      <p class="calibre2">Bruenor duyulamayan bazı sözler mırıldandı ve bütün dostlar Bruenor'un salonu bulmasını engelleyen en son zihinsel engeli de drowun aşmasının bilinci içinde nefeslerini tuttular.</p>

      <p class="calibre2">"Daha yüksek sesle!" diye ısrar etti Drizzt.</p>

      <p class="calibre2">"Dördüncü Zirve!" diye haykırdı Bruenor. "Yüksek bayırın tepesinde ve Bekçinin Vadisi'nin içinde!"</p>

      <p class="calibre2">Drizzt, hatırlayarak kafasını sallayan Yaşlı Gece'ye dönüp baktı. Sonra Bruenor'a döndü. "Ferah ol, kudretli cüce," dedi rahatlatıcı bir şekilde. "Klanının öcü alınacak!"</p>

      <p class="calibre2">"Kitabın Konaktaşı hakkında verdiği açıklamaya göre, Dördüncü Zirve sadece tek bir yer olabilir," diye açıkladı Yaşlı Gece Drizzt ve Wulfgar'a, kütüphaneye geri döndükleri vakit. Regis, sıkıntılı uykusunda Bruenor'a göz kulak olmak için Cüceler Dairesi'nde kalmıştı.</p>

      <p class="calibre2">Müjdeci, yüksek bir rafın üzerinden bir parşömen tüpü çıkarttı ve içindeki kadim parşömen tomarını açtı: merkezi kuzey diyarının, yani Güınüşay ve Mirabar arasında kalan toprakların bir haritasıydı bu.</p>

      <p class="calibre2">"Mithril Salonu zamanında yerin üstünde bulunan ve sayıyla adlandırılmış bir zirveye işaret edebilecek kadar dağ dizisine yakın olan tek cüce yerleşimi burada olmalı," dedi. Dünyanın Omurgası'mn en güney çıkıntısındaki en güney zirveyi, Nesme ile Hepkırlar'ın hemen kuzeyinde kalan yeri işaret ediyordu. "Terk edilmiş taş şehir, şimdilerde kısaca 'Harabeler' diye adlandırılıyor ve sakallı ırk orada yaşarken ekseriya Cücekasrı olarak bilinirdi. Lakin yol arkadaşınızın mırıltıları sayesinde, bunun gerçekten de kitabın söz ettiği Konaktaşı olduğuna ikna oldum."</p>

      <p class="calibre2">"Peki öyleyse neden kitap oradan Cücekasrı olarak bahsetmiyor?" diye sordu Wulfgar.</p>

      <p class="calibre2">"Cüceler ketum bir ırktır," diye açıkladı Yaşlı Gece, bilgiç bilgiç kıkırdayarak. "Özellikle de işin içinde hazine olduğu zaman. Mithril Salonu Kralı Garumn, hazinesinin konumunu dış dünyanın açgözlülüğünden saklamakta kararlıydı. Hiç şüphe yok ki, o ve Konaktaşlı Elmor, detaylı şartları olan ve etraflarındaki yerlere takılacak uydurma isimler içeren bir antlaşma yapmışlar. Davetsiz paralı askerleri yollarından döndürmek için ellerinden geleni artlarına koymamışlar. Şimdi, cüce tarihinin ciltli kitapları arasında bölük pörçük yerlerde görülen isimler bunlar. Muhtemelen bir sürü bilgin, Mithril Salonu hakkında bir şeyler okumuştur. Fakat başka isimle anılması sebebiyle, dünya için kayıp olan bir sürü kadim cüce yurdundan bir diğeri olduğunu zannetmiştir."</p>

      <p class="calibre2">Müjdeci, vuku bulan hadiseleri hazmetmek için bir anlığına duraksadı. "Derhal yola çıkmalısınız," diye tavsiye etti. "Eğer gerekirse cüceyi sırtınızda taşıyın, fakat iksirin etkisi geçip gitmeden önce onu Konaktaşı'na yetiştirin. Anılarında dolaşan Bruenor, iki yüz yıl öncesinin adımlarıyla yürüyerek, dağların tepesindeki Bekçinin Vadisi'ne ve Mithril Salonu'nun kapılarını bulabilir."</p>

      <p class="calibre2">Drizzt, haritayı ve Yaşlı Gece'nin Konaktaşı'mn konumu olarak işaretlediği noktayı inceledi. "Geriye, batıya doğru," diye mırıldandı, Alustriel'in kuşkularını tekrarlayarak. "Buradan ancak iki günlük mesafe ötede."</p>

      <p class="calibre2">Wulfgar parşömene bakmak için yaklaştı ve hem beklentiyle hem de biraz hüzünle ekledi, "Yolumuzun sonuna yaklaşıyoruz.</p>

      <p class="calibre2">&nbsp;</p>

      <p class="calibre2"><span class="none4">17. SINAV</span></p>

      <p class="calibre2">Yıldızların altında yola çıktılar ve yıldızlar bir kez daha gökyüzünü doldurana dek durmadılar. Bruenor'un hiçbir desteğe ihtiyacı yoktu. Tam tersine, onları mahmuzlayan, Buzyeli Vadisi'nden çıkalı beri en sıkı yürüyüş temposunda götüren kimse oydu. Çılgınlığından kurtulmuş ve en sonunda, uzun süredir aradığı hedefe giden elle tutulur bir yola gözlerini odaklamıştı. Donuk gözlerle bakan ve hem geçmişte hem de bugünde yürüyen Bruenor'un saplantısı onu yiyip bitiriyordu. Yaklaşık iki yüz yıldır geri dönüşünün hayalini kurmaktaydı ve yolda geçen şu son birkaç gün, akıp giden asırlardan daha uzun gibi gelmişti ona.</p>

      <p class="calibre2">Yol arkadaşları görünüşe göre en kötü düşmanlarını alt etmişlerdi: zamanı. Eğer Müze'de yaptıkları hesaplamalar doğruyduysa, Mithril Salonu sadece birkaç gün ötede beklemekteydi, ayrıca kısa yaz döneminin ortaları da ancak geçmişti. Artık zaman konusu acil bir mesele olmadığından dolayı Drizzt, Wulfgar ve Regis, Müze'den ayrılmaya hazırlanırken hafif bir yürüyüş temposu tutturmayı bekliyorlardı. Ama Bruenor, uyandıktan ve yaptığı keşifleri öğrendikten sonra, acelesi hakkında hiçbir tartışma kabul etmedi. Zaten hiçbir tartışma da ortaya koyulmadı. Fakat Bruenor'un zaten huysuz olan mizacı, heyecanıyla birlikte daha da kötüleşmişti.</p>

      <p class="calibre2">"Ayaklarını hareket ettirmeye devam et!" diye çıkışıp duruyordu, minik bacaklarıyla cücenin çılgın temposuna yetişemeyen Regis'e. "On-Kasaba'da kalıp göbeğini kemerinin üstünden sarkıtıyor olman gerekirdi!" Cüce sonra sessiz sessiz söylenmeye koyuluyor, piston gibi çalışan bacaklarının üstüne daha da fazla eğiliyor, Regis'in vereceği herhangi bir cevaba, ya da Wulfgar veya Drizzt'in onun.davranışları hakkında yapacağı bir yoruma karşı kulakları sağır kesiliyordu.</p>

      <p class="calibre2">Suyu kılavuz olarak kullanmak için yollarını Rauvin'e doğru geri çevirdiler. Drizzt, dağ dizisi görünür olur olmaz, cüceyi kuzeybatıya doğru yön değiştirmeye ikna etmeyi başarabildi. Drowun bir başka Nesmeli devriye birliğiyle karşılaşmaya hiç isteği yoktu. Kendisini Gümüşay'm dışında tutmaya Alustriel'i zorlayan şeyin, o şehirden yükselen uyarı feryatları olduğundan emindi.</p>

      <p class="calibre2">Konaktaşı'mn harabelerine olan mesafenin yarısından fazlasını kat ettikleri bariz olduğu halde, Bruenor o geceki kampta biraz olsun gevşeyip dinlenemedi. Kamp yerinde kapana kısmış bir hayvan gibi dönenip duruyor, boğumlu yumruklarını sıkıca kavrayıp kavrayıp bırakıyor ve halkının Mithril Salonu'ndan dışarı sürüldüğü o kader günü hakkında kendi kendine bir şeyler mırıldanıyordu. Ve tabii, en sonunda geri döndüğünde alacağı intikam hakkında.</p>

      <p class="calibre2">"İksir yüzünden mi?" diye sordu Wulfgar Drizzt'e, o akşamın ilerleyen saatlerinde, kamp yerinin kenarında oturmuş cüceyi izlerlerken.</p>

      <p class="calibre2">"Bir kısmı belki," diye yanıtladı Drizzt, dostu için aynı derecede endişeleniyordu. "İksir, Bruenor'u uzun hayatının en acı verici deneyimini yeniden yaşamaya zorladı. Ve şimdi, geçmişin anıları hislerine sızmanın bir yolunu bulurken, bütün bu yıllar boyunca içinde birikip duran intikam hissi de keskinleşti."</p>

      <p class="calibre2">"Korkuyor," diye gözlemledi Wulfgar.</p>

      <p class="calibre2">Drizzt başıyla onayladı. "Bu onun hayatının sınavı. Mithril Salonu'na geri dönmeye ettiği yemin, kendi 'var oluşuna verdiği bütün değeri taşıyor."</p>

      <p class="calibre2">"Çok zorluyor," diye belirtti Wulfgar, yemek yedikten hemen sonra bitkinlikten yığılıp kalmış olan Regis'e bakarak. "Buçukluk ayak uyduraıruyor."</p>

      <p class="calibre2">"Önümüzde bir günden az mesafe var," diye yanıtladı Drizzt. "Regis yolu sağ salim atlatacaktır, hepimizin yapacağı gibi." Barbarın omzuna hafifçe vurdu. Wulfgar, tam anlamıyla tatmin olmasa bile, cüceyi etkileyemeyeceği gerçeğine boyun eğerek, biraz dinlenmek için uzaklaştı. Drizzt volta atan cüceye dönüp baktı. Esmer yüzünde, genç barbara açık ettiğinden çok daha derin bir endişe vardı.</p>

      <p class="calibre2">Aslında Drizzt Regis için endişelenmiyordu. Buçukluk her zaman, olması gerektiğinden daha iyi bir şekilde zorlukların üstesinden gelmenin bir yolunu buluyordu. Fakat Bruenor'un durumu drowu telaşlandırıyordu. Cücenin Aegisfang'i, kudretli savaş çekicini yaptığı zamanı hatırladı. O silah, demirci olarak parlak bir kariyere sahip Bruenor'un en mükemmel yaratışıydı. Adına efsane düzülmeye değer bir silahtı. Bruenor bu başarısını aşmayı, hatta ona denk bir şey yapmayı ümit edemezdi. Cüce o günden sonra bir daha çekicini örse vurmamıştı.</p>

      <p class="calibre2">Şimdi ise Mithril Salonu'na yolculuk vardı, Bruenor'un hayat boyu gayesi. Tıpkı Aegisfang'in Bruenor'un en iyi eseri olduğu gibi, bu yolculuk da onun çıkacağı en yüksek tepe olacaktı. Drizzt'irt endişeleri, arayışın başarısı ya da başarısızlığından daha zor fark edilir, ama daha tehlikeli bir konudaydı. Yolların tehlikeleri hepsini eşit derecede etkilemişti ve yolculuğa çıkmadan önce hepsi de bunu gönüllü olarak kabul etmişti. Kadim salonlar geri alınsın ya da alınmasın, Bruenor dağın zirvesine çıkmış olacaktı. En görkemli anı geçip gidecekti.</p>

      <p class="calibre2">"Sakinleş biraz, iyi kalpli dostum," dedi Drizzt, cücenin yanına giderek.</p>

      <p class="calibre2">"Yurdum söz konusu, elf!" diye yapıştırdı cevabı Bruenor, ama birazcık kendini yatıştırmış gibi görünüyordu.</p>

      <p class="calibre2">"Anlıyorum," diye önerdi Drizzt. "Görünüşe bakılırsa, gerçekten de Mithril Salonu'nu göreceğiz. Ve bu da, pek yakında cevaplamamız gereken bir soruyu gün ışığına çıkarıyor."</p>

      <p class="calibre2">Bruenor ona merakla baktı, fakat Drizzt'in konuyu nereye getirdiğini gayet iyi biliyordu.</p>

      <p class="calibre2">"Şimdiye kadar hep Mithril Salonu'nu bulmakla ilgilendik ve mekana girdikten sonraki planlarımız hakkında pek az şey konuşuldu."</p>

      <p class="calibre2">"Bütün haklarıyla, ben Salon'un Kralı'yım," diye hırladı Bruenor.</p>

      <p class="calibre2">"Kabul," dedi drow, "peki ya hala orada olması muhtemel karanlığa ne demeli? Bütün klanı madenlerden dışarı süren güce? Biz dört kişiyken onu yenebilir miyiz?"</p>

      <p class="calibre2">"Kendi işine dönmüştür, elf," diye yanıtladı Bruenor huysuz bir tonla. Olasılıklarla yüzleşmek istemiyordu. "Bütün bildiklerimize rağmen, salonlar temiz olabilir."</p>

      <p class="calibre2">"Belki de. Ama eğer karanlık hala oradaysa ne gibi planların var?"</p>

      <p class="calibre2">Bruenor bir anlığına durup düşündü. "Buzyeli Vadisi'ne haber yollanacak," diye yanıtladı. "Halkım ilkbahara bizim yanımızda olur."</p>

      <p class="calibre2">"Ancak yüz kişi kadar," diye hatırlattı Drizzt ona.</p>

      <p class="calibre2">"Eğer daha fazlasına ihtiyaç olursa, o zaman ben de Adbar'a haber yollarım!" diye ters ters cevap verdi Bruenor. "Kendisine hazine vaat edilirse, Harbromm yardım etmekten memnuniyet duyacaktır."</p>

      <p class="calibre2">Drizzt, Bruenor'un öyle bir vaatte bulunmak için o kadar acele etmeyeceğini biliyordu. Fakat cüceyi tuttuğu rahatsız edici ama önemli soru yağmurunu kesmeye karar verdi. "İyi uyu," dedi cüceye. "Gerektiği zaman cevaplarını bulacaksın."</p>

      <p class="calibre2">Ertesi sabahki yürüyüş, telaş konusunda dünkünden aşağı kalmıyordu. Kısa süre sonra, onlar geçip giderken önlerinde dağlar yükselmeye başladı ve cücenin üzerine başka bir değişiklik daha çöktü. Aniden durdu. Başı dönüyor ve dengesini sağlayabilmek için savaş veriyordu. Wulfgar ve Drizzt hemen ardında bitiverip ona destek oldular.</p>

      <p class="calibre2">"Ne oldu?" diye sordu Drizzt.</p>

      <p class="calibre2">"Cücekasrı," diye yanıtladı Bruenor, dalıp gitmişten de ötede bir sesle. En yakındaki dağın tabanından yeryüzüne çıkmış bir kaya katmanını işaret etti.</p>

      <p class="calibre2">"Mekanı biliyor musun?"</p>

      <p class="calibre2">Bruenor cevap vermedi. Yeniden yürümeye başladı, tökezledi ama yardım tekliflerini reddetti. Dostları çaresizce omuz silkip onu takip ettiler.</p>

      <p class="calibre2">Bir saat sonra yapılar görünür oldu. Sanki oyun kartlarından yapılma devasa evler gibi, koca koca taş dilimleri binalar oluşturmak üzere hünerli bir şekilde dizilmişti. Ve yüzyıldan fazla bir süredir terk edilmiş olsalar bile, geçen mevsimler ve rüzgar onları alıp götürememişti. Bir tek cüceler kayalara böylesine bir güç aşılayabilirdi. Nesiller boyunca ve ozanların hikayelerinde, dağlar gibi sapasağlam ayakta kalacak kadar mükemmel bir şekilde taşları yan yana bir tek cüceler dizebilirdi. Sonuçta gelecekteki bir ırk, onların yarattığı şeye saygı ve hayranlıkla bakar ve onu kimin yarattığı hakkında en ufak bir fikre bile sahip olmazdı.</p>

      <p class="calibre2">Bruenor hatırladı. On yıllar, önce yaptığı gibi köye doğru yürüdü, külrengi gözünde bir yaş beliriverdi ve klanının üstüne kapanan karanlığın hatıralarıyla vücudu sarsıldı.</p>

      <p class="calibre2">Dostları onu bir süreliğine kendi haline bıraktılar. Kalın postunun arasından yolunu bulup yüzeye çıkan ciddi hisleri rahatsız etmek istemiyorlardı. En sonunda, ikindi vakti geldiğinde, Drizzt ona doğru yürüdü.</p>

      <p class="calibre2">"Yolu biliyor musun?" diye sordu.</p>

      <p class="calibre2">Bruenor, kafasını kaldırıp en yakındaki dağın yanından yükselen geçide baktı. "Yarım gün," diye yanıtladı.</p>

      <p class="calibre2">"Burada kamp kuralım mı?" diye sordu Drizzt.</p>

      <p class="calibre2">"Bana iyi gelir," dedi Bruenor. "Yeniden düşünecek çok şeyim var elf. Korkma yolu unutmam." Gözleri keskin bir odaklanmayla kısıldı. Karanlığın gününde, üzerinden koşarak kaçtığı patikaya baktı ve fısıldadı, "yolu bir daha asla unutmayacağım."</p>

      <p class="calibre2">Bruenor'un zorlu temposu dostlar için hayırlı oldu. Zira Bük Gümüşay'ın dışında, drowun rotasında kolayca yoluna devam ediyor ve kendi grubunu da eşit aceleyle götürüyordu. Müzeye hiç uğramadan geçen zaten her halükarda, kulenin büyülü koruma kalkanı onların yaklaşmasına izin vermezdi— golemin partisi, arayı hatırı sayılır derecede kapatmıştı.</p>

      <p class="calibre2">Pek uzakta olmayan bir kamp yerinde Entreri, şeytani gülümsemesini takınmış, karanlık ufka ve kurbanı olduğunu bildiği bir ışık zerreciğine gözlerini dikmiş duruyordu.</p>

      <p class="calibre2">Cattibrie da onu görüyor ve yarının büyük sınav günü olacağını biliyordu. Hayatının büyük bir kısmını savaş deneyimli cüceler arasında, bizzat Bruenor'un eğitimi altında geçirmişti. Cüce ona hem disiplinli olmayı hem de kendine güvenmeyi öğretmişti. Derinlerdeki özgüvensizliğini saklamak için takınacağı ukala bir tavır değil, gerçek bir öz inanç ve neyi başarıp başaramayacağı konusunda yapacağı ölçülü bir değerlendirme becerisi vermişti. O gece uyumakta zorluk çekmesinin sebebi, başarısızlıktan korkmasından çok sınavıyla yüzleşmeye olan hevesiydi.</p>

      <p class="calibre2">Erken saatte kampı topladılar ve şafak vaktinden hemen sonra harabelere vardılar. En az Bruenor'un grubu kadar heyecanlı oldukları halde, sadece yol arkadaşlarının kamp yerinden geriye kalanları bulabildiler.</p>

      <p class="calibre2">"Bir saat belki de iki," diye gözlemledi Entreri, közlerin ısısını hissetmek için yere doğru eğilerek.</p>

      <p class="calibre2">"Bük yeni izi şimdiden buldu bile," dedi Sydney, en yakın dağın eteklerindeki tepelere doğru ilerlemekte olan golemi işaret ederek.</p>

      <p class="calibre2">Takibin heyecanıyla dolup taşan Entreri'nin yüzünü bir gülümseme kapladı. Fakat Cattibrie, kiralık katile pek az dikkat ediyor, daha çok Jierdan'ın yüzünde beliren ifadelerle ilgileniyordu.</p>

      <p class="calibre2">Asker kendinden emin değilmiş gibi görünüyordu. Entreri ve Sydney Buk'un ardından ilerlemeye başlar başlamaz onların peşinden yola çıktı. Ama adımlan isteksizdi. Bariz bir şekilde görünüyordu ki, yaklaşmakta olan karşılaşma için Sydney ve Entreri kadar hevesli değildi.</p>

      <p class="calibre2">Cattibrie bundan memnun oldu.</p>

      <p class="calibre2">Keskin, dar koyaklar ve kayaların arasından sıyrılarak, yollarını dağların eteklerinden seçerek sabah boyunca ilerlediler. Sonra, iki yıldan uzun bir süre önce arayışına başladığından beri, Entreri ilk defa avını gördü.</p>

      <p class="calibre2">Kiralık katil, tam yığma taşlardan bir tepeciğin üstüne gelmişti ve gür ağaçlardan oluşan küçük bir vadiye inmek için adımlarını yavaşlatıyordu ki, Braenor ve dostları çalılıkların arasından çıktılar ve çok uzaktaki sarp bir bayırın cephesine doğru ilerlemeye başladılar. Entreri yere sindi ve ardındakilere yavaşlamalarını işaret etti.</p>

      <p class="calibre2">"Golemi durdur," diye seslendi Sydney'e, çünkü Bük daha şimdiden aşağıdaki koruya dalıp kaybolmuştu ve kısa süre sonra diğer taraftan paldır küldür çıkacak, başka bir çıplak taş yığınının üstünde beliriverecek ve yol arkadaşlarının açıkça görebileceği bir halde olacaktı.</p>

      <p class="calibre2">Sydney koşturdu. "Bük, bana geri gel!" diye cüret edebileceği kadar yüksek bir sesle haykırdı. Çünkü yol arkadaşları her ne kadar uzakta olsa bile, dağların arasındayken seslerin yankıları sonsuza dek taşmacakmış gibi geliyordu.</p>

      <p class="calibre2">Entreri önlerindeki yamaç cephesi boyunca ilerleyen benekleri işaret etti. "Dağın etrafından dolaşmadan önce onları yakalayabiliriz," dedi Sydney'e. Jierdan ve Cattibrie'a bakmak için arkasını döndü ve Cattibrie'in ellerini sıkıca ardında bağladı. "Eğer haykırırsan, dostlarının ölümünü izleyeceksin," diye teinin etti onu. "Ve sonra senin ölümün de oldukça nahoş olacak."</p>

      <p class="calibre2">Cattibrie, yüzüne en korkmuş bakışım yerleştirdi. Bu sırada, kiralık katilin son tehdidinin kendisine pek boş gelmesinden memnun oldu. On-Kasaba'da ilk karşılaştıkları zaman Entreri'nin onun üzerinde bıraktığı korkuyu yenmişti. Duygusuz katile duyduğu içgüdüsel tiksintiye rağmen, onun eninde sonunda sadece bir insan olduğuna kendisini inandırmıştı.</p>

      <p class="calibre2">Entreri yamacın ve yol arkadaşlarının altında kalan dik vadiyi işaret etti. "Ben derin koyağın içinden geçeceğim," diye açıkladı Sydney'e, "ve ilk teması ben yapacağım. Sen ve golem yoldan devam edip arkadan yaklaşacaksınız."</p>

      <p class="calibre2">"Peki ya ben?" diye itiraz etti Jierdan.</p>

      <p class="calibre2">"Kızın yanında kal!" diye emretti Entreri, sanki bir uşakla konuşuyormuş gibi kayıtsızca. Herhangi bir itiraz duymayı reddederek arkasını döndü ve ilerlemeye başladı.</p>

      <p class="calibre2">Buk'un geri gelmesini bekleyen Sydney, dönüp de Jierdan'a bakmadı bile. Böyle ağız kavgalarına ayıracak vakti yoktu. Ayrıca eğer Jierdan kendisi adına konuşmayı beceremezse, adamı umursamaya bile değmeyeceğini düşünüyordu.</p>

      <p class="calibre2">"Şimdi harekete geç," diye fısıldadı Cattibrie Jierdan'a, "kendin için, benim değil!" Adam ona kızgınlıktan çok merakla baktı, bu rahatsızlık verici durumda ona yardımı dokunabilecek bütün tavsiyelere karşı hassastı.</p>

      <p class="calibre2">"Büyücünün sana hiç saygısı kalmadı be adam," diye devam etti Cattibrie. "Senin yerini kiralık katil aldı ve o kadın da senden çok onun yanında kalmayı tercih eder. Bu senin harekete geçme şansın, eğer gözlerim bana doğruyu söylüyorsa son şansın! Büyücüye değerini göstermenin zamanı, Luskan Askeri!"</p>

      <p class="calibre2">Jierdan huzursuzca etrafına bakındı. Kızdan beklediği bütün kışkırtmalara rağmen, Cattibrie'in söylediği sözler, yargısının yerinde olduğuna inandıracak kadar doğruluk payı taşıyordu.</p>

      <p class="calibre2">Gururu kazandı. Hızla Cattibrie'a doğru döndü ve onu bir tokatla yere yapıştırdı, sonra aceleyle Sydney'in yanından geçip Entreri'yi takip etmeye başladı.</p>

      <p class="calibre2">"Nereye gidiyorsun?"diye seslendi Sydney onun ardından, fakat Jierdan artık gereksiz konuşmalarla ilgilenmiyordu.</p>

      <p class="calibre2">Şaşıran ve kafası karışan Sydney, esiri kontrol etmek için arkasını döndü. Cattibrie bunu bekliyordu ve sanki bilincini yitirmiş gibi inleyip sert taşın üstünde yuvarlandı. Fakat aslında Jierdan'ın darbesinden yeterince kaçmayı başarmıştı. Adam sadece hafif bir şekilde vurabilmişri. Bilinci ve algısı tamamen yerinde olan Cattibrie'ın hareketleri, bağlı ellerini bacaklarının altından çıkartıp önüne doğru geçirmesini sağlayacak bir pozisyona gelmek için hesaplanmıştı.</p>

      <p class="calibre2">Cattibrie'ın yerde debelendiğini gören Sydney, bütün ilgisini iki yoldaşı arasmda patlak verecek müsabakaya çevirecek kadar tatmin olmuştu. Jierdan’ın yaklaştığını işiten Entreri, hançeri ve süvari kılıcı hazır bir halde adama doğru döndü.</p>

      <p class="calibre2">"Sana kızla kalman söylendi!" diye tısladı.</p>

      <p class="calibre2">"Bu yolculuğa senin esirine muhafızlık etmek için katılmadım!" diye karşılık verdi Jierdan, kendi kılıcını çekerek.</p>

      <p class="calibre2">Entreri'nin karakteristik sırıtışı tekrar yüzünde belirdi. "Geri git," dedi son bir kez Jierdan'a. fakat gururlu askerin geri dönmeyeceğini biliyordu ve bundan memnundu.</p>

      <p class="calibre2">Jierdan öne doğru bir adım daha attı.</p>

      <p class="calibre2">Entreri saldırdı.</p>

      <p class="calibre2">Jierdan deneyimli bir savaşçıydı, bir sürü çatışma görüp geçirmiş kıdemli biriydi ve eğer Entreri onu tek bir darbeyle saf dışı bırakmayı umuyorduysa hata yapmış demekti. Jierdan’ın kılıcı darbeyi savuşturdu ye bir saplama hareketiyle karşılık verdi.</p>

      <p class="calibre2">Entreri'nin Jierdan'a gösterdiği bariz aşağılamayı fark eden ve askerin gururunun derecesini bilen Sydney, daha Sahipkulesi'ni terk ettiklerinden beri böyle bir çatışmadan korkuyordu. İçlerinden birinin ölmesi umurunda değildi bunun Jierdan olacağım tahmin ediyordu— fakat görevini tehlikeye atacak hiçbir şeye müsamaha gösteremezdi. Drow sağ salim ellerine geçtikten sonra, Entreri ve Jierdan aralarındaki sorunu halledebilirdi.</p>

      <p class="calibre2">"Onların yanına git!" diye seslendi yaklaşmakta olan goleme. "Dövüşü durdur!" Bük anında arkasını döndü ve dövüşen adamlara doğru koşturdu. Kafasını bezginlikle sallayan Sydney, durumun kısa süre sonra kontrol altına alınacağına ve takiplerine devam edebileceklerine inanıyordu.</p>

      <p class="calibre2">Fakat göremediği şey, Cattibrie'ın onun arkasında ayağa kalkışıydı.</p>

      <p class="calibre2">Cattibrie, sadece tek bir şansı olduğunu biliyordu. Sessizce sokuldu ve bağlı olan ellerini büyücünün ensesine indirdi. Sydney dosdoğru sert taşın üstüne düştü. Damarlarındaki kanı coşup taşan Cattibrie, ağaç korusunun içine koştu. Düşmanları ona yetişemeden önce, açık bir şekilde uyarıda bulunabilmeye yetecek kadar dostlarına yaklaşmalıydı.</p>

      <p class="calibre2">Cattibrie yoğun ağaçların arasına daldıktan hemen sonra, Sydney'in boğulur gibi bir sesle "Bük!" diye haykırdığını duydu.</p>

      <p class="calibre2">Golem anında geriye döndü, Cattibrie'ın biraz uzağındaydı ama attığı her uzun adımla arayı kapatıyordu.</p>

      <p class="calibre2">Jierdan ile Entreri, Cattibrie'ın kaçtığını gördülerse bile, kendilerini dövüşe ö kadar kaptırmışlardı ki kız konusunda endişelenecek halleri yoktu.</p>

      <p class="calibre2">"Bana artık hakaret edemeyeceksin!" diye haykırdı Jierdan, çelik seslerinin üzerinden.</p>

      <p class="calibre2">"Yo edeceğim!" diye tısladı Entreri. "Bir cesedi kirletmenin çok yolu vardır, ahmak. Ve bil ki çürümekte olan kemiklerin üzerinde bütün hepsini uygulayacağım." Daha sertçe bastırdı. Konsantrasyonu tamamen düşmanındaydı, silahları danslarını yaparken daha da ölümcül bir ivme kazanıyordu.</p>

      <p class="calibre2">Jierdan gözüpek bir şekilde karşılık verdi. Ama yetenekli kiralık katil, askerin indirdiği darbeleri eli çabuk savuşturmalarla ve kurnaz yön değişimlerle karşılamakta güçlük çekmiyordu. Asker kısa sürede repertuarındaki bütün savaş hilelerini ve saldırı hareketlerini tüketmiş ve hedefini vurmaya hiç yaklaşamamıştı. Entreri'den önce yorulacaktı bunu dövüşün daha bu kadar erken bir vaktinde bile açık bir şekilde anlamıştı.</p>

      <p class="calibre2">Birbirilerine birkaç darbe daha savurdular. Entreri'nin kesikleri hızlandıkça hızlana dursun, Jierdan’ın iki elli savuruşları sürünme derecesine kadar yavaşlıyordu. Asker, bu noktada Sydney'in araya girmesini ümit ediyordu. Dayanıklılık konusundaki zayıflığı Entreri'ye bariz bir şekilde aşikar olmuştu ve Jierdan, büyücünün bu savaş hakkında neden hiçbir şey söylemediğini anlayamıyordu. Umutsuzluğu artarken etrafına bakındı. Sonra taşın üzerinde yüzükoyun yatmakta olan Sydney'i gördü.</p>

      <p class="calibre2">Şerefli bir çıkış yolu, diye düşündü. Hala büyücüden çok kendisi için endişeleniyordu. "Büyücü!" diye haykırdı Entreri'ye. "Ona yardım etmeliyiz!" Bu sözler sağır kulaklara hitap ediyordu.</p>

      <p class="calibre2">"Ve kız!" diye haykırdı Jierdan, kiralık katilin ilgisini çekmeyi umut ederek. Dövüşten kendisini sıyırma çabasıyla Entreri'nin önünden geriye sıçradı ve kılıcım indirdi. "Buna daha sonra devam edeceğiz," diye tehditkar bir tonla ilan etti. Fakat bir daha kiralık katil ile adil bir dövüşte karşı karşıya gelmeye hiç niyeti yoktu.</p>

      <p class="calibre2">Entreri cevap vermedi, fakat aynı şekilde silahlarını indirdi. Her zaman için şerefli olan asker Jierdan, Sydney ile ilgilenmek için arkasını döndü.</p>

      <p class="calibre2">Mücevherli bir hançer ıslık çalarak sırtına saplanıverdi.</p>

      <p class="calibre2">Cattibrie düşe kalka yoluna devam etti, elleri birbirine bağlıyken dengesini koruyamıyordu. Gevşek taşlar altından kayıyordu. Birkaç kez tökezleyip yere yığılmış ve her seferinde, bir kedi kadar çevik hareket ederek çabucak ayağa kalkmıştı.</p>

      <p class="calibre2">Ama Bük daha hızlıydı.</p>

      <p class="calibre2">Cattibrie yeniden düştü ve sarp bir taş tepesine doğru yuvarlandı. Kaygan taşlardan oluşan tehlikeli bir bayırdan aşağı inmeye başladı. Arkasından golemin paldır küldür geldiğini duydu ve bu şeyi atlatmasının mümkün olmadığını anladı. Yine de koştu, cesareti bariz sonucu reddediyordu.</p>

      <p class="calibre2">Umutsuzluğuna ve dehşetine karşı, bir seçenek arayacak gücü buldu kendinde. Yokuş, aşağıya doğru altı metre daha uzanıyordu ve hemen yanında uzun süre önce kurumuş bir ağaçtan artmış, narin ve çürüyen bir kütük duruyordu. İşte o zaman aklına bir plan geldi. Çaresiz bir plandı ama denemesine yetecek kadar ümit vaat ediyordu. Çürüyen kütüğün kök yapısını incelemek ve onu yerinden çıkartmanın taşlara ne gibi bir etki yapacağını hesaplamak için bir anlığına durdu.</p>

      <p class="calibre2">Bayırdan birkaç metre geriye çekildi ve bekledi, imkansız gibi görünen atlayışı için yere sindi. Bük tepenin başına geldi ve kızın üzerine çullandı, çizmeli ayaklarının ağır adımlarıyla etrafa taşlar sıçratıyordu. Kızın tam arkasından iğrenç kollarıyla uzanmaktaydı.</p>

      <p class="calibre2">Ve Cattibrie sıçradı.</p>

      <p class="calibre2">Geçerken, ellerini birbirine bağlı tutan ipi bir kanca gibi kütüğe taktı ve bütün ağırlığıyla kütüğün köklerine asıldı.</p>

      <p class="calibre2">Kızın niyetinden bihaber olan Bük, onun peşinden hantal hantal ilerledi. Kütük devrildiğinde ve solmuş kökler yerden sökülüp çıktığında bile, golem tehlikeyi anlayamadı. Kaygan taşlar yuvarlanıp inişe geçtiğinde bile, Bük ilgisini dosdoğru avının üzerinde tuttu.</p>

      <p class="calibre2">Cattibrie aşağı doğru zıpladı ve taş heyelanının yanına kondu. Ayağa kalkmaya çalışmadı, çökmekte olan tepe ile kendisinin arasına bir santim bile daha fazla mesafe koyabilmek için, duyduğu acıya rağmen sadece yuvarlanmaya ve devrilmeye devam etti. Azmi onu bir meşe ağacının kalın gövdesine taşıdı. Ağacın etrafından dolanarak bayıra doğru bakmak için geri döndü.</p>

      <p class="calibre2">Golemin, yuvarlanmakta olan bir ton taşın altında kalışını görebilmek için tam zamanında dönmüştü.</p>

      <p class="calibre2">&nbsp;</p>

      <p class="calibre2"><span class="none4">18. BEKÇININ VADISI'NIN SIRRI</span></p>

      <p class="calibre2">"Bekçinin Vadisi," diye ilan etti Bruenor ciddiyetle. Yol arkadaşları yüksek bir kaya çıkıntısının üstünde durmuş, yüzlerce metre aşağıdaki derin ve kayalıklı geçidin kırık zeminine bakıyorlardı.</p>

      <p class="calibre2">"Oraya nasıl ineriz ki?" diye nefesi kesildi Regis'in, çünkü her bir taraf tamamıyla sarp gibi görünüyordu. Sanki bu kanyon taşların içinden kasten kesilip oluşturulmuş gibiydi.</p>

      <p class="calibre2">Aşağı bir iniş yolu vardı elbette ve hala gençliğinin anılarıyla birlikte yürüyen Bruenor bu yolu çok iyi biliyordu. Dostlarını geçidin en doğu kenarına götürdü ve geri dönüp batıya, en yakındaki üç dağın zirvelerine doğru baktı. "Dördüncü Zirve'nin üzerinde durmaktasınız," diye açıkladı, "diğer üçünün yanında olduğu için bu adı almıştır.</p>

      <p class="calibre2">"Tekmiş gibi görünen üç zirve," diye ezberinden okudu cüce, Mithril Salonu'nün henüz madenlerden dışarı çıkacak'kadar bile büyümemiş olan bütün genç cücelerine öğretilen daha uzunca bir şarkının kadim mısrasıydı bu.</p>

      <p class="calibre2">"Tekmiş gibi görünen üç zirve Sabah güneşi hemen gerinde."</p>

      <p class="calibre2">Bruenor, üç batı dağının tam çizgisini bulabilmek için oraya buraya bakındı, sonra yavaşça geçidin en kenarına gidip aşağı doğru baktı. "Vadinin girişine geldik," diye bildirdi soğukkanlılıkla, kalbi keşfiyle birlikte güm güm atmakta olduğu halde.</p>

      <p class="calibre2">Diğer üçü ona katılmak için ilerledi. Kenarın hemen altında oyulmuş bir basamak gördüler, uçurumun cephesi boyunca ilerleyen basamak dizesinin ilkiydi bu. Ve diğer açılardan bakılınca bütün merdiven, kayaların tonlarıyla mükemmel bir şekilde renklendirilmişti ve neredeyse görünmez nitelikteydi.</p>

      <p class="calibre2">Regis aşağı baktığında kendinden geçti, elle tutunacak bir yeri bile olmayan dar bir merdivenin üstünde yüzlerce metre aşağı inmenin düşüncesiyle neredeyse bayılacaktı. "Kesinlikle düşüp öleceğiz!" diye öttü ve geri çekildi.</p>

      <p class="calibre2">Ama Bruenor yine, ne herhangi bir fikir soruyor ne de tartışma kabul ediyordu. Aşağı inmeye başladı. Drizzt ile Wulfgar, Regis'e takip etmekten başka seçenek bırakmayarak cüceyi izlediler. Fakat Drizzt ve Wulfgar onun sıkıntısını anlamışlardı ve ellerinden geldiğince ona yardım ettiler. Hatta Wulfgar, ani bir rüzgar esmeye başladığında onu kollarıyla bir kanca gibi tutup kaldırdı.</p>

      <p class="calibre2">Aşağı iniş ihtiyatlı ve yavaştı, hatta başı çeken Bruenor olsa bile. Sanki kanyon zeminindeki taşlar, onlara biraz olsun yaklaşmadan önce saatler geçmiş gibiydi.</p>

      <p class="calibre2">"Beş yüz adım sola, sonra yüz adım daha," diye şarkı söyledi Bruenor, en sonunda zemine geldikleri vakit. Cüce, duvar boyunca güneye doğru ilerledi. Ölçülü adımlarını sayıyor ve diğerlerim kule gibi yükselen taş sütunlar arasından götürüyordu. Sanki sadece uçurumun kenarından yuvarlanmış moloz yığınları gibi görünen, başka bir çağa ait, devasa, yekpare sütunlardı bunlar. Halkı burada birçok yüzyıl yaşamış olan Bruenor bile, bu yekpare sütunların yaratılışı ya da amacı hakkında bilgi veren hiçbir hikaye duymamıştı. Ama ııe amaçla olursa olsun, sayısız asırlardır kanyonun taş zemininde sessiz ve heybetli bir şekilde nöbet tutuyorlardı. Cücelerin gelişinden bile daha eskiydiler. Uğursuz gölgeler yaratıyor ve orada yürüyen her ölümlüye tepeden bakıyorlardı.</p>

      <p class="calibre2">Sütunlar esen rüzgarı ürkünç ve hüzünlü bir feryada dönüştürüyor, bütün zemine doğallığın ötesinde bir his, tıpkı Müze'ninki gibi bir zamansızlık edası veriyordu. Ve kendilerine bakanların ölümlü olduğunu anlar gibi heybetle yükselen yekpare sütunlar, yaşlanmaz var oluşları içinde canlılar ile alay ediyorlardı.</p>

      <p class="calibre2">Sütunlardan rahatsız olmayan Bruenor, adımlarını saymayı bitirdi.</p>

      <p class="calibre2">"Beş yüz adım sola, sonra yüz adım daha, Gizli kapının saklı yollarına."</p>

      <p class="calibre2">Üzerinde salonlara girişi belirtecek herhangi bir işaret var mı diye yanındaki duvarı inceledi.</p>

      <p class="calibre2">Drizzt de hassas ellerini pürüzsüz taşın üzerinde gezdirdi. "Emin misin?" diye sordu cüceye, arayışla geçen uzun dakikalardan sonra. Zira Drizzt hiçbir çatlak hissetmemişti.</p>

      <p class="calibre2">"Eminim!" diye ilan etti Bruenor. "Halkım yaptığı işlerde kurnazdı ve korkarım ki kapı kolayca bulunamayacak kadar iyi şekilde gizlenmiş."</p>

      <p class="calibre2">Yekpare sütunların gölgeleri altında huzursuzlaşan Wulfgar arkalarını kollaya dursun, Regis yardım etmek için ilerledi.</p>

      <p class="calibre2">Barbar sadece birkaç saniye sonra, onların gelmiş oldukları yerde, taştan merdivenin üzerinde bir hareketlilik tespit etti. İhtiyatla yere sindi ve Aegisfang'i şimdiye kadar hiç tutmadığı kadar sıkıca kavradı. "Misafirlerimiz var," dedi dostlarına. Fısıltısının sesi, sanki sütunlar onun gizlilik girişimine gülüyormuşçasına etrafta yankılandı.</p>

      <p class="calibre2">Drizzt en yakındaki sütunun arkasına doğru sıçradı. Wulfgar’ın donuk ve kısık bakışlarını kılavuz olarak kullanarak sütunların etrafından dolaşmaya başladı. İşinin kesilmesine hiddetlenen Bruenor, kemerinden küçük bir fırlatma baltası çıkarttı ve Regis ile barbarın yanında hazır bir şekilde durdu.</p>

      <p class="calibre2">Drizzt'in "Cattibrie!" diye haykırdığını duydular. O kadar rahatlayıp mutlu oldular ki, dostlarını ta On-Kasaba'dan buraya kadar neyin getirdiğini, ya da kızın onları bulmayı nasıl başardığını durup düşünmediler bile.</p>

      <p class="calibre2">Onu gördüklerinde gülümsemeleri kayboluverdi. Morluklar ve kan içinde onlara doğru tökezleyerek geliyordu. Hepsi kızı karşılamak için koşturdu. Fakat birinin takip ediyor olabileceğinden şüphelenen drow, sütunlar arasından usulca ilerledi ve etrafı kolaçan etmeye başladı.</p>

      <p class="calibre2">"Seni buraya ne getirdi?" diye haykırdı Bruenor, Cattibrie'ı yakalayıp ona sıkı sıkı sarılarak. "Ve seni kim incitti? Yakasına yapışan ellerimi boynunda hissedecek!"</p>

      <p class="calibre2">"Ve benim çekicimi de!" diye ekledi Wulfgar, birinin Cattibrie'a vurması düşüncesiyle hiddetlenerek.</p>

      <p class="calibre2">O sırada Regis, neler olduğundan şüphelenmeye başlayarak geri çekildi.</p>

      <p class="calibre2">"Fender Mallot ve Grollo öldüler," dedi Cattibrie Bruenor'a.</p>

      <p class="calibre2">"Yolda seninle birlikte mi? Ama neden ki?" diye sordu cüce.</p>

      <p class="calibre2">"Hayır, On-Kasaba'da," diye yanıtladı Cattibrie. "Orada bir adam, bir katil vardı. Regis'i arıyordu. Yetişip sizi uyarmak için onu takip ettim, ama beni yakaladı ve beraberinde sürükledi."</p>

      <p class="calibre2">Bruenor hızla döndü ve şimdi daha da geriye çekilmiş, kafasını önüne eğmiş duran buçukluğa dik dik baktı.</p>

      <p class="calibre2">"Kasabaların dışındaki yolda koşturarak yanımıza geldiğinde başını belaya soktuğunu biliyordum!" diyerek tehditkar bir bakış fırlattı. "Neymiş anlat bakalım! Ve bu sefer o martavallarını da okuma sakın!"</p>

      <p class="calibre2">"Adı Entreri," diye itiraf etti Regis."Artemis Entreri. Calimport'tan geldi, Pook Paşa tarafından yollandı." Regis yakut süsü çıkarttı. "Bunun için."</p>

      <p class="calibre2">"Ama yalnız değil," diye ekledi Cattibrie. "Luskanlı büyücüler Drizzt'i arıyor."</p>

      <p class="calibre2">"Ne sebeple?" diye gölgeler arasından seslendi Drizzt.</p>

      <p class="calibre2">Cattibrie omuz silkti. "Söylememeye özen gösteriyorlardı, ama tahminimce Akar Kessell hakkında bazı cevaplar arıyorlar."</p>

      <p class="calibre2">Drizzt anında anlayıverdi. Kristal Parçası'm, Kelvin Yığını'nda çığ altında kalmış olan kudretli büyülü antikayı arıyorlardı.</p>

      <p class="calibre2">"Kaç kişiler?" diye sordu Wulfgar. "Ve ne kadar gerideler?"</p>

      <p class="calibre2">"Üç kişiydiler," diye yanıtladı Cattibrie. "Kiralık katil, bir büyücü ve Luskanlı bir asker. Yanlarında bir canavar vardı. Ona golem diyorlardı, ama daha önce onun gibisini hiç görmemiştim."</p>

      <p class="calibre2">"Golem," diye yavaşça tekrarladı Drizzt. Kara elflerin yer altı şehrinde bunun gibi bir sürü tasarı görmüştü. Muhteşem bir güce ve kendilerini yaratana karşı hiç dinmez bir sadakate sahip canavarlardı. Yanlarında onlardan birini getirebildiklerine göre, gerçekten de kudretli düşmanlar olmalıydı bunlar.</p>

      <p class="calibre2">"Ama o şey göçüp gitti," diye devam etti Cattibrie. "Kaçarken beni kovaladı, az kalsın yakalıyordu da. Fakat ona bir oyun oynadım ve kafasından aşağı bir dağ dolusu kaya yuvarladım!"</p>

      <p class="calibre2">Bruenor ona yeniden sıkıca sarıldı. "Aferin kızıma," diye fısıldadı.</p>

      <p class="calibre2">"Ve asker ile kiralık katili feci bir kavgaya düşürdüm," diye devam etti Cattibrie. "Sanırım biri öldü, ölen kişi büyük bir ihtimalle askerdir. Yazık oldu, pek terbiyeli biriydi."</p>

      <p class="calibre2">"Sırf o köpeklere yardım ettiği için bile benim baltamı ensesinde bulurdu zaten!" diye yapıştırdı cevabı Bruenor. "Fakat bu kadar hikaye yeter; anlatacak zamanın olacaktır. Salon'un önündesin kızım, biliyor musun? Bütün bu yıllar boyunca sana anlatıp durduğum harikaları kendi gözlerinle göreceksin! Öyleyse git de dinlen biraz." Wulfgar'a onunla ilgilenmesini söylemek için arkasını döndü ama gözü Regis'e ilişti. Buçukluğun da kendi problemleri vardı. Kafasını önüne eğmiş, acaba bu sefer dostlarımı çok kötü bir duruma mı soktum diye kara kara düşünüyordu.</p>

      <p class="calibre2">"Korkma dostum," dedi Wulfgar. O da Regis'in rahatsızlığını görmüştü. "Hayatta kalmak için gerekeni yaptın. Bunda utanılacak bir şey yok. Fakat tehlikeyi bize anlatmalıydın!"</p>

      <p class="calibre2">"Öf, kaldır kafanı be Gümbürgöbek!" diye azarladı Bruenor. "Senden bu kadarını zaten bekliyorduk, seni gidi işe yaramaz düzenbaz! Şaşırdığımızı sanma sakın!" Bruenor'un kızgınlığı, daha doğrusu kendi öz iradesiyle kabaran hiddeti, orada dikilip buçukluğu acımasızca azarlarken aniden yükseliverdi.</p>

      <p class="calibre2">"Bizi bu duruma sokmaya nasıl cüret edersin?" diye kükredi Regis'e, Cattibrie'ı kenara çekip bir adım yaklaşarak. "Tam da yurdum önümde uzanırken!"</p>

      <p class="calibre2">Wulfgar, Regis'in üzerine yürüyen Bruenor'un önünü kesmekte çabuk davrandı. Fakat cücenin yaşadığı ani değişimle gerçekten şaşkına dönmüştü. Bruenor'un daha evvel hiç bu kadar coşkun bir şekilde kendisini kaybettiğini görmemişti. Cattibrie da afallamış bir halde bakıyordu.</p>

      <p class="calibre2">"Buçukluğun suçu değildi," dedi kız. "Ve büyücüler de nasıl olsa peşinize düşecekti!"</p>

      <p class="calibre2">O sırada Drizzt geri döndü. "Henüz merdivenlere kimse gelmedi," dedi. Ama durumu daha yakından incelediğinde, kimsenin onun sözlerini duymadığını anladı.</p>

      <p class="calibre2">Uzun ve rahatsız edici bir sessizlik çöktü, derken Wulfgar komutayı eline aldı. "Bu yolda, kendi içimizde tartışıp kavga edemeyecek kadar uzun bir mesafe geldik!" diye payladı Bruenor'u.</p>

      <p class="calibre2">Bruenor ona boş boş baktı. Wulfgar'in hiç alışılmadık bir şekilde kendisine çıkışması karşısında nasıl bir tepki vereceğini kestiremiyordu. "Pöh!" dedi cüce en sonunda, ellerini hüsranla havaya kaldırarak. "Ahmak buçukluk hepimizi öldürtecek ... ama endişelenmeye lüzum yok tabii!" diye homurdandı iğneleyici bir sesle ve kapıyı aramak için duvara doğru geri döndü.</p>

      <p class="calibre2">Drizzt huysuz cüceye ilgiyle baktı, fakat şu noktada Regis için daha fazla endişeleniyordu. Buçukluk tam anlamıyla sefil vaziyetteydi, öylece oturmuş kalmıştı ve yola devam etmek için hiçbir istek duymuyordu. "Endişelenme," dedi Drizzt ona. "Bruenor'un siniri geçecektir. Önünde rüyalarının esası uzanıyor."</p>

      <p class="calibre2">"Ve senin kelleni arayan kiralık katile gelince," dedi Wulfgar, ikisine katılmak için ilerleyerek. "Buraya geldiğinde epey güçlü bir karşılama görecek, tabii eğer gelebilirse." Wulfgar savaş çekicinin başını okşadı. "Belki de avı hakkında fikrini değiştirebiliriz!"</p>

      <p class="calibre2">"Eğer madenlere ulaşabilirsek onlara izimizi kaybettirebiliriz," dedi Drizzt Bruenor'a, cücenin hiddetini daha da yatıştırmayı deneyerek.</p>

      <p class="calibre2">"Merdiveni bulamayacaklar," dedi Cattibrie. "Sizin aşağı inişim izlediğim halde, onu bulmakta güçlük çektim!"</p>

      <p class="calibre2">"Ben onlarla şimdi yüzleşmeyi tercih ederim!" diye ilan etti Wulfgar. "Hesap verecek çok şeyleri var ve Cattibrie'a yaptıkları muameleye vereceğim cezadan kaçamayacaklar!"</p>

      <p class="calibre2">"Kiralık katilden sakın," diye uyardı onu Cattibrie. "Silahları ölüm demek ve hiç hata yapmıyor!"</p>

      <p class="calibre2">"Ve bir büyücü de korkunç bir düşman olabilir," diye ekledi Drizzt. "Önümüzde daha önemli bir görev var sakınabileceğimiz dövüşlere girmeye hiç gerek yok."</p>

      <p class="calibre2">"Erteleme yok!" dedi Bruenor, genç barbardan gelecek herhangi bir itirazın önünü keserek. "Mithril Salonu hemen önümde duruyor ve ben içeri girmeye kararlıyım! Eğer cesaretleri varsa takip etsinler." Kapıyı arama işine devam etmek için duvara geri döndü, Drizzt'i de kendisine katılması için yanına çağırdı. "Sen nöbet tut evlat," diye emretti Wulfgar'a. "Ve kızımla ilgilen."</p>

      <p class="calibre2">"Belki de bir açma sözü gereklidir," dedi Drizzt, üzerinde hiçbir şey olmayan duvarın önünde Bruenor ile birlikte dikilmiş dururken.</p>

      <p class="calibre2">"Evet," dedi Bruenor, "bir söz var. Ama onu tutan büyü bir süre sonra ortadan kalkar ve yeni bir söz takılmalıdır. Burada yeni sözü takacak hiç kimse yoktu!"</p>

      <p class="calibre2">"Öyleyse, sen de eski sözü dene."</p>

      <p class="calibre2">"Denedim elf, buraya ilk geldiğimizde bir düzine kez denedim." Yumruğunu taşın üzerine indirdi. "Başka bir yolu olmalı, biliyorum," diye hırladı hüsran içinde.</p>

      <p class="calibre2">"Hatırlayacaksın," diye temin etti onu Drizzt. Ve ikisi tekrar duvarı inceleme işine koyuldular.</p>

      <p class="calibre2">Bir cücenin inat dolu azmi bile her zaman işe yaramıyordu. Gece çökünce, dostları girişin önünde, karanlığın içinde otururken buldu. Peşlerindekilere yerlerini belli etme korkusundan dolayı ateş yakmaya cesaret edemiyorlardı. Yolda yaşadıkları bütün sınavlar içinde, hedeflerine bu kadar yaklaşmışken beklemek, muhtemelen en zorlayıcı olanıydı. Bruenor kendini sorgulamaya başladı, hatta burasının kapı için doğru mekan olup olmadığını bile düşündü. Mithril Salonu'nda bir çocukken öğrendiği şarkıyı, kaçırmış olabileceği bir ipucu arayışı içinde üst üste tekrarlayıp durdu. Diğerleri huzursuzca uyudular. Özellikle de, bir kiralık katilin sessiz ölümünün etrafta dolanıp onları aradığını bilen Cattibrie. Eğer bir drow cifinin keskin ve her zaman için tetikte bekleyen gözlerinin onlar için nöbet tuttuğunu biliyor olmasalardı, hiç uyuyamazlardı.</p>

      <p class="calibre2">Onların ardındaki yolda birkaç mil ötede, benzer bir kamp kurulmuştu. Entreri sessizce dikilmiş, bir kamp ateşi işareti görebilmek için doğu dağlarının patikalarına doğru dikkatle bakmaktaydı. Fakat eğer Cattibrie onları bulup uyarmışsa, dostların bir ateş yakacak kadar ihtiyatsız olacaklarını hiç sanmıyordu. Onun ardında, Sydney soğuk taşın üstünde bir battaniyeye sarılmış yatıyor, Cattibrie'ın ona indirmiş olduğu darbenin üzerine dinleniyor ve güç topluyordu.</p>

      <p class="calibre2">Kiralık katil onu bırakmayı düşündü normalde ikince kez düşünmeden yapardı bunu— fakat düşüncelerini toplayıp en iyi hareket planını oluşturması için biraz zamana ihtiyacı vardı nasıl olsa.</p>

      <p class="calibre2">Şafak vakti geldi ve onu hala orada, kıpırtısız ve düşüncelere dalmış bir şekilde dikilmiş dururken buldu. Ardında yatan büyücü uyandı.</p>

      <p class="calibre2">"Jierdan?" diye seslendi, sersemlemiş bir halde. Entreri geriye doğru adım attı ve kadının üzerine eğildi.</p>

      <p class="calibre2">"Jierdan nerede?" diye sordu büyücü.</p>

      <p class="calibre2">"Öldü," diye yanıtladı Entreri, sesinde hiçbir vicdan azabı kırıntısı yoktu. "Golem de öyle."</p>

      <p class="calibre2">"Bük mu?" derken boğulur gibi oldu Sydney.</p>

      <p class="calibre2">"Üzerine bir dağ devrildi," diye yanıtladı Entreri.</p>

      <p class="calibre2">"Peki ya kız?"</p>

      <p class="calibre2">"Gitti." Entreri yeniden doğuya doğru baktı. "İhtiyaçlarını giderdikten sonra gideceğim," dedi. "Takibimiz sona erdi."</p>

      <p class="calibre2">"Çok yakındalar," diye karşı çıktı Sydney. "Avının peşini bırakacak mısın?"</p>

      <p class="calibre2">Entreri sırıttı. "Buçukluk benim olacak," dedi hiçbir duygusunu açık etmeyerek. Onun doğru söylediğinden Sydney'in hiçbir şüphesi yoktu. "Fakat grubumuz dağıldı. Ben kendi avıma geri döneceğim ve sen de kendininkine. Fakat seni uyarırım, eğer benim olan şeyi alırsan, kendini bir sonraki avım haline getirmiş olursun."</p>

      <p class="calibre2">Sydney bu sözleri dikkatle düşünüp tarttı. "Bük nerede düştü?" diye sordu ani bir düşünceyle.</p>

      <p class="calibre2">Entreri doğuya giden patikaya doğru baktı. "Korunun ötesindeki bir yarığa."</p>

      <p class="calibre2">"Beni oraya götür," diye ısrar etti Sydney. "Yapılması gereken bir şey var."</p>

      <p class="calibre2">Entreri kadının ayağa kalkmasına yardım etti ve ona yolu gösterdi. Kadının son işini de hallettikten sonra onu terk etmeye karar vermişti. Bu genç büyücünün, kendisini görevine adayışına saygı duyar olmuştu ve onun sorun çıkarmayacağına güveniyordu. Sydney usta bir büyücü değildi ve Entreri ile boy ölçüşemezdi. Eğer karşısına çıkacak olursa, adamın ona duyduğu saygının bıçağını yavaşlatmayacağını ikisi de biliyordu.</p>

      <p class="calibre2">Sydney, kayalıklı bayırı bir anlığına inceledikten sonra yüzünde bilmiş bir gülümsemeyle Erttreri'ye doğru döndü. "Birlikteliğimiz bitti diyorsun, ama yanılıyorsun. Sana hala yararımız dokunabilir, kiralık katil."</p>

      <p class="calibre2">"Siz mi?"</p>

      <p class="calibre2">Sydney bayıra doğru döndü. "Bük!" diye yüksek sesle seslendi ve bakışlarını bayırın üzerinde tuttu.</p>

      <p class="calibre2">Entreri'nin yüzünde şaşkın bir bakış hasıl oldu. O da taşları inceliyordu ama hiçbir hareket izi görememişti.</p>

      <p class="calibre2">"Bük!" diye yeniden seslendi Sydney ve bu sefer gerçekten de bir kıpırdanma oldu. Taş tabakasının altından bir gümbürdeme geldi ve sonra kayalardan bir tanesi kıpırdayıp havaya doğru kalktı. Golem onun altında durmuş göğe doğru uzanıyordu. Hasar görmüş ve şekli bozulmuş olan, ama görünüşe göre hiçbir acı hissetmeyen Bük, koca taşı bir kenara fırlattı ve efendisine doğru ilerledi.</p>

      <p class="calibre2">"Bir golem öyle kolay kolay yok edilemez," diye açıkladı Sydney, Entreri'nin normalde ifadesiz olan yüzündeki hayreti görüp tatmin olarak. "Buk'un hala gidilecek bir yolu var, kolay kolay vazgeçmeyeceği bir yol."</p>

      <p class="calibre2">"Bizi yine drowa götürecek bir yol," diye güldü Entreri. "Gel bakalım, yol arkadaşım," dedi Sydney'e, "Takibimize devam edelim."</p>

      <p class="calibre2">Şafak söktüğünde dostlar hala hiçbir ipucu bulamamışlardı. Bruenor duvarın önünde dikilmiş haykırıyor, çoğunluğu açma kelimeleri ve alakasız büyülü ilahilerden oluşan uzun bir tirat okuyordu.</p>

      <p class="calibre2">Wulfgar değişik bir yaklaşım denedi. Ardındaki boşluktan gelecek bir yankının, doğru noktaya geldikleri konusunda emin olmalarına yardımı dokunacağım düşünerek kulağını duvara dayadı ve Aegisfang ile hafifçe vurarak sistemli bir şekilde duvar boyunca ilerledi. Çekiç sert taşın üzerinde çınlıyor, yaratılışının mükemmelliğiyle şarkı söylüyordu.</p>

      <p class="calibre2">Fakat darbelerden bir tanesi hedefine ulaşmadı. Wulfgar çekicin kafasını duvara indirdi. Ama çekiç, taşa ulaşır ulaşmaz mavi bir ışık örtüsü tarafından durduruldu. Wulfgar ürkerek geriye doğru sıçradı. Duvarın üzerinde kırışıklıklar oluşmaya başladı, bir kapının dış hatlarıydı bunlar. Kayalar şekil değiştirmeye, içeri doğru kaymaya devam etti ve kısa sürede duvardan ayrılıp yana doğru açılarak cüce anayurdunun giriş salonunu gözler önüne serdi. Asırlar boyunca içerde kapalı kalmış olan ve çağlar öncesinin kokularını taşıyan bir hava akımı üzerlerinden esip geçiverdi.</p>

      <p class="calibre2">"Büyülü bir silah!" diye haykırdı Bruenor. "Halkımın madenlerde ticaretine izin verdiği tek şey!"</p>

      <p class="calibre2">"Ziyaretçiler buraya geldiğinde, kapıyı büyülü bir silahla çalarak mı içeri giriyorlardı?" diye sordu Drizzt.</p>

      <p class="calibre2">Cüce başıyla onayladı, fakat şimdi bütün ilgisi duvarın ardındaki karanlığa yönelmişti. Tam önlerinde duran daire, açık kapıdan içeri giren gün ışığı haricinde aydınlanmamıştı. Fakat giriş salonunun ardındaki bir koridordan gelen meşale titreşimlerini görebiliyorlardı.</p>

      <p class="calibre2">"Burada birileri var," dedi Regis.</p>
    </div>
  </div>
</body>
</html>
