<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="http://calibre-ebook.com" name="generator" />

  <title>Buzyeli Vadisi Serisi 2 Gümüş Damarları</title>
  <meta content="R. A. Salvatore" name="author" />
  <meta content="2013-7-16" name="creation-time" />
  <meta content="2013-7-16" name="revision-time" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="calibre1">
    <div class="s">
      <p class="calibre2">&nbsp;</p>

      <p class="calibre2">&nbsp;</p>

      <p class="calibre2"><span class="none">Buzyeli Vadisi</span></p>

      <p class="calibre2">&nbsp;</p>

      <p class="calibre2"><span class="none1">Cilt</span><span class="none1">2</span></p>

      <p class="calibre2">&nbsp;</p>

      <p class="calibre2"><span class="none">Gümüş Damarları</span></p>

      <p class="calibre2">&nbsp;</p>

      <p class="calibre2"><span class="none2">R. A. Salvatore</span></p>
    </div>

    <div class="s1">
      <p class="calibre2">&nbsp;</p>

      <p class="calibre2">&nbsp;</p>

      <p class="calibre2">&nbsp;</p>

      <p class="calibre2">&nbsp;</p>

      <p class="calibre2">&nbsp;</p>

      <p class="calibre2">&nbsp;</p>

      <p class="calibre2">&nbsp;</p>

      <p class="calibre2">&nbsp;</p>
    </div>

    <div class="s2">
      <p class="calibre2"><span class="none3">Kutsal mağaralar ve oyuklar kazdık Düşman goblinleri sığ mezarlara gömdük</span></p>

      <p class="calibre2"><span class="none3">Bugün daha yeni başladı işimiz Gümüş damarların aktığı madenlerde</span></p>

      <p class="calibre2"><span class="none3">Taşın altında metal ışıldar Meşaleler gümüş damarlar üstünde parlar</span></p>

      <p class="calibre2"><span class="none3">Casus güneşin gözlerinin ötesinde Gümüş damarların aktığı madenlerde</span></p>

      <p class="calibre2"><span class="none3">Çekiçler saf mithril üzerinde çınlar Evvel zaman içindeki cüce madenlerinde</span></p>

      <p class="calibre2"><span class="none3">Bir ustanın işi asla bitmez Gümüş derlerin aktığı madenlerde</span></p>

      <p class="calibre2"><span class="none3">Övgü sunarız cüce tanrılarına</span></p>

      <p class="calibre2"><span class="none3">Sığ mezara koyarız başka bir ork daha</span></p>

      <p class="calibre2"><span class="none3">İşimiz yeni başladı biliyoruz</span></p>

      <p class="calibre2"><span class="none3">Gümüş derlerin aktığı diyarda</span></p>
    </div>

    <div class="s1">
      <p class="calibre2">&nbsp;</p>

      <p class="calibre2">&nbsp;</p>

      <p class="calibre2">&nbsp;</p>
    </div>

    <div class="s">
      <p class="calibre2"><span class="none4">BAŞLANGIÇ</span></p>
    </div>

    <div class="s1">
      <p class="calibre2">Gölge ejderhası, karanlık bir yerde, karanlık bir tahtın üzerine tünemiş oturuyordu. Pek büyük bir ejder değildi, ama beterin beteriydi. Varlığı sadece karanlıktan oluşuyordu; pençeleri binlerce cinayetle aşınmış kılıçlardı; ağzı daima kurbanlarının kanıyla sıcaktı; kara nefesi umutsuzluktu.</p>

      <p class="calibre2">Dayanıklı pulları bir kuzgun postu gibiydi. Rengi o kadar zengin bir siyahtı ki ışıldıyordu. Duygusuz bir canavar için oldukça parlak ve aldatıcı güzellikte bir görünümdü. Buyruğu altındakiler ona Kasvetparıltısı adım takmıştı ve kendisine sonsuz hürmet ederlerdi.</p>

      <p class="calibre2">Her ejderhanın yaptığı gibi, yüzyılların akışı içinde güç toplayan Kasvetparıltısı, kanatlarım sırtına katlamıştı ve hiç kıpırdamıyordu, tabii kendisine sunulan bir kurbanı yutmak ya da küstah bir yer altı sakinini cezalandırmak dışında. Bu yeri emniyete almak için üzerine düşeni yapmış, müttefikleriyle yüzleşmeyi bekleyen cüce ordusunun büyük kısmını bozguna uğratmıştı.</p>

      <p class="calibre2">O gün ejderha ne kadar da iyi bir ziyafet çekmişti! Cücelerin postları sert ve kaslıydı, ama ustura gibi dişlerle dolu ağzı, böyle bir yemekle kolayca başa çıkmıştı.</p>

      <p class="calibre2">Ve şimdi bütün işi ejderhanın köleleri yapıyor, ona yemek getiriyor ve her isteğiyle ilgileniyorlardı. Ejderhanın gücüne yine ihtiyaç duyacakları gün elbette gelecekti ve Kasvetparıltısı o zaman hazır olacaktı. Altında duran, yağma hazinelerden oluşmuş geniş yığın, ejderhanın gücünü ateşliyordu. Ve bu konuda Kasvetparıltısı'yla kendi türünden hiçbiri boy ölçüşemezdi. En zengin kralların dahi hayallerinin ötesinde bir hazineye sahipti.</p>

      <p class="calibre2">Ve sadık bir kalabalık gruba hükmediyordu, karanlık ejderhasının gönüllü kölelerine.</p>

      <p class="calibre2">Buzyeli Vadisi'ne adını veren ayaz rüzgar kulaklarına fısıldıyor, aralıksız iniltisi dört arkadaşın genelde neşeyle ettikleri muhabbeti imkansız kılıyordu. Çorak tundra boyunca batıya doğru gidiyorlardı ve her zaman olduğu gibi, doğudan gelen rüzgar arkalarından esiyor, sıkı tempolu yürüyüşlerini daha da hızlandırıyordu.</p>

      <p class="calibre2">Yürüyüş tavırları ve kararlı adımları, yeni başladıkları arayışa duydukları hevesi yansıtıyordu. Ama maceracıların her birinin yüz ifadesi, yolculuğa farklı bir bakış açısına sahipti.</p>

      <p class="calibre2">Cüce Bruenor Battlehammer, belinin üzerinde öne doğru göğsünü çıkartmıştı, tıknaz bacakları güçlü bir şekilde yere basıyordu ve sivri burnu, sallanan kızıl sakalarının üzerinden dışarı doğru fırlamıştı. En önden o gidiyordu. Bacakları ve sakalları sayılmazsa, taştan bir heykel gibiydi. Çentiklerle dolu baltasını sertçe önünde, boğumlu ellerinde tutuyordu. Köpüklü bira kupası sancağıyla süslenmiş kalkanı, fazlasıyla dolu olan sırt çantasının üzerine sıkıca asılıydı. Ve kafasında ise, bir sürü eziği olan boynuzlu bir miğfer vardı. Ne sağına ne de soluna dönüyordu. Gözleri yoldan hiç ayrılmıyor ve nadiren kırpışıyordu. Bruenor bu geziyi, Battlehamıner Klanı'nın kadim anayurdunu bulmak için düzenlemişti ve çocukluğunun gümüşi salonları yüzlerce mil uzakta olsa bile, uzun zamandır aradığı hedefi açıkça gören birinin coşkusuyla yürüyordu.</p>

      <p class="calibre2">Bruenor'un yanındaki koca barbar da çok heyecanlıydı. Wulfgar cücenin yanında zarifçe yürüyor, uzun bacaklarının attığı koca adımlarla cücenin hızlı yürüyüş temposuna kolayca yetişiyordu. Barbarda tetikteymiş gibi bir hava vardı, tıpkı kısa dizginlere vurulmuş delifişek bir at gibi. Donuk gözlerinde, en az Bruenor'unkiler kadar maceraya aç alevler parlıyordu. Ama cücenin aksine, Wulfgar'ın bakışları önlerindeki uzun ve dümdüz yola kilitlenmemişti. Engin dünyayı gezip görmek için ilk kez yolculuğa çıkmış genç bir adamdı o. Sürekli etrafına bakmıyor, yer şekillerinin sunabileceği her türlü manzara ve duyumu adeta emiyordu.</p>

      <p class="calibre2">Maceralarında onlara yardımcı olmak, aynı zamanda kendi dünyasının ufuklarını genişletmek için dostlarına katılmıştı. Genç yaşamının tamamı Buzyeli Vadisi'nin tecrit edici doğal sınırları içinde geçmiş, deneyimlerini, barbar kabile toplumunun ve sınır komşusu On-Kasaba halkının eski töreleriyle kısıtlamıştı.</p>

      <p class="calibre2">Dışarıda daha fazlası vardı, Wulfgar bunu biliyordu. Ve bunlardan elinden geldiğince fazlasını yakalamaya niyetliydi.</p>

      <p class="calibre2">Wulfgar’ın yanında usulca yürüyen pelerinli suret, Drizzt Do'Urden, bu işle daha az ilgiliydi. Akıcı yürüyüş biçimi onun elf ırkından olduğunu gösteriyordu, ama aşağı doğru çekilmiş kukuletası başka şeyleri de açık ediyordu. Drizzt bir drow, yani bir kara elfti. Işıksız yeraltı dünyasının bir sakiniydi. Irkını reddederek yüzeyde birkaç yıl geçirmişti, fakat halkının kalıtsal özelliği olan güneşten rahatsız olma gerçeğinden kaçamayacağım anlamıştı.</p>

      <p class="calibre2">Ve böylece kukuletasının gölgesi içinde başını öne eğmişti. Adımları kayıtsız, hatta bıkkındı. Bu yolculuk, onun varlığının sürüp gidişi, hayat boyu uzayan bir serüven dizisinin yalnızca bir diğer macerasıydı. Karanlık şehir Menzoberranzan'daki halkını reddeden Drizzt Do'Urden, bir göçebenin önünde uzanan yolu gönüllü olarak kabul etmişti. Yüzeydeki hiçbir yerde tam anlamıyla kabul görmeyeceğini biliyordu. Halkının şöhreti, en hoşgörülü toplumların bile kabul edemeyeceği kadar kötüydü (ve hakkıyla kazanılmıştı.) Şimdi yollar onun yuvasıydı; sevmeye başlayabileceği bir yerden kovulmanın vereceği yürek sancılarından sakınmak için, sürekli olarak seyahat halindeydi.</p>

      <p class="calibre2">On-Kasaba onun için geçici bir sığmak olmuştu. Mahzun bozkır yerleşimi, büyük miktarda hayduda ve toplum dışı kimseye yuvalık ediyordu. Drizzt açıktan açığa hoş karşılanmasa bile, kasabaların sınır muhafızı olarak zorlukla kazandığı ün, toplumdan birçok kimsenin ona azıcık saygı ve müsamaha göstermesini sağlamıştı. Fakat Bruenor onu gerçek bir dost addediyordu. Tanındığı toprakların sınırları dışına çıktığı zaman karşılaşacağı tepkiler ve göreceği muamele hiç de medeni olmayacak olsa bile, Drizzt uzun ve zor yolculuğunda cüceye gönüllü olarak katılmıştı.</p>

      <p class="calibre2">Drizzt, sık sık grubun dördüncü üyesini kontrol etmek için on metre geriye gidiyordu. Üfleyip püfleyen buçukluk Regis, yollar için fazlasıyla geniş olan göbeği ve cücenin piston gibi adımlarıyla boy ölçüşemeyecek kadar kısa bacaklarıyla grubun artçısı halindeydi (ve buna hiç de gönüllü değildi.) Bryn Shandefdaki saray gibi evinde, sefa içinde geçirdiği lüks ayların bedelini şimdi ödeyen Regis, onu yola çıkaran kötü şansa sövüp duruyordu. En büyük sevdası konfor içinde yaşamaktı. Kahramanlık düşleri kurarak ilk kılıcını savuran genç bir oğlan çocuğu kadar gayretli bir şekilde, yemek yeme ve uyuma sanatlarını mükemmelleştirmekteydi. Buçukluk, yolda onlara katıldığı vakit, arkadaşları gerçekten de şaşırıp kalmış, ama onu yanlarına almaktan memnuniyet duymuşlardı. Hatta kadim anayurdunu yeniden görmek için gözü dönmüş olan Bruenor bile arayı Regis'in yetişemeyeceği kadar açmamaya dikkat ediyordu.</p>

      <p class="calibre2">Regis fiziksel sınırları kesinlikle zorluyor ve alışılagelmiş şikayetlerini de etmiyordu. Gözleri önlerindeki yola kilitlenmiş yol arkadaşlarının aksine, o sürekli olarak omzunun üzerinden geriye, yolculuğa katılmak için gizemli bir şekilde terk ettiği yuvasına, On-Kasaba'ya doğru bakıyordu.</p>

      <p class="calibre2">Drizzt bunu ilgiyle fark etti.</p>

      <p class="calibre2">Regis bir şeyden kaçıyordu.</p>

      <p class="calibre2">Yol arkadaşları, batıya giden rotalarını birkaç günlüğüne takip ettiler. Güneylerinde sivri uçlu dağların, yani Dünyanın Omurgası'nın karla kaplı zirveleri yollarına paralel bir şekilde uzanıyordu. Bu mevki, Buzyeli Vadisi'nin güney sınırını teşkil ediyordu ve yol arkadaşları sonunu görebilmek için yolu gözlemekteydiler. En kuzeydeki tepeler de yok olduğunda, güneye doğru uzanan, denizle dağlar arasında kalan, vadiden tamamen ayrılıp sahil şehri Luskan'a kadar giden son yüz millik düzlüğe çıktılar.</p>

      <p class="calibre2">Her sabah güneş doğmadan evvel çıktıkları yolda, gün batımımn son pembe ışıklarına kadar seyahat ediyor, sonra ayaz rüzgar buz gibi gece vakti tavrım takınmadan evvel ellerinde bulunan son şansı değerlendirip kamp yapıyorlardı.</p>

      <p class="calibre2">Daha sonra, şafaktan önce yine yola koyuluyorlardı. Her biri kendi düşünceleri ve kendi korkularının münzeviliği içinde ilerliyordu.</p>

      <p class="calibre2">Doğu rüzgarının sonsuz uğultusu dışında sessiz geçen bir yolculuktu.</p>

      <p class="calibre2">&nbsp;</p>
    </div>

    <div class="s">
      <p class="calibre2"><span class="none5">KITAP 1</span></p>

      <p class="calibre2"><span class="none6">ARAYIŞLAR</span></p>
    </div>

    <div class="s1">
      <p class="calibre2">&nbsp;</p>

      <p class="calibre2"><span class="none4">1. SIRTLARINDAKI BIR HANÇER</span></p>

      <p class="calibre2">Adam, perdeli pencerelerden dışarı pek az ışık sızıyor olsa da pelerinine iyice bürünmüştü. Çünkü bu onun yaşam biçimiydi; gizlilik ve yalnızlık. Kiralık katilin usulü.</p>

      <p class="calibre2">Diğer kimseler güneş ışığının ve komşularını görebilmenin tadını çıkartarak yaşamlarını sürdüre dursun, Artemis Entreri gölgelere sığınmıştı. Gözlerinin genişlemiş bebekleri, en son görevini başarıyla tamamlamak için yürüyeceği dar patikaya odaklanmıştı.</p>

      <p class="calibre2">O tam anlamıyla bir profesyoneldi. Muhtemelen, Diyarlarda bu karanlık sanatı icra etme konusunda en usta olan kimseydi ve eğer avının kokusunu bir kez alırsa, kurbanı elinden asla kaçamazdı. Bu nedenle kiralık katil, Buzyeli Vadisi'nin çorak topraklarındaki on yerleşim biriminin başkenti Bryn Shander'da bomboş bulduğu evden hiç rahatsızlık duymamıştı. Entreri, buçukluğun On-Kasaba'dan sıvıştığından şüpheleniyordu. Ama bu hiç sorun değildi. Eğer bu buçukluk, bin milden daha fazla mesafe güneydeki Calimport'tan buraya kadar aradığı buçukluğun ta kendisiyse, katil şimdiye kadar umabileceğinden çok daha iyi bir ilerleme kaydetmiş demekti. Hedefi ondan sadece iki haftalık mesafe önde olacaktı ve o da, yoldaki bütün izleri taze bulacaktı.</p>

      <p class="calibre2">Entreri evin içinde sessizce dolaştı. Buçukluğun buradaki yaşamının ipuçlarını, önüne geçilemez karşılaşmaları için ona hazırlık sağlayacak ayrıntıları arıyordu. Her odada bir karmaşayla karşı karşıya kalıyordu buçukluk aceleyle ayrılmıştı, muhtemelen katilin yaklaştığından haberdar olmuştu. Entreri bunu iyiye işaret olarak değerlendirdi. Bu buçukluk Regis'in gerçekten de, yıllar önce güney şehrinde Pook Paşa'ya hizmet eden Regis ile aynı kişi olduğu hakkındaki şüpheleri artmıştı.</p>

      <p class="calibre2">Kiralık katil, buçukluğun takip edildiğini bilmesi düşüncesiyle şeytanca gülümsedi. Entreri kendi iz sürme becerisini, kurbanının saklanma yeteneğine göre hazırlarken, bu unsur, takibin zorluğunu ve heyecanını daha da arttırıyordu. Ama sonuç tahmin edilebilirdi. Entreri bunu biliyordu, çünkü korkmuş bir kimse hiç şaşmaz bir şekilde ölümcül bir hata yapardı.</p>

      <p class="calibre2">Kiralık katil aradığı şeyi ana yatak odasındaki bir yazı masasının çekmecesinde buldu. Aceleyle kaçan Regis, gerçek kimliğini gizlemek gibi önlemler almayı ihmal etmişti. Entreri bulduğu küçük yüzüğü parlayan gözlerine doğru kaldırdı. Regis'in, Pook Paşa'mn Calimport'taki hırsızlar loncasına üye olduğunu açık bir şekilde beyan eden işaretleri inceledi. Entreri yumruğunu yüzüğün üzerine kapadı ve yüzündeki şeytani gülümseme genişledi.</p>

      <p class="calibre2">"Seni buldum, küçük hırsız," diye güldü odanın boşluğuna doğru. "Kaderin bağlandı artık. Kaçacak bir yerin kalmadı!"</p>

      <p class="calibre2">Saray gibi evin ön kapısındaki bir anahtar sesi büyük merdivenli holde yankılandığı zaman, adamın yüzündeki ifade bir anda değişip tetikte bir hal aldı. Yüzüğü kemerindeki keseye koydu ve ölüm kadar sessiz bir şekilde, merdivenin en üstündeki ağır tırabzanlarının gölgelerine süzülüverdi.</p>

      <p class="calibre2">Geniş çifte kapı sonuna kadar açıldı ve bir adam ile genç bir kadın, arkalarında iki cüceyle beraber sundurmadan içeri girdi. Entreri adamı tanıyordu, Bryn Shander sözcüsü Cassius idi. Burası bir zamanlar onun eviydi. Ama birkaç ay evvel, şeytani büyücü Akar Kessell ve onun goblin tebaasına karşı kasabanın verdiği savaş sırasında sergilediği kahramanca işlerden dolayı Regis'e hibe edilmişti.</p>

      <p class="calibre2">Entreri diğer insanı da daha önce görmüştü, fakat henüz onun Regis ile olan bağlantısını çözemiyordu. Bu uzak yerleşim biriminde güzel kadınlar nadiren bulunurdu ve bu genç kadın gerçekten de bir istisnaydı. Parlak kestane rengi bukleler, neşeyle omuzlarında hopluyordu; koyu mavi gözlerindeki şiddetli kıvılcımlar, her erkeği çaresizce derinliklerine bağlamaya yetecek gibiydi.</p>

      <p class="calibre2">Kiralık katilin öğrendiğine göre kızın adı Cattibrie idi. Şehrin kuzeyindeki vadide cücelerle beraber yaşıyordu. Özelikle de, on iki yıl evvel bir goblin kabilesi kızı yetim bıraktığında onu evlat edinen, cüce klanı lideri Bruenor ile çok yakınlardı.</p>

      <p class="calibre2">Bu değerli bir karşılaşma olabilir, diye düşüncelere dalan Entreri, aşağıda geçen muhabbeti duyabilmek için tırabzan direklerine doğru kulağını eğdi.</p>

      <p class="calibre2">"Sadece bir haftadır yok!" diye karşı çıktı Cattibrie.</p>

      <p class="calibre2">"Bir hafta geçti ve ses seda çıkmadı," diye yapıştırdı cevabı Cassius, sinirleri bariz bozuk bir halde. "Benim güzel evimi boş ve</p>

      <p class="calibre2">korunmasız bıraktı. Birkaç gün evvel geldiğimde ön kapı kilitli bile değildi!"</p>

      <p class="calibre2">"Evi Regis'e sen verdin," diye hatırlattı adama Cattibrie.</p>

      <p class="calibre2">"Ödünç olarak!" diye gürledi Cassius, fakat bu ev gerçekten de bir hediyeydi. Sözcü, bu malikanenin, yani Mirabar'ın kuzeyinde bulunan en büyük evin anahtarını Regis'e verdiğine hemen oracıkta pişman oldu. Cassius geçmişe bakınca anlıyordu ki, goblinlere karşı kazandıkları muhteşem zaferin coşkusuna kapılmıştı. Ayrıca Regis'iıı, adı çıkmış yakut süsün hipnotize edici güçlerini kullanarak onun bu hislerini bir adım daha öteye taşıdığından şüpheleniyordu.</p>

      <p class="calibre2">ikna edici buçukluk tarafından kandırılan diğer herkes gibi, Cassius da vuku bulan hadiseleri değişik bir bakış açısından görmeye başlamıştı. Bu bakış açısı Regis'in aleyhineydi.</p>

      <p class="calibre2">"Her ne isim takarsan tak," dedi Cattibrie, "Regis'in bu evi terk edip gittiğine karar vermek için o kadar acele etmemelisin."</p>

      <p class="calibre2">Sözcünün yüzü hiddetle kızardı. "Her şey bugün dışarı çıkartılacak!" diye talep etti. "Listemi aldınız. Buçukluğun bütün eşyalarının evimden çıkmasını istiyorum! Yarın döndüğümde burada kalan her eşya, mülkiyet haklarına göre benim olacak! Ve sizi uyarırım, benim mallarımın herhangi biri kayıp olur ya da hasar görürse sizden yüksek miktarda tazminat alırım!" Topuğunun üzerinde döndü ve kapıdan dışarı fırtına gibi çıktı.</p>

      <p class="calibre2">"Epey tepesi atmış," diye kıkırdadı cücelerden biri olan Fender Mallot. "Dostları, Regis'inkilerden çok sadakatten hiddete çark eden birini asla görmedim!"</p>

      <p class="calibre2">Cattibrie kafasını sallayarak Fender'in bu gözlemiyle hemfikir oldu. Regis'in büyülü tılsımlarla oynadığını ve etrafındakilerle yaşadığı bu paradoksal ilişkilerin, uğraştığı şeyin talihsiz yan etkileri olduğunu biliyordu.</p>

      <p class="calibre2">"Drizzt ve Bruenor ile mi gitmiştir sence?" diye sordu Fender. Merdivenlerin tepesinde Entreri tedirginlikle kıpırdandı.</p>

      <p class="calibre2">"Hiç şüphe yok," diye yanıtladı Cattibrie. "Bütün kış boyunca Mithril Salonu arayışı için onlara katılmasını isteyip durdular ve Wulfgar’ın da onlara katılması, baskılarına şüphe götürmez bir şekilde güç kazandırdı."</p>

      <p class="calibre2">"O zaman minik kişi Luskan'a yarı mesafede ya da daha yakındadır," diye mantık yürüttü Fender. "Ve Cassius da evini geri istemekte haklıdır."</p>

      <p class="calibre2">"Öyleyse eşyaları toplamaya başlayalım," dedi Cattibrie. "Regis'in eşyalarından eklenecek servet olmasa da Cassius'un yeterince malı mülkü var zaten."</p>

      <p class="calibre2">Entreri tırabzanlara geri yaslandı. Mithril Salonu ismi ona yabancıydı, ama Luskan'a giden yolu gayet iyi biliyordu. Liman şehrine varmadan evvel onları yakalayıp yakalayamayacağını merak ederek tekrar sırıttı.</p>

      <p class="calibre2">Fakat öncelikle, hala burada edinilebilecek değerli bilgiler olabileceğini biliyordu. Cattibrie ve cüceler, buçukluğun eşyalarını toplama işine giriştiler. Ve onlar odadan odaya dolaştıkça, Artemis Entreri'nin kara gölgesi ölüm kadar sessiz bir şekilde tepelerinde süzüldü. Onun varlığından hiç şüphelenmediler. Perdelerdeki hafif dalgalanmaların pencere kenarlarından sızan hava akımlarından başka bir şey olduğunu tahmin edemediler, ya da bir sandalyenin ardındaki gölgenin orantısız bir şekilde uzun olduğunu göremediler.</p>

      <p class="calibre2">Adam, onların bütün konuşmalarını duyabilecek kadar yakında durmayı başardı ve Cattibrie ile cüceler, dört maceracının Mithril Salonu'na doğru çıktıkları yolculuktan başka pek az şey konuştular. Ama Entreri bu gayretleri sonucunda az şey öğrenebilmişti. Buçukluğun meşhur yol arkadaşlarını zaten biliyordu On-Kasaba'daki herkes onlar hakkında konuşuyordu: Diyarların derinlerinde yaşayan kara tenli halkını reddedip Buzyeli Vadisi arazisindeki davetsiz misafirlere karşı On-Kasaba sınırlarında yalnız bir muhafız olarak dolaşan kaçak drow elfi Drizzt Do'Urden hakkında; Kelvin Yığını'nın dibindeki vadide yaşayan cüce klanının sert lideri Bruenor Battlehammer hakkında; ve en çok da, Bruenor tarafından tutsak edilip yetiştirilen, vadinin vahşi kabileleriyle birlikte On-Kasaba'yı goblin ordusuna karşı korumak için geri dönen ve bütün Buzyeli Vadisi insanları arasında bir ateşkes antlaşması kurtuluşa giden ve dahil olan herkesin hayatım zenginleştirmeyi vaat eden bir antlaşma hazırlayan Wulfgar hakkında, hikayeler almış başını gidiyordu.</p>

      <p class="calibre2">"Görünüşe bakılırsa kendini çetin müttefiklerle kuşatmışsın buçukluk," diye düşüncelere daldı Entreri, Cattibrie ve cüceler bitişikteki bir odaya geçerlerken geniş bir koltuğun arkasına yaslanarak. "Sana pek az yardımları dokunabilir. Sen benimsin!"</p>

      <p class="calibre2">Cattibrie ve cüceler bir saate yakın süre çalışıp, çoğunlukla giysi ihtiva eden iki geniş çuval doldurdular. Cattibrie, Kessell ve goblinlerine karşı sergilediği meşhur kahramanlıklardan sonra Regis'in istiflediği mallar karşısında şaşkınlığa uğradı çoğu minnettar vatandaşlardan gelen hediyelerdi. Buçukluğun konfora duyduğu sevgiden gayet haberdar olan kız, diğerleriyle beraber yola koyulmaya onu neyin ittiğini merak etti. Ama kızı gerçekten şaşırtan şey, Regis'in mallarının en azından birazını yanlarında taşımaları için hamallar tutmamış olmasıydı. Ve malikane içinde dolaştıkça bulduğu her hazineyle birlikte bütün bu, aceleyle ve aniden gitme işinden daha da fazla rahatsız olmaya başladı. Bu Regis'in kişiliğine oldukça ters bir şeydi. Düşünüp de henüz bulamadığı başka bir ayrıntı, eksik bir unsur olmalıydı.</p>

      <p class="calibre2">"Pekala, taşıyabileceğimizden fazlasını topladık ve zaten çok fazla eşya var!" diye ilan etti Fender, güçlü kuvvetli omzuna bir bohça atarak. "Geri kalanım tasnif etmesi için Cassius'a bırakalım derim ben!"</p>

      <p class="calibre2">"Bu eşyalardan herhangi biri üzerinde hak iddia etme zevkini Cassius'a tattırmayacağım," diye karşılık verdi Cattibrie. "Hala bulunabilecek değerli nesneler olabilir. İkiniz bu çuvalları handaki odalarımıza geri götürün. Ben burada işimi bitiririm."</p>

      <p class="calibre2">"Ah, Cassius'a karşı fazlasıyla iyi davranıyorsun," diye homurdandı Fender. "Brueııor onu, sahip olduğu şeyleri saymaktan büyük zevk alan bir adam olarak doğru tahlil etmiş!"</p>

      <p class="calibre2">"Adil ol Fender Mallot," diye sertçe karşılık verdi Cattibrie, cücenin fikrine katılan gülümsemesi, sesindeki her türlü sertliği yalanladığı halde. "Cassius savaşta kasabalara oldukça iyi hizmet etti ve Bryn Shander halkı için de iyi bir lider oldu. Benim kadar iyi biliyorsun ki, insanların tepelerini attırmak konusunda Regis'in özel bir yeteneği var!"</p>

      <p class="calibre2">Fender kıkırdayarak onun fikrine katıldı. "Bütün o, istediğini alma yolları sayesinde, minik kişi ardında bir veya iki tabur tepesi atmış kurban bıraktı!" Diğer cücenin omzuna yavaşça vurdu ve ikisi ana kapıya doğru ilerlediler.</p>

      <p class="calibre2">"Sakın geç kalma, küçük kız," diye Cattibrie'a seslendi Fender. "Madenlere geri döneceğiz. Yarından geçi olmaz!"</p>

      <p class="calibre2">"Çok fazla telaşlısın Fender Mallot!" dedi Cattibrie gülerek.</p>

      <p class="calibre2">Entreri bu son muhabbeti tekrar düşündü ve yüzünde yeniden kocaman bir gülümseme belirdi. Büyülü tılsımların sonuçlarını biliyordu. Fender'in bahsettiği "tepesi atmış kurbanlar," Pook</p>

      <p class="calibre2">Paşa'nın Calimport'ta kandırdığı insanları birebir tanımlıyordu. Yakut süs tarafından büyülenen kimseleri.</p>

      <p class="calibre2">Çifte kapılar güm diye kapandı. Cattibrie koca evde tek Başındaydı ya da öyle olduğunu sanıyordu.</p>

      <p class="calibre2">Hala Regis'in alışılmadık kayboluşuna kafa yormaktaydı. Bir şeylerin yanlış olduğu, bu yapbozda bir parçanın kayıp olduhakkındaki şüpheleri arttı. Hatta bu evin içinde de bir şeylerin yanlış olduğu hissine kapıldı.</p>

      <p class="calibre2">Cattibrie aniden etrafındaki her ses ve gölgeye dikkat etti. Sarkaçlı bir saatin tiktakları. Açık bir pencere önünde, çalışma masasının üzerinde duran kağıtların uçuşma sesleri. Perdelerin hışırtısı. Ahşap duvarlar arasından süzülerek giden bir farenin tıpırtıları</p>

      <p class="calibre2">Gözleri aniden perdelere doğru döndü, en son hareketlerinden beri hala yavaşça sallanıyorlardı. Bu, penceredeki bir çatlaktan sızan hava akımı olabilirdi, ama tehlikeyi sezen genç kadın öyle</p>

      <p class="calibre2">olmadığından şüpheleniyordu. Refleksif olarak yere çömeldi ve elindeki hançere uzandı, perdelerin birkaç metre yanındaki kapı aralığına doğru ilerledi.</p>

      <p class="calibre2">Entreri çabuk davrandı. Cattibrie'dan hala bir şeyler öğrenilebileceğini tahmin ediyordu ve cücelerin ayrılışıyla önüne çıkan fırsatı geri tepmeye hiç niyeti yoktu. Saldırmak için en elverişli pozisyonu almıştı ve şimdi kapının üzerinde, tünediği dar yerdeyken, pencere eşiğinde duran bir kedi kadar dengede bekliyordu. Hançeri elinin içinde rahatça döndürerek kızın yaklaşışını dinledi.</p>

      <p class="calibre2">Cattibrie, kapı eşiğine vardığı anda tehlikeyi sezdi ve yanına inen kara sureti gördü. Ama tepkisi ne kadar hızlı olursa olsun soğuk bir elin ince parmakları ağzının üzerine kapanıp çığlığını boğduğunda ve elmaslı hançerin ustura gibi ucu boğazında küçük bir çizik açtığında, daha kendi hançerinin ancak yarısını kınından çıkarabilmişti.</p>

      <p class="calibre2">Afallamış ve şoka uğramıştı. Daha evvel böylesine hızlı hareket eden bir adam görmemişti ve Entreri'nin saldırısının ölümcül mükemmelliği kızın cesaretini kırmıştı. Adamın kaslarında hasıl olan ani bir gerginlik, eğer silahını çekmekte ısrar ederse onu kullanamadan çok önce öleceğini kıza temin etti. Kabzayı bıraktı ve direnmek için başka bir hareket yapmadı.</p>

      <p class="calibre2">Adam onu kolayca yerden kaldırıp bir sandalyenin üzerioturttuğunda, onun gücü kuvveti de kızı şaşkınlığa uğrattı.</p>

      <p class="calibre2">Ufak tefek bir adamdı, bir elf gibi incecikti ve taş çatlasa kızın boyundaydı. Ama sıkı bedenindeki her kas, dövüşün ustalığı için en iyi biçimde geliştirilmişti. Adamda, kudret ve sarsılmaz özgüvenle dolu bir hava vardı. Cattibrie'ın cesaretini bu da kırıyordu, çünkü taşkın bir gencin toy kendini beğenmişliği değildi bu. Binlerce dövüş görüp geçirmiş ama hiç yenilmemiş birinin üstün, soğukkanlı edasıydı.</p>

      <p class="calibre2">Adam onu hızla sandalyeye bağlarken, Cattibrie'ın gözleri Entreri'nin yüzünden hiç ayrılmadı. Çarpıcı elmacık kemikleri, güçlü çene yapısı ve düz kesim, kuzgun karası saçları sayesinde, sivri yüz hatları daha da keskinleşiyordu. Yüzünü koyulaştıran pis sakal ne kadar tıraş edilirse edilsin, sanki çehresi hiç aydınlanmayacaknıış gibiydi. Fakat hiç de bakımsız değildi. Adam tepeden tırnağa kontrollüydü. Cattibrie onun yakışıklı olduğunu bile düşünebilirdi, gözleri hariç tabii.</p>

      <p class="calibre2">Kurşuni gözlerinde hiçbir kıvılcım yoktu. Yaşamsız, herhangi bir şefkat ya da insanlık duygusundan yoksun gözler, bu adamın yalnızca bir ölüm aletinden başka hiçbir şey olmadığını belli ediyordu.</p>

      <p class="calibre2">"Benden ne istiyorsun?" diye sordu Cattibrie, cesaretini toplayabildiğinde.</p>

      <p class="calibre2">Entreri, kızın yüzüne acı verici bir tokat atarak cevap verdi. "Yakut süs!" dedi aniden. "Buçukluk hala yakut süsü taşıyor mu?"</p>

      <p class="calibre2">Cattibrie gözlerinden sızmakta olan yaşlan zaptetmeye çalıştı. Şoka uğramış ve hazırlıksız yakalanmıştı. Adamın sorusuna hemen cevap veremedi.</p>

      <p class="calibre2">Elmaslı hançer gözlerinin önünde parladı ve yavaşça yüzünün çevresinde gezinmeye başladı.</p>

      <p class="calibre2">"Fazla zamanım yok," diye belirtti Entreri tatsızca. "Bilmem gereken şeyleri bana söyleyeceksin. Cevap vermen ne kadar uzun sürerse, hissedeceğin acı o kadar fazla olur."</p>

      <p class="calibre2">Sözleri soğukkanlıydı ve dürüstlükle söylenmişti.</p>

      <p class="calibre2">Bruenor'un gözetimi altında eğitilmiş olan Cattibrie'ın bile cesareti kırıldı. Daha evvel goblinlerle, hatta bir keresinde iğrenç bir trolle yüzleşmiş ve onları mağlup etmişti, fakat bu soğukkanlı katil ödünü patlatıyordu. Cevap vermeye çalıştı, ama titreyen çenesi tek bir söz söylemesine bile izin vermedi.</p>

      <p class="calibre2">Hançer yemden parıldadı.</p>

      <p class="calibre2">"Regis süsü taşıyor!" diye feryat etti Cattibrie, her iki yanağından aşağı bir çift gözyaşı süzülürken.</p>

      <p class="calibre2">Entreri kafasını salladı ve hafifçe gülümsedi. "Kara elf, cüce ve barbarla birlikte," dedi doğruya doğru bir şekilde. "Ve Luskan'a gidiyorlar. Ve oradan sonra Mithril Salonu denilen bir yere. Bana Mithril Salonu'nu anlat, tatlı kız." Bıçağın keskin yüzünü kendi yanağına sürttü, silahın kaliteli usturası, küçük bir kıl tanesini temizledi. "Nerede bulunur?"</p>

      <p class="calibre2">Cattibrie, cevap veremezse muhtemelen hayatının sona ereceğini anladı. "B-ben bilmiyorum," diye kekeledi cesurca, Bruenor'un ona öğretmiş olduğu disiplini biraz geri kazanarak. Fakat gözleri ölümcül bıçağın parıltısından hiç ayrılmadı.</p>

      <p class="calibre2">"Ne yazık," diye yanıtladı Entreri. "Böyle güzel bir yüze ..."</p>

      <p class="calibre2">"Lütfen," dedi Cattibrie, kendine doğru yaklaşan hançer karşısında elinden geldiğince sakin olmaya çalışarak. "Kimse yerini bilmiyor! Hatta Bruenor bile! Amacı orayı bulmak."</p>

      <p class="calibre2">Bıçak aniden durdu ve Entreri kafasını yana doğru döndürdü. Gözleri kısılmıştı, bütün kasları gergin ve tetikteydi.</p>

      <p class="calibre2">Cattibrie kapı tokmağının dönüş sesini duymamıştı, ama Fertder Mallot'un derin sesinin koridor boyunca yankılanışı, katilin hareketlerinin nedenini açıklıyordu.</p>

      <p class="calibre2">"Pekala, neredesin bakalım kızım?"</p>

      <p class="calibre2">Cattibrie kendi hayatını boş vererek, "Kaçın!" diye haykırmaya çalıştı. Ama Entreri'nin elinin tersiyle, hızla savurduğu tokat onu sersemletti ve kelimenin anlaşılamaz bir homurtu halinde çıkmasını sağladı.</p>

      <p class="calibre2">Kafası yana doğru yatarken, ellerinde savaş baltalarıyla içeri giren Fender ve Grollo'ya bakışlarını odaklamayı başardı. Entreri, bir elinde elmaslı hançeri, diğerinde süvari kılıcıyla onları karşılamak için hazır bekliyordu.</p>

      <p class="calibre2">Bir anlığına Cattibrie neşeyle dolmuştu. On-Kasaba cüceleri sert savaşçılardan oluşan demir yumruklu bir taburdu, Fender'in savaş becerisi bütün klan arasında sadece Bruenor'dan bir sonra gelirdi.</p>

      <p class="calibre2">Ama sonra cücelerin kiminle karşı karşıya olduğunu hatırladı. Cücelerin bariz avantajına rağmen kızın bütün umutları uçup gitti. Kiralık katilin gözle takip edilemez hareketlerine ve attığı darbelerin mükemmelliğine tanık olmuştu.</p>

      <p class="calibre2">Boğazında düğümlenen tiksinti yüzünden, kaçmaları için cücelere haykıramadı.</p>

      <p class="calibre2">Önlerinde duran adamın dehşetini biliyor olsalardı dahi, Fender ve Grollo kaçmazdı. Hiddet cücelerin gözünü öyle bir kör ederdi ki kişisel güvenliklerini düşünmezlerdi. Bu ikisi, sevgili Cattibrie'lar ımn bir sandalyeye bağlandığını gördüklerinde, Entreri'ye içgüdüsel olarak saldırdılar.</p>

      <p class="calibre2">Dizginlenemez bir öfkeyle başlattıkları ilk saldırıda, harcadıkları gücün her bir zerresiyle kükrediler. Entreri ise tam tersine, yavaşça harekete geçti. Bir tempo tutturdu ve hareketlerindeki mükemmel akıcılığın, kendi devinirliğini kazanmasına izin verdi. Arada sırada, o vahşi balta savuruşlarını karşılamakta ya da onlardan kaçmakta güçlük çektiği de oldu. Bazıları hedefi sadece bir parmak mesafeyle kaçırdı ve bu yakın darbeler Fender ile Grollo'yu daha da körükledi.</p>

      <p class="calibre2">Dostları baskıyı arttırıyor olsa bile, Cattibrie başlarının dertte olduğunu biliyordu. Elmaslı hançeri ve süvari kılıcını kullanırken Entreri'nin hareketleri o kadar bütün ve mükemmeldi ki, elleri sanki birbirileriyle konuşup anlaşıyormuş gibiydi. Ayaklarının eş zamanlı hareketleri, dövüş boyunca onu tam bir dengede tutuyordu. Adamın dövüşü; kenara çekilmelerden, savuşturmalardan ve karşı saldırılardan oluşan bir danstı.</p>

      <p class="calibre2">Adamın dövüşü ölüm dansıydı.</p>

      <p class="calibre2">Cattibrie bunu daha önce görmüştü. Buzyeli Vadisi'ndeki en kaliteli kılıç adamının taktikleriyle birebirdi. Drizzt Do'Urden ile olan benzerliği fark etmek kaçınılmazdı; ikisinin zarafet dolu hareketleri, vücutlarının her kısmının uyum içinde çalışması o kadar çok birbirine benziyordu ki.</p>

      <p class="calibre2">Ama aralarında bariz bir farklılık, bu dansın havasım inceden inceye değiştiren bir ahlaki değer karşıtlığı vardı.</p>

      <p class="calibre2">Drow kolcu, savaştayken öylece oturup izlenecek bir güzellik abidesiydi. Seçtiği doğru yolu, önüne geçilemez bir coşkuyla izleyen mükemmel bir sanatçıydı. Ama Entreri, yoluna çıkan engellerden duygusuzca kurtulan, korkunç, merhametsiz bir katildi.</p>

      <p class="calibre2">Cücelerin saldırısının şiddeti şimdi zayıflamaya başlamıştı ve zeminin hala düşmanlarının kanıyla kırmızıya boyanmamış olduğunu gören Fender ile Grollo'nun yüzünde şaşkınlık ifadeleri vardı. Ama onların saldırıları yavaşlarken Entreri'nin hızı artmaya başladı. Adamın silahları bir bulanıklık halini aldı. Her bir darbenin ardından iki tanesi daha takip ediyor ve bu da cüceleri geriye doğru sendeletiyordu.</p>

      <p class="calibre2">Hareketleri zahmetsizdi. Enerjisi bitmek tükenmek bilmiyordu.</p>

      <p class="calibre2">Fender ve Grollo tek vücut halini alıp savunma durumuna geçtiler. Ama darbeleri engellemek için sarf ettikleri bütün o çabalara rağmen, odanın içindeki herkes biliyordu ki ölümcül bıçağın bir açık bulup içeri dalması an meselesiydi.</p>

      <p class="calibre2">Cattibrie, cüceyi öldüren darbeyi net olarak seçemedi, fakat Grollo'nun boğazında beliriveren parlak kan çizgisini açıkça gördü. Cüce, nefes alamadığı gerçeğinin farkına varmadan savaşmayı birkaç saniye daha sürdürdü. Sonra şaşırıp kalan Grollo, boğazını tutarak dizlerinin üzerine çöktü ve kan içinde boğularak ölümün karanlığına doğru kayıp gitti.</p>

      <p class="calibre2">Hiddet Fender'i öyle bir mahmuzlamıştı ki yorgunluğuna üstün geliyordu. Cüce intikam için haykırırken baltası deliler gibi darbeler savuruyordu.</p>

      <p class="calibre2">Entreri onunla oynuyordu. Süvari kılıcının düz kısmıyla kafasının yanına bir tokat atmaya yetecek kadar uzun bir süre bu oyunu sürdürdü.</p>

      <p class="calibre2">Hiddetten küplere binen, hakarete uğrayan ve karşısındakinin kendisinden üstün olduğunun tamamen farkında olan Fender, kiralık katili de kendisiyle beraber devirmeyi umarak, intihar niteliğindeki bir hücumla son kez saldırdı.</p>

      <p class="calibre2">Entreri, kenara çekilerek bu umutsuz saldırıdan kaçtı ve güldü. Cüce yanından sendeleyerek geçerken, adam elmaslı hançeri Fender'in göğsünün derinlerine batırdı ve onu takiben, süvari kılıcıyla kafayı ikiye yaran bir darbe indirerek oyunu bitirdi.</p>

      <p class="calibre2">Ağlayamayacak ya da feryat edemeyecek kadar korkmuş olan Cattibrie, Entreri'nin Fender'in göğsünden hançerini geri alışını boş boş bakarak izledi. Ölümünün yaklaştığından emin olan kız, hançer kendisine doğru gelirken gözlerini kapadı. Cüce kanıyla ısınmış metalin boğazına değdiğini hissetti.</p>

      <p class="calibre2">Ve sonra, Entreri bıçağı elinde yavaşça döndürdüğünde, yumuşak ve savunmasız derisinde bıraktığı alaycı çiziği duyumsadı.</p>

      <p class="calibre2">Alaycı ve büyüleyiciydi. Verilmiş bir ölüm sözü, icra edilmiş bir ölüm dansıydı.</p>

      <p class="calibre2">Derken bıçak yok oldu. Cattibrie gözlerini açtığında küçük hançerin, katilin belindeki kınına geri dönmüş olduğunu gördü. Adam ondan bir adım uzaklaşmıştı.</p>

      <p class="calibre2">"Görüyorsun," diye önerdi merhameti için basit bir açıklama yaparak. "Sadece karşıma çıkıp bana engel olmaya çalışanları öldürürüm. Öyleyse, Luskan yolundaki üç arkadaşın muhtemelen bıçağımdan kaçacaklar. Sadece buçukluğu istiyorum."</p>

      <p class="calibre2">Cattibrie, adamın uyandırdığı dehşete boyun eğmeyi reddetti. Sesini sabit tuttu ve soğukça söz verdi, "Onları hafife alıyorsun. Seninle savaşacaklardır."</p>

      <p class="calibre2">Entreri soğukkanlı bir özgüvenle cevap verdi, "Öyleyse, onlar da ölecekler."</p>

      <p class="calibre2">Cattibrie, bu hissiz katille gireceği herhangi bir sinir harbini kazanamazdı. Ona verebileceği tek cevap bir meydan okumaydı. Sonuçlarından hiç korkmadan ona tükürdü.</p>

      <p class="calibre2">Adam elinin tersiyle tek bir kez vurarak cevap verdi. Kızın bulamklaşan gözlerinden yaşlar fışkırdı ve Cattibrie birdenbire karanlığa gömüldü. Ama bilincini tamamen yitirmeden önce, kiralık katil evden dışarı çıkarken gelen ve yavaşça silinip giden merhametsiz ve hissiz kahkahayı duydu.</p>

      <p class="calibre2">Alaycı ve büyüleyiciydi. Verilmiş bir ölüm sözüydü.</p>

      <p class="calibre2">&nbsp;</p>

      <p class="calibre2"><span class="none4">2. YELKENLERIN ŞEHRI</span></p>

      <p class="calibre2">"Bak, işte orada evlat, Yelkenlerin Şehri," dedi Bruenor Wulfgar'a, ikisi şehrin birkaç mil kuzeyindeki bir tepecikten Luskan'a bakarken.</p>

      <p class="calibre2">Wulfgar bu manzarayı hayranlıkla, derince iç çekerek izledi. Luskan on beş binden fazla kişi barındırıyordu. Güneydeki büyük şehirlere ve kıyı şeridinde birkaç yüz mil aşağıda olan en yakın komşu Derinsu'ya kıyaslandığında küçük kalıyordu. Ama hayatının on sekiz yılını da göçebe kabileler arasında ve On-Kasaba'nın küçük köylerinde geçirmiş olan genç barbar için, bu istihkamlı liman şehri gerçekten de görkemliydi.</p>

      <p class="calibre2">Luskan'ın etrafını bir sur çevreliyordu, belli aralıklarla stratejik noktalara muhafız kuleleri dikilmişti. Wulfgar, ta bu mesafeden bile, parmaklıklı siperlerin üzerinde volta atan bir sürü askerin karanlık suretini ve mızrak uçlarının günün taze ışıklarıyla parıldayışım görebiliyordu.</p>

      <p class="calibre2">"Pek de umut verici bir davet değil," diye gözlemledi Wulfgar.</p>

      <p class="calibre2">"Luskan öyle kolay kolay ziyaretçi kabul etmez," dedi iki dostunun yanma gelen Drizzt. "Tüccarlar için kapılarını açabilirler fakat sıradan gezginler genellikle geri çevrilir."</p>

      <p class="calibre2">"İrtibat kuracağımız ilk kişi içerde," diye hırladı Bruenor. "Ve ben içeri girmeye kararlıyım!"</p>

      <p class="calibre2">Drizzt başıyla onayladı ve bu konunun üzerine gitmedi. On-Kasaba'ya ilk gelişinde Luskan' dan şiddetle kaçınmıştı. Çoğunluğu insan olan şehir vatandaşları diğer ırkları hor görürlerdi. Hatta yüzey elfleri ve cüceler bile sık sık kapıdan geri çevrilirdi. Drizzt, muhafızların bir drow elfine sadece geri çevirmekten daha fazlasını yapacağından şüpheleniyordu.</p>

      <p class="calibre2">"Kahvaltı ateşini yakın," diye devam etti Bruenor. Sesindeki kızgın tonlama, kendisini yolundan hiçbir şeyin saptıramayacağı konusunda kararlılığını yansıtıyordu. "Erken saatte kampı toplayıp öğle vaktinden evvel kapılara varacağız. O lanet Gümbürgöbek’de nerelerde?"</p>

      <p class="calibre2">Drizzt, omzunun üzerinden kamp yerinin olduğu yöne baktı. "Uykuda," diye yanıtladı, Bruenor'un sorusu sadece lafın gelişi olduğu halde. Yol arkadaşları On-Kasaba'dan çıktıklarından beri, uykuya ilk yatan ve en son kalkan Regis oluyordu (ve yardım almadan hiç uyanamıyordu.)</p>

      <p class="calibre2">"Öyleyse bas kıçına tekmeyi!" diye emretti Bruenor. Kampa doğru döndü, ama Drizzt onu durdurmak için elini cücenin omzuna koydu.</p>

      <p class="calibre2">"Bırak buçukluk uyusun," diye önderdi drow. "Belki de, Luskan kapılarına akşam karanlığının loşluğunda varsak daha iyi olur."</p>

      <p class="calibre2">Drizzt'in bu isteği Bruenor'u bir anlığına şaşırttı. Sadece droWun somurtkan çehresine bakıp da gözlerindeki kaygıyı fark edene kadar sürdü bu şaşkınlık. İkisi, dostluk içinde geçen seneler boyunca birbirilerine o kadar yakınlaşmıştı ki, Bruenor Drizzt'in toplum dışı biri olduğunu sık sık unutuyordu. Drizzt, halk tarafından tanındığı On-Kasaba'dan ne kadar uzağa giderse, derisinin rengi ve halkının kötü şöhreti yüzünden o kadar fazla yargılanacaktı.</p>

      <p class="calibre2">"A evet, bırakalım uyusun," diye kabul etti Bruenor. "Belki sonra biraz olsun işime yarar!"</p>

      <p class="calibre2">O sabahın geç vaktinde kampı topladılar ve aylak aylak yürümeye başladılar. Günün ilerleyen saatlerinde şehrin mesafesini yanlış hesapladıklarını anladılar. En sonunda şehrin kuzey kapısına vardıklarında günbatımını epey geçmiş ve karanlığın ilk saatleri başlamıştı.</p>

      <p class="calibre2">Bu cümle kapısı da en az Luskan'in şöhreti kadar nahoştu: İki tane kısa ve dörtgen kulenin arasında, taştan surun içine gömülmüş tek bir demir destekli kapı, önlerinde sıkıca kapalı bir halde dikiliyordu. Yukarıdaki parmaklılardan bir düzine kürklü kafa çıkıp onlara baktı. Yol arkadaşları, kulelerin karanlığının içinden daha bir çok gözün, hatta yayın üzerlerine çevrili olduğunu hissetti. "Kimsiniz siz, Luskan kapılarına dayananlar?" diye surun üzerinden bir ses duyuldu.</p>

      <p class="calibre2">"Kuzeyli gezginleriz," diye yanıtladı Bruenor. "Ta Buzyeli Vadisi'ndeki On-Kasaba'dan buralara kadar gelen yorgun bir grubuz!"</p>

      <p class="calibre2">"Kapılar günbatımında kapandı," diye yanıtladı aynı ses.</p>

      <p class="calibre2">"Gidin!"</p>

      <p class="calibre2">"Tüysüz gnolun evladı seni," diye kısık sesle homurdandı Bruenor. Sanki kapıyı yarıp parçalamaya niyetliymiş gibi baltasını bir elinden diğerine atıp duruyordu.</p>

      <p class="calibre2">Drizzt, bir arbaletin gerilince çıkarttığı açık ve belirgin "klik" sesini keskin kulaklarıyla duyarak cücenin omzuna elini koydu ve onu sakinleştirdi.</p>

      <p class="calibre2">Sonra beklenmedik bir şekilde, Regis duruma el attı. Göbek boğumunun altına kadar düşmüş olan pantolonunu yukarı çekti ve oldukça önemli bir kimseymiş gibi görünmeye çalışarak baş parmaklarını kemerine geçirdi. Omuzlarını geriye doğru atarak yol arkadaşlarının yanından öne doğru çıktı.</p>

      <p class="calibre2">"İsminiz nedir beyefendi?" diye seslendi surun üstündeki askere.</p>

      <p class="calibre2">"Ben Kuzey Kapısı'nın Gecebekçisi'yim. Bilmeniz gereken tek şey de bu!" diye geldi kaba cevap. "Peki sen de kim—"</p>

      <p class="calibre2">"Bryn Shander'ın İlk Vatandaşı Regis. Hiç şüphesiz ki, benim ismimi işitmiş ya da yaptığını oyma süslerden birini görmüşsünüzdür."</p>

      <p class="calibre2">Yol arkadaşları yukarıdan gelen fısıltıları duydular, sonra bir duraksama oldu. "On-Kasabalı bir buçukluğun oyma süslerini görmüştük, sen o musun?"</p>

      <p class="calibre2">"Goblin savaşı kahramanı ve usta oyma sanatçısı," diye ilan etti Regis, eğilip reverans yaparak. "On-Kasaba sözcüleri, en çok iltimas geçtiğimiz ticaret ortağımızın kapılarından geri çevrildiğimi duyarlarsa bundan pek memnun kalmazlar."</p>

      <p class="calibre2">Yeniden fısıltılar duyuldu ve daha da uzun bir sessizlik oldu. Kısa süre sonra dört yoldaş kapının ardından gelen bir izin sesi duydular ve Regis demir parmaklıklı kapının açılmakta olduğunu anladı. Derken kapı sürgülerinin sürtünerek açılma sesi geldi. Buçukluk, şaşırmış arkadaşlarına doğru dönüp omzunun üzerinden baktı ve hafifçe gülümsedi.</p>

      <p class="calibre2">"Buna diplomasi denir, benim kaba dostum," diyerek güldü.</p>

      <p class="calibre2">Kapı sadece küçük bir aralık olarak açıldı ve dışarı iki adam çıktı. Silahsız ama ihtiyatlılardı. Surun tepesinden gayet iyi korundukları besbelliydi. Parmaklıklı siperlerin üzerine doluşmuş sert yüzlü askerler, yabancıların yaptığı her hareketi arbaletlerinin uçlarıyla takip ediyorlardı.</p>

      <p class="calibre2">"Ben Jierdan," dedi, iki adam içinde daha tıknaz olanı. Fakat üzerine giydiği kat kat kürkten, dolayı adamın gerçek boyutunu anlamak epey zordu.</p>

      <p class="calibre2">"Ve ben de Gecebekçisi," dedi diğeri. "Ticaretini yapmak için getirdiğiniz mallan gösterin bakalım."</p>

      <p class="calibre2">"Ticaret mi?" diye tekrarladı Bruenor hiddetle. "Kim ticaretten bahsetti ki?" Surun tepesinde tedirgin kıpırdanmalar yaşanmasını sağlayarak, baltasını tekrar bir elinden diğerine attı. "Bu leş kokulu bir tüccarın silahına benziyor mu hiç?"</p>

      <p class="calibre2">Drizzt ve Regis aynı anda cüceyi sakinleştirmek için harekete geçti, fakat en az Bruenor kadar gergin olan Wulfgar kenarda bekledi. Koca kollarını önünde kavuşturmuştu ve sert bakışları küstah kapı bekçisini delip geçiyordu.</p>

      <p class="calibre2">İki asker savunmacı bîr tavırla geriledi ve Gecebekçisi yeniden konuştu. Bu sefer neredeyse bir sinir krizinin eşiğindeydi. "İlk Vatandaş," diye hitap etti Regis'e, "bizim kapımıza neden geldiniz?"</p>

      <p class="calibre2">Regis, Bruenor'dan bir adım öteye ilerledi ve askerin önünde dimdik durdu. "Şey . . . pazar yerini bir ön incelemeye tabi tutmak için," diye, ağzına gelen ilk şeyi söyledi. Bir yandan konuşmaya devam ederken öbür yandan da bir hikaye uydurmaya çalışıyordu. "Bu satış sezonu için elimde birkaç tane epey kaliteli oyma parçası var. Ve satış işlerini yürütebilmek için, oyma süse ödenecek bedel de dahil olmak üzere, burada her şeyin muntazam olacağından emin olmak istedim."</p>

      <p class="calibre2">İki asker birbirilerine bilgiç bilgiç gülümsediler. "Böyle bir şey için epey uzun bir yol gelmişsiniz," diye fısıldadı Gecebekçisi sertçe. "Buraya, malları taşıyan kervanla birlikte gelmek size daha çok yakışmaz mıydı?"</p>

      <p class="calibre2">Regis, askerlerin bu numarayı yutmayacak kadar deneyimli olduğunu anlayarak rahatsızca kıpırdandı. İçinden gelen öbür sesle boğuşarak elini gömleğinin altındaki yakut süse doğru götürdü. Taşın hipnotize edici gücünün, Gecebekçisi'ni onları içeri almaya ikna edebileceğini biliyordu. Fakat taşı göstermekten ve pek de uzakta olmayan kiralık katil için geçtiği yolları daha fazla açık etmekten de ödü patlıyordu.</p>

      <p class="calibre2">Ama her nasılsa Jierdan, Bruenor'un yanında duran sureti fark ettiğinde aniden ilerlemeye başladı. Drizzt Do'Urden'in pelerini hafifçe yana kaymış ve yüzünün kara derisini açıkta bırakmıştı</p>

      <p class="calibre2">Sanki arkadaşından sufle almışçasına Gecebekçisi de gerginleşti ve yoldaşını takip ettiğinde, Jierdan'ın tepkisinin sebebini çabucak anladı. Dört maceracı gönülsüz bir şekilde ellerini silahlarına attılar ve hiç bulaşmak istemedikleri kavga için kendilerini hazırladılar.</p>

      <p class="calibre2">Ama Jierdan, bu gerginliği aynen başlattığı hızla bitirdi. Kolunu Gecebekçisi'nin göğsüne koyup onu durdurdu ve doğrudan doğruya drowa hitap etti. "Drizzt Do'Urden?" diye sordu sakince, tahmin etmiş olduğu bu kimlik için bir onay bekleyerek. Drow, tanınması karşısında şaşkınlık içinde kafasını sallayarak onayladı.</p>

      <p class="calibre2">"Sizin isminiz de, hikayelerle birlikte ta Buzyeli Vadisi'nden Luskan'a kadar geldi," diye açıkladı Jierdan. "Şaşkınlığımızı bağışlayın." Eğilerek reverans yaptı. "Sizin ırkınızdan pek fazla kimse görmeyiz kapılarımızda."</p>

      <p class="calibre2">Drizzt yeniden kafasını salladı, ama cevap vermedi. Bu alışılmadık ilgiden rahatsızlık duyuyordu. Daha evvel hiçbir kapı muhafızı ona ismini ya da ne işi olduğunu sorma zahmetine girmemişti. Ve drow da kapılardan büsbütün kaçınmanın avantajlarını kısa süre içinde anlamıştı. Gece karanlığında şehir surunun üzerinden aşıp içeri girmeyi ve en azından karanlık köşelerde, diğer haydutlar arasında fark edilmeden durabilme şansının olabileceği yıkık dökük yerlere sığınmayı tercih etmişti. İsmi ve kahramanlıkları On-Kasaba'dan bu denli uzaklara kadar gelmiş miydi yani?</p>

      <p class="calibre2">Bruenor Drizzt'e doğru döndü ve göz kırptı. Dostunun en sonunda bir yabancı tarafından hakkettiği muameleyi gördüğü gerçeğiyle hiddeti yatışıvermişti.</p>

      <p class="calibre2">Ama Drizzt bundan emin değildi. Böyle bir şeyi ummaya cesaret bile edemezdi. Saklamak için zorlu bir mücadele xrerdiği hislere karşı onu çok savunmasız bırakıyordu bu. Kuşkularını ve ihtiyatını, tıpkı pelerinin kara kukuletası kadar kendine yakın tutmayı tercih ediyordu. İki asker özel bir meseleyi tartışmak için geri çekildiğinde, drow bir kulağını eğip merakla dinledi.</p>

      <p class="calibre2">"Adı umurumda değil," diye Gecebekçisi'nin Jierdan'a fısıldadığını duydu. "Benim kapımdan hiçbir drow elfi geçemez!"</p>

      <p class="calibre2">"Hata yapıyorsun," diye karşılık verdi Jierdan. "Bunlar On-Kasaba'nın kahramanları. Buçukluk gerçekten de Bryn Shander'ın İlk Vatandaşı. Drow kolcu ise ölümcül ama yadsınamaz derecede şerefli bir üne sahip. Ve cüceye gelince, kalkanındaki köpüklü bira kupasına dikkat etsene. O Bruenor Battlehammer, vadideki klanının lideri."</p>

      <p class="calibre2">"Peki o dev barbar da neyin nesi?" diye sordu Gecebekçisi, hiç etkilenmemiş gibi görünmek için alaycı bir tonlamayla konuşarak. Fakat biraz tedirgin olduğu besbelliydi. "O ne gibi bir haydut acaba?"</p>

      <p class="calibre2">Jierdan omuz silkti. "Koca cüssesi, genç oluşu ve yaşının ötesindeki kontrollü tavrı. Burada olması pek muhtemel gibi görünmüyor, ama hikaye tellallarının hakkında konuşup durduğu genç kabile kralı olabilir gayet de. Bu gezginleri geri çevirmemeliyiz; bunun sonuçları epey acı olabilir."</p>

      <p class="calibre2">"Luskan neden Buzyeli Vadisi'nin sefil kasabalarından korksun ki?" diye direndi Gecebekçisi.</p>

      <p class="calibre2">"Başka ticari liman şehirleri de var," diye karşılık verdi Jierdan. "Her savaş kılıçla kazanılmaz. Tüccarlarımız, ya da her mevsim gelen ticaret gemileri, On-Kasaba'nın oyma süslerinin kaybına pek de olumlu gözle bakmayacaklardır."</p>

      <p class="calibre2">Gecebekçisi dört yabancıyı bir kez daha dikkatle süzdü. Arkadaşının o büyük iddialarına rağmen onlara hiç mi hiç güvenmiyor ve onları kendi şehrinde istemiyordu. Ama eğer şüphelerinde hatalıysa ve oyma süs ticaretini tehlikeye atacak bir şeyler yapıyorsa, kendi geleceğinin pek nahoş olacağını da biliyordu. Luskan askerleri, cüzdanlarını hafifletecek hataları kolay kolay affetmeyen tüccarlara hesap vermek zorunda kalırdı.</p>

      <p class="calibre2">Gecebekçisi ellerini yenilgiyle kaldırdı. "Girin içeri öyleyse," dedi buçukluk ve yol arkadaşlarına. "Suru takip edin ve limana doğru ilerleyin. Yolun en son sokağında Korsan Palası Hanı var. Orada yeterince ısınabilirsiniz."</p>

      <p class="calibre2">Arkadaşları kapıya doğru yürürken, Drizzt onların gururlu adımlarım inceledi ve bu muhabbetin bazı bölümlerine onların da kulak misafiri olduğunu tahmin etti. Sur boyunca uzanan yolu takip ederek ilerledikleri ve muhafız kulelerinden uzaklaştıkları vakit Bruenor onun şüphelerini doğruladı.</p>

      <p class="calibre2">"Bak gördün mü elf?" diye homurdandı Bruenor, Drizzt'i dirseğiyle dürterek ve bariz bir şekilde memnuniyet duyarak. "Demek hikayeler vadinin sınırlarını aşmış da bu kadar güneyde bile ismimiz duyulur olmuş. Buna ne diyeceksin bakalım?"</p>

      <p class="calibre2">Drizzt tekrar omuz silkti ve Bruenor, arkadaşının sadece şöhretten utandığını zannederek kıkırdadı. Regis ve Wulfgar da</p>

      <p class="calibre2">Bruenor'un neşesini paylaşıyorlardı. İri adam, grubun önüne geçerken drowun sırtına iyi niyetle, hafifçe vurdu.</p>

      <p class="calibre2">Ama Drizzt'in rahatsızlığı utanmakta yatmıyordu. Onlar geçerken Jierdan'ın yüzündeki sırıtışa dikkat etmişti, takdir edişin ötesine geçen bir gülümsemeydi o. Akar Kessell'in goblin ordusuna karşı yapılan savaşın bazı hikayelerinin Yelkenlerin Şehri'ne kaar geldiği konusunda hiç şüphesi yoktu. Drizzt'e tuhaf gelen şey, şehre kimin gireceğine karar vermekle sorumlu olan kapı muhafızı hiçbir şey bilmezken, sıradan bir askerin kendisi ve arkadaşları hakkında bu kadar çok şey bilmesiydi.</p>

      <p class="calibre2">Luskan sokakları bir araya sokuşmuş, iki ya da üç katlı binalarla doluydu. Vahşi kuzey arazisinin sürekli tehlikelerinden uzakta, şehrin yüksek suru içinde güvenli bir şekilde bir araya sıkışmış olan insanların çaresizliğini yansıtıyorlardı. Arada sırada, muhtemel bir muhafız garnizonunu, ya da ünlü bir vatandaş veya loncanın güç gösterisi olarak çatıların seviyesinden yukarı doğru yükselen kuleler görünüyordu. Sakıngan şehir Luskan, sık sık paranoya seviyesine kayabilecek nitelikte bir tedbir tavrına bürünerek, bu tehlikeli topraklarda hayatta kalmayı başarabilmiş ve hatta kalkınmıştı. Gölgelerle dolu bir şehirdi ve bu gece dört ziyaretçi yollarında ilerlerken, karartılmış deliklerin her birinden kendilerine fırlatılan meraklı ve tehlikeli bakışları keskin bir şekilde hissediyordu.</p>

      <p class="calibre2">Liman bölümü şehrin en kabaca işlenmiş kısmıydı. Hırsızların, kanun dışı kimselerin ve dilencilerin dar sokaklar ve gölgeli oyukları ağzında kadar doldurduğu bir yerdi. Daimi surette denizden eserek gelen buğu perdesi, zaten loş olan sokakları daha da gizemli varoşlara dönüştürüyordu.</p>

      <p class="calibre2">Dört arkadaşın, kendilerini içine doğru girerken buldukları ara sokak da aynen öyleydi. İskelelerden önceki son dar yol, Yarımay Sokak adında, diğerlerinden daha da yıkık dökük bir varoştu. Regis, Drizzt ve Bruenor, burasının avareler ve serseriler için bir yankesicilik mekanı olduğunu hemen anladı ve ellerini silahlarına attı. Wulfgar tehditkar atmosferi kendisi de sezdiği halde, gizlisiz saklısız ve korkusuzca yürüyordu. Bu mekanın diğer sokaklardan daha da berbat bir yer olduğunu anlayamadığı için, medeniyetle olan ilk tanışmasına açık fikirli bir şekilde yaklaşmaya kararlıydı.</p>

      <p class="calibre2">"İşte mekan orada," dedi Bruenor, tavernanın kapısı önünde bir araya toplanan ve muhtemelen hırsızlardan oluşan küçük bir grubu işaret ederek. Kapının üzerinde duran, soğuk havayla eskiyip çatlamış tabela, bu yerin adının Korsan Palası olduğunu söylüyordu.</p>

      <p class="calibre2">İçinde korku verici duygulardan oluşan bir karışım dolup taşarken, Regis zorlukla yutkundu. Calimport'ta bir hırsız olarak geçirdiği günlerde, bunun gibi bir sürü yere sık sık uğrar olmuştu. Ama bu çevreyi tanıması sadece endişelerini arttırıyordu o kadar. Biliyordu ki, tehlikeli bir tavernanın gölgeleri içinde yapılan yasak işler, en az dört bir yandaki masalarda oturan haydutların gizli bıçakları kadar ölümcül olabilirdi. "Gerçekten de oraya girmek mi istiyorsunuz yani?" diye sordu iğrenerek.</p>

      <p class="calibre2">"Senden hiçbir tartışma duymak istemiyorum!" diye yapıştırdı cevabı Bruenor. "Vadide bize katıldığında önümüzde uzanan yolu gayet iyi biliyordun. Şimdi sakın zırddayayım deme!"</p>

      <p class="calibre2">"Gayet iyi korunuyorsun," diyerek Regis'i rahatlattı Drizzt.</p>

      <p class="calibre2">Deneyimsizliğinden dolayı haddinden fazla kibirli olan Wulfgar, konuyu daha da üsteledi. "Bize neden zarar vermek istesinler ki? Kesinlikle yanlış bir şey yapmadık," dedi. Sonra gölgelere meydan okumak için yüksek sesle ilan etti, "Korkma minik dostum. Karşımıza çıkmaya yeltenen herkesi çekicim darmadağın edecek!"</p>

      <p class="calibre2">"Gençliğin getirdiği kibir," diye homurdandı Bruenor, kendisi, Regis ve Drizzt birbirilerine kuşkulu bakışlar fırlatırken.</p>

      <p class="calibre2">Korsan Palası'nın havası, dışarıdan bakınca bu yeri tanımlayan çürümüşlük ve ayak takımı ile bir uyum içerisindeydi. Binanın taverna kısmı tek bir odadan oluşuyordu. Arka duvarın köşesine, kapının hemen karşısına korunmacı bir şekilde yerleştirilmiş uzun bir bar vardı. Barın hemen yanından yukarıya, binanın ikinci katma doğru bir merdiven yükseliyordu. Ağır makyajlı, parfüme bulanmış kadınlar ve onların ardından, hanın müşterilerinden edindikleri en son arkadaşları tarafından sık sık kullanılan bir merdivendi bu. Luskan'a demir atan tüccar gemiciler, sadece kısa sürelik heyecan ve eğlence için karaya çdcarlardı. Sonra güvenli gemilerine geri dönerlerdi, tabii eğer karşı konulamaz sarhoşluk uykusu onları korunmasız bırakmadan bunu başarabilirlerse.</p>

      <p class="calibre2">Fakat her şeyin ötesinde, Korsan Palası'nın tavernası değişik duyumların alındığı bir salondu. Sayısız sesler, görüntüler ve kokular mevcuttu burada. Sert biradan ve ucuz şaraptan tutun, daha az bulunan ve daha güçlü olan meşrubatlara kadar her türlü içeceğin alkol kokusu odanın bütün köşelerine nüfuz etmişti. Egzotik otlarla dolu pipolardan yükselen duman bulutu, tıpkı dışarıdaki sis perdesi gibi, nesnelerin kaba gerçekliklerim daha yumuşak, rüyamsı duyumlara çeviriyordu.</p>

      <p class="calibre2">Bruenor konaklama işlerini ayarlamak için bara doğru ilerlerken, Drizzt kapının hemen kenarına tıkıştırılmış boş bir masaya doğru başı çekti. Wulfgar da cücenin peşinden gitmeye davrandı ama Drizzt onu durdurdu. "Masaya," diye açıkladı. "Öyle bir iş için fazlasıyla heyecanlısın; Bruenor icabına bakabilir."</p>

      <p class="calibre2">Wulfgar karşı çıkmaya başladı ama kısa kesmek zorunda kaldı.</p>

      <p class="calibre2">"Celsene," diye önerdi Regis. "Drizzt ve benimle birlikte otur. Kimse sert ve yaşlı bir cüceyi rahatsız etmez, ama minik bir buçukluk ile cılız bir elf buradaki yabanilere epey iyi bir eğlence gibi görünebilir. Böyle nahoş bir ilgiyi engellemek için senin cüssene ve gücüne ihtiyacımız var."</p>

      <p class="calibre2">Wulfgar'in çenesi bu iltifat karşısında havaya doğru kalktı ve adam cesurca masaya doğru ilerledi. Regis, Drizzt'e bilmiş bilmiş göz kırptı ve onun peşinden gitmek için arkasını döndü.</p>

      <p class="calibre2">"Bu yolculukta bir çok ders alacaksın, genç dostum," diye mırıldandı Drizzt, Wulfgar’ın duyamayacağı kadar kısık bir sesle. "Hele yuvandan bu kadar uzaktayken."</p>

      <p class="calibre2">Bruenor elinde dört tane bal likörü kupasıyla birlikte, kendi kendine homurdanarak geri döndü. "İşimizi çabuk bitirsek iyi olur," dedi Drizzt'e, "ve. tekrar yola geri dönsek. Bu ork deliğinde bir odanın fiyatı açıktan açığa hırsızlığa eş bedel!"</p>

      <p class="calibre2">"Odalar bütün bir geceliğine kiralanmak için tasarlanmamış ki," diyerek kıs kıs güldü Regis.</p>

      <p class="calibre2">Ama Bruenor'un kaşları hala çatıktı. "İç bitir," dedi drowa. "Sıçan Sokak pek az ötedeymiş, tabii bardaki hanıma bakılırsa. Belki de bu gece irtibata geçebiliriz."</p>

      <p class="calibre2">Drizzt kafasıyla onayladı ve bal likörünü yudumladı. Hiç içmek istemiyordu ama paylaşılan bir içkinin cüceyi rahatlatabileceğim umuyordu. Drow da Luskan'dan defolup gitmek için çok istekliydi, kendi kimliğinin tavernanın titreşen meşale ışığında kukuletasını daha da sıkıca yüzüne çekmişti başlarına daha fazla bela açacağından korkuyordu. Wulfgar için daha da çok endişeleniyordu; gençti, gururluydu ve kendi doğal çevresinden dışarıya çıkmıştı. Buzyeli Vadisi Barbarları savaşta acımasız olsalar da, reddedilemez derecede şereflilerdi, toplumlarının yapısını tamamen katı ve esnemez desturlara oturtmuşlardı. Drizzt, Wulfgar'ın şehrin sahte görünümüne ve hainliğine kolay bir av olacağından korkuyordu. Yolda, yaban topraklardayken, Wulfgar’ın çekici onu yeterince güvende tutardı. Ama burada kendini yanıltıcı durumlar içinde bulabilirdi, kudretli silahı ve savaş becerisinin ona pek az yararlı olacağı gizlenmiş bıçaklar da buna dahildi.</p>

      <p class="calibre2">Wulfgar tek bir yudumda kendi kupasının dibini gördü, hararetle dudaklannı sildi ve ayağa kalktı. "Haydi gidelim bakalım," dedi Bruenor'a. "Aradığımız kişi kim?"</p>

      <p class="calibre2">"Otur oturduğun yerde ve çeneni kapat evlat," diye azarladı Bruenor, hiç istemedikleri halde üzerlerine ilgi çektiler mi diye etrafına bakmarak. "Bu gecenin işi ben ve drow için. Senin gibi aşırı büyük bir dövüşçüye yer yok! Burada Gümbürgöbek ile beraber kalacaksın ve çeneni kapalı, sırtını duvara dayalı tutacaksın!"</p>

      <p class="calibre2">Wulfgar gururu kırılarak geri oturdu. Ama Drizzt, Bruenor'un .da genç savaşçı hakkında kendisiyle benzer viMarımlar yapmasından memnun kalmıştı. Bir kez daha Regis, Wulfgar’ın gururunu bir parça olsun tazeledi.</p>

      <p class="calibre2">"Onlarla gitmiyorsun!" diye çıkıştı barbara. "Benim gitmeye hiç niyetim yok, ama burada yalnız kalmaya da cesaret edemem. Bırak Drizzt ile Bruenor, soğuk ve kokuşmuş bir arka sokakta istedikleri kadar eğlensinler. Biz burada kalır ve epey hakkettiğimiz gibi felekten bir gece çalarız!"</p>

      <p class="calibre2">Drizzt masanın altından Regis'in dizine teşekkür babından hafifçe vurdu ve ayrılmak için ayağa kalktı. Bruenor kendi kupasını kafasına dikti ve sandalyesinden ayağa fırladı.</p>

      <p class="calibre2">"Haydi biz de gidelim öyleyse," dedi drowa. Sonra Wulfgar'a dönüp şöyle söyledi, "Buçukluğa göz kulak ol ve kadınlara dikkat et! Açlıktan ölmek üzere olan sıçanlar kadar acımasızlar ve ısırmayı hedefledikleri tek yer ise cüzdanın!"</p>

      <p class="calibre2">Bruenor ve Drizzt, Korsan Palası'nın ötesindeki ilk boş sokağa daldılar. Drizzt karanlığa doğru bir iki adım atarken, cüce tedirgin bir halde sokağın girişinde bekledi. Yalnız ve güvende olduğundan emin olan Drizzt, çantasından avlanan bir kediye benzer görünümde itinayla oyulmuş küçük, oniksten bir heykelcik çıkarttı ve onu hemen önüne yere koydu.</p>

      <p class="calibre2">"Guenhwyvar," diye seslendi yavaşça. "Gel bana, gölgem benim."</p>

      <p class="calibre2">Çağrısı düzlemler arasında uzandı ve panterin öz varlığının astral yuvasına erişti. Koca kedi uykusundan uyandı Sahibinin onu en son çağırdığından bu yana birçok ay geçmişti ve kedi hizmet etmek için oldukça hevesliydi.</p>

      <p class="calibre2">Guenhwyvar, sadece drowun çağrısı olabilecek ışık titreşimini takip ederek düzlemler arasında birbirine dokunmuş yolu aştı. Sonra kedi, arka sokakta Drizzt'in hemen yanında beliriverdi. İçinde bulunduğu yabancı çevre karşısında anında tehlikeye hazır bir havaya büründü.</p>

      <p class="calibre2">"Korkarım ki tehlikeli bir örümcek ağının içine doğru yürüyoruz," diye açıkladı Drizzt. "Kendi gözlerimin ilerleyemediği yerde başka gözlere ihtiyacım var."</p>

      <p class="calibre2">Guenhwyvar hiç geciktirmeden ve hiç ses çıkartmadan bir taş yığınının üzerine sıçradı, sonra kırılıp dökülmüş bir veranda kaidesinin tepesine atladı ve oradan da çatıya çıktı. Tatmin olan ve şimdi kendini çok daha fazla güvende hisseden Drizzt, Bruenor'un kendisini beklediği sokağa doğru usulca geri gitti.</p>

      <p class="calibre2">"Pekala, o lanet kedi de nerede?" diye sordu Bruenor, Guenhwyvar'ın drow ile beraber olmadığından dolayı sesinde küçük bir rahatlama emaresiyle birlikte. Çoğu cüce büyüye şüpheyle bakardı, tabii silahlara bahşedilen büyülü tılsımlar hariç. Ve Bruenor pantere karşı hiç de sevgi beslemezdi.</p>

      <p class="calibre2">"Ona en çok nerede ihtiyacımız varsa orada," diye geldi drowun cevabı. Yarımay sokağı boyunca yürümeye başladı. "Korkma kudretli Bruenor, her ne kadar bizim gözlerimiz onun koruyucu bakışlarına cevap veremese de, Guenhwyvar'ın gözleri bizim üzerimizde!"</p>

      <p class="calibre2">Cüce tedirginlikle etrafına bakındı, boynuzlu miğferinin altında boncuk boncuk terlediği bariz bir şekilde görülebiliyordu, Drizzt'i birçok yıldır tanıyordu ama büyülü kedi etraftayken hiç rahat edemezdi.</p>

      <p class="calibre2">Drizzt gülümsemesini kukuletasının altında gizledi. Sokakların tümü moloz yığınlarıyla ve çöple doluydu. İkisi liman yolu boyunca ilerlerken hepsi birbirinin aynıymış gibi görünüyordu. Bruenor duvarlardaki her karanlık oyuğa gergin bir şüpheyle bakıyordu. Gözleri gece vaktinde drowunkiler kadar keskin değildi ve eğer karanlığın ötesini Drizzt kadar acık bir şekilde görebilseydi baltasının sapını daha da sıkı kavrardı.</p>

      <p class="calibre2">Ama cüce ve drow o kadar da endişeli değillerdi. Gece vakti buralara yolu düşen tipik ayyaşlardan çok farklılardı ve hırsızlar için kolay lokma olmadıkları kesindi. Bruenor'un baltasındaki birçok çentik ve drowun kemerindeki iki palanın sallanışı, çoğu serseri için oldukça engelleyici nitelikteydi.</p>

      <p class="calibre2">Sokaklar ve ara geçitlerden oluşan bir labirentte dolanırken Sıçan Sokak'ı bulmaları epey zamanlarını aldı. Bu sokak, iskelelerin hemen berisinde denize paralel olarak uzanıyordu ve kesif sis yüzünden göz gözü görmüyordu. Uzun sıralar halinde dizilmiş bodur depolar iki tarafı da doldurmuştu. Kırık sandıklar ve kutular ara sokağı darmadağınık etmiş, zaten dar olan geçidi çoğu yerde tek kişilik genişliğe düşürmüştü.</p>

      <p class="calibre2">"Kasvetli bir gecede dolaşmak için çok şirin bir yer," diye belirtti Bruenor sıkıntıyla.</p>

      <p class="calibre2">"Bunun aradığımız sokak olduğundan emin misin?" diye sordu Drizzt, önlerinde uzanan mekan konusunda en az onun kadar hevessiz bir şekilde.</p>

      <p class="calibre2">"On-Kasaba'daki tüccarın sözlerine bakılırsa, eğer bana haritayı verebilecek tek bir kişi varsa o da Fısıltı'ymış. Fısıltı'yi bulabileceğimiz yer de Sıçan Sokak'mış her daim Sıçan Sokak'ta olurmuş."</p>

      <p class="calibre2">"Öyleyse yürü bakalım," dedi Drizzt. "Pis işleri çabucak halletmek en iyisidir."</p>

      <p class="calibre2">Bruenor sokağa doğru yavaşça başı çekti. İkisi taş çatlasa bir buçuk metre ilerlemişlerdi ki, cüce bir arbalet yayının klik sesini duyduğunu sandı. Aniden durdu ve dönüp Drizzt'e baktı. "Tepemizdeler," diye fısıldadı.</p>

      <p class="calibre2">"Hemen sağımızda, yukarıdaki tahtayla kapanmış pencerede," diye açıkladı Drizzt. Drowun istisnai gece görüşü ve keskin kulakları sesin geldiği yeri çoktan tespit etmişti. "Bir önlemdir, umarım. Belki de irtibata geçeceğin kimsenin yakınlarda olduğunu gösteren bir iyiye alamettir."</p>

      <p class="calibre2">"Kafama nişan alınmış bir arbaleti hiçbir zaman iyiye alamet olarak düşünmedim!" diye tartıştı cüce. "Ama devam et bakalım ve tetikte ol. Burası buram buram tehlike kokuyor!" Tekrar moloz yığınları arasından yürümeye başladı.</p>

      <p class="calibre2">Sollarından gelen bir hışırtı, o yönden de bazı gözlerin üzerlerinde olduğunu bildirdi. Ama yine de, Korsan Palası'ndan çıktıklarından beri farklı bir senaryo umamayacaklarını anlayarak yürümeye devam ettiler. Kırık tahtalardan oluşan bir yığının etrafından dolaşırlarken, sokağın duvarlarından birine yaslanmış narin bir suret gördüler. Bu suret, akşam sisinin ayazına karşı pelerine sıkıca bürünmüştü.</p>

      <p class="calibre2">Drizzt, Bruenor'un omzuna doğru eğildi. "Bu o olabilir mi?" diye fısıldadı.</p>

      <p class="calibre2">Cüce omuz silkti ve, "Başka kim olabilir ki?" dedi. Öne doğru bir adım daha attı, ayaklarını genişçe iki yana açarak sıkıca yere sabitledi ve surete hitap etti. "Ben Fısıltı adındaki bir adamı arıyorum," diye seslendi. "O sen misin?"</p>

      <p class="calibre2">"Evet ve hayır," diye geldi cevap. Suret onlara doğru döndü, ama sıkıca örtündüğü kukuleta yüzünün pek azım açığa çıkarttı.</p>

      <p class="calibre2">"Ne tür bir oyun bu?" diye tersledi Bruenor.</p>

      <p class="calibre2">"Fısıltı benim," diye yanıtladı suret, kukuletasının bir parça geriye doğru kaymasını sağlayarak. "Ama kesinlikle bir adam değilim!"</p>

      <p class="calibre2">Şimdi onlarla konuşan suretin bir kadın olduğunu açık bir şekilde görebiliyorlardı. Uzun kara saçlara, sokaklarda hayatta kalma konusundaki deneyimini ve bilgeliğini yansıtan fıldır fıldır, derin gözlere sahip karanlık ve gizemli biriydi.</p>

      <p class="calibre2">&nbsp;</p>

      <p class="calibre2"><span class="none4">3. GECE HAYATI</span></p>

      <p class="calibre2">Gece ilerledikçe Korsan Palası daha da kalabalıklaştı. Tüccar denizciler gemilerinden inip mekanı doldurdu ve şehrin yerlileri onlarla ilgilenmek için aceleyle yer kapıştı. Regis ve Wulfgar kenardaki masada kaldılar, barbar etrafındaki manzaraya merakla bakıyor, buçukluk ise ihtiyatla gözlem yapıyordu.</p>

      <p class="calibre2">Regis, belanın bir kadın suretine bürünüp onlara doğru salına salına geldiğini fark etti. Genç bir kadın değildi ve bu bakımsız dış görünüş, liman kısmında pek bilindik bir şeydi. Ama elbisesi bir hanımefendi elbisesinin göstermemesi gereken her yeri gözler önüne seriyor, kadının bütün fiziksel kusurlarını davetkar bir siperin arkasına saklıyordu. Wulfgar’ın yüzündeki bakış ve çenesinin neredeyse masanın seviyesinde duruyor olduğu gerçeği, Regis'e bütün korkularının doğrulandığını düşündürdü.</p>

      <p class="calibre2">"Merhabalar, koca adam," diye mırıldandı kadın, barbarın yanındaki sandalyeye rahatça yerleşerek.</p>

      <p class="calibre2">Wulfgar Regis'e baktı, olanlara inanamadığı için ve utancından dolayı neredeyse kahkahayı basacaktı.</p>

      <p class="calibre2">"Sen Luskan'dan değilsin," diye devam etti kadın. "Veya limana demir atmış olan tüccarlardan hiçbirine benzemiyorsun. Nerelisin sen?"</p>

      <p class="calibre2">"Kuzeyliyim," diye kekeledi Wulfgar. "Vadi. . . Buzyeli." Regis, Calimport'taki günlerinden beri bir kadında bu denli arsızlık görmemişti ve araya girmesi gerektiğini hissediyordu. Böyle kadınların şeytani bir yönü vardı, oldukça olağandışı bir hazzın getirdiği baştan çıkartma gücüne sahiplerdi. Yasak elma kolay yeniliyordu. Regis aniden Calimport için sıla hasreti çekerken buldu kendini. Wulfgar bu iblisin oyunlarıyla asla boy ölçüşemezdi.</p>

      <p class="calibre2">"Biz fakir gezginleriz," diye açıkladı Regis, arkadaşını koruma çabasıyla "fakir" sözünü üzerine basa basa söyleyerek. "Tek kuruşumuz kalmadı, ama gidecek çok yolumuz var."</p>

      <p class="calibre2">Wulfgar merakla arkadaşına baktı, bu yalanın sebebini pek anlayamamıştı.</p>

      <p class="calibre2">Kadın Wulfgar'ı tepeden tırnağa bir kez daha süzdü ve dudaklarını şaklattı. "Ne yazık," diye homurdandı ve sonra Regis'e sordu. "Tek kuruşunuz bile mi?"</p>

      <p class="calibre2">Regis çaresizce omuz silkti.</p>

      <p class="calibre2">"Gerçekten de çok yazık," diye tekrarladı kadın ve gitmek için ayağa kalktı.</p>

      <p class="calibre2">Bu tanışmanın gerçek sebebini anlamaya başladığı zaman Wulfgar’ın yüzü kıpkırmızı kesildi.</p>

      <p class="calibre2">Regis'i de bir şeyler rahatsız etmişti. Eski günlere, Calimport'un gece hayatına duyduğu özlem, buçukluğun direnme gücünün ötesindeydi. Yanından geçip giden kadının dirseğini kavradı. "Tek kuruş bile yok," diye açıkladı, kadının sorgulayan bakışlarına cevaben, "ama bu var." Yakut süsü ceketinin altından çekip çıkarttı ve zincirinin üzerinde sağa sola sallanmasını sağladı. Parıltılar kadının gözlerini hemen yakaladı ve büyülü mücevher onu hipnotize edici tılsımının içine çekiverdi. Kadın, bu sefer Regis'e en yalan olan sandalyeyi seçerek tekrar oturdu. Gözleri, dönüp duran müthiş yakutun derinliklerinden hiç ayrılmıyordu.</p>

      <p class="calibre2">Bu hıyanet karşısında Wulfgar'in hiddetli bir çıkış yapmasına engel olan tek şey şaşkınlığıydı. Zihninde dönüp dolaşan düşünce ve hislerin bulanıklığı, kendisini sadece boş bir bakış olarak dışarı vuruyordu.</p>

      <p class="calibre2">Regis barbarın bakışını fark etti, ama suçluluk gibi olumsuz hisleri boş vermeye duyduğu tipik düşkünlüğüyle omuzlarını silkti. Bıraktı ertesi günün şafağı, foyasını olduğu gibi meydana çıkartsın; bu sonuç, onun gecenin tadını çıkartma imkanını yok etmiyordu. "Luskan gecelerinde buz gibi rüzgarlar esiyor," dedi kadına.</p>

      <p class="calibre2">Kadın elini buçukluğun koluna koydu. "Sana sıcak bir yatak buluruz, hiç korkun olmasın."</p>

      <p class="calibre2">Buçukluğun gülümsemesi neredeyse kulaklarına kadar yayıldı.</p>

      <p class="calibre2">Wulfgar sandalyesinden aşağı yuvarlanmamak için kendisini zor tuttu.</p>

      <p class="calibre2">Bruenor soğukkanlılığını çabuk toparladı. Fısıltı'yı aşağılamak, ya da karşısında bir kadın bulduğu için duyduğu şaşkınlığın, kadına avantaj sağladığını çaktırmak istemiyordu. Fakat kadın gerçeği biliyordu ve gülümsemesi Bruenor'u daha da afallattı. Luskan'ın limanları kadar tehlikeli bir yerde bilgi satmak demek, sürekli olarak katiller ve hırsızlarla sıkı fıkı olmak demekti. Çok karmaşık bir destek şebekesine sahip olsa bile, sıkı bir post gerektiren bir işti. İş için Fısıltı'yı arayan pek az kişi, karşılarında böyle bir sanatı sergileyen genç ve çekici bir kadın bulduklarında bariz şaşkınlıklarını gizleyebilirdi.</p>

      <p class="calibre2">Fakat hayretine rağmen, Bruenor'un muhbire duyduğu saygı hiç yok olmadı. Zira Fısıltı'nm ünü yüzlerce mil ötesine uzanıp onun kulağına kadar gelmeyi başarmıştı. Kadın hala hayattaydı ve sadece bu gerçek bile, cüceye onun çetin ceviz olduğunu kanıtlıyordu.</p>

      <p class="calibre2">Drizzt o kadar da şaşırmamıştı. Drow elflerinin karanlık şehirlerinde, dişiler genelde erkeklerden daha yüksek mevkilere sahipti ve çoğunlukla onlardan daha ölümcül olurlardı. Drizzt, Fısıltı'nm erkek müşteriler karşısında elinde tuttuğu avantajı anladı, çünkü onlar tehlikeli kuzey ülkelerinin erkekegemen toplumlarından oldukları için kadını küçümsemeye meyilliydiler.</p>

      <p class="calibre2">İşini halledip tekrar yola koyulmaya oldukça hevesli olan cüce, lafı hiç dolandırmadan esas konuya getirdi. "Bir haritaya ihtiyacım var," dedi, "ve senden bulabileceğimi söylediler."</p>

      <p class="calibre2">"Benim bir çok haritam vardır," diye yanıtladı genç kadın soğukkanlılıkla.</p>

      <p class="calibre2">"Kuzey ülkeleri haritalarından istiyorum," diye açıkladı Bruenor. "Denizden çöle kadar olan toprakları gösteren ve yollardaki yerler ile oralarda yaşayan ırkları doğru dürüst belirten bir tane!"</p>

      <p class="calibre2">Fısıltı kafasını salladı. "Fiyatı yüksek olacaktır, iyi kalpli cüce," dedi, paranın sadece bahsiyle bile gözleri parıldayarak.</p>

      <p class="calibre2">Bruenor ona mücevherle dolu küçük bir kese fırlattı. "Bu sana yeterli olacaktır," diye hırladı, parasının azalmasından hiç hoşlanmayarak.</p>

      <p class="calibre2">Fısıltı kesenin içindekileri eline boşalttı ve pürüzlü taşları dikkatle inceledi. Taşları kesenin içine geri koyarken kafasıyla onayladı, değerlerinin çok yüksek olduğunu biliyordu.</p>

      <p class="calibre2">"Dur bakalım!" diye cıyakladı Bruenor, kadın keseyi kemerine asmaya davrandığında. "Haritayı görene kadar taşlarımdan bir tane bile alamazsın!"</p>

      <p class="calibre2">"Tabii ki," diye cevap verdi kadın, rahatlatıcı bir edayla gülümseyerek.</p>

      <p class="calibre2">"Burada bekleyin. Kısa süre sonra istediğiniz haritayla beraber döneceğim." Kadın keseyi Bruenor'a geri fırlattı ve aniden kendi etrafında döndü, pelerini havaya kalktı ve rüzgar yaratarak bir sis bulutunu da beraberinde havaya yükseltti. Kaşla göz arasında ani bir ışık parlaması oldu ve kadın ortadan kayboldu.</p>

      <p class="calibre2">Bruenor havaya sıçradı ve baltasının sapını kavradı. "Bu ne tür bir büyülü hainlik böyle?" diye haykırdı.</p>

      <p class="calibre2">Hiç istifini bozamayan Drizzt, cücenin omzuna elini koydu. "Sakin ol, kudretli cüce," dedi. "Basit bir gözbağından başka bir şey değil, kaçışını sisin ve ışığın arkasına gizledi o kadar." Küçük bir tahta yığınını işaret etti. "Lagün kanalına gitti."</p>

      <p class="calibre2">Bruenor drowun işaret ettiği yere baktı ve rahatladı. Açık bir deliğin ağzı zar zor fark edilebiliyordu, sokağın birkaç metre ötesinde depo duvarına yaslanmış bir şekilde duran bir lağım ızgarası vardı.</p>

      <p class="calibre2">"Bu tipleri benden iyi bilirsin, elf," diye belirtti cüce, bir şehir sokağının haydutlarıyla başa çıkma konusundaki deneyimsizliğiyle bocalayarak. "Bizimle dürüst bir pazarlık yapmayı mı amaçlıyor, yoksa burada sadece onun hırsız köpekleri bizi yağmalasın diye hazır edilmiş bir halde mi duruyoruz?"</p>

      <p class="calibre2">"İkisine de hayır," diye yanıtladı Drizzt. "Fısıltı, eğer müşterilerini hırsızlara sunuyor olsaydı şimdi hayatta olmazdı. Ama bizimle yapacağı herhangi bir anlaşmanın dürüst bir pazarlık olacağını da hiç sanmam."</p>

      <p class="calibre2">Bruenor, Drizzt'in bir yandan konuşurken diğer yandan da palalarından birini kınından dışarı çıkarttığını fark etti. "Bir tuzak değil yani?" diye yeniden sordu cüce, hazır edilmiş silahı göstererek.</p>

      <p class="calibre2">"Onun adamları için diyorsan, hayır," diye yanıtladı Drizzt. "Ama gölgelerde gizlenen daha başka bir sürü göz var."</p>

      <p class="calibre2">Buçukluğun ve kadının üzerine, Wulfgar'ınkilerden daha fazla göz çevrilmişti.</p>

      <p class="calibre2">Luskan limanının sert haydutları, kendilerinden fiziksel olarak daha az boyu poşu olan yaratıklara sık sık işkence ederek eğlenirlerdi ve buçukluklar da en gözde hedefleri arasındaydı, Özellikle bu akşam orada, kaşları çalı gibi olan ve saçak saçak sakallarına her zaman dolu duran kupasının köpüğü bulaşmış, kocaman ve şişko bir adam vardı. Bardaki muhabbeti egemenliği altına almıştı. Gücü hakkında atıp tuttuğu imkan ötesi hikayelerle caka satıyor ve eğer biraların tazelenişi bir parça bile yavaşlarsa etrafındaki herkesi temiz bir dayakla tehdit ediyordu.</p>

      <p class="calibre2">Barda onun etrafında toplanmış kişiler, ya onu tanıyan adamlardı ya da onun adamlarıydı. Her kelimesiyle birlikte kafalarını hevesli bir şekilde sallayıp ona katılıyor, kendi korkularım dağıtmak için onu bir iltifat yağmuruyla destekliyorlardı. Ama şişko adamın egosunun daha fazla eğlenceye, sindirecek yeni bir kurbana ihtiyacı vardı ve bakışları taverna boyunca gezinmeye başladı. Doğal olarak, gözleri Regis'e ve yanında oturan kocaman ama besbelli ki genç arkadaşına takıldı. Korsan Palası'nın en pahalı hanımına kur yapan bir buçukluğun görüntüsü, adama görmezden gelemeyeceği kadar çekici bir fırsat sundu.</p>

      <p class="calibre2">"Hadi ama, güzel bağyan," diye ağzından salyalar akıttı, her sözüyle birlikte ağzından dışarı bira saçarak. "Bu yarım adam gibilerinin sabaha kadar seninle beraber olabilceğini mi düşünüyon yoksa?" Şişko adamın gözüne girmek için epey hevesli olan bar kalabalığı aşırı bir coşkuyla bastı kahkahayı.</p>

      <p class="calibre2">Kadın bu adamla daha evvel de sorun yaşamıştı ve diğerlerinin onun önünde acı içinde yere yığıldığını görmüştü. Ona endişeli bir bakış fırlattı, ama yakut süsün çekim gücüne sıkıca bağlanmış olduğundan yerinde kaldı. Fakat Regis, adama bakmayı anında bıraktı. Belanın çıkmasının en muhtemel olduğundan şüphelendiği tarafa doğru çevirdi bakışlarını masanın diğer tarafına, yani Wulfgar'a.</p>

      <p class="calibre2">Korkuları doğrulanmıştı. Gururlu barbarın yumrukları masayı sıkıca kavramaktan bembeyaz kesilmişti ve gözlerindeki fokurdayan bakış, Regis'e barbarın patlamanın eşiğinde olduğunu gösteriyordu.</p>

      <p class="calibre2">"Hakaretleri duymazdan gel!" diye ısrar etti Regis. "Bunun için zamanın tek bir anını bile harcamaya değmez!"</p>

      <p class="calibre2">Wulfgar biraz olsun rahatlamamıştı. Tehditkar bakışları düşmanını asla bırakmıyordu. Şişko adamın hakaretlerini boş verebilirdi, hatta Regis ile kadına sataşmasını da. Ama Wulfgar bu hakaretlerin arkasında yatan sebebi anlamıştı. Bu kabadayı, onun daha zayıf olan dostlarını istismar etmek suretiyle Wulfgar'a meydan okuyordu. O lenduha gibi herifin kabadayılığına kaç kişi kurban gitti acaba? diye merak etti. Belki de şişko adamın biraz alçakgönüllülük dersi alma zamanı gelmişti.</p>

      <p class="calibre2">Eğlence için fırsat çıkabileceğini fark eden acayip kabadayı, birkaç adım daha yaklaştı.</p>

      <p class="calibre2">"Hadi bakalım, biraz yana kaykıl yarım adam," dedi Regis'i kenara ittirerek.</p>

      <p class="calibre2">Regis çabucak taverna müdavimlerinin bir envanterini çıkarttı. Kesinlikle, bu yaşlı adam ve kötü arkadaşlarına karşı barbarın yanında dövüşe katılacak bir sürü adam mevcuttu. Hatta, Luskan'ın her kesiminde büyük saygı gören bir sınıf olan resmi şehir muhafızlarından biri bile vardı.</p>

      <p class="calibre2">Regis etrafı tararken bir anlığına durdu ve askere baktı. Korsan Palası gibi, köpeklerin üşüştüğü bir tükürük hokkasına ne kadar da uygunsuz görünüyordu. Daha da merak verici bir şekilde, Regis bu adamı tanıyordu. Bu kapıdaki asker Jierdan idi, yani daha iki saat önce Drizzt'i tanıyan ve onların şehre girmelerini sağlayan kişi.</p>

      <p class="calibre2">Şişko adam bir adım daha yaklaştı ve Regis bütün bunların ne anlama geldiğini düşünüp taşınacak vakit bulamadı.</p>

      <p class="calibre2">Koca yağ tulumu ellerini beline atmış bir halde ona tepeden bakıyordu. Regis Calimport'taki günlerinde çok yaşadığı, bunun gibi uçurum kenarındaki durumlar karşısında her zaman olduğu gibi, kalbinin güm güm attığını ve damarlarındaki kanın hızla pompalandığını hissetti. Ve şimdi de, tıpkı o zamanlardaki gibi, kaçmanın bir yolunu bulmaya niyetliydi.</p>

      <p class="calibre2">Ama dostunu hatırladığı anda, kendine güveni yok olup gitti.</p>

      <p class="calibre2">Daha az deneyimli olan Wulfgar ki Regis buna "daha az akıllı!" da derdi— bu meydan okumayı cevapsız bırakmayacaktı. Uzun bacaklarıyla yaptığı tek bir sıçrayış onu masanın üzerinden aşırttı ve tam şişko adam ile Regis'in arasına konmasını sağladı. Şişko adamın uğursuz bakışlarına aynı yoğunlukla karşılık verdi.</p>

      <p class="calibre2">Şişko adam, rakibinin saçma sapan şeref duygusu yüzünden ilk olarak saldırmayacağından yüzde yüz emin bir şekilde barda duran arkadaşlarına baktı. "Hele hele, bakın şu işe," diye güldü, salyalar akıtan bir beklenti içinde dudakları içeri doğru kıvrılarak. "Görünüşe göre genç çocuğun söyliycek bi şeyi var."</p>

      <p class="calibre2">Yavaşça Wulfgar'a doğru dönmeye başladı, sonra aniden barbarın boğazına saldırdı. Bu sürat değişikliğinin Wulfgar'ı gafil avlayacağını sanıyordu.</p>

      <p class="calibre2">Taverna adetleri konusunda deneyimsiz olsa bile Wulfgar dövüşmeyi bilirdi. Drizzt Do'Urden ile, yani her zaman tetikte olan bir savaşçıyla birlikte çalışmıştı ve kaslarını en keskin dövüş derecesine göre eğitmişti. Şişko adamın elleri daha boğazına yaklaşaınadan evvel, Wulfgar koca ellerinden biriyle rakibinin yüzüne tokadı bastı ve diğerini ise adamın kasıklarının arasına attı.</p>

      <p class="calibre2">Afallamış olan kabadayı, kendisini havaya doğru yükselirken buldu.</p>

      <p class="calibre2">Olayı izleyenler, bir anlığına, hiçbir tepki veremeyecek kadar şaşkına döndü. Tabii gördüklerine inanamayıp yüzünü elleriyle kapayan ve göze çarpmadan masanın altına sıvışan Regis dışında.</p>

      <p class="calibre2">Şişko kabadayı, üç ortalama adamdan daha ağırdı, ama barbar onu iki metrelik mesafeye ve hatta daha da yukarı kadar kolayca kaldırmış, kollarını tamamen yukarı doğru açabilecek kadar yükseltmişti.</p>

      <p class="calibre2">Çaresiz bir hiddetle uluyan şişko adam yardakçılarına saldırmalarını emretti. Wulfgar kendisine karşı yapılacak ilk hareketi sabırla bekledi.</p>

      <p class="calibre2">Sanki bütün kalabalık bir anda kavgaya girişmiş gibiydi. Soğukkanlılığını koruyan eğitimli savaşçı, en kalabalık grubu aradı, üç adam gördü ve insan mermisini fırlattı. Yağ tulumu tepelerine inip de onları geriye doğru yere yapıştırmadan evvel suratlarının takındığı dehşete kapılmış ifadeyi de gördü. Sonra adamlar, birleşen hızlarıyla birlikte yuvarlanarak barın bir bölümünü destek kalaslarından ayırdılar ve bahtsız hancıyı uzağa, doğru fırlatıp bir şangırtıyla birlikte en kaliteli şaraplarının bulunduğu rafa çarpmasını sağladılar.</p>

      <p class="calibre2">Wulfgar'ın eğlencesi kısa ömürlü oldu, çünkü diğer serseriler hızla üzerine kapandılar. Dengesini korumaya kararlı bir şekilde, topuklarını olduğu yere sağlamca gömdü, koca yumruklarını savurarak düşmanlarını bir sinek gibi tek tek kenara fırlattı ve onları odanın uzak köşelerine gelişigüzel serpiştirdi.</p>

      <p class="calibre2">Fakat şişko adamın yardakçılarından pek azı bu gürültü patırtı tarafından engellenmişti. Wulfgar’ın üzerine dalgalar halinde çullandılar. Barbar yerini gayet iyi korudu, çünkü adamların hiçbiri takviyelerin gelmesine yetecek kadar onu oyalayamıyordu. Yine de barbar, en az kendi darbelerini vurduğu sıklıkta darbe yiyordu. Yumrukları sabırla kabul etti, kaybetmesine izin vermeyen katıksız gururu ve dövüş azmiyle acıyı engelliyordu.</p>

      <p class="calibre2">Regis masanın altındaki yeni yerinden kavgayı izliyor, bir yandan da içkisini yudumluyordu. Şimdi barmen kızlar da arbedeye katılmıştı, bahtsız dövüşçülerden bazılarının sırtına atlıyor, adamların yüzlerine karmaşık çizgiler kazımak için tırnaklarım kullanıyorlardı. Haddi zatında Regis, kısa süre sonra fark etti ki kendisi ve tabii daha şimdiden bilincini yitirmiş kimseler dışında tavernada dövüşe karışmayan tek kişi Jierdan idi. Asker sessizce sandalyesinde oturuyordu. Hemen önünde olup biten hır güre kayıtsız bir durumdaydı. Görünüşe göre ilgili olduğu tek şey Wulfgar’ın becerisini izlemek ve tartmaktı.</p>

      <p class="calibre2">Buçukluğu bu da rahatsız etti, ama bir kez daha, askerin alışılmadık davranışlarının ne anlama geldiğini düşünecek zamanı olmadığını anladı. Regis dev arkadaşını bu işin içinden çıkarması gerekeceğini başından beri biliyordu ve şimdi tetikte bekleyen gözleriyle, görmeyi ummakta olduğu çelik parıltısını yakalamıştı.</p>

      <p class="calibre2">Wulfgar'ın en son rakiplerinin hemen arkasındaki sırada olan bir haydut bıçak çekmişti.</p>

      <p class="calibre2">"Kahretsin!" diye mırıldandı Regis, içkisini yere bırakıp pelerininin kıvrımlarından gürzünü çıkartarak. Böyle işler her zaman tadını bozardı.</p>

      <p class="calibre2">Wulfgar, bıçaklı adama yol açarak iki rakibini kenara fırlattı. Adam ileri doğru hamle yaptı. Gözleri yukarıya, uzun boylu barbarınkilere bakıyordu. Elinde vurmak için hazırladığı gürzüyle birlikte, Wulfgar'in uzun bacakları arasından bir ok gibi fırlayan Regis'i fark etmedi bile. Gürz, adamın dizine inip diz kapağını parçaladı ve silahı meydana çıkmış bir halde adamı Wulfgar'a doğru yalpalattı.</p>

      <p class="calibre2">Wulfgar son anda yana doğru adım atarak bu hamleden kaçtı ve kendi eliyle saldırganın elini mengene gibi kavradı. Adamın hızıyla sürüklenen barbar, masayı bir kenara devirdi ve duvara çarptı. Wulfgar tek bir sıkışta saldırganın bıçak kabzasındaki parmaklarını kırdı ve boş kalan eliyle adamın yüzünü kavrayarak onu yerden kaldırdı. Silahın ortaya çıkışı karşısında küplere binen barbar, savaş tanrısı Tempus'a seslenerek adamın, kafasını duvarın tahta kalaslarına geçirdi ve onu ayakları yerden tamı tamına yarım metre yüksekte, havada sallanır bir şekilde bıraktı.</p>

      <p class="calibre2">Etkileyici bir hareketti ama Wulfgar’ın zaman kaybetmesini sağlamıştı. Bara doğru geri döndüğünde bir sürü saldırgandan gelen, bir yumruk ve tekme sağanağının altında kaldı.</p>

      <p class="calibre2">"İşte geliyor" diye fısıldadı Bruenor Drizzt'e, Fısıltı'nın dönmekte olduğunu görünce. Fakat drowun yüksek sezileri, cüce bunun farkına varmadan çok önce kadının geldiğini algılamıştı. Fısıltı yalnızca yarım saatliğine gitmişti. Ama pek yakınlarda arbalet okçularının olduğunu bilirken ve diğer canilerin görebileceği bir yerde, tehlikeye açık bir şekilde beklerken, bu süre arka sokaktaki iki dosta çok daha uzun gibi gelmişti.</p>

      <p class="calibre2">Fısıltı kendinden emin adımlarla, aylak aylak yürüyerek onların yanına geldi. "İstediğiniz harita işte burada," dedi Bruenor'a, bir parşömen rulosunu yukarı doğru kaldırarak.</p>

      <p class="calibre2">"Bir göz atalım öyleyse," diye talep etti cüce, ileri atılarak.</p>

      <p class="calibre2">Kadın geri çekildi ve parşömeni hemen indirdi. "Fiyat arttı," diye belirtti dosdoğru bir şekilde. "Daha evvel önermiş olduğunuzun on katı."</p>

      <p class="calibre2">Bruenor'un tehditkar bakışları kadını yıldırmadı. "Hiç seçeneğiniz yok," diye tısladı Fısıltı. "Bunu size tedarik edebilecek başka birini bulamazsınız. Parayı ödeyin ve elinizi çabuk tutun!"</p>

      <p class="calibre2">"Bir dakika," dedi Bruenor, aniden sakinleşerek. "Arkadaşımla bir çift laf edeceğim." O ve Drizzt bir adım uzaklaştılar.</p>

      <p class="calibre2">"Kim olduğumuzu öğrenmiş," diye açıkladı drow, Bruenor da çoktan aynı sonuca vardığı halde. "Ve ne kadar ödeyebileceğimizi de."</p>

      <p class="calibre2">"Sence o doğru harita mı?" diye sordu Bruenor.</p>

      <p class="calibre2">Drizzt başını salladı. "Herhangi bir tehlike içinde olduğunu düşünmek için hiçbir sebebi yok, yani buradayken. Paran var mı peki?"</p>

      <p class="calibre2">"Evet," dedi cüce, "ama önümüzdeki yol uzun ve korkarım elimdekinden daha fazlasına ihtiyaç duyacağız."</p>

      <p class="calibre2">"İş halledildi o zaman," diye yanıtladı Drizzt. Bruenor drowun lavanta renkli gözlerinde alev alan parıltıyı fark etti. "Bu kadınla ilk tanıştığımızda, dürüst bir pazarlık yapmıştık," diye devam etti. "Bağlı kalacağımız bir pazarlık."</p>

      <p class="calibre2">Bruenor anladı ve onayladı. Damarlarında heyecan ürpertilerinin titreşmeye başladığını hissetti. Kadına doğru döndü ve onun şimdi elinde bir parşömen yerine bir hançer tutmakta olduğunu anında fark etti. iş yaptığı iki maceracının doğasını, görünüşe bakılırsa iyi anlamıştı.</p>

      <p class="calibre2">Aynı şekilde metalin parıltısını yakalayan Drizzt, Fısıltı için sorun çıkartmayacakmış gibi görünmeye çalışarak Bruenor'dan bir adım geriye gitti. Aslında, duvarda fark ettiği bazı şüpheli çatlaklara daha iyi bir açıdan bakmak istiyordu gizli bir kapının hatları olabilecek çatlaklara.</p>

      <p class="calibre2">Bruenor boş ellerini havaya kaldırarak kadına doğru yaklaştı. "Eğer istediğin fiyat buysa," diye homurdandı, "o zaman ödemekten başka seçeneğimiz yok. Ama önce haritaya bir bakacağım!"</p>

      <p class="calibre2">Ellerinden herhangi biri kemerindeki baltaya uzanmak için aşağı inene kadar cücenin gözüne hançeri saplayabileceğinden emin olan Fısıltı rahatladı ve boş elini pelerininin altındaki parşömene uzattı.</p>

      <p class="calibre2">Ama rakibini hafife almıştı.</p>

      <p class="calibre2">Bruenor'un tıknaz bacakları aniden gerildi ve onu, kadının yüzüne miğferini geçirmesine yetecek kadar yükseğe zıplattı. Kadının burnu şapırdayarak kan içinde kaldı ve kafası duvara çarptı. Cüce, haritayı almak için uzanırken kadının gevşek vücudunun üzerine mücevher kesesini bıraktı ve homurdandı. "Anlaştığımız gibi."</p>

      <p class="calibre2">Drizzt de harekete geçti. Cüce geri çekildiği an, ırkının doğuştan gelen büyüsünü kullanarak arbalet okçularının bulunduğu pencerenin önünde bir karanlık küresi yerleştirdi. Hiçbir ok atışı gelmedi, fakat iki okçunun hiddetli haykırışları arka sokak boyunca yankılandı.</p>

      <p class="calibre2">Sonra, Drizzt'in önceden tahmin ettiği gibi, duvardaki çatlaklar açıldı ve Fısıltı'nın ikinci savunma kalkanı meydana çıktı. Drow hazırlıklıydı, palaları çoktan ellerinde belirivermişti. Kılıçlar parıldayarak harekete geçti. Sadece keskin olmayan taraftarıyla vursa bile, darbeleri iri yarı haydudu savunmasız bırakmaya yetecek kesinlikteydi. Sonra palalar yeniden indi ve adamın yüzünü tokatladı. Drizzt aynı akıcı hareketle açıyı değiştirdi ve önce bir yumruğuyla sonra da diğeriyle adamın şakaklarına vurdu. Bruenor haritayla birlikte arkasını döndüğü vakit önlerindeki yol tertemiz olmuştu.</p>

      <p class="calibre2">Bruenor drowun marifetini samimi bir hayranlıkla inceledi.</p>

      <p class="calibre2">Sonra, bir arbalet oku yüzünün bir santim ötesinden geçerek duvara çarptı ve tıkırdadı.</p>

      <p class="calibre2">"Gitme zamanı," diye gözlemledi Drizzt.</p>

      <p class="calibre2">"Yolun sonu kesilmiş olacak, yoksa ben de sakallı bir gnomum," dedi Bruenor, ikisi arka sokağın çıkışına yaklaşırken. Yanlarındaki binadan gelen hiddetli bir kükreme ve ardından duyulan dehşet çığlıkları onları biraz rahatlattı.</p>

      <p class="calibre2">"Guenhwyvar," diye belirtti Drizzt, iki pelerinli adam hemen önlerinden sokağa fırlayıp arkalarına bakmadan tabanları yağlarken.</p>

      <p class="calibre2">"Kediyi kesinlikle unutmuşum!" diye haykırdı Bruenor.</p>

      <p class="calibre2">"Guenhwyvar'ın hafızasının seninkinden daha iyi olduğuna şükret," diye güldü Drizzt ve kediye beslediği hislere rağmen Bruenor da ona katıldı. Arka sokağın sonunda durdular ve caddeye göz attılar. Kesif sis bulutu, muhtemel bir pusu için oldukça iyi bir örtü sağlıyor olsa da hiçbir tehlike belirtisi yoktu.</p>

      <p class="calibre2">"Yavaş ol," diye önerdi Bruenor. "Daha az dikkat çekeriz."</p>

      <p class="calibre2">Drizzt onunla hemfikir olabilirdi, fakat o sırada arka sokağın aşağılarından bir yerden ikinci bir ok atıldı ve ikisinin arasındaki bir tahta direğe saplandı.</p>

      <p class="calibre2">"Gitme zamanı!" diye belirtti Drizzt daha kararlı bir şekilde, Bruenor'un daha fazla cesaretlendirilmeye hiç ihtiyacı olmadığı ve küçük bacakları bir piston gibi çalışarak çoktan sisin içine dalmış olduğu halde.</p>

      <p class="calibre2">Luskan'm fare labirentindeki dönemeçler ve köşe başları arasında yollarını buldular. Drizzt zarafetle moloz yığınlarının üzerinden süzülüp geçiyor, Bruenor ise basitçe onları'dağıtarak yoluna devam ediyordu. O an için arkalarından kimsenin takip etmediğine emin oldular ve adımlarını hafiflettiler.</p>

      <p class="calibre2">Omzunun üzerinden tatmin olmuş bir edayla geriye doğru bakarken, cücenin kızıl sakalları arasından beyaz bir gülümseme göründü. Ama önündeki yola doğru döndüğünde aniden yana sıçradı ve baltasını bulmak için debelendi.</p>

      <p class="calibre2">Büyülü kediyle yüz yüze gelmişti.</p>

      <p class="calibre2">Drizzt kahkahasına hakim olamadı.</p>

      <p class="calibre2">"Şu şeyi uzaklaştır!" dedi Bruenor.</p>

      <p class="calibre2">"Görgülü ol, iyi yürekli cüce," diye azarladı drow. "Guenhwyvar’ın kaçış yolumuzu açtığını hatırla."</p>

      <p class="calibre2">"Uzaklaştır şunu!" diye ısrar etti Bruenor, baltasını sallayarak.</p>

      <p class="calibre2">Drizzt güçlü kedinin kaslı boynunu okşadı. "Onun sözlerine kulak asma dostum," dedi kediye. "O bir cüce ve kaliteli büyülerin değerini bilemez!"</p>

      <p class="calibre2">"Pöh!" diye hırladı Bruenor, fakat Drizzt kediyi yollayıp oniks heykelciği çantasına geri koyduğunda daha rahat nefes alır oldu.</p>

      <p class="calibre2">İkisi kısa süre sonra Yarımay Sokak'a geldiler ve herhangi bir pusu işareti var mı diye bakmak için son bir kez daha durdular. Burada bir sorun çıkmış olduğunu hemen anlayıverdiler, çünkü bir sürü yaralı bereli adam tökezleyerek ya da taşınarak arka sokağın girişinin önünden geçiyordu.</p>

      <p class="calibre2">Derken Korsan Palası' m ve onun önünde, sokağın ortasında oturan iki tanıdık sureti gördüler.</p>

      <p class="calibre2">"Burada ne yapıyorsunuz?" diye sordu Bruenor, ikisi yaklaşırlarken.</p>

      <p class="calibre2">"Görünüşe göre bizim koca arkadaşımız hakaretlere yumruklarla cevap veriyor," dedi arbede sırasında burnu bile kanamamış olan Regis. Fakat Wulfgaf'ıri yüzü şişlik ve morluk içindeydi ve tek gözünü zar zor açabiliyordu. Kalıp halinde kurumuş kan bir kısmı kendi kanıydı — yumruklarını ve giysileri kaplamıştı.</p>

      <p class="calibre2">Drizzt ve Bruenor hiç de şaşırmamış bir halde birbirilerine baktılar.</p>

      <p class="calibre2">"Peki ya odalarımız?" diye homurdandı Bruenor.</p>

      <p class="calibre2">Regis kafasını sağa sola salladı. "Bu konuda şüpheliyim."</p>

      <p class="calibre2">"Ya paralarım?"</p>

      <p class="calibre2">Buçukluk yeniden kafasını salladı.</p>

      <p class="calibre2">Bruenor, "Pöh!" diye burnundan soludu ve Korsan Palası' nın kapısına doğru paldır küldür yürüdü.</p>

      <p class="calibre2">"Senin yerinde olsam ..." diye başladı Regis, ama sonra omuz silkerek Bruenor'un her şeyi kendi gözleriyle görmesine izin verme kararı aldı.</p>

      <p class="calibre2">Tavernanın kapısını açtığı vakit, Bruenor tam anlamıyla şok geçirdi. Masalar, bardaklar ve bilincini yitirmiş müdavimler etrafa saçılmış bir vaziyetteydi. Hancı paramparça olmuş barın bir kenarına yığılmıştı, bir barmen kız, adamın kanlı kafasına sargı bezi doluyordu. Wulfgar’ın duvarın içine kafasını gömdüğü adam hala ensesinden asılmış bir halde gevşekçe duruyor ve yavaşça inliyordu. Etrafı temizlerken, asılı duran adamın yanından geçen barmen kızlardan biri arada sırada onu hafifçe ittiriyor ve havada sallanışıyla eğleniyordu. Bruenor kudretli barbarın çıkarttığı bu iş karşısında kıkırdamadan edemedi.</p>

      <p class="calibre2">"Paralarım boşa gitti," diye tahmin etti Bruenor ve hancı onu fark edip de barmen kızları üzerine üşüştürmeden evvel dışarı çıktı.</p>

      <p class="calibre2">"İçerisi cehennem gibi!" dedi Drizzt' e, arkadaşlarının yanına geri döndüğü zaman. "Handaki herkes mi?"</p>

      <p class="calibre2">"Biri hariç hepsi," diye yanıtladı Regis. "Bir asker."</p>

      <p class="calibre2">"Bir Luskan Askeri, burada?" diye sordu Drizzt, bu bariz tutarsızlık karşısında şaşırarak.</p>

      <p class="calibre2">Regis kafasını salladı. "Ve daha da garibi," diye devam etti, "Bizi şehre sokan muhafız Jierdan'ın ta kendisiydi."</p>

      <p class="calibre2">Drizzt ve Bruenor endişeyle bakıştılar.</p>

      <p class="calibre2">"Peşimizde katiller, önümüzde darmadağın olmuş bir han ve ortalıklarda bize olması gerektiğinden daha fazla ilgi gösteren bir asker var," dedi Bruenor.</p>

      <p class="calibre2">"Gitme zamanı," diye cevap verdi Drizzt üçüncü kez. Wulfgar ona gözlerine inanamayarak baktı. "Bu gece kaç adam alaşağı ettin?" diye sordu Drizzt, mantıki tehlike ihtimallerini gözler önüne sermek için. "Peki senin sırtına bir bıçak saplama fırsatı için kaç tanesinin ağzının suyu akacaktır?"</p>

      <p class="calibre2">"Ayrıca," diye ekledi Regis, daha Wulfgar cevap veremeden. "Sokağın birinde sıçan sürüleriyle yatağımı paylaşmaya hiç niyetim yok!"</p>

      <p class="calibre2">"Öyleyse kapılara yollanalım," dedi Bruenor.</p>

      <p class="calibre2">Drizzt kafasını salladı. "Bizimle bu kadar çok ilgilenen bir muhafız varken olmaz. Surun üstünden aşacağız ve kimse gittiğimizi bilmeyecek."</p>

      <p class="calibre2">Bir saat sonra Luskan surunun ötesinde, acık çimler üzerinde, tekrar rüzgarı yüzlerinde hissederek rahatça yürüyorlardı.</p>

      <p class="calibre2">Regis hepsinin düşüncelerini özetleyerek şöyle dedi, "İlk şehrimizdeki ilk gecemiz ve katilleri aldattık, bir serseri kalabalığını alaşağı ettik ve şehir muhafızının ilgisini çektik. Yolculuğumuz için pek hayırlı bir başlangıç oldu!"</p>

      <p class="calibre2">"A-evet, ama bunu aldık!" diye haykırdı Bruenor, ilk engel, yani harita sorunu aşıldığı için anayurdunu bulmanın beklentisiyle dolup taşarak.</p>

      <p class="calibre2">Yine de ne cüce, ne de arkadaşları; onun büyük bir sevgiyle elinde tuttuğu haritanın bir sürü ölümcül bölgeyi detaylı olarak anlattığını, özellikle de o bölgelerden bir tanesinin dört arkadaşın sınırlarını sonuna, hatta daha da ötesine kadar zorlayacağını bilmiyordu.</p>

      <p class="calibre2">&nbsp;</p>

      <p class="calibre2"><span class="none4">4. RUH ÇAĞIRMA</span></p>

      <p class="calibre2">Yelkenlerin Şehri'nin merkezinde hayret verici bir mekan, etrafa güçlü bir büyü aurası yayan garip bir bina vardı. Unutulmuş Diyarlar'daki diğer hiçbir yapıya benzemeyen Büyünün Sahipkulesi, kelimenin tam anlamıyla taşlardan yapılma bir ağaç gibi görünüyordu. En büyüğü merkezde olmak suretiyle beş tane sivri kuleye sahipti, diğer dördü ise eşit yükseklikteydi. Bir meşe ağacının zarafet dolu kavisleri gibi ana gövdeden dışarı doğru filizleniyorlardı. Yapının hiçbir yerinde duvarcılığım yapan kimsenin imzası görünmüyordu; hakkında bilgi sahibi olan her izleyici bilirdi ki, bu sanat eserini yaratan şey fiziksel bir emek değil büyüydü.</p>

      <p class="calibre2">Sahipkulesi'nin tartışılmaz efendisi olan Baş Büyücü ana kulede ikamet ederdi. Diğer dört kule ise başarı sıralamasında ona en yakın olan büyücüleri barındırırdı. Daha alçakta olan ve pusuladaki dört yönü temsil eden kulelerin her biri, ana gövdenin farklı bir cephesine egemendi. Bu kulelerin büyücülüleri, baktıkları yöndeki olaylara gözcülük yapmak ve onlara nüfuz etmekle sorumluydu. Bu sebeple, gövdenin batı cephesindeki büyücü, denizi, tüccar gemilerini ve Luskan Limanı'na akın yapan korsanları gözlemekle geçirirdi günlerini.</p>

      <p class="calibre2">Bugün, kuzey kulesinde geçen bir muhabbet On-Kasaba'dan gelen yol arkadaşları ile ilgiliydi.</p>

      <p class="calibre2">"Epey iyi iş basardın, Jierdan," dedi Sydney. Sahipkulesi'ndeki daha genç ve alt kademedeki büyücülerden biri olmasına rağmen, loncanın en güçlü büyücülerinden birinin çıraklığını kazanabilecek yeteneğe sahipti. Pek de güzel bir kadın olmayan Sydney, fiziksel özellikleri hiç umursamaz, bütün enerjisini kudret arayışı için harcardı. Yirmi beş yılının büyük bir kısmını sadece tek bir amaca Büyücü sıfatı kazanmaya yönelik çalışarak geçirmişti ve kararlılığı ile özgüveni, etrafındakilerin çoğunun, kadının amacına ulaşacağı konusunda pek az şüphe duymasını sağlıyordu.</p>

      <p class="calibre2">Jierdan kafasını bilmiş bilmiş sallayarak bu övgüyü kabul etti. Fakat övgünün sunulmuş olduğu, tenezzül etme tarzındaki üslubu gayet iyi anlamıştı. "Sadece bana verilen talimatlara göre davrandım," diyerek bir alçakgönüllülük maskesi altından yanıtladı, odanın tek penceresinin önünde durmuş dışarıya bakmakta olan kahverengialacalı cüppeler içindeki cılız görünümlü adama doğru bir bakış fırlatarak.</p>

      <p class="calibre2">"Buraya neden gelsinler ki?" diye fısıldadı alacalı büyücü kendi kendine. Diğerlerine doğru döndü ve onlar da içgüdüsel olarak bakışlarını çevirdiler. O adam, Kuzey Kulesi'nin Efendisi Alacalı Dendybar idi ve uzaktan zayıf gibi görünse de, daha yakından yapılan bir inceleme, adamın içinde şişkin kaslardan daha büyük bir güç olduğunu açığa çıkarırdı. Ve bilgi peşinde koşmaya yaşamdan çok daha fazla değer verme konusunda hakkıyla kazandığı şöhreti, onunla karşılaşan bir çok kimsenin gözünü korkuturdu. "Gezginler buraya gelişleri için herhangi bir sebep sundular mı?"</p>

      <p class="calibre2">"Hiçbirine inanmadım," diye yanıtladı Jierdan sessizce, "Buçukluk pazar yerini bir ön incelemeye almaktan bahsetti, ama ben—"</p>

      <p class="calibre2">"Hiç sanmam," diye kesti sözünü Dendybar, diğerleriyle konuşmaktan çok kendisiyle konuşarak. "Bu dördünün hareketleri sıradan bir ticari yolculuktan ötede."</p>

      <p class="calibre2">Sydney, Kuzey Kulesi'nin Efendisi'nin gözüne daha fazla girebilmek için Jierdan'ı sıkıştırdı. "Şimdi neredeler?" diye sordu.</p>

      <p class="calibre2">Dendybar'in huzurundayken, Jierdan onunla laf dalaşına girmeye cüret edemedi. "Limanlarda ... bir yerlerde," dedi ve sonra omuz silkti.</p>

      <p class="calibre2">"Bilmiyor musun?" diye tısladı genç büyücü.</p>

      <p class="calibre2">"Korsan Palası'nda kalacaklardı," diye sertçe yanıt verdi Jierdan. "Ama kavga onları sokağın ortasında bıraktı."</p>

      <p class="calibre2">"Ve senin de onları takip etmen gerekirdi!" diye azarladı Sydney, acımasızca askerin üzerine giderek.</p>

      <p class="calibre2">"Gece vaktinde bir şehir askerinin bile liman kesiminde yalnız başında dolaşması ahmaklık olur," diye yapıştırdı cevabı Jierdan. "Şimdi nerede oldukları önemli değil. Kapıları ve limanı izletiyorum. Luskan'ı benim haberim olmadan terk edemezler!"</p>

      <p class="calibre2">"Onların bulunmasını istiyorum!" diye emretti Sydney, ama Dendybar onu susturdu.</p>

      <p class="calibre2">"Nöbetleri olduğu gibi bırak," dedi Jierdan'a. "Asıl benim bilgim olmadan ayrılmamalılar. Gidebilirsin. Rapor edecek bir şeyin olduğunda huzuruma gel."</p>

      <p class="calibre2">Jierdan hazır ol durumuna geçti ve ayrılmak için arkasını döndü, yanından geçerken alacalı büyücünün gözüne girmek için yarışa tutuştuğu kadına son bir kez daha dik dik baktı. O sadece bir askerdi, Sydney gibi ilerleme kaydeden bir büyücü değildi. Ama Sahipkulesi'nin şehirdeki bütün güç odaklarının ardındaki esas ve gizli unsur olduğu Luskan'da bir asker, büyücünün birinin gözüne girmekle epey iyi iş yapmış olurdu. Muhafızın yüzbaşı üstleri, sahip oldukları mevkii ve imtiyazları sadece Sahipkulesi'nin rızasıyla kazanabilmişlerdi.</p>

      <p class="calibre2">"Onların özgürce dolaşmasına izin veremeyiz," diye tartıştı Sydney, giden asker kapıyı kapattığı vakit.</p>

      <p class="calibre2">"Şimdilik hiçbir zarar ziyan getirmezler," diye yanıt verdi Dendybar. "Eğer drow ziyneti yanında taşıyor olsa bile içinde bulunan gücü anlaması yıllarını alacaktır. Sabırlı ol dostum, bilmemiz gerekenleri öğrenmek için yollarım var. Pek kısa bir süre içinde bu bulmacanın parçalan yerli yerine oturacak."</p>

      <p class="calibre2">"Bu denli büyük bir gücün bize bu kadar yakın olduğunu düşünmek beni deli ediyor," diye iç geçirdi hevesli genç büyücü. "Ve bir aceminin elinde olduğunu bilmek!"</p>

      <p class="calibre2">"Sabırlı ol," diye tekrarladı Kuzey Kulesi'nin Efendisi.</p>

      <p class="calibre2">Sydney, özel odanın çapına orantılı olarak hazırlanmış mum çemberini aydınlatma işini bitirdi ve zemine çizilmiş olan büyülü alanın dışında, üç ayaklı demir sehpasının üzerinde duran bir mangala doğru ilerledi. Mangal yanmaya başladığı zaman dışarı çıkma talimatı alacağını bilmek onu hüsranla dolduruyordu. Nadiren açılan ve bütün kuzey ülkeleri içinde en iyi ruh çağırma dairesi olduğu söylenen bu odadaki her anın tadını çıkartan Sydney, işlem sırasında içeride kalabilmek için defalarca kez yalvarmıştı.</p>

      <p class="calibre2">Ama Dendybar, kadının soracağı soruların, oldukça fazla dikkat dağıtacağı gibi bir açıklama yapar ve onun kalmasına asla izin vermezdi. Diğer dünyalarla ilgilenirken dikkatlerin dağılması, umumiyetle ölümcül olurdu.</p>

      <p class="calibre2">Dendybar, büyü çemberinin içinde bağdaş kurmuş oturuyor, belli sözler tekrar ederek derin bir yoğunlaşma sağlıyordu. Hazırlıkları tamamlamakta olan Sydney'in hareketlerinden bihaberdi. Bütün duyuları kendi içine doğru yönelmişti, böyle bir iş için tamamen hazır olduğundan emin olmak amacıyla kendi varlığına yoğunlaşmıştı. Zihninde yalnızca tek bir pencereyi dışarıya açık bırakmıştı. Bilinci tek bir işaret üzerinde asılı kalmıştı; Sydney'in giderken kapattığı kapının sürgülenme sesiydi bu işaret.</p>

      <p class="calibre2">Ağırlaşmış gözkapakları hafifçe açıldı, ince görüş çizgileri yalnızca mangalın ateşi üzerinde kilitlenmişti. Bu alevler, çağrılan ruhun hayatı olacak, Dendybar'ın onu madde düzlemde tuttuğu süre içinde ona somut bir biçim verecekti.</p>

      <p class="calibre2">"Ey vesus venaris dimin dou," diye başladı büyücü, ilk başta sözleri yavaş yavaş tekrar ederek ve sonra kesintisiz bir ritim tutturarak. Biraz önce küçük bir hayat belirtisi gösteren ve şimdi kendi tılsımının sonuna doğru ilerleyen büyünün ısrarlı çekintiyle kendinden geçen Dendybar, çeşitli cümle çekimlerini ve büyülü heceleri yüksele alçala, rahat bir şekilde söylüyordu. Yüzündeki ter gerginlikten çok hevesini yansıtıyordu.</p>

      <p class="calibre2">Alacalı büyücü, ruh çağırma işinden, yani kendi zihinsel gücünün yoğunluğunu kullanarak ölümlü dünyanın ötesindeki varlıkların iradelerine egemen olmaktan büyük haz duyuyordu. Bu oda onun çalışmalarının doruk noktasını temsil ediyordu, güçlerinin engin sınırlarını gözler önüne seren yadsınamaz bir ispattı.</p>

      <p class="calibre2">Bu sefer en gözde muhbirini, ondan oldukça fazla nefret eden ama çağrısını reddedemeyecek bir ruhu hedef alıyordu. Dendybar büyünün en heyecanlı noktasına, yani isim çağırma aşamasına geldi. "Morkai," diye seslendi yavaşça.</p>

      <p class="calibre2">Mangalın alevi sadece bir anlığına parıldadı.</p>

      <p class="calibre2">"Morkai!" diye haykırdı Dendybar, ruhun öbür dünyadaki direncini kopartarak. Mangal küçük bir ateş topu halinde patladı. Sonra alevler, Dendybar'm önünde duran bir adam suretine dönüşerek sönüp kapkaranlık oldu.</p>

      <p class="calibre2">Büyücünün narin dudakları yukarı doğru kıvrıldı. Ne ironik, diye düşündü. Cinayetini tasarlamış olduğu adam, şimdi onun en değerli bilgi kaynağı haline gelecekti.</p>

      <p class="calibre2">Kızıl Morkai'nin hayaleti dirençli ve gururlu bir şekilde duruyordu, bir zamanların kudretli büyücüsüne yaraşır bir heybete sahipti. Kuzey Kulesi'nin Efendisi sıfatıyla Sahipkulesi'ne hizmet ettiği o eski günlerde bu odayı kendisi yaratmıştı. Ama sonra Dendybar ile yardakçıları kendisine bir komplo kurarak, pek güvendiği çırağını kalbine bir bıçak saplaması için kullanmışlardı. Ve bu da, kule içinde gözünü diktiği mevkie gelebilmesi için Dendybar'a başarının yollarını açmıştı.</p>

      <p class="calibre2">Aynı hareket ikinci ve muhtemelen daha önemli bir hadise zincirini devreye sokmuştu. Çünkü neticede Kristal Parçası'm, yani Dendybar'm şimdi Drizzt Do'Urden'in ellerinde olduğunu sandığı kudretli ziyneti elde eden kişi de, yine aynı çırak Akar Kessell idi. Akar Kessell'in son savaşının ta On-Kasaba'dan buraya kadar süzülüp gelen hikayelerinde, kara elf onu alaşağı eden savaşçı olarak addediliyordu.</p>

      <p class="calibre2">Kristal Parçası'nın Buzyeli Vadisi'nde, Kelvin Yığını diye bilinen dağ mevkiinde yüzlerce ton buz ve kayanın altında kalıp da Kessell'i öldüren çığ ile beraber kaybolduğunu Dendybar bilemezdi. Hikayeden bildiği tek şey, sefil çırak Kessell'in Kristal Parçası ile neredeyse bütün Buzyeli Vadisi'ni fethettiği ve onu en son hayatta gören kimsenin de Drizzt Do'Urden olduğu idi.</p>

      <p class="calibre2">Dendybar, antikanın daha bilgili bir büyücüye getireceği kudreti her ne zaman düşünse hevesle ellerini ovuşturuyordu.</p>

      <p class="calibre2">"Selamlar, Kızıl Morkai," diye güldü Dendybar. "Davetimi kabul etmen ne büyük incelik."</p>

      <p class="calibre2">"Sana bakmak için elime geçen her fırsatı kabul ederim, Katil Dendybar," diye yanıtladı hayalet. "Ölümün gemisinde karanlık aleme doğru yelken açacağın zaman seni iyi tanımalıyım. İşte o zaman bir kez daha eşit koşullar altında olacağız . . ."</p>

      <p class="calibre2">"Sessizlik!" diye emretti Dendybar. Alacalı büyücü gerçeği kendisine asla itiraf etmese bile, kudretli Morkai ile bir kez daha yüzleşeceği günden oldukça korkuyordu. "Seni buraya bir maksatla getirdim," dedi hayalete. "Boş tehditlerinle harcayacak vaktim yok."</p>

      <p class="calibre2">"Öyleyse vereceğim hizmeti söyle," diye tısladı hayalet, "ve bırak da gideyim. Senin varlığın sinirlerimi bozuyor."</p>

      <p class="calibre2">Dendybar sinirden köpürdü ama münakaşaya devam etmedi. Bir ruh çağırma büyüsünde zaman, büyüyü yapanın aleyhine işlerdi. Çünkü ruhu madde düzlemde tutmak büyücünün gücünü emerdi ve her geçen saniye onu biraz daha zayıflatırdı. Bu tür büyülerdeki en büyük tehlike ise, ruh çağıranın çok uzun bir süre denetimi korumaya çalışması sonucunda çağırdığı varlığı kontrol edemeyecek kadar zayıflamasıydı.</p>

      <p class="calibre2">"Bugünlük senden istediğim sadece basit bir cevap, Morkai," dedi Dendybar, konuşmaya devam ederken her kelimesini dikkatle seçerek. Morkai bu tedbiri fark etti ve Dendybar'm bir şeyler gizlediğinden şüphelendi.</p>

      <p class="calibre2">"Peki soru ne öyleyse?" diye bastırdı hayalet.</p>

      <p class="calibre2">Dendybar konuşmadan evvel ihtiyatla ölçüp biçerek, her kelimeyi düşünüp tartarak sözüne devam etti. Drowu arayışının sebepleri hakkında Morkai'ye hiçbir ipucu vermek istemiyordu, çünkü hayalet bu bilgiyi kesinlikle düzlemler arasında yayardı. Bir sürü güçlü varlık, belki de Morkai'nin hayaleti bile, eğer kırık parçanın nerede bulunduğu hakkında bir fikre sahip olursa, bu denli güçlü bir antikanın peşinden giderdi.</p>

      <p class="calibre2">"Bugün Buzyeli Vadisi'nden Luskan'a, bir tanesi bir drow elfi olmak üzere, dört yolcu geldi," diye açıkladı alacalı büyücü. "Şehirde ne işleri var? Neden buradalar?"</p>

      <p class="calibre2">Morkai bu soru için bir sebep bulmaya çalışarak tepeden tırnağa düşmanını süzdü. "Bu soruyu şehir muhafızınıza sorsan daha iyi olurdu," diye yanıtladı. "Misafirler kapılardan içeri girerken ne işleri olduğunu kesinlikle belirtmişlerdir."</p>

      <p class="calibre2">"Ama ben sana sordum!" diye haykırdı Dendybar, aniden hiddetle patlayarak. Morkai onu oyalıyordu ve her geçen saniye, alacalı büyücüye zarar veriyordu. Morkai'nin özü ölümle beraber gücünden pek az şey kaybetmişti ve büyünün zorlayıcı etkisine karşı inatçı bir şekilde direniyordu. Dendybar bir parşömen rulosunu şak diye açıverdi.</p>

      <p class="calibre2">"Elimde bunlardan on iki tane hazır yazılmış nüsha var," diye uyardı.</p>

      <p class="calibre2">Morkai geri çekildi. Bu yazının doğasını anlamıştı, onun varlığının gerçek ismini açığa çıkaran bir parşömendi. Ve okuyup da ismin gizlilik örtüsü açtığında, yani ruhunun mahremiyetini gözler önüne serdiğinde, Dendybar parşömenin esas gücünü uyandırmış olurdu. Morkai'nin ismini yanlış ses tonu vurgulamalarını kullanarak telaffuz eder ve ruhunun ahengini bozardı, böylece varlığının özüne kadar ona işkence ederdi.</p>

      <p class="calibre2">"Cevapların için ne kadar süre araştırma yapacağım?" diye sordu Morkai.</p>

      <p class="calibre2">Dendybar gücünün emilmesi artmaya devam ettiği halde zaferiyle beraber gülümsedi. "İki saat," diye yanıtladı hiç geciktirmeden, arayışın süresini ruhu çağırmadan evvel dikkatle kararlaştırmış olduğu için. Morkai'ye bazı cevaplar bulmasına izin verebilecek kadar uzun, ama öğrenmesi gerekenden daha fazlasını öğrenmesine fırsat vermeyecek kadar kısa bir zaman sınırı seçmişti.</p>

      <p class="calibre2">Morkai bu kararın ardındaki sebepleri tahmin ederek gülümsedi. Aniden geriye doğru fırladı ve bir duman bulutunun içinde kaybolup gitti. Onun şeklini korumuş olan alevler, hayaletin dönüsünü beklemek için mangala geri dönüp yatıştı.</p>

      <p class="calibre2">Dendybar hemen rahatlayıverdi. Düzlemlerin kapılarını yerlerinde tutabilmek için hala yoğunlaşmak zorunda olsa bile, iradesine yapılan baskı ve güç emilmesi, ruh gittikten sonra hatırı sayılır derecede azalmıştı. Bu karşılaşma sırasında Morkai'nin irade gücü neredeyse onu alt edecekti ve Dendybar yaşlı ustanın mezardan dışarıya bu kadar güçlü bir şekilde uzanabihnesi karşısında kafasını salladı. Bu denli güçlü birine komplo düzenlemenin ne kadar akıl karı olduğunu düşünürken içini bir ürperti sardı. Morkai'yi her çağırışında, hesaplaşma gününün gelip çatacağı kendisine bir kez daha hatırlatılıyordu.</p>

      <p class="calibre2">Morkai dört yolcu hakkında bilgi edinmekte hiç güçlük çekmedi. Aslında hayalet, onlar hakkında zaten çok şey biliyordu. Kuzey Kulesi'nin Efendisi iken On-Kasaba ile oldukça ilgiliydi ve bu merakı vücuduyla beraber ölüp gitmemişti. Şimdi dahi, Buzyeli Vadisi'nde yapılan işlere sık sık gidip göz atardı ve bu son aylarda On-Kasaba ile ilişkisi olan herkes, dört kahraman hakkında bir şeyler bilirdi.</p>

      <p class="calibre2">Morkai'nin geride bıraktığı dünyaya duyduğu sürekli ilgi, ruhsal dünyada pek nadir rastlanan bir şey değildi. Ölüm, ruhun isteklerini değiştirir, maddi ve toplumsal kazanç sevdasının yerine bilgiye olan sonsuz bir açlık getirirdi. Bazı ruhlar sayısız yüzyıllar boyunca Alemler'i izler, sadece bilgi toplar ve yaşayanların hayatlarını sürdürmesini seyrederdi. Belki de bunun sebebi, artık hiç tadamayacakları fiziksel duyumlara gıpta etmeleriydi. Ama sebep ne olursa olsun, tek bir ruhtaki bilgi zenginliği bile Alemler'deki bütün kütüphanelerin toplanmış kaynaklarına üstün gelirdi.</p>

      <p class="calibre2">Morkai, Dendybar'ın ona bahşettiği iki saat içinde çok şey öğrendi. Şimdi sözlerini dikkatle seçme sırası ona gelmişti. Kendisini çağıran kişinin isteğini yerine getirmek zorundaydı ama elinden geldiğince üstü kapalı ve belirsiz cevaplar vermeye niyetliydi.</p>

      <p class="calibre2">Mangalın alevleri bir kez daha belirgin danslarını yapmaya başladığında Dendybar'ın gözleri parıldadı. İki saat geçip gitti mi yani? diye merak etti, çünkü dinlencesi çok kısa gibi gelmişti ve hayaletle olan ilk karşılaşmasından beri gücünü tamamen toplayamadığını hissediyordu. Fakat alevlerin dansını reddedemezdi. Dikleşerek oturdu ve ayak bileklerini kendine doğru toplayarak meditasyon hali olan bağdaş pozisyonunu sıklaştırdı.</p>

      <p class="calibre2">Ateş topu coşkusunun zirvelerinde bir sancıyla pofurdadı ve adamın hemen önünde Morkai beliriverdi. Hayalet itaatkar bir şekilde geride durdu, Dendybar kesin olarak sorana dek ona hiçbir bilgi sunmadı. Dört dostun Luskan'a olan ziyaretinin hikayesinin tamamı hala Morkai için muğlaktı, ama arayışları hakkında çok şey öğrenmişti ve Dendybar'in keşfetmesini istediğinden de fazla bilgi edinmişti. Alacalı büyücünün çevirdiği işlerin temelinde yatan nedenleri hala anlayamamıştı, ama sebepleri ne olursa olsun Dendybar'ın niyetinin iyi olmadığından emindi.</p>

      <p class="calibre2">"Ziyaretin maksadı ne?" diye sordu Dendybar, Morkai'nin oyalama taktiklerine sinirlenerek.</p>

      <p class="calibre2">"Beni sen çağırdın," diye yanıtladı Morkai kurnazca, "Gelmek zorunda kaldım."</p>

      <p class="calibre2">"Oyun oynama!" diye hırladı alacalı büyücü. Eziyet parşömenini açık bir tehditle okşayarak hayalete baktı. Sözlük anlamlarıyla cevap vermeleriyle ün salmış olan diğer düzlem yaratıkları, soruların esas anlamlarını çarpıtıp yan manalar çıkartarak sık sık kendilerini çağıran kimseleri afallatırlardı.</p>

      <p class="calibre2">Alacalı büyücü ödün vererek hayaletin düz mantığına gülümsedi ve soruyu netleştirdi. "Buzyeli Vadisi'nden gelen dört yolcunun Luskaıı'ı ziyaretindeki maksat ne?"</p>

      <p class="calibre2">"Farklı sebepler," diye yanıtladı Morkai. "Bir tanesi babasının ve büyükbabasının anayurdunun arayışı içinde geldi."</p>

      <p class="calibre2">"Drow mu?" diye sordu Dendybar, Drizzt'in Kristal Parçası'yla birlikte yer altındaki anayurduna geri dönmeyi planladığı konusunda duyduğu şüphelerle bir bağlantı kurmaya çalışarak. Belki de kara elfler kırık parçayı kullanarak bir başkaldırıda bulunacaktı, kim bilir? "Anayurdunu arayan drow mu?"</p>

      <p class="calibre2">"Hayır," diye yanıtladı hayalet, Dendybar'ın önemsiz bir noktaya takılıp, daha açık seçik ve daha tehlikeli sorular sormadığına memnun olarak. Geçen dakikalar kısa süre sonra Dendybar'ın hayalet üzerindeki kontrolünü dağıtmaya başlayacaktı ve Morkai, Bruenor'un arkadaşları hakkında çok fazla şey açık etmeden alacalı büyücüden kurtulmanın bir yolunu bulabileceğini umuyordu. "Drizzt Do'Urden anayurdunu tümden reddetti. Bir daha asla dünyanın derinliklerine geri dönmeyecek ve yanında en yakın dostları varken bunu kesinlikle yapmaz!"</p>

      <p class="calibre2">"Peki kim öyleyse?"</p>

      <p class="calibre2">"Dört kişiden bir diğeri, arkasından gelen bir tehlikeden kaçıyor," diye önerdi Morkai, sorgulamanın yönünü çarpıtarak.</p>

      <p class="calibre2">"Anayurdunu kim arıyor?" diye sordu Dendybar daha vurgulu bir şekilde.</p>

      <p class="calibre2">"Cüce, Bruenor Battlehammer," diye yanıtladı Morkai, itaat etmek zorunda kalarak. "Doğduğu yeri, Mithril Salonu'nu arıyor ve dostları da bu arayışında ona katılmışlar. Bu seni neden ilgilendiriyor? Yol arkadaşlarının Luskan ile hiçbir alakası yok ve Sahipkulesi'ne karşı hiçbir tehdit oluşturmuyorlar."</p>

      <p class="calibre2">"Seni buraya senin sorularına cevap bulmak için çağırmadım!" diye azarladı Dendybar. "Şimdi söyle bakalım, tehlikeden kim kaçıyor. Ve tehlike ne?"</p>

      <p class="calibre2">"İzle," diye talimat verdi hayalet. Eliyle bir yay çizen Morkai, alacalı büyücünün zihninde bir görüntü meydana getirdi. Kara pelerinli bir atlının, tundra üzerinde çılgınlar gibi yol alışının bir resmiydi bu. Atın yuları köpük köpük salyalar içinde bembeyaz olmuştu ama sürücüsü amansızca hayvana yükleniyordu.</p>

      <p class="calibre2">"Buçukluk bu adamdan kaçıyor," diye açıkladı Morkai, "fakat atlının amacı benim için hala bir muamma." Dendybar'a bu kadarım söylemek bile hayaleti sinirlendiriyordu, ama Morkai, düşmanının emirlerine karşı henüz direnemezdi. Fakat büyücünün iradesinin gevşemeye başladığım hissediyordu ve bu ruh çağırma ayininin sonlarına yaklaştığım tahmin ediyordu.</p>

      <p class="calibre2">Dendybar bu bilgiyi düşünmek için duraksadı.</p>

      <p class="calibre2">Morkai'nin ona söylediklerinin hiçbiri Kristal Parçası'yla dosdoğru bağlantılı değildi, ama en azından dört arkadaşın Luskan'da uzun süre kalmayı tasarlamadığını öğrenmişti. Ayrıca muhtemel bir müttefik ve daha geniş bir bilgi kaynağı keşfetmişti. Bu kara pelerinli atlı, buçukluğun çetin grubunu yol boyunca önüne katıp takip ettiğine göre gerçekten de kudretli olmalıydı.</p>

      <p class="calibre2">Dendybar tam bir sonraki hamlesini tasarlamaya başlamıştı ki, Morkai'nin inatçı varlığının direnci konsantrasyonunu bozdu. Küplere binerek hayalete tehditkar bir bakış attı ve parşömeni açmaya başladı. "Küstah!" diye hırladı. Enerjisini irade savaşına verseydi hayalet üzerindeki etkisini biraz daha genişletebilecek olduğu halde parşömeni okumaya başladı.</p>

      <p class="calibre2">Morkai geri çekildi, fakat bu noktaya kadar Dendybar'ı bile bile tahrik etmişti. Hayalet bu işkenceyi kabul edebilirdi, çünkü bu, sorgulamanın sonuna yaklaştığını işaret ediyordu. Dendybar, Luskan'dan çok uzakta, On-Kasaba sınırlarının hemen ötesindeki vadide olan hadiseleri açıklaması için onu zorlamamıştı.</p>

      <p class="calibre2">Dendybar'ın okuduğu sözler, ruhun ahengini uyumsuz bir şekilde sallaya dursun, Morkai düşüncelerini yüzlerce mil öteye odakladı. On-Kasaba'daki Bremen'den bir gün evvel ayrılmış olan tüccar kervamyla birlikte yola çıkan cesur ve genç bir kadının görüntüsüne odaklandı. Hayalet en azından bir süre için o kızın, alacalı büyücünün soruşturmalarından kurtulduğunu bilerek rahatladı.</p>

      <p class="calibre2">Morkai'nin fedakar olduğundan değildi; o özelliğin kendisinde bol olduğu hiç görülmemişti. Sadece, kendi cinayetini tasarlayan bu üçkağıtçının işlerini elinden geldiğince bozmaktan büyük bir zevk aldığı içindi.</p>

      <p class="calibre2">Cattibrie'ın kızılkahverengi bukleleri omuzlarına serpilmişti. Bir gün önce On-Kasaba'dan Luskan'a doğru yola çıkmış olan tüccar kervanının en önündeki at arabasının üzerinde dimdik oturuyordu. Ayaz rüzgardan hiç rahatsız olmayan kız, gözlerini yola kenetlemiş, kiralık katilin o yoldan geçip geçmediğine dair işaretler arıyordu. Cassius'u Entreri hakkında bilgilendirmişti ve o da bu bilgiyi cücelere iletecekti. Cattibrie, Battlehammer Klanı kendi takip planını düzenleyemeden önce tüccar kervamyla birlikte sıvışması konusunda geçerli bir mazeret sunup sunmadığım merak ediyordu.</p>

      <p class="calibre2">Ama kiralık katili bir tek kendisi iş başında görmüştü. Cüceler eğer ona doğrudan doğruya saldırmak için takibe çıkarsa, yani Fender ile Grollo'nun intikamım alma arzusuyla bütün ihtiyatı elden bırakarak giderlerse, klandan daha birçok kişinin öleceğini gayet iyi biliyordu.</p>

      <p class="calibre2">Cattibrie, belki de bencilce, kiralık katilin kendi meselesi olduğuna karar verdi. Onun cesaretini kırmıştı. Yıllar dolusu eğitimi ve disiplini yok etmiş, onu korkak, titrek bir çocuğa çevirmişti. Ama şimdi o genç bir kadındı, küçük bir kız çocuğu değil. Katilden gördüğü aşağılanmaya, ya da mezara kadar onu takip edecek, gerçek gücünü bulması yolunda onu her zaman için felce uğratacak yaralara bizzat kendisi karşılık vermeliydi.</p>

      <p class="calibre2">Dostlarını Luskan'da bulacak ve onları peşlerindeki tehlike konusunda uyaracaktı, sonra hep birlikte Artemis Entreri'nin icabına bakarlardı.</p>

      <p class="calibre2">"Hızımızı aldık gidiyoruz," diye temin etti onu en öndeki sürücü, kızın hızlı gitme isteğini anlayarak.</p>

      <p class="calibre2">Cattibrie ona bakmadı; gözlerini, önünde uzanan dümdüz ufuk çizgisine kenetleınişti. "İçimden bir ses bunun yeteri kadar hızlı olmadığını söylüyor," dedi esefle.</p>

      <p class="calibre2">Sürücü merakla kıza baktı, ama bu konuda onun üstüne gitmemeyi öğrenmişti. Cattibrie işinin çok özel olduğunu daha ilk başından onlara kesin olarak belirtmişti. Bruenor Battlehammer'ın evlatlık kızı ve dediklerine göre iyi bir savaşçı olması dolayısıyla, tüccarlar onu yanlarına almayı büyük bir şans olarak görüyor ve kızın gizliliğine saygı duyuyorlardı. Bununla beraber, yolculuktan evvelki toplantılarında sürücülerden biri belagatli bir şekilde şöyle bir fikir sunmuştu, "Üç yüz mile yakın bir mesafeye doğru bir öküz kıçında yola çıkma düşüncesi, o kızı yanımıza alma fikrinin gayet de hoşuma gitmesini sağlıyor!"</p>

      <p class="calibre2">Hatta kıza uyabilmek için yola çıkış tarihlerini bile değiştirmişlerdi.</p>

      <p class="calibre2">"Merak etme Cattibrie," diye onu temin etti sürücü, "Seni oraya ulaştıracağız!"</p>

      <p class="calibre2">Cattibrie rüzgarla uçuşan saçlarını yüzünün önünden geriye attı ve ufukta batmakta olan güneşe baktı. "Ama zamanında ulaştırabilecek misiniz?" diye sordu yavaşça kendi kendine, fısıltısının dudaklarından çıktığı anda rüzgarla birlikte uçup gideceğini bildiği halde.</p>

      <p class="calibre2">&nbsp;</p>

      <p class="calibre2"><span class="none4">5. YALÇIN KAYALIKLAR</span></p>

      <p class="calibre2">Dört yoldaş, kendileriyle Luskan arasına ellerinden geldiğince mesafe koyarak Mirar nehrinin kıyısı boyunca ilerlerken Drizzt başı çekiyordu. Birçok saattir uyumuyor olsalar da, Yelkenlerin Şehri'nde karşılaştıkları hadiseler damarlarında bir adrenalin patlamasına yol açmıştı ve hiçbiri bitkin düşmemişti.</p>

      <p class="calibre2">O gece havada büyülü bir şeyler dolaşıyordu. En bitap düşmüş gezginin bile ona karşı gözlerini kapamaya pişmanlık duymasını sağlayacak taze bir kıpırtıydı bu. İlkbaharla eriyen nehir hızla ve çağlayarak akıyor, akşam kızıllığıyla parıldıyor, beyaz şapkaları yıldız ışıklarım yakalıyor ve onları havaya geri fırlatıp elmastan damlalar halinde serpiştiriyordu.</p>

      <p class="calibre2">Genelde tetikte olan arkadaşlar bile tedbiri elden bırakmadan edemediler. Yakınlarda gizlenen hiçbir tehlike sezmiyor, bunun yerine ilkbahar gecesinin keskin ve ferahlatıcı ayazı ile göklerin gizemli çekimini hissediyorlardı. Bruenor Mithril Salonu düşlerine dalıp gitmişti; Regis ise Calimport anılarına; hatta medeniyetle olan lanetli karşılaşması yüzünden umutsuzluğa kapılmış olan Wulfgar bile moralinin doruklara çıktığını hissediyordu. Engin tundrada yaşadığı buna benzer geceleri, kendi dünyasının ufukları ardında neler olduğunu hayal ettiği zamanları düşünüyordu. Şimdi o ufukların dışına çıkmış olan Wulfgar sadece tek bir şeyin eksik olduğunu anladı. Maceracı içgüdüleri o tarzdaki rahat düşünceleri reddetse de şaşkınlıkla anladı ki beraber büyüyüp sevmeye başladığı o kadının, yani Cattibrie'ın şimdi yanında olup, bu gecenin güzelliğini kendisiyle paylaşmasını diliyordu.</p>

      <p class="calibre2">Eğer diğerleri akşamın tadını çıkartmakla o kadar meşgul olmasalardı, Drizzt Do'Urden'in zarafet dolu adımlarının daha da canlı olduğunu fark edebilirlerdi. Gök kubbenin ufuk çizgisinin altına doğru uzandığı böyle büyülü geceler, drowun şimdiye kadar yaptığı en önemli ve en zor seçim, yani halkını ve anayurdunu reddetme seçimi konusundaki özgüvenini sağlamlaştırırdı. Kara elflerin karanlık şehri Menzoberranzan'ın üzerinde hiçbir yıldız parlamazdı. Devasa mağaranın ışıksız tavamndaki soğuk taştan, adamın duygularına şiddetle asılan hiçbir çekim gücü ya yılmazdı.</p>

      <p class="calibre2">"Karanlığın içinde dolaşarak halkımın kaybettiği ne kadar da çok şey var," diye fısıldadı Drizzt geceye doğru. Sonsuz göğün gizemli çekimi, ruhundaki neşeyi normalin ötesine taşıyor ve aklını kainatın cevapsız sorularına açıyordu. O bir elfti ve derisi kara bile olsa, ruhunun derinliklerinde, yüzey sakini kuzenlerinin içinde olan o ahenkli neşeye benzer bir şeyler vardı. Böyle hislerin kendi halkı arasında hangi sıklıkta ortaya çıktığım merak ediyordu. Bütün drowların kalbinde var mıydı bu? Yoksa çağlar boyunca süregelen damıtım, ruhsal alevleri söndürmüş müydü? Drizzt'in tahminine göre, belki de halkının dünyanın derinliklerine çekildikleri vakit kaybettiği en büyük şey, mantıklı düşünce adına varoluşun maneviyatım tefekkür etmeyi yitirmek olmuştu.</p>

      <p class="calibre2">Mirar’ın kristalden parıltısı, şafak vakti etrafı aydınlatıp yıldızları söndürdükçe azar azar donuklaşmaya başladı. Nehrin kıyısına yakın, korunaklı bir noktaya kamplarını kurduklarında bu olgu, yani gecenin bitişi, arkadaşlara konuşulmamış bir hayal kırıklığı gibi geldi.</p>

      <p class="calibre2">"Bilin ki bunun gibi geceler az olur," diye gözlemledi Bruenor, ilk ışık huzmeleri doğu göğünden yavaşça süzülürken. Gözlerinde bir parıltı belirdi. Genelde maddeci olan cücenin pek nadir tadını çıkarttığı hayret verici düş kurma gücünün bir belirtisiydi bu.</p>

      <p class="calibre2">Drizzt, cücenin düşlere dalıp gittiğin fark etti ve On-Kasaba'daki cüce vadisinde özel buluşma yerleri olan Bruenor Yokuşu'nda geçirdiği geceleri düşündü. "Pek az," diye hemfikir oldu.</p>

      <p class="calibre2">Boyun eğmiş bir iç çekişle işe koyuldular. Bruenor ve Regis Luskan'da edindikleri haritayı inceleye dursun, Drizzt ve Wulfgar da kahvaltıyı hazırlamaya başladı.</p>

      <p class="calibre2">Buçukluk hakkındaki bütün homurdanmaları ve aşağılamalarına rağmen, Bruenor yanlarında gelmesi için Regis'i çok kesin bir sebepten dolayı sıkıştırıp durmuştu. Dostlukları bir yana, Bruenor hislerini ne kadar maskelese de, Regis On-Kasaba'nın dışındaki yolda oflaya puflaya gelip, onlara katılmak için yalvarınca cüce aşırı derecede mutlu olmuştu.</p>

      <p class="calibre2">Regis Dünyanın Omurgası'nın güneyindeki toprakları hepsinden daha iyi biliyordu. Bruenor iki yüz yıla yakın bir süredir Buzyeli Vadisi'nden dışarı adımını atmamıştı ve o zamanlarda ise sadece bir cüceçocuk idi. Wulfgar vadiyi hiç terk etmemişti. Drizzt ise dünyanın yüzeyinde sadece gece vakti yolculuk etmişti, yani gölgeden gölgeye kaçarak ve eğer Mithril Salonu'nu bulmak istiyorlardıysa yol arkadaşlarının araştırması gerekeceği yerlerin çoğundan sakınarak.</p>

      <p class="calibre2">Regis parmaklarını harita üzerinde gezdirdi, listelenmiş olan yerlerde yaşadığı deneyimleri heyecanla hatırlayarak Bruenor'a anlatıyordu. Özellikle de kuzeyde bulunan, oldukça zengin madenci şehri Mirabar ve kıyı yolunda güneyde bulunan, ismi gibi Görkemlerin Şehri olan Derinsu hakkındaki anılarını.</p>

      <p class="calibre2">Bruenor arazinin fiziksel şekillerini inceleyerek parmağını harita üzerinde kaydırdı. "Mirabar'a gitmek daha çok işime gelir," dedi en sonunda, Dünyanın Omurgası'nın güney bayırlarının arasına sıkıştırılmış olan işaret üzerine parmağını vurarak. "Şu kadarından eminim ki Mithril Salonu dağların içinde, deniz kıyısında değil."</p>

      <p class="calibre2">Regis, cücenin gözlemini bir anlığına düşünüp tarttı. Sonra parmağını bir başka noktaya bastırdı, haritanın ölçeğine göre Luskan'dan yüz milden de fazla uzakta, iç kesimde bulunan bir yerdi. "Uzunsemer," dedi. "Gümüşay'a yarı mesafede ve Mirabar ile Derinsu'nün tam ortasında. Çizeceğimiz yolu belirlemek için iyi bir yer."</p>

      <p class="calibre2">"Bir şehir mi?" diye sordu Bruenor, zira haritadaki işaret küçücük bir kara noktadan ibaretti.</p>

      <p class="calibre2">"Bir köy," diye düzeltti Regis. "Orada fazla insan yok, ama bir büyücü ailesi olan Harpeller yaşıyor. Orada uzun bir süredir ikamet etmekteler ve kuzey topraklarını herkesten daha iyi biliyorlardır. Bize yardım etmekten memnuniyet duyarlar."</p>

      <p class="calibre2">Bruenor çenesini kaşıdı ve başıyla onayladı. "Sıkı bir yürüyüş. Yolda nelerle karşılaşabiliriz?"</p>

      <p class="calibre2">"Yalçın Kayalıklar," diye itiraf etti Regis, o yeri hatırladığı zaman birazcık cesareti kırılarak. "Vahşi ve orklarla dolu topraklar. Başka bir yolumuz olmasını dilerdim, ama Uzunsemer hala en iyi seçenek gibi görünüyor."</p>

      <p class="calibre2">"Kuzeydeki bütün yollarda tehlike vardır," diye hatırlattı Bruenor.</p>

      <p class="calibre2">Haritayı dikkatle incelemeye devam ettiler, onlar baktıkça Regis git gide daha fazla şey hatırladı. Bruenor'un gözüne alışılmadık ve açıklanmamış işaretler çarptı özellikle üç tanesi, neredeyse düz bir çizgi halinde Luskan'ın doğusundan itibaren dosdoğru Pusluorman'ın güneyindeki nehir şebekesine uzanıyordu.</p>

      <p class="calibre2">"Ata tepeleri," diye açıkladı Regis. "Uthgardt halkının kutsal yerleri."</p>

      <p class="calibre2">"Uthgardt?"</p>

      <p class="calibre2">"Barbarlar," diye yanıtladı Regis neşesizce. "Aynı vadidekiler gibi. Medeniyetin adetlerini onlardan daha iyi biliyor olabilirler, ama onlardan daha az saldırgan değiller. Dağınık kabileleri bütün kuzey topraklarına yayılmıştır, yabanlarda gezip dururlar."</p>

      <p class="calibre2">Bruenor buçukluğun korkusunu anlayarak homurdandı, kendisi de barbarların vahşi usullerine ve savaş becerilerine aşinaydı. Orklar çok daha kolay düşmanlar olurdu.</p>

      <p class="calibre2">İkisi tartışmalarını bitirdiği sırada, Drizzt nehre doğru sarkan bir ağacın serin gölgesinde kollarım açmış geriniyordu ve Wulfgar da sabah kahvaltısının üçüncü porsiyonunun yarısına gelmişti.</p>

      <p class="calibre2">"Gördüğüm kadarıyla, işkemben hala yemek için can atıyor!" diye seslendi Bruenor, tavada kalmış olan yetersiz yemeğe bakarak.</p>

      <p class="calibre2">"Macerayla dolu bir gece," diye yanıtladı Wulfgar neşeyle. Çıkan arbedenin onun ruh hali üzerinde görünüşe bakılırsa hiçbir yara bırakmadığını gözlemleyen dostları bundan oldukça memnun oldular. "İyi bir yemek yiyip sıkı bir uyku çektim miydi bir kez daha yola çıkmaya hazır olurum!"</p>

      <p class="calibre2">"Henüz kendini o kadar rahata alıştırma bakalım!" diye emretti Bruenor. "Bugünkü üç nöbetten birini sen tutacaksın!"</p>

      <p class="calibre2">Regis şaşırmış bir halde etrafına bakındı, kendi çalışma yükündeki herhangi bir artışı tespit etme konusunda her zaman atik davranırdı. "Üç nöbetten biri mi?" diye sordu. "Neden dört nöbetten biri değil?"</p>

      <p class="calibre2">"Elfin gözleri gece için," diye açıkladı Bruenor. "Gün batıp gittiğinde yolumuzu bulmak için hazır olmalı."</p>

      <p class="calibre2">"Peki ya yolumuz neresi?" diye sordu Drizzt, yosun kaplı ağaç yatağından. "Bir sonraki durağımız hakkında bir sonuca varabildiniz mi?"</p>

      <p class="calibre2">"Uzunsemer," diye yanıtladı Regis. "Doğuya ve güneye doğru iki yüz mil mesafede, Nevervvinter Ormanı'nın etrafından dolanıp yalçın kayalıkların içinden geçeceğiz."</p>

      <p class="calibre2">"O yerin adını hiç duymadım," diye yanıtladı Drizzt.</p>

      <p class="calibre2">"Harpeller'in yurdu," diye açıkladı Regis. "İyi niyetleri ve misafirperverlikleriyle tanınan bir büyücü ailesinin. On-Kasaba'ya gelmeden önce orada biraz vakit geçirmiştim."</p>

      <p class="calibre2">Wulfgar bu fikre yanaşmıyordu. Buzyeli Vadisi barbarları, kara sanatların sadece korkaklar tarafından kullanılan bir güç olduğunu düşündükleri için büyücüleri küçümserdi. "O yeri görmeye hiç isteğim yok," diye belirtti kesin bir tavırla.</p>

      <p class="calibre2">"Sana soran oldu mu?" diye hırladı Bruenor ve Wulfgar kendisini kararlılığından ödün verirken buldu. Sanki babası tarafından azarlandıktan sonra tartışmayı sürdürme konusunda inadı bırakan bir evlat gibiydi.</p>

      <p class="calibre2">"Uzunsemer'de çok eğleneceksin," diye onu temin etti Regis. "Harpeller misafirperverlik ünlerini hakkıyla kazanmışlardır ve Uzuıısemer'in harikaları sana büyünün hiç beklemediğin bir yönünü sunacaktır. Hatta onu bile kabul ..." elini istem dışı olarak Drizzt'i işaret ederken buldu ve söylemek üzere olduğu şeyi utanç içinde yarıda kesti.</p>

      <p class="calibre2">Ama cefakar drow sadece gülümsedi. "Korkma dostum," diye teselli etti Regis'i. "Sözlerin oldukça doğru ve sizin dünyanızdaki toplumsal konumumu kabullendim." Duraksadı ve kendisine yöneltilmiş rahatsız gözlere tek tek baktı. "Dostlarımı biliyorum ve düşmanlarımı savuşturuyorum," diye belirtti, onların endişelerini yok eden bir kesinlikle.</p>

      <p class="calibre2">"O işi bir kılıçla yapıyorsun," diye ekledi Bruenor yavaşça kıkırdayarak, fakat Drizzt'in kulakları bu fısıltıyı yakalamıştı.</p>

      <p class="calibre2">"Eğer yapmam gerekirse," diye gülümseyerek hemfikir oldu drow. Sonra, dostlarının yeteneklerinin kendisini emniyette tutacağına tamamen güvenerek, biraz uyku tutturabilmek için arkasını döndü.</p>

      <p class="calibre2">Nehrin kenarındaki gölgelikte aylak bir gün geçirdiler, ikindi vaktinde Drizzt ve Bruenor bir yemek yiyip, en azından kendi paylarına düşeni bitirene kadar Wulfgar ile Regis'in horul horul uyumasına izin vererek rotalarını tartıştılar.</p>

      <p class="calibre2">"Bir geceden fazla bir süre nehri takip edeceğiz," dedi Bruenor. "Sonra açık arazide güneydoğuya vuracağız. Bu bizi ormandan uzak tutacak ve önümüze dümdüz bir yol açacak."</p>

      <p class="calibre2">"Belki de birkaç günlüğüne sadece geceleri yolculuk etsek daha iyi olur," diye önerdi Drizzt. "Yelkenlerin Şehri'nin dışındayken bizi ne gibi gözlerin takip ettiğini bilmiyoruz."</p>

      <p class="calibre2">"Katılıyorum," diye yanıtladı Bruenor. "Haydi yola koyulalım öyleyse. Önümüzde uzun bir yol var ve onun ardında daha da uzunu bekliyor!"</p>

      <p class="calibre2">"Çok uzun," diye mırıldandı Regis, tembelce tek gözünü açarak.</p>

      <p class="calibre2">Bruenor ona tehlikeli bir bakış fırlattı. Seçtiği bu rota sebebiyle, dostlarım tehlikeye atma konusunda endişeliydi ve duygusal bir savunma mekanizması kullanarak, macera hakkındaki bütün şikayetleri kendi üzerine almıyordu.</p>

      <p class="calibre2">"Yürümek için demek istiyorum," diye çabucak açıkladı Regis. "Bu bölgede çiftlik evleri var, öyleyse etrafta atlar da olmalı."</p>

      <p class="calibre2">"Atlar bu yörede epey pahalı olur," diye yanıtladı Bruenor.</p>

      <p class="calibre2">"Belki de .. ." dedi buçukluk kurnazca ve arkadaşları onun ne düşündüğünü kolayca tahmin edebildi. Kaşları çatık bakışlar, genel bir hoşnutsuzluğu yansıtıyordu.</p>

      <p class="calibre2">"Önümüzde yalçın kayalıklar var!" diye tartıştı Regis. "Atlar orkları atlatabilir, ama onlar olmadan yürüyüşümüzün her bir milinde savaşmak zorunda kalırız! Ayrıca, sadece ödünç alacağız. Onlarla işimiz bitince hayvanları geri verebiliriz."</p>

      <p class="calibre2">Drizzt ve Bruenor, buçukluğun teklif ettiği bu üçkağıtçılığı hiç tasvip etmiyor, ama onun mantığını da çürütemiyorlardı. Yolculuklarının bu bölümünde atlar kesinlikle çok işlerine yarardı. "Oğlanı uyandır," diye hırladı Bruenor.</p>

      <p class="calibre2">"Peki ya benim planım?" diye sordu Regis.</p>

      <p class="calibre2">"Seçimimizi fırsatını bulunca yapacağız!"</p>

      <p class="calibre2">Regis bundan hoşnut kaldı, arkadaşlarının atları tercih edeceği konusunda kendinden emindi. Payına düşeni yedi, sonra akşam yemeğinden geriye kalan yetersiz artıkları da sıyırdı ve Wulfgar’ı uyandırmaya gitti.</p>

      <p class="calibre2">Kısa sürede yeniden yola çıktılar ve bundan pek az süre sonra, uzak bir mesafedeki küçük bir yerleşim yerinin ışıklarını gördüler.</p>

      <p class="calibre2">"Bizi oraya götür," dedi Bruenor Drizzt'e. "Belki de Gümbürgöbek'in planını denemeye değer."</p>

      <p class="calibre2">Kamp yerindeki muhabbeti kaçırmış olan Wulfgar bir şey anlamadı, ama münakaşaya girmedi, hatta cüceyi sorgulamadı bile. Korsan Palası'ndaki faciadan sonra bu yolculukta daha pasif bir rol oynamayı kabullenmişti, gideceği yolları diğer üçünün kararlaştırmasına izin verecekti. Şikayet etmeden takip edecek ve gerekli olacağı zaman için çekicini hazır bulunduracaktı.</p>

      <p class="calibre2">Nehirden ayrılıp birkaç mil boyunca iç kesimlere doğru ilerledikten sonra sıkı, ahşap bir çitin içinde bir araya toplanmış birkaç çiftliğin olduğu yere geldiler.</p>

      <p class="calibre2">"Etrafta köpekler var," diye fark etti Drizzt, istisnai duyuş yeteneğiyle onları işiterek.</p>

      <p class="calibre2">"Öyleyse Gümbürgöbek tek başına gidiyor," dedi Bruenor.</p>

      <p class="calibre2">Wulfgar'ın yüzü şaşkınlıkla buruştu, özellikle de buçukluğun bu fikirle pek de heyecanlanmadığını belirten bakışını gördükten sonra. "İşte buna izin veremem," diye patladı barbar. "Eğer aramızda korunmaya ihtiyacı olan bir kişi varsa o da minik kimsedir. O tehlikeye doğru yalnız başına yürürken, ben burada karanlıkta saklanmayacağım!"</p>

      <p class="calibre2">"Tek başına gidiyor," dedi Bruenor bir kez daha. "Buraya dövüşmek için gelmedik evlat. Gümbürgöbek bize birkaç at bulacak."</p>

      <p class="calibre2">Regis çaresice gülümsedi, Bruenor'un onun için kurmuş olduğu tuzağa kıskıvrak yakalanmıştı. Bruenor, Regis'in ısrar ettiği gibi, atları onun tahsis etmesine izin verecekti. Ama bu gönülsüz izinle birlikte, buçukluğun üzerine bir derece sorumluluk ve cesaret göstermek düşüyordu. Cücenin üçkağıtçılık konusunda kendi payını temize çıkartmasının bir yöntemiydi bu.</p>

      <p class="calibre2">Wulfgar buçukluğun yanında durmak konusunda kararlılığını korudu, fakat Regis, böylesine narin bir görüşmede genç savaşçının kazara bazı sorunlar çıkarabileceğini biliyordu. "Sen diğerleriyle kal," diye açıkladı barbara. "Bunu tek başıma becerebilirim."</p>

      <p class="calibre2">Cesaretini toplayarak kemerini göbek boğumunun üstüne çekti ve küçük yerleşim yerine doğru hızla ilerledi.</p>

      <p class="calibre2">Çitin kapısına doğru yaklaşırken onu birkaç köpeğin tehditkar hırlamaları karşıladı. Geri dönmeyi düşündü yakut süs büyük olasılıkla saldırgan köpeklere karşı işe yaramazdı. Derken bir adam siluetinin çiftlik evlerinin birinden dışarı çıkıp kendisine doğru geldiğini gördü.</p>

      <p class="calibre2">"Ne istiyorsun?" diye sordu çiftçi, kapının öteki tarafında meydan okurcasına duruyordu ve muhtemelen aile yadigarı olan antika bir sırıklıbaltayı sıkıca kavramıştı.</p>

      <p class="calibre2">"Ben sadece yorgun bir gezginim," diye açıklamaya başladı Regis, elinden geldiğince açması görünmeye çalışarak. Çiftçi bu hikayeyi pek sık duyardı.</p>

      <p class="calibre2">"Git buradan!" diye emretti.</p>

      <p class="calibre2">"Ama—"</p>

      <p class="calibre2">"Defol git!"</p>

      <p class="calibre2">Belli bir mesafe ötede, bayırın tepesinde duran üç yol arkadaşı bu karşılaşmayı izledi. Fakat loş ışıkta bu sahneyi yalnızca Drizzt neler döndüğünü anlayabilecek kadar iyi görebiliyordu. Drow, çiftçinin sırıklı baltayı sıkıca tutuşundan nasıl da gergin olduğunu görebiliyordu ve adamın isteğinde kesin kararlı olduğunu da yüzündeki tehditkar bakıştan çıkartabiliyordu.</p>

      <p class="calibre2">Ama sonra Regis ceketinin altından bir şey çekip aldı ve çiftçi de neredeyse anında silahı sıkı sıkı tutmayı bıraktı. Biraz sonra kapı sonuna kadar açıldı ve Regis içeri girdi.</p>

      <p class="calibre2">Dostlar, Regis'ten ses seda çıkmayan birkaç zor ve yorucu saat boyunca beklediler. Buçukluğu berbat bir hainliğin öldürdüğünden endişelenerek çiftçilerle kendi başlarına yüzleşmeyi düşündüler. En sonunda, ay doruk noktasını epey geçmişken, Regis ardında iki at ve iki midilliyle birlikte kapıdan dışarı çıktı. O ayrılırken çiftçi aileleri el sallayarak veda ettiler ve eğer yolu buraya düşerse durup ziyaret etmesi için ona söz verdirdiler.</p>

      <p class="calibre2">"İnanılmaz," diyerek güldü Drizzt Bruenor ve Wulfgar yalnızca gözlerine inanamayan bir halde kafalarını sağa sola salladılar.</p>

      <p class="calibre2">Regis küçük yerleşim yerine girdiği andan bu yana, gecikmenin arkadaşlarının sinirlerini bozup bozmadığını ilk defa merak etti. Çiftçi, beraberce oturup buraya ne gibi bir iş için geldiğini konuşmadan önce onun akşam yemeğine katılması için ısrar etmişti ve Regis, kibar olması gerektiği için (ayrıca o gün sadece tek bir akşam yemeği yemiş olduğu için) bunu kabul etmişti. Fakat yemeği elinden geldiğince kısa kesmiş ve kendisine ikram edilen dördüncü porsiyonu reddetmişti. O işten sonra atları almak epey kolay olmuştu. Tek yapması gereken, o ve arkadaşları oradan ayrıldıkları zaman atları Uzunsemer'de büyücülerle birlikte bırakacağına söz vermesiydi.</p>

      <p class="calibre2">Regis, arkadaşlarının kendisine çok uzun bir süre kızgın kalamayacağından emindi. Onları yarım gece boyunca bekletip endişelendirmişti, ama onun çabaları onlara tehlikeli bir yolda birçok gün kazandıracaktı. Biliyordu ki, at sürerken hızla yüzlerine çarpan rüzgarı hissederek geçirdikleri bir ya da iki saatten sonra hiddetleri yatışacaktı. Eğer o kadar kolay affetmeyecek olsalar bile, iyi bir yemek Regis için her zaman biraz sıkıntıya değerdi.</p>

      <p class="calibre2">Drizzt, grubu güneydoğuya götürmekten çok, kasten doğuya doğru götürüyordu. Uzunsemer'e giden dosdoğru yolu yaklaşık olarak kestirebilmesi için, Bruenor'un haritasında hiçbir yeryüzü işareti bulamamıştı. Eğer dosdoğru yolu denerse ve işareti ne kadar hafifçe olursa olsun bir parça bile kaçırırsa, kuzey şehri Mirabar'dan çıkan ana yola gelip çatacaklardı ve kuzeye mi güneye mi dönmeleri gerektiğini kestiremeyeceklerdi. Drow emindi ki dosdoğru doğuya giderek Uzunsemer'in kuzeyindeki yola çıkacaklardı. Seçtiği rota, yollarına birkaç mil katacaktı, ama muhtemelen onları bir iki günlük geri dönme işinden kurtaracaktı.</p>

      <p class="calibre2">Bir sonraki gün ve gece yolculukları temiz ve kolay geçti. Bundan sonra Bruenor, daha makul bir yolculuk temposu tutturabilecek kadar Luskan'dan uzaklaşmış olduklarına karar verdi. "Artık gündüzleri gidebiliriz," diye ilan etti, atlarla birlikte geçirdikleri ikinci günün ikindi vaktinde.</p>

      <p class="calibre2">"Ben geceyi tercih ederim," dedi Drizzt. Daha yeni uyanmıştı ve zarif, güçlü kuvvetli kara aygırının tüylerini tarıyordu.</p>

      <p class="calibre2">"Ben etmem," diye tartıştı Regis. "Geceler uyumak içindir, ayrıca atlar da onları sakat bırakacak olan çukurlar ve kayalara karşı tamamen kör durumda oluyorlar."</p>

      <p class="calibre2">"İki taraf için de en iyisini seçelim o zaman," diye önerdi Wulfgar, gerinip kemiklerindeki son uyku kırıntısını da atarak. "Güneş en tepeye çıktığında ayrılırız. Drizzt için güneşi ardımıza alır ve geceye kadar at süreriz."</p>

      <p class="calibre2">"İyi düşündün evlat," diye güldü Bruenor. "Aslında şimdi de gayet öğleden sonra gibi görünüyor. Öyleyse atlarınızın sırtına! Gitme zamanı!"</p>

      <p class="calibre2">"Akşam yemeğini yiyene kadar fikirlerini kendine saklayabilirdin!" diye söylendi Regis Wulfgar'a, isteksizce küçük midillisinin sırtına semerini takarken.</p>

      <p class="calibre2">Wulfgar debelenen dostuna yardım etmek için ilerledi. "Ama o zaman yarım gün kaybetmiş olurduk," diye yanıtladı.</p>

      <p class="calibre2">"Ah ne yazık olurdu," diye homurdandı Regis.</p>

      <p class="calibre2">O gün, Luskan'dan ayrılmalarının dördüncü gününde, yol arkadaşları yalçın kayalıklara geldiler. Kırık tümseklerin ve inişli çıkışlı tepelerin bulunduğu dar bir araziydi. Bu mekanı tanımlayacak en iyi tabir, 'engebeli ve vahşi bir güzellik' idi. Buraya gelen her yolcuya fetih duygusu yaşattıran ezici bir bozkır hissi vardı. İnsanın, sanki herhangi bir noktaya bakan ilk kişi kendisiymiş gibi hissetmesini sağlıyordu. Ve yaban arazilerde her zaman olduğu gibi, maceranın heyecanıyla birlikte, bir parça tehlike gelirdi. İnişli çıkışlı arazideki ilk yarığa daha yeni girmişlerdi ki Drizzt gayet iyi tanıdığı bazı işaretler fark etti: bir ork grubunun ezerek geçerken bıraktığı izler.</p>

      <p class="calibre2">"Bir günden daha az süre olmuş," dedi endişeye kapılmış yol arkadaşlarına.</p>

      <p class="calibre2">"Kaç tane?" diye sordu Bruenor.</p>

      <p class="calibre2">Drizzt omuz silkti. "En azından bir düzine, belki de iki katıdır."</p>

      <p class="calibre2">"Yolumuza devam edelim," diye önerdi cüce. "Önümüzdeler ve bu da arkamızda olmalarından daha iyidir."</p>

      <p class="calibre2">Günbatımı, o günün yolculuğunun yarısının bittiğini işaret ederek gelip çattığında, yol arkadaşları atların küçük bir çayırda otlamalarına müsaade ederek kısa bir mola verdiler.</p>

      <p class="calibre2">Ork izleri hala önlerindeydi, ama grubun artçısı olan Wulfgar durmadan arkasını gözlüyordu.</p>

      <p class="calibre2">"İzleniyoruz," dedi, arkadaşlarının sorgulayan yüzlerine cevaben.</p>

      <p class="calibre2">"Orklar mı?" diye sordu Regis.</p>

      <p class="calibre2">Barbar kafasını salladı. "Onlarsa bile daha evvel böylesini hiç görmedim. Zannımca, bizi izleyenler kurnaz ve ihtiyatlı."</p>

      <p class="calibre2">"Buradaki orklar iyi halkların adetlerini vadideki orklardan daha iyi biliyor olabilir," dedi Bruenor, ama bunların orklar olmadığından şüpheleniyordu ve buçukluğun da aynı endişeleri paylaştığını bilmek için Regis'e bakması gerekmiyordu. Regis'in ata tepeleri olarak tanımladığı harita işaretleri, şu anda bulundukları noktadan pek uzakta olamazdı.</p>

      <p class="calibre2">"Yeniden atlara," diye önerdi Drizzt. "Sıkı bir sürüş, buradan epey uzaklaşmamızı sağlar."</p>

      <p class="calibre2">"Ay batanından sonraya kadar ilerleriz," diye katıldı Bruenor. "Ve saldırıya karşı koyabileceğimiz bir yer bulduğunda dururuz. Şafak bizi bulmadan önce dövüşeceğiz gibi bir his var içimde!"</p>

      <p class="calibre2">Onları neredeyse yalçın kayalıkların başından sonuna kadar götüren yolculukları sırasında elle tutulur hiçbir işarete rastlamadılar. Hatta ork izleri bile kuzeye doğru dönüp önlerindeki yolu görünüşe göre tehlikesiz bırakmıştı. Fakat Wulfgar arkalarından gelen bir takım sesler duyduğundan ve görüş sahası içinde bazı hareketler fark ettiğinden emindi.</p>

      <p class="calibre2">Drizzt yalçın kayalıkları tamamen arkalarında bırakana kadar ilerlemeyi tercih ederdi, ama bu zorlu arazide giden atlar dayanıklılıklarının son raddesine ulaşmışlardı. Onları küçük bir tepenin üstünde duran, köknar ağaçlarından oluşmuş minik bir koruya doğru götürdü. Tıpkı diğerleri gibi drow da, dost olmayan gözlerin birden fazla yönden kendilerini izlediğinden şüpheleniyordu.</p>

      <p class="calibre2">Daha diğerleri atlarından inemeden Drizzt ağaçlardan birinin üzerine tırmandı. Atları birbirilerine yakın bir şekilde bağladılar ve kendilerini de hayvanların etrafına yerleştirdiler. Regis bile uyku tutturamazdı. Çünkü Drizzt'in gece görüşüne her ne kadar güvense bile, neyin gelmekte olduğunu daha şimdiden tahmin ederek kalbi güm güm atmaya başlamıştı.</p>

      <p class="calibre2">Yüzlerce savaş görüp geçirmiş olan deneyimli Bruenor, dövüş becerilerine dayanarak kendini yeterince güvende hissediyordu. Sırtını soğukkanlı bir şekilde ağacın birine yaslamıştı, çentiği bol baltası da göğsünün üzerindeydi, ellerinden biri sıkıca sapını kavrıyordu.</p>

      <p class="calibre2">Fakat Wulfgar başka hazırlıklar yapıyordu. İşe sopalar ve kırık dallar toplayıp uçlarını sivrilterek başladı. Edinebileceği her türlü avantajı değerlendirebilmek için onları alanın belirli stratejik konumlarına yerleştirdi, içinde durup savaşacağı alanı elinden geldiğince iyi etmeye çalışıyordu, sopaların ölümcül ve sivri uçlarını düşmanlarının yolunu kesmek için kullanacaktı. Kurnazca gizlediği diğer sopalar ise daha kendisine varamadan önce orklara çelmeyi takıp onları şişleyecekti.</p>

      <p class="calibre2">İçlerinde en gergin olan Regis, onları izledi ve dostlarının taktiklerindeki farklılıkları gözlemledi. Böyle bir dövüş için kendini hazırlamak amacıyla yapabileceği çok az şey olduğunu hissediyordu ve düşündüğü tek şey, arkadaşlarının çabalarını engellememek için ayak altından çekilmenin bir yolunu bulmaktı. Belki de sürpriz bir saldırı yapması için şans önünde beliriverecekti, ama şu noktada böyle ihtimalleri düşünmedi bile. Yiğitlik, buçukluğun içine kendiliğinden doğan bir şeydi. Hiçbir zaman tasarladığı bir şey değildi.</p>

      <p class="calibre2">Gergin beklentilerini yansıtan bütün o hazırlıklar ve oyalanmalar üzerine, yaklaşık bir saat sonra, neredeyse onları rahatlatacak şekilde bütün endişeleri gerçek oldu. Drizzt ağacın tepesinden, korunun aşağısındaki kırlarda bazı hareketlenmelerin olduğunü fısıldadı.</p>

      <p class="calibre2">"Kaç tane?" diye seslendi Bruenor.</p>

      <p class="calibre2">"Bize karşı dörde bir üstünler, belki de daha fazla," diye yanıtladı Drizzt.</p>

      <p class="calibre2">Cüce, Wulfgar'a doğru döndü. "Hazır mısın evlat?" Wulfgar çekicine yavaşça vurdu. "Dörde bir mi?" diye güldü. Bruenor genç savaşçının kendine güvenini takdir ediyordu, ama Regis'in açıktan açığa dövüşe karışacağı pek olası olmadığından bu oranlamanın daha da artacağını biliyordu.</p>

      <p class="calibre2">"Bırakalım gelsinler mi yoksa onları çayırlarda mı vuralım?" diye sordu Bruenor, Drizzt'e.</p>

      <p class="calibre2">"Bırakalım gelsinler," diye yanıtladı drow. "Onların bu ihtiyatlı yaklaşışı, bana hala bizi hazırlıksız yakalayacaklarını düşündüklerini gösteriyor."</p>

      <p class="calibre2">"Ve ters tepen bir baskın, uzaktan indirilen ilk darbeden daha iyidir," diye bitirdi Bruenor. "Dövüş başladığında yayınla elinden gelenin en iyisini yap elf. Biz seni bekliyor olacağız."</p>

      <p class="calibre2">Wulfgar, drowun gözlerinde fokurdamakta olan alevleri aklına getirdi. Drizzt'in savaş öncesindeki soğukkanlı dış görünüşünü yalanlayan ölümcül bir parıltıydı o. Drovvun savaş sevdası kendisininkini bile aştığı ve girdap gibi dönen palaların şimdiye kadar hiçbir düşman tarafından mağlup edildiğini görmediği için rahattı. Çekicini tekrar okşadı ve ağaçlardan birinin ardındaki bir oyuğun içine gizlendi.</p>

      <p class="calibre2">Bruenor atlardan ikisinin koca vücutlarının arasına süzüldü, her iki üzengiye de bir ayağını yerleştirdi. Regis ise uyuyan vücutları andırsın diye uyku tulumlarının içini doldurduktan sonra ağaçlardan birinin alçakta kalan dallarının altına saklandı.</p>

      <p class="calibre2">Orklar bir daire şeklinde kampa yaklaştılar, kolay bir saldırı düşündükleri barizdi. Drizzt, oluşturdukları dairedeki boşlukları, ayrılmış bir gruba yapılan desteği engelleyecek açık safları fark ettiğinde umutla gülümsedi. Bütün takım korunun çevresine hep beraber baskın yapacaktı ve büyük bir ihtimalle ilk darbeyi de kenara en yakın olan Wulfgar indirecekti.</p>

      <p class="calibre2">Orklar sinsice yaklaştılar. Gruplardan biri atlara, diğeri ise uyku tulumlarına doğru süzüldü. Dört tanesi Wulfgar'in yanından geçti, ama barbar, diğerlerinin Bruenor'un saldırabileceği kadar atlara yaklaşmasına izin vererek bir saniye daha bekledi. Ve sonra gizlenme vakti sona ermişti.</p>

      <p class="calibre2">Wulfgar saklandığı yerden dışarı fırladı. Büyülü savaş çekici Aegisfang çoktan harekete geçmişti. Barbar savaş tanrısına "Tempus!" diye haykırdı ve ilk darbesini indirerek iki orku yere yapıştırdı.</p>

      <p class="calibre2">Diğer grup, atları salıvermek ve kampın dışına çıkmalarını sağlamak suretiyle yoldaşların kaçış yollarını kesmeyi umarak atlara doğru koşuşturdu.</p>

      <p class="calibre2">Ama onları hırlayan cüce ve çınlayan baltası karşıladı!</p>

      <p class="calibre2">Şaşkına dönen orklar semerlere doğru sıçradıklarında, geri kalan ikisi saldırıya uğradıklarını bile anlamadan, Bruenor bir tanesini tam ikiye böldü ve ikincisinin kafasını temiz bir şekilde omuzlarından ayırdı.</p>

      <p class="calibre2">Drizzt kendisine hedef olarak, saldırı altındaki yoldaşlara en yakın olan orkları seçti. Dostlarına karşı gelecek düşman desteğini elinden geldiğince uzun bir süre geciktirmeye niyetliydi. Yay kirişi bir, iki ve üç kere tıngırdadı ve aynı sayıda ork toprağa düştü. Gözleri kapanmış ve elleri ölümcül okların saplarına çaresizce kenetlenmiş bir halde yere yığıldılar.</p>

      <p class="calibre2">Sürpriz saldırılar düşmanlarının saflarını oldukça etkili bir şekilde kesip budamıştı. Şimdi drow palalarını çekti ve tünemiş olduğu yerden aşağı indi. Geri kalan orkların işini, arkadaşlarıyla birlikte hızlıca bitireceği konusunda güveni tamdı. Fakat gülümsemesi kısa ömürlü olmuştu, çünkü aşağı inerken kırlarda daha fazla hareket fark etti.</p>

      <p class="calibre2">Drizzt üç yaratığın tam ortasına kondu, kılıçları henüz ayakları yere değmeden harekete geçmişti. Orklar drowun aşağı indiğini gördükten sonra— o kadar da şaşırmamışlardı, ama Drizzt onları dengelerini yitirmiş bir halde, silahlarını kaldırmaya çalışırken debelenir bir şekilde bırakmıştı.</p>

      <p class="calibre2">Drowun şimşek gibi darbelerine karşı herhangi bir gecikme kesin ölüm anlamına geliyordu ve birbirine karışmış vücutlar arasında hareketlerine hakim olan tek kişi Drizzt idi. Palaları ölümcül bir başarıyla ork tenini kesip şişledi.</p>

      <p class="calibre2">Wulfgar'ın şansı da drowa denkti. Yaratıklardan iki tanesiyle birden yüzleşiyordu ve orklar vahşi dövüşçüler olsa bile dev barbarın gücüyle boy ölçüşemiyorlardı. Bir tanesi kaba silahını, Wulfgar'ın savurduğu darbeyi karşılamaya yetecek bir zamanda kaldırdı, ama Aegisfang bu savunmayı paramparça etti. Önce silahı, sonra da bahtsız orkun kafatasım tuzla buz etti ve bu hareket için hiç yavaşlamadı bile.</p>

      <p class="calibre2">Bruenor'un başı ilk başta dertteydi. İlk saldırıları mükemmel bir şekilde başarılı olmuş, onu ayakta kalan sadece iki rakiple baş başa bırakmıştı —cücenin pek sevdiği bir orandı bu. Ama heyecanlanan atlar irkilip şaha kalkarak iplerini ağaç dallarından kopardılar. Bruenor yere yuvarlandı ve kendisim toplayamadan midillisinin toynakları tarafından kafasına bir çifte yedi. Aynı şekilde orklardan biri de yere düştü. Ama sonuncusu, bu kargaşaya hiç bulaşmadan yere indi ve atlar meydanı boş bırakarak yoldan çekilirken afallamış cücenin işini bitirmek için koşturdu.</p>

      <p class="calibre2">Şansına, Regis o içe doğan yiğitlik anlarından birini yaşıyordu. Ağacın altından dışarı fırladı, sessizce orkun arkasında yere sindi. Bu yaratık bir ork için uzun boyluydu ve parmaklarının uçundayken bile Regis kafasına vuracağı açıyı hiç beğenmemişti. Kabullenmiş bir şekilde omuz silkerek stratejisini değiştirdi.</p>

      <p class="calibre2">Daha ork, Bruenor'a saldırmaya bile başlamadan, buçukluğun gürzü dizlerinin arasına daldı ve daha da yukarı çıkıp kasıklarına girerek orku yerden havalandırdı. Ulumakta olan kurban, gözleri odaklanamaz bir halde dönerken yaralı yerini avuçladı ve savaş için daha fazla isteği kalmadan yere yığıldı.</p>

      <p class="calibre2">Hepsi bir anda olmuştu ama henüz zafer kazanılmamıştı. Arbedeye altı ork daha karıştı, ikisi Drizzt'in Bruenor ve Regis'e doğru gidiş yolunu kesiyor, üç tanesi dev barbarla tek başına yüzleşen arkadaşlarına yardıma gidiyordu. Ve bir tanesi de Regis'in olduğu yere doğru sinsice ilerleyerek, tehlikeden bihaber olan buçukluğa yaklaşıyordu.</p>

      <p class="calibre2">Regis, drowun uyarı çağrısını duyduğu anda, kürek kemiklerinin arasına bir sopa indi ve ciğerlerindeki havayı çalıp onu yere yığdı.</p>

      <p class="calibre2">Wulfgar dört bir yandan sıkıştırılıyordu ve savaştan önceki böbürlenmelerine rağmen bu durumu hiç mi hiç umursamadığını fark etti. Kendi savunması kırılmadan önce drowun onun yanına varacağını umarak darbeleri savuşturmaya odaklandı.</p>

      <p class="calibre2">Düşmanı feci şekilde sayıca fazlaydı.</p>

      <p class="calibre2">Bir ork kılıcı kaburgasına battı ve diğeri ise kolunu çentti.</p>

      <p class="calibre2">Drizzt şimdi yüzleştiği iki orku yenebileceğini biliyordu, ama barbar dostuna ya da buçukluğa yardım etmeye yetecek bir zamanda bunu yapabileceğinden şüpheliydi. Ayrıca kırlarda hala takviyeler bulunuyordu.</p>

      <p class="calibre2">Regis yuvarlanıp Bruenor'un hemen yanına yattı ve cücenin inlemesi ona bu savaşın ikisi için de bitmiş olduğunu söyledi. Sonra ork tepesine dikildi, sopası kafasının üzerine kalkmış ve çirkin yüzüne şeytani bir gülümseme yayılmıştı. Regis gözlerini kapadı, kendisini öldürecek olan darbenin inişim seyretmeye hiç niyeti yoktu.</p>

      <p class="calibre2">Sonra bir çarpma sesi duydu ... tepesinden bir yerden gelmişti.</p>

      <p class="calibre2">Şaşırmış bir şekilde gözlerini açtı. Saldırgan orkun göğsüne bir el baltası saplanmış duruyordu. Ork afallamış bir şekilde kafasını eğip baltaya baktı. Sopası zararsız bir şekilde arkasına düşüp kaldı ve yaratık da oldukça ölü bir şekilde geriye doğru yığıldı.</p>

      <p class="calibre2">Regis hiçbir şey anlayamamıştı. "Wulfgar?" diye sordu.</p>

      <p class="calibre2">Kocaman, neredeyse Wulfgar'ınki kadar geniş bir vücut üstünden sıçradı, orkun üzerine atıldı ve vahşi bir şekilde el baltasını çekip serbest bıraktı. O bir insandı ve bir barbar gibi kürklere bürünmüştü. Ama Buzyeli Vadili kabile adamlarının tersine, bu barbarın saçları simsiyahtı.</p>

      <p class="calibre2">"Ah hayır," diye inledi Regis, Bruenor'a Uthgardt barbarları hakkında bizzat kendisinin yapmış olduğu uyarıları hatırlayarak. Adam onun hayatını kurtarmıştı, ama onların vahşi şöhretini bilen Regis, bu çatışma sonucunda aralarında bir dostluğun gelişeceğinden şüpheliydi. Samimi teşekkürlerini sunmak ve barbarın onun hakkında herhangi bir düşmanca fikri varsa dağıtmak için doğrulmaya başladı. Hatta bazı dostane hisler uyandırmak için yakut süsü kullanmayı bile düşünüyordu.</p>

      <p class="calibre2">Ama hareketi sezen koca adam aniden döndü ve buçukluğun suratına tekmeyi basıverdi.</p>

      <p class="calibre2">Ve Regis geriye, karanlığın içine doğru yuvarlandı.</p>

      <p class="calibre2">&nbsp;</p>

      <p class="calibre2"><span class="none4">6. GÖK MIDILLILER</span></p>

      <p class="calibre2">Savaşın çılgınlığı içinde çığlıklar atan kara saçlı barbarlar koruya dalıverdi. Drizzt, bu iriyarı savaşçıların kırlardaki ork saflarının gerisinde hareket ederken gördüğü suretler olduğunu hemen anlayıverdi. Ama kimin tarafında olduklarından emin değildi.</p>

      <p class="calibre2">Her kime bağlı olurlarsa olsunlar, onların gelişi geri kalan orklarda dehşete yol açmıştı. Drizzt ile dövüşen iki ork, savaşa olan heveslerini bir anda yitiriverdi. İfadelerindeki ani değişim çatışmadan sıvışıp kaçma isteklerini açıkça gösteriyordu. Drizzt nasıl olsa fazla uzağa gidemeyeceklerini bilerek ve kendisinin de görünürden kaybolmakla akıllıca bir iş yapmış olacağını düşünerek orkların kaçmasına izin verdi.</p>

      <p class="calibre2">Orklar sıvıştı, ama kendilerini takip eden barbarlar kısa süre sonra, ağaçların ötesinde onları bir savaşa daha zorladı. Ortadan kaybolurken daha az göze batan Drizzt, yayını bırakmış olduğu ağaca hiç fark edilmeden geri tırmandı. . '</p>

      <p class="calibre2">Wulfgar savaş arzusunu o kadar da kolay bastıramadı. İki dostu alaşağı edilmişken, ork kanına susamışlığı dinmek bilmez bir hal almıştı ve savaşa yeni katılan adamlar da genç savaşçının reddedemeyeceği bir coşkuyla Tempus'a, onun savaş tanrısına sesleniyordu. Wulfgar'ın etrafında bulunan ve ani gelişmeler sebebiyle dikkatleri dağılan ork çemberi, tek bir anlığına duraksadı ve barbar epey sıkı saldırdı.</p>

      <p class="calibre2">Orkun biri, öteki tarafa baktı ve daha Wulfgar'a geri dönemeden önce Aegisfang yüzünü paramparça etti. Wulfgar çemberde oluşan açık noktadan dışarı çıktı, geçerken de bir ork daha patakladı. Yaratık geri dönme ve savunmasını düzenleme çabası içinde tökezleyince, güçlü barbar onu yere serdi. Geri kalan ikisi arkalarını dönüp kaçtılar, ama Wulfgar hemen peşlerindeydi. Çekicini fırlatıp bir tanesinin hayatına son verdi ve diğerinin üzerine atıldı, onu altında bırakıp yere devirdi ve çıplak elleriyle canını aldı.</p>

      <p class="calibre2">İşini bitirdiğinde, yani orkun boyun kemiğinin son çatırtısını duyduğunda, Wulfgar içinde bulunduğu zor durumu ve dostlarmı hatırladı. Ayağa kalkıp sırtını ağaçlara dönerek geri çekildi.</p>

      <p class="calibre2">Kara saçlı barbarlar onun becerilerine saygı duyarak mesafelerini korudular. Bu sebeple Wulfgar onların maksatlarından emin olamadı. Dostlarını görebilmek için etrafına bakındı. Regis ve Bruenor, atların önceden bağlanmış oldukları yerde yan yana yatıyorlardı; onların ölü ya da diri olduklarını kestiremiyordu. Drizzt'ten hiç eser yoktu, ama ağaçların diğer ucunda dövüş devam etmekteydi.</p>

      <p class="calibre2">Savaşçılar onun etrafına yayılıp geniş bir yarım daire oluşturarak bütün kaçış yollarını kapattılar. Ama etraflarını sarmayı aniden kestiler, çünkü Aegisfang büyülü bir şekilde Wulfgar'in eline geri dönmüştü.</p>

      <p class="calibre2">Bu kadar fazla adama karşı kazanamazdı, ama bu düşünce gözünü korkutmuyordu. Gerçek bir savaşçı gibi, dövüşerek ölecekti ve ölümü hatırlanacaktı. Biliyordu ki, eğer kara saçlı barbarlar üzerine gelirlerse birçoğu ailelerine geri dönemeyecekti. Topuklarını yere gömdü ve savaş çekicini sıkıca kavradı. "Haydi bitirelim şu işi," diye hırladı gece karanlığına doğru.</p>

      <p class="calibre2">Yukarılardan bir yerden, hafif ama emreder gibi bir "Dur!" sesi geldi. Wulfgar hemen Drizzt'in sesini tamdı ve çekici sıkıca tutmayı bıraktı. "Şerefine sadık kal, ama bil ki seninkinden başka hayatlar da tehlikede!"</p>

      <p class="calibre2">Wulfgar, Regis ile Bruenor'un muhtemelen hala hayatta olduklarını o zaman anladı. Aegisfang'i yere bıraktı ve savaşçılara doğru seslendi, "Selamlar olsun."</p>

      <p class="calibre2">Cevap vermediler ama içlerinden biri, neredeyse Wulfgar kadar uzun boylu ve geniş kaslı biri, sıradan ayrılıp ilerledi ve onun önünde durdu. Yabancının uzun saçında tek bir örgü vardı, yüzünün yanından aşağı iniyor ve omzuna dökülüyordu. Suratına beyaz boyayla kanat imgeleri çizilmişti. Cüssesinin sertliği ve yüzündeki disiplinli ifade, yabani bozkırdaki hayatı yansıtıyordu ve eğer saçları kuzguni siyah olmasaydı, Wulfgar onun Buzyeli Vadisi kabilelerinden birine mensup olduğunu düşünürdü.</p>

      <p class="calibre2">Koyu saçlı adam aynı şekilde Wulfgar'ı tanıdı, ama kuzey ülkelerinin toplumsal yapıları konusunda daha deneyimli olduğu için bu benzerlikler karşısında pek de sasıtmadı. "Sen vadilisin," dedi, ortak lisanın kırık dökük bir halini kullanarak. "Dağların ötesinden, soğuk rüzgarlar esen yerden."</p>

      <p class="calibre2">Wulfgar kafasını salladı. "Ben Alageyik Kabilesi'nden Beornegar oğlu Wulfgar. Tanrılarımız ortak, çünkü ben de güç ve cesaret için Tempus'a sesleniyorum."</p>

      <p class="calibre2">Koyu saçlı adam etrafta yatan ölü orklara baktı. "Tanrı çağrılarına cevap xreriyor, vadili savaşçı."</p>

      <p class="calibre2">Wulfgar'ın çenesi gururla havaya kalktı. "Aynı zamanda orklara karşı nefretimiz de ortak," diye devam etti, "ama ben, sen ve senin halkın hakkında hiçbir şey bilmiyorum."</p>

      <p class="calibre2">"Öğreneceksin," diye yanıtladı koyu saçlı adam. Elini uzattı ve savaş çekicini işaret etti. Wulfgar sertçe doğruldu, sayılar ne olursa olsun teslim olmaya hiç niyeti yoktu. Koyu saçlı adam yanına doğru baktı ve Wulfgar'in bakışlarını da o yöne çekti. İki savaşçı Bruenor ve Regis'i yerden kaldırmış ve sırtlarına atmıştı, bu sırada diğerleri de atları yakalamış getiriyordu.</p>

      <p class="calibre2">"Silah," diye talep etti koyu saçlı adam. "İznimiz olmadan bizim topraklarımıza girdin, Beornegar oğlu Wulfgar. Bu suçun cezası ölümdür. Hükmümüzün küçük arkadaşların üzerine uygulanışım seyredecek misin?"</p>

      <p class="calibre2">Eğer genç Wulfgar olsaydı, hiddetinin aleviyle her şeyi boş vererek saldırırdı. Ama Wulfgar dostlarından çok şey öğrenmişti, özellikle de Drizzt'ten. Aegisfang'in çağrılarına istediği zaman cevap vereceğini ve Drizzt'in onları terk etmeyeceğini biliyordu. Simdi dövüşmenin sırası değildi.</p>

      <p class="calibre2">Hatta ellerini bağlamalarına bile izin verdi, hiçbir Alageyik Kabilesi savaşçısının asla izin vermeyeceği, şeref kırıcı bir hareketti bu. Ama Wulfgar Drizzt'e inanıyordu. Elleri yeniden çözülecekti. O zaman son sözü söyleyen kendisi olacaktı.</p>

      <p class="calibre2">Barbar kampına vardıkları zaman, hem Regis hem de Bruenor kendilerine gelmişlerdi. Elleri bağlanmış bir halde Wulfgar’ın yanında yürümekteydiler. Kurumuş kan cücenin saçını kaskatı kesmişti ve Bruenor miğferini kaybetmişti. Ama cüce dayanıklılığı, bir kez daha paçayı sıyırmasını sağlamıştı.</p>

      <p class="calibre2">Bir tepeyi tırmandıktan sonra, çadırlar ve alev alev yanan kamp ateşlerinden oluşan bir halkanın çevresine geldiler. Geri dönen savaş grubu Tempus'a neşeyle savaş çığlığı atarak kamp yerini harekete geçirdi, şanlı şerefli zaferlerini ilan etmek için kesik ork kafalarını çemberin içine attılar. Kısa sürede kamp yerindeki coşku içeri giren savaş ekibininkine denk duruma geldi. Önce, uluyan yirmi tane barbar tarafından karşılanmak üzere üç esir öne çıkarıldı.</p>

      <p class="calibre2">"Ne yer bunlar?" diye sordu Bruenor, meraktan çok alayla.</p>

      <p class="calibre2">"Her ne yiyorlarsa, çabuk beslemek lazım," diye yanıtladı Regis, arkasında duran muhafız tarafından ensesine bir şaplak yiyip sessiz olması konusunda uyarılarak.</p>

      <p class="calibre2">Esirler ve atlar bir konvoy halinde kampın merkezine doğru götürüldü ve kabile adamları bir zafer dansıyla etraflarını sardı. Toprağın üstündeki ork kafalarım tekmeleyip yol arkadaşlarına yabancı bir lisanda şarkı söylüyor, bu geceki başarı için Tempus'a ve kahraman ataları Uthgar'a şükranlarını sunuyorlardı.</p>

      <p class="calibre2">Bu yaklaşık bir saat boyunca devam etti, sonra hepsi bir anda sona erdi ve çemberdeki her yüz, geniş ve süslü bir çadırın kapalı tentesine doğru döndü.</p>

      <p class="calibre2">Tente açılmadan önce bir anlığına sessizlik korundu. Dışarı yaşlı bir adam fırladı, bir çadır direği kadar incecikti, ama yaşının göstereceğinden çok daha hareketliydi. Yüzü savaşçılarınkiyle aynı işaretlerle boyanmıştı, fakat bu işaretler daha özenle yapılmıştı. Gözlerinden birinin üzerinde geniş ve kocaman mücevheri olan bir göz yaması vardı. Cüppesi en saf beyazdandı, her ne zaman kollarını yana doğru sallasa cüppesinin yenleri tüylü kanatlar gibi görünüyordu. Savaşçıların safları arasında dans etti ve hızla dönüp durdu. Ve o geçip gidene kadar hepsi nefeslerini tutup irkildiler.</p>

      <p class="calibre2">"Reis mi?" diye fısıldadı Bruenor.</p>

      <p class="calibre2">"Şaman,” diye düzeltti, kabile hayatı adetleri konusunda daha bilgili olan Wulfgar. Savaşçıların bu adama gösterdiği saygı, ölümlü bir düşmanın, hatta bir reisin bile uyandırabileceğinden daha öte bir korkudan kaynaklanıyordu.</p>

      <p class="calibre2">Şaman aniden döndü ve sıçradı, üç esirin tam önünde yere kondu. Sadece bir anlığına Bruenor ve Regis'e baktıktan sonra bütün ilgisini Wulfgar'a çevirdi.</p>

      <p class="calibre2">"Ben Valric Yüce Göz," diye haykırdı aniden. "Gök Midillileri'nin takipçilerinin rahibi! Uthgar'm Çocukları'nın rahibi!"</p>

      <p class="calibre2">"Uthgar!" diye tekrarladı savaşçılar, el baltalarını ahşap kalkanlarına vurarak.</p>

      <p class="calibre2">Wulfgar karmaşanın dinmesini bekledi, sonra kendini tanıttı. "Ben Alageyik Kabilesi'nden Beornegar oğlu Wulfgar."</p>

      <p class="calibre2">"Ve ben de Bruenor—" diye başladı cüce.</p>

      <p class="calibre2">"Sus!" diye haykırdı Valric ona, öfkeyle titreyerek. "Sen umurumda değilsin!"</p>

      <p class="calibre2">Bruenor çenesini kapadı ve baltası ile Valric'in kafası hakkında bazı hoş fanteziler kurdu.</p>

      <p class="calibre2">"Zarar ziyan vermek ya da arazinize izinsiz girmek niyetinde değildik," diye başladı Wulfgar, ama Valric elini havaya kaldırarak sözünü kesti.</p>

      <p class="calibre2">"Amacınız beni ilgilendirmiyor," diye açıkladı sakince, fakat heyecanı bir anda yeniden yükseldi. "Seni bize Tempus getirdi, hepsi bu! Değerli bir savaşçı mı?" Etrafında duran adamlarına bakındı ve onların cevapları, yaklaşan meydan okuma için hevesli olduklarını gösterdi.</p>

      <p class="calibre2">"Kaç tanesinde hak iddia ediyorsun?"</p>

      <p class="calibre2">"Yedi tanesi önümde yere serildi," diye yanıtladı genç barbar gururla.</p>

      <p class="calibre2">Valric uygun bularak başım salladı. "Uzun ve güçlü," diye yorum yaptı. "Tempus seninle mi değil mi bir anlayalım bakalım. Gök Midillileri'yle birlikte olmaya değer misin karar verelim!"</p>

      <p class="calibre2">Hemen haykırışlar başladı ve iki savaşçı, Wulfgar’ın ellerini çözmek için aceleyle koşturdu.</p>

      <p class="calibre2">Savaş ekibinin en sonuncu üyesi de dördüncü atın sürücüsünü aramayı bırakıp gidene kadar, Drizzt ağacının tepsinde bekledi. Sonra çabucak harekete geçerek düşürülmüş bazı eşyaları topladı: cücenin baltası ve Regis'in gürzü. Fakat Bruenor'un kan lekeli, yeni ezilmiş ve boynuzlarından biri kırılmış miğferini bulduğu zaman duraksayıp kendisini toparlamak zorunda kaldı. Acaba dostu hayatta kalabilmiş miydi?</p>

      <p class="calibre2">Kırık miğferi bohçasının içine tıkıştırdı ve ihtiyatlı bir mesafe koruyarak, ayrılan ekibin ardından gizlice ilerledi.</p>

      <p class="calibre2">Kamp yerine gelip de üç arkadaşını gördüğü zaman üzerine bir rahatlama çöktü. Bruenor soğukkanlılıkla Wulfgar ve Regis'in yanında duruyordu. Tatmin olan Drizzt, duygularını ve bir önceki dövüş hakkındaki bütün düşüncelerini bir kenara bıraktı, dostlarını kurtaracak bir saldırı planı tasarlayarak şu anda içinde bulunduğu duruma odaklandı.</p>

      <p class="calibre2">Koyu saçlı adam açtığı ellerini Wulfgar'a doğru uzattı, sarışın hemcinsini ellerini sıkıca kavramaya davet ediyordu. Wulfgar daha evvel bu müsabaka çeşidini hiç görmemişti, ama kendi halkının uyguladığı güç testlerinden pek de farklı bir şey değildi.</p>

      <p class="calibre2">"Ayakların kıpırdamayacak!" diye bilgi verdi Valric. "Bu güç müsabakası! Bırakalım senin değerini bize Tempus göstersin!"</p>

      <p class="calibre2">Wulfgar'ın sert yüz ifadesi, bunun gibi bir karşılaşmada her adamı yenebileceğine dair özgüveni hakkında bir ipucu bile vermiyordu. Ellerini rakibininkilerin seviyesine kaldırdı.</p>

      <p class="calibre2">Adam, iri yabancıya hırladı ve Wulfgar'ın ellerini öfkeyle kavradı. Neredeyse anında, daha Wulfgar kavrayışını sıklaştıramadan veya ayaklarım sabitleyemeden, şaman başlamaları için haykırdı ve koyu saçlı adam ellerini öne doğru iterek Wulfgar’ı bilekleri üzerinde geriye doğru büktü. Kamp yerinin her köşesinden haykırışlar koptu; koyu saçlı adam kükredi ve bütün gücüyle ileri abandı, ama şaşkınlık anı geçtiği anda Wulfgar karşı koymaya başladı.</p>

      <p class="calibre2">Wulfgar'ın boynundaki ve omuzlarındaki demirden damarlı kaslar gerildi ve koca kolları, hücum eden kanın baskısıyla kıpkırmızı oldu. Tempus hakikaten de onu kutsamıştı; hatta güçlü rakibi bile bu kudret karşısında ağzı beş karış açılmış bir şekilde, hayranlıkla bakakaldı. Wulfgar dosdoğru gözlerinin içine bakıyor ve onun hırlayışına, kaçınılmaz zaferin haberini veren kararlı bir bakışla cevap veriyordu. Sonra Beornegar'm oğlu öne doğru abandı, koyu saçlı adamın devinirliğini durdurdu ve zorlayarak kendi ellerini bilekleriyle daha düzgün bir açıya getirdi. Eşitlik sağladıktan sonra, Wulfgar anladı ki tek bir ani itişle birlikte rakibini, kendisinin biraz evvel kurtulmuş olduğu dezavantajlı duruma sokabilirdi. O noktadan sonra ise, koyu saçlı adamın dayanmak için pek az şansı kalırdı.</p>

      <p class="calibre2">Ama Wulfgar bu mücadeleyi hemen bitirmeye o kadar da hevesli değildi. Rakibini rezil etmek istemiyordu bu iş sadece bir düşman kazandırırdı ve daha da önemlisi, Drizzt'in yakınlarda olduğunu biliyordu. Müsabakayı ne kadar uzatırsa ve bütün kabile üyelerinin gözlerini ne kadar çok üzerinde tutabilirse, Drizzt'in herhangi bir planı harekete geçirmek için o kadar vakti olurdu.</p>

      <p class="calibre2">İki adam birçok dakika boyunca durumlarını korudu ve Wulfgar, kampın öteki ucunda duran kendini kaptırmış muhafızların ötesinde, atların arasından süzülen kara bir şekil gördüğünde gülümsemeden edemedi. Bu kendi hayal gücü müydü değil miydi pek kestiremiyordu, ama karanlığın içinden ona bakan iki tane lavanta renkli, alev alev yanan nokta gördüğünü sanıyordu. Birkaç dakika daha, diye karar verdi, fakat müsabakayı bitirmemekle bir kumar oynadığını da biliyordu. Eğer çok uzun süre dayanırlarsa şaman bir beraberlik ilan edebilirdi.</p>

      <p class="calibre2">Derken hepsi sona erdi. Wulfgar'ın kollarındaki damarlar ve kirişler kabardı ve omuzlan daha da yükselip şişti. "Tempus!" diye hırlayarak bir başka zafer için tanrıya şükranını sundu. Sonra ani ve şiddetli bir güç patlamasıyla birlikte koyu saçlı adamı dizleri üzerine çökertti. Kamptaki herkes sessizleşti, hatta bu hadise karşısında şamanın bile dili tutulmuştu.</p>

      <p class="calibre2">Wulfgar'ın yanına iki tane muhafız ihtiyatla yaklaştı.</p>

      <p class="calibre2">Mağlup edilen savaşçı ayağa kalktı ve Wulfgar ile yüz yüze geldi. Yüzünü hiçbir öfke belirtisi lekelemiyordu, sadece samimi bir takdir duygusu vardı. Çünkü Gök Midillileri şerefli bir halktı.</p>

      <p class="calibre2">"Seni aramıza kabul etmeliyiz," dedi Valric. "Gök Midillileri'nin Reisi Jerek Kurtkatili'nin oğlu Torlin'i mağlup ettin. Torlin daha evvel hiç yenilmemişti."</p>

      <p class="calibre2">"Peki ya dostlarım?" diye sordu Wulfgar.</p>

      <p class="calibre2">"Onlar umurumda bile değil!" diye sertçe karşılık verdi Valric. "Cüce, bizim topraklarımızdan geçip gitmek için serbest bırakılacak. Ne onunla ya da onun türüyle bir kavgamız var, ne de onlarla herhangi bir münasebette bulunmak istiyoruz!"</p>

      <p class="calibre2">Şaman şeytanca Wulfgar'a baktı. "Diğeri ise zayıf bir yaratık," diye belirtti. "Senin kabileye geçiş ücretin olarak iş görecek, kanatlı ata sunduğun kurban olacak."</p>

      <p class="calibre2">Wulfgar hemen cevap vermedi. Gücünü denemişlerdi ve şimdi sadakatini imtihan ediyorlardı. Gök Midillileri, kendi kabilelerinde bir yer teklif ederek ona en büyük şerefi vermişlerdi, ama şüphesiz ki bağlılığını göstermesi koşuluyla. Wulfgar kendi halkım ve onların birçok yüzyıldır tundrada yaşamış oldukları hayat tarzını düşündü. Hatta bugün bile, Buzyeli Vadisi barbarlarından birçoğu bu şartları kabul eder ve Regis'i öldürürdü, bir buçukluğun hayatının böyle bir onur için küçük bir bedel olduğunu düşünürlerdi. İşte Wulfgar’ın varlığının kendi halkıyla benzeşmeyen noktası buydu. Onların ahlaki değerlerinin kendi kişisel standartları tarafından kabul edilemez nitelikteki bir yönüydü bu.</p>

      <p class="calibre2">"Hayır," diye cevap verdi Valric'e, gözlerini hiç kırpmadan.</p>

      <p class="calibre2">"O zayıf bir yaratık!" diye gerekçe gösterdi Valric. "Sadece güçlü olan yaşamayı hakkeder!"</p>

      <p class="calibre2">"Kaderinde karar kılmak bana düşmez," diye yanıtladı Wulfgar. "Ve sana da düşmez."</p>

      <p class="calibre2">Valric iki muhafıza işaret etti ve onlar da anında Wulfgar'in ellerini yeniden bağladı.</p>

      <p class="calibre2">"Halkımız için büyük bir kayıp," dedi Torlin, Wulfgar'a.</p>

      <p class="calibre2">"Aramızda çok şerefli bir yer edinebilirdin."</p>

      <p class="calibre2">Wulfgar cevaplamadı, Torlin'in bakışına uzun bir süre karşılık verdi. İkisi birbirine saygı duyuyordu ve bununla beraber, prensiplerinin böyle bir katılım için oldukça farklı olduğunu karşılıklı olarak anlıyorlardı. Gerçek olamayacak bir hayali paylaştılar, omuz omuza savaşıp bir sürü ork devirdiklerini ve ozanlara yeni bir efsane yazmaları için ilham verdiklerini hayal ettiler.</p>

      <p class="calibre2">Drizzt'in saldırma zamanı gelip çatmıştı. Drow, müsabakanın sonucunu görmek, ayrıca düşmanlarını daha iyi ölçüp tartmak için atların yanında duraksadı. Saldırı planıyla sadece hasar vermekten daha fazla etki bırakmayı planlıyordu. Dostlarının çemberin içinden kurtulabilmelerine yetecek kadar uzun bir süreliğine, korkusuz savaşçı kabileyi şaşırtmak için büyük bir gösteri sergilemek istiyordu.</p>

      <p class="calibre2">Hiç şüphesiz ki barbarlar kara elfleri duymuştu. Ve yine hiç şüphesiz ki, duydukları hikayeler dehşet vericiydi.</p>

      <p class="calibre2">Drizzt sessizce atların gerisindeki iki midilliyi bağladı sonra her bir ayağını birinin üzengisine yerleştirmek suretiyle atlara bindi. İkisinin arasında doğrularak ayağa kalktı ve pelerininin kukuletasını geriye doğru attı. Lavanta renkli gözlerindeki tehlikeli parıltı kıvılcımlar saçıyordu, binekleri çembere doğru şimşek gibi sürerek kendisine en yakın olan barbarları etrafa dağıttı.</p>
    </div>
  </div>
</body>
</html>
