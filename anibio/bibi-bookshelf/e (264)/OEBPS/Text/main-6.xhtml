<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmiyor</title>
    <meta http-equiv="Content-Type" content="text/html; charset=utf-8"/>
  <link href="../../stylesheet.css" rel="stylesheet" type="text/css"/>
<link href="../../page_styles.css" rel="stylesheet" type="text/css"/>
</head>
  <body class="calibre">
  <h1 class="calibre5"><a id="bookmark0" class="calibre9"></a><span class="calibre6">Bölüm 14</span></h1>

  <p class="calibre3">"Kim yazmış?" dedi Selma Karaca sesini epeyce yükselterek. Biraz da titretti belki isteyerek, belki istemeyerek.</p>

  <p class="calibre3">Elimi hafif geriye, otomobilimin tavanına doğru uzattım. İç lambayı yaktım. İkimiz de gözlerimizi kıstık. Çekin ön yüzünü gözlerime doğru yaklaştırdım daha iyi görebilmek için.</p>

  <p class="calibre3">Tane tane okudum, bir türlü bitip tükenmeyecek izlenimi verecek kadar çok rakamdan oluşmuş gibi duran bir hesap numarasının altındaki ismi.</p>

  <p class="calibre3">"N. Erkan Abadan."</p>

  <p class="calibre3">"Ne?" dedi Selma Karaca.</p>

  <p class="calibre3">"Evet, 'N' dedim. Ne nokta Erkan Abadan. Keşideci."</p>

  <p class="calibre3">"Ne?" dedi Selma Karaca yeniden.</p>

  <p class="calibre3">"Keşideci," dedim. "Çeki yazıp veren yani. Keşideci o."</p>

  <p class="calibre3">"Orayı anladık," dedi aceleyle. Sonra yanlış bir şey söylemiş gibi durakladı. "...Ne kadar?"</p>

  <p class="calibre3">"Ne ne kadar?" dedim ben bu sefer. Aklım başka yerdeydi sanki benim de.</p>

  <p class="calibre3">"Çekte yazan miktar?" dedi Selma Karaca.</p>

  <p class="calibre3">Çekte yazan miktarı öğrenmeyi o sorduktan sonra akıl etmişim gibi baktım elimdeki kâğıt parçasına. Türkiye koşullarında çok cömert sayılabilecek rakamın yazıyla yazılmış halini okumak daha kolaydı. Miktar anında şekilleniyordu insanın gözünün önünde. Hiçbir müşterime telaffuz edemeyeceğiniz kadar çoktu.</p>

  <p class="calibre3">Alabileceğim bir otomobilin fiyatından çok dahi fazlaydı. Belki reklamcı arkadaşımın da.</p>

  <p class="calibre3">“Selma Karaca yineledi sorusunu. “Kaç lira?" dedi.</p>

  <p class="calibre3">"Peşin parayı görünce heyecanlandın bakıyorum," dedim. Çok lira."</p>

  <p class="calibre3">"Söyleyemeyeceğiniz kadar çok mu?"</p>

  <p class="calibre3">"Bazıları için olmayabilir ama evet!" dedim.</p>

  <p class="calibre3">Önüne döndü. Elini çantasına daldırdı. Sigara paketini çıkardı. İçinden bir tane çekip yaktı. Sigaranın ucundan otomobilimin tavanına uzanan duman, bir dolu eski gün hatırasını yalanlaştırarak burnumdan beynime doğru süzüldü. Kızın elindeki sigarayı kapıp içsem mi diye düşündüm bir an. Vazgeçtim sonra. Kendi kendime bir söz verdim. Ödül sözü.</p>

  <p class="calibre3">Selma Karaca bir nefes daha çekti sigarasından, aklımdan içenleri okumuş gibi açık pencereden dışarı üfledi dumanları kafasını çevirip. Sonra bana döndü.</p>

  <p class="calibre3">"Şimdi ne olacak?" dedi.</p>

  <p class="calibre3">Cevap vermedim. Ödülümü kafamın içinde şekillendirmeğe çalıştım. Daha doğrusu ödülün koşullarını. Ödülün kendisi belliydi, kimseler elimden alamazdı. Çizmem gereken o noktaya giden yoldu. Yolumu doğru dürüst belirlemeliydim. Ne şeridime ne başkasına haksızlık etmeden. Milattan sonra iki binli yılların İstanbul'unda hak ve dürüstlük adına ne kaldıysa, üstüne basmadan adımlayacağım bir yol kalmış olmalıydı.</p>

  <p class="calibre3">Selma Karaca tekrar etti sorusunu.</p>

  <p class="calibre3">"Şimdi ne olacak?" dedi. "Ne yapacaksınız? Bir yerlere gidip bir şeyler yiyecek miyiz?" "İştahın var mı?" dedim.</p>

  <p class="calibre3">"Söylenemeyecek kadar büyük bir miktar para sizin de iştahınızı açmadı mı?" dedi.</p>

  <p class="calibre3">İştahımın açık olup olmadığını denetler gibi göbeğime baktım direksiyonun üzerinden. Başka bir şey düşünüyordum, aktarmadım Selma Karaca'ya ama.</p>

  <p class="calibre3">"Doğrusunu istersen hayır," dedim. "Evin önüne gelmeden yemiştim bir şeyler. Aslında şimdi gidip birisine bir şeyler sormam gerektiğini düşünüyorum."</p>

  <p class="calibre3">"Kime?" dedi.</p>

  <p class="calibre3">"Bunu söylemeyeyim," dedim. "Sizinle gelmem de uygun olmaz o zaman, öyle dedi.</p>

  <p class="calibre3">"Benimle gezmek çok fazla tavsiye edilen bir şey değil dedim. "Yukarda, evin önündeki hıyarları hatırlasana."</p>

  <p class="calibre3">Selma Karaca kırk yıl önceki siyah beyaz bir filmden fırlamış file çoraplı bir kadın gibi güldü. Elinde sigarası vardı da uzun ağızlığı yoktu.</p>

  <p class="calibre3">"Evin önündeki 'hıyarların' benim için gelmediğini nerden biliyorsunuz?" dedi hafifçe gözlerini kısarak gülüşü üzerine.</p>

  <p class="calibre3">Dönüp baktım yüzüne. Gülüşü değişmedi. Sözlerinin etkisini görmek için bekliyordu.</p>

  <p class="calibre3">"Ben de onu soracaktım şimdi gidip," dedim. Başka şeyler de soracaktım.</p>

  <p class="calibre3">"Bana neden sormuyorsunuz?" dedi.</p>

  <p class="calibre3">"Sana sorduğum şeylerden doğru dürüst cevap alamadığım için," dedim. "Beceremiyorum nedense. Konuşmaya senden daha hevesli olacak birine gitmeyi planlıyorum." "Konuşacağına benden hevesli olacağına nereden emin olabiliyorsunuz?"</p>

  <p class="calibre3">Elimi otomobilimin kontağına götürdüm.</p>

  <p class="calibre3">"Motive edebileceğimi düşünüyorum," dedim. "Lütfen ben de geleyim," dedi başını bana doğru çevirip gözlerime bakarak. Benim evdeki bakışlarına benzer bir şey gördüm gözlerinde. Başımı çevirdim.</p>

  <p class="calibre3">"Seni nerede bırakayım?" dedim cevap yerine. Otomobilimin kontak anahtarım yuvasında çevirdim. Selma Karaca sanki önce motorun konuşmasına izin vermesi zorunluymuş gibi bekledi. On beş yaşındaki motorun hırıltıları tekdüzeleşince sigarasını açık pencereden fırlattı nereye gittiğine bakmadan. Ağzının içinden mırıldandı. Ne dediğini anlamadım. Soramadım da. Ne dedin diye.</p>

  <p class="calibre3">Başımı sanki anlamış gibi salladım otomobilimi geriye çevirirken. Kendimi attım yola, sağdan soldan gelen var mı diye bakmadım.</p>

  <p class="calibre3">“Dikkat, dikkat!" diye bağırdı Selma Karaca.</p>

  <p class="calibre3">Frene bastım otomatik olarak. Yukardan hafif yalpaladıktan sonra tam benimkinin bir metre kala durmayı başaran Alfa Romeo'-ya göz atmak zorunda kaldım ama. Direksiyondaki kadının benzi solmuştu galiba. Karanlıkta gözlerinde çakan şimşekler görünüyordu. Elimle ‘pardon' işareti yaptım. Oyalanmadım. Solumda ve Alfa Romeo'nun arkasında öfkeyle korna çalan otomobillerin arandan, zili duyup çıkıştan fırlayan bir yarış atı gibi fırlattım emektarı. Biraz da benim lastikler öttü sıcaktan muhallebi gibi olmaya çok yaklaşmış asfaltın üstünde. Ön ekler düzelince daha da hızlandı otomobilim. Omzum koltuğa yapışır gibi oldu. Yok, kokpitte değildik ama yine de hafifçe terlediğini hissettim. İyi haber dedim kendi kendime.</p>

  <p class="calibre3">"Tamam, tamam," dedi Selma Karaca. "Tamam. Sizinle gelmekte ısrarcı değilim. Tek parça halinde bir yere bırakın yeter."</p>

  <p class="calibre3">"Arnavutköy iyi mi?" dedim önümde aheste beste giden bir belediye çöp kamyonunu sollarken. Oralardan bir yerde durup telefon ederim diye düşündüm kendi kendime.</p>

  <p class="calibre3">Selma Karaca torpido gözünün üst tarafına yasladığı eline bakarak konuştu. Bu sefer duydum ne dediğini.</p>

  <p class="calibre3">"Şahane."</p>

  <p class="calibre3">Sağ ayağımın altındaki pedalın yayına biraz daha bastırdım, İstediğim kadar hızlı olmasa da bir miktar tepki verdi. Yaşına hürmeten kızmadım. Bu kadar hızlanmama yok diye düşündüm bir yandan ama yine de yavaşım. Motorun dört bin beş yüz devirdeki sesi hoşuma gitti gibiydi sanki. Bazen öyle olurdu. Muhabbet masasına oturduğunda, ilk kadeh rakıyı gerektiğinden hızla yuvarlamak gibi bir şeydi bu. Bazen çıkardı cezası sonradan, bazen çıkmazdı.</p>

  <p class="calibre3">Rumelihisarı Meydanı'na kadar önümde dümdüz yol boştu. Karşıdan gelenler de beni ilgilendirmiyordu şimdilik. Biraz daha yüklendim gaz pedalına. Otomobil tepki verdi sağ ayağımın baskısına. Ellerim direksiyon simidine gereğinden sıkıca yapışmıştı. Kaldırıp baksam terlemiş olduğu görürdüm. Biraz öne doğru eğilmiştim. Otomobiline ilk aldığı kıza hava atmaya çalışan bir yeni yetme gibi hissetmiştim kendimi.</p>

  <p class="calibre3">Selma Karaca'nın eli hâlâ torpido gözünün üst tarafına da dirseği de cama dayalıydı. Yan gözle baktı bana. Dudaklarında hafif bir gülümseme vardı şimdi. Anlayışlı, yargılamayan sanki.</p>

  <p class="calibre3">Yargılasa da yargılamasa da hiç umurumda olmadığını fark ettim birden. Ben kimseyi yargılamıyordum. Yargılarsam hayatları değişir diye korkuyordum. Belki de yargılamam gerekirdi. Bundan böyle. Beni de nasıl olsa birileri yargılıyordu. Ben olmadan. Benim hayatım değişiyordu. Önemi yoktu. Önemli olan benim bundan sonra nasıl davranacağındı. Bir sürü yeni karar almalıydım. Aldığım kararlara uymalıydım. Zor olacaktı ama uymalıydım. Uyacaktım. Bu kadar üstüme gelmeleri fazlaydı.</p>

  <p class="calibre3">Biraz daha bastım gaza.</p>

  <p class="calibre3">İleride hafifçe sağa doğru dönüp Rumeli Hisarı Meydanı'na ulaşacak yolun bir noktadan daha ilerisi görülmüyordu. Buradan bakıldığında uçağın indirilmesi gereken normalden kısa bir pistin sonu gibi duruyordu sanki. Epeyce yüklü bir uçağın indirilmesi gereken bir pist. Sağda solda göz kırpan ışıklarıyla. Yalnızca yolcularla değil, ağzına kadar tıka basa dolu bagajıyla iyice ağırlaşan uçağı durdurabilecek mesafe yok gibi duruyordu benim baktığım yerden. Hele ayağın frende değilken. Asfalt altımda kayıyordu. Yandaki ağaçlar geriye doğru koşuyordu. Yanımda oturan kızın ağzını bıçak açmıyordu.</p>

  <p class="calibre3">Ayağımı gazdan çekmedim. Çekmem gerekirdi, ama çekmedim. Vites de küçültmedim. Perspektifin içinde ilerledik, yaklaşan sağa viraj umurumda değildi sanki.</p>

  <p class="calibre3">Nereye kadar?</p>

  <p class="calibre3">İlerdeki pist iyice küçüldü. Otomobilimin motorunun sesi şakaklarımda çoğaldı sanki. Devir saatine bakmadım. Suaresine de. Kendiliğinden oluyordu bazı şeyler. Dikiz aynasından arkama baktım. Arkamda kimse yoktu. İyi ki yoktu, çok fazla düşünmedim ne yapacağımı. Vaktim de yoktu, elerim de. Yol bitmişti. Büklümün arkasında ne olabileceğini bilmeme imkân yoktu. Altımdaki F 16 değildi, sıkışıp levyeyi geriye çekince gelmezdi.</p>

  <p class="calibre3">Fren pedalına bütün gücümle bastım. Otomobilimde ABS yoktu. O yüzden takırdamadı ayağımın altındaki pedal. Lastiklerin çığlığı müthişti ama. Selma Karaca'nın çığlığına karışınca daha da müthiş oldu. Ayağımın fren pedalındaki baskısını azaltmadım.</p>

  <p class="calibre3">Makul bir hıza inmek için bana gereken mesafeden kısaydı. Bundan çok çok zaman önce bir kez denemiştim point of return noktasını aştıktan sonra uçağı durdurmayı. Başaramamıştım. Kimse ölmemişti ama başaramamıştım. Fazla yüklüydü uçak, durduramamıştım. Pilotun Allah'ı gelse durduramazdı, pilotluk durdurmayı denememekteydi. Şirketin bütün bilirkişileri karşımda sıraya dizilmişlerdi. Şimdi yanımda bilirkişilik edecek genç bir kadından başka birisi yoktu. Direksiyonu sıkı tuttum. Otomobilim yediği baskıyla ya sağa ya sola gitmek istiyordu. İzin vermedim. Dümdüz giderek yavaşlaması için sıkı tuttum direksiyonu. Lastiklerin sesi devam ediyordu. Selma Karaca susmuştu. Başımıza gelebileni tevekkül içinde kabullenmiş gibi. Bıraktım kabullensin. İkinci bir çığlık atmaması işime geldi. Ayağım fren pedalında gözüm bana doğru büyümesi yavaşlaş-maya başlayan yol perspektifinde, iki elim direksiyonda oturmaya devam ettim sürücü koltuğunda.</p>

  <p class="calibre3">Ben mi geçtim sınavdan otomobilim mi bilmiyorum. Selma Karaca da geçti bir bakıma, bir kez daha bağırmadığı için. Hızla yavaşladık Rumeli Hisarı Meydanı'na dönen viraja yirmi beş metre kala. Tekerleklerin çığlığı dindi, ayağımın baskısı hafifledi, motorun homurtusu azaldı. Normal Boğaz gezisinden zor bela satın aldıkları ikinci el bir otomobilin içinde dönen yeni evli bir çiftin hızına indik. Dünyada ki bütün yeni evli çiftleri kıskandım içimden. Dert değil diye düşündüm sonra.</p>

  <p class="calibre3">İyice yavaşladım. Selma Karaca ne zamandan beri tuttuğunun farkında olmadığım soluğunu boşalttı hiç gizleme en endişesi duymadan. Dönüp baktım. Eli hâlâ torpido gözünün üzerindeydi. Baktığımı görünce geri çekti. Çantasına gitti eli Bir sigara daha çıktı çantadan dudaklarına doğru.</p>

  <p class="calibre3">"Bu da neydi?" dedi sigarasını yaktıktan sonra.</p>

  <p class="calibre3">İskeleden dönme kafebar'ın karşısındaydık. Gereken vitesteydik. Sesime belli bir sükûnet havası verebilmek için zorlandım. Önüme baktım.</p>

  <p class="calibre3">"Özür dilerim," dedim. "Kendimi kaybettim."</p>

  <p class="calibre3">"Sık sık olur mu?" dedi Selma Karaca.</p>

  <p class="calibre3">Dalga geçme isteğini anlamama karşın itiraz etmedim. Doğruyu söyledim.</p>

  <p class="calibre3">"Hayır."</p>

  <p class="calibre3">"Bir daha olmayacak değil mi?" dedi Selma Karaca. "En azından Bebek'e kadar." "Olmaz herhalde," dedim.</p>

  <p class="calibre3">İkna olmuş gibi bir nefes çekti sigarasından. Sonra pencereden dışarıya bakmaya başladı.</p>

  <p class="calibre3">Bebek'e kadar sesini çıkarmadı. Ben de.</p>

  <p class="calibre3">Daha birinci yılın sonunda birbirlerinden sıkılmış bir yeni evli çift gibi geldik yol boyunca. Ben sıkılmamıştım ama. Düşünüyordum. Biraz daha düşünmeye ihtiyacım vardı. Bu gece bitmeden yeterince düşünmeliydim.</p>

  <p class="calibre3">Manavın karşısındaki karakola yirmi metre kala yolcu koltuğunda kımıldandı Selma Karaca.</p>

  <p class="calibre3">"Şuralarda bir yerlerde ineyim ben," dedi.</p>

  <p class="calibre3">Cevap vermedim. Hiç kural dışına çıkmayan bir sürücü gibi sağa sinyal verdim. Elinde makinelisiyle duran polisin hizasında durmak uygun olmazdı, biraz ilerledim sağa doğru çekerek otomobilimi. Sonra durdum, “Kusura bakma," dedim Selma Kara-ca'ya.</p>

  <p class="calibre3">"Dert değil," dedi çantasını inmek için göğsüne doğru yaktırırken. "Bir şeyler oldu size. Ne olduğunu anlamadım inşallah bir daha olmaz." "Olmayacak," dedim ona doğru bakarken. Sonra gülümsedim</p>

  <p class="calibre3">"İyi geceler," dedi kapıyı açarken.</p>

  <p class="calibre3">"İyi geceler," dedim. Kapıyı arkasından sertçe kapadı. Kapının kapanış sesini özlediğimi fark ettim. Bir kadın eli tarafından kapanış sesini. Dur bakalım dedim kendi kendime.</p>

  <p class="calibre3">Sağ aynadan Selma Karaca’nın giderek küçülmesini seyrettim. Çantasını iki eliyle tutmuş, arkamdan otomobilime bakıyordu. Sonra görülmez oldu. Sağından solundan beliriveren tor dolu Bebeklinin arasında seçemedim artık.</p>

  <p class="calibre3">Dikkatimi önüme verdim. Çok da dikkat verecek trafik yoktu önümde. Ben düşünüyordum, otomobilim kendi kendine gidiyordu sanki. Duraklayacak kuytu bir yer bulmalıydım. Biraz ilerde. Otobüs durağını geçince. Daha değil. Yukardan, Etiler yönünden gelen otomobilleri anayola döken aralıktan da sonra. Düşün ve ağır ağır ilerle. Caddenin sağında peş peşe sıralanmış otomobillerin arasında bir boşluk bulmak ümidiyle ıslık çalıyordum şimdi.</p>

  <p class="calibre3">Islığı boşa çaldığımı az çok biliyordum bunca senenin İstanbullusu olarak. Az ilerde, sağdaki aralıkta otopark işleten delikanlıları da çoktan kovmuşlardı oradan. Alanı çevreledikleri için, içinde ne yükseldiğini göremiyordunuz. Gidip tahta perdenin aralıklarına gözünüzü uydurursanız belki görürdü yeterince yükselmişse.</p>

  <p class="calibre3">Benzin istasyonuna kadar gözüm sağda, ağzımda ıslık ilerledim. Boşuna. Sonra bir karar aldım göstergeye bakıp. Sağa sinyal çaktım, istasyondan içeri girdim. Pompaların yanı boştu.</p>

  <p class="calibre3">Göbeği verdikleri tuluma sığmamaya başlamış olan pompacı pompayı aldı eline, ben araç telefonumu. İkimiz de bir takim rakamlar girdik elimizdeki aletlere. Ben ahizeyi kulağıma, götürdüm. Bir kere çaldı karşı tarafın telefonu.</p>

  <p class="calibre3">Önce benzin istasyonundayım diye bir sigara yakmaya yeltenmedim. Sonra bıraktığımı da hatırladım. Derin bir nefes aldım telefonun ikinci çalışında.</p>

  <p class="calibre3">Açıldı telefon sonra.</p>

  <p class="calibre3">"Alo," deyişinden tanıdım reklamcı arkadaşımın sesini Sanki başka işi gücü yokmuş da telefonun başında oturup benim onu aramamı bekliyormuş gibi hissettim kendimi. Kim bilir kaçıncı kez. Nasıl beceriyorsa.</p>

  <p class="calibre3">Kafadan girdim lafa. Sanki gündelik hırlaşmalara girsek, iş istemediğim taraflara yönelecekmiş gibi geldi bana o an. Ne bileyim.</p>

  <p class="calibre3">"İdris diye birisini tanıyor musun?" dedim. "Sizin zanaata bulaşmış günahı boynuna. Afiş astırırmış duvarlara. Belediye işi değil."</p>

  <p class="calibre3">"Dur lan," dedi reklamcı arkadaşım. "Yavaş. Ne İdris'i? Ne afişi?"</p>

  <p class="calibre3">"Kürt İdris," dedim. "Siirtli."</p>

  <p class="calibre3">"Kürt İdris mi?" dedi uykudan kalkmış da gözlerini ovuşturu-yormuş gibi.</p>

  <p class="calibre3">"Kürt İdris," dedim. Sanki tanımasını çok kolaylaştıracakmış gibi ekledim. "Serra diye de bir karısı varmış."</p>

  <p class="calibre3">Çok da kolaylaştırmadı doğrusu. Cevap gelmesi için sekize kadar saymak zorunda kaldım.</p>

  <p class="calibre3">"Serra mı?" dedi daha çok kendi kendine. "Galiba. Serra Çolak olmalı." "Tanıyor musun?" dedim.</p>

  <p class="calibre3">"Adamı tanımam çok," dedi reklamcı arkadaşım. Bizim o mafya bozuntusuyla işimiz olmaz. Onlar daha çok müzik falan..."</p>

  <p class="calibre3">"Öyleymiş," dedim devam etsin diye. Sıra Serra Çolak Abla'ya gelecekti herhalde.</p>

  <p class="calibre3">"Serra Çolak müzik prodüktörü geçinir," dedi. "Bir boktan anlamaz ama geçinir. Bizim salak oğlanı reklama çıkarmak için debelenirken konuşmuştum bir iki kere. Onun sanatçı oğlan."</p>

  <p class="calibre3">Cevap vermedim hemen. Duyduklarımı sindiriyordum ya. Reklamcı arkadaşım da bekledi tepki vermemi, "Nerede bulunur bu Serra Çolak?" dedim sonra. "Ne yapacaksın lan Serra Çolak'ı?" dedi reklamcı arkada</p>

  <p class="calibre3">"Sektör değiştiriyorum," dedim. "Plak yapacağım. Demomu dinleteyim dediydim." "Ne tür müziğe niyetin var?" dedi. "Blues söyleyeceğim," dedim. "Albümün adı bile hazır." "Neymiş?"</p>

  <p class="calibre3">Duraksamadan cevap verdim. Nereden aklıma geldiyse. "Yenik ve Yalnız," dedim.</p>

  <p class="calibre3">"Hassiktir!" dedi reklamcı arkadaşım. Hemen cevap vermedi. Ben de konuşmadım. Sessizlik aramızda asılı kaldı insanı bir sigarayı ağzına götürüp, dumanı içine çekip, beyninin içinde şöyle bir dolaştırdıktan sonra burun deliklerinden dışa salması süresince.</p>

  <p class="calibre3">Sonra kendini toparladı reklamcı arkadaşım. Bir teknik alışırken tikesinin yere çaldığı adam nasıl toparlanıp ayağa kalkarsa.</p>

  <p class="calibre3">"Bu kadar üzdüğünü bilmiyordum Yıldız'ın seni," dedi. "Ben de," dedim.</p>

  <p class="calibre3">"Yalnızı anladık ama yenik ne ayak?" "Geçti," dedim. Gerçekten inanıyordum galiba geçtiğine, sesime yeni bir hava verdim. Galibiyete inanan bir hava. "Nerde bulunur bu Serra Çolak?"</p>

  <p class="calibre3">Reklamcı arkadaşım bir kere daha uydu bana.</p>

  <p class="calibre3">"Tamam, lan, tamam," dedi. "Bizim işle ilgili bu. Bizim Serdar'-la çalıştığına göre, Serdar'ı da sormuştun aynı böyle. Tamam."</p>

  <p class="calibre3">Ses etmedim. Benim toparlanmam daha uzun sürüyordu galiba.</p>

  <p class="calibre3">"Valla öyle, valla," dedi daha çok kendi kendine, "Nerde bulunur diye sorduğuna göre gidip konuşacaksın..."</p>

  <p class="calibre3">"Biliyorsan ve söylersen," dedim. "Konuşursa konuşacağım."</p>

  <p class="calibre3">"Söylerim," dedi. "İstersen telefonunu da bulabilirim,"</p>

  <p class="calibre3">"Hayır," dedim. "Nerede bulurum onu söyle yeter. Gitmeden çökeyim tepesine."</p>

  <p class="calibre3">Bir an sessizlik oldu karşı tarafta.</p>

  <p class="calibre3">"Bir şansını dene," dedi reklamcı arkadaşım. "Bakarsın bulursun yerinde."</p>

  <p class="calibre3">"Adresi gelsin," dedim.</p>

  <p class="calibre3">"Resmi adres yok şu anda elimde," dedi reklamcı arkadaşım. "Posta adresi istiyorsan yarına kalır, ajansta."</p>

  <p class="calibre3">"Tarif gelsin o zaman," dedim. "Tarif kolay," dedi.</p>

  <h1 id="sigil_toc_id_8" class="calibre5"><a id="bookmark1" class="calibre9"></a><span class="calibre6">Bölüm 15</span></h1>

  <p class="calibre3">Reklamcı arkadaşımın tarifine inanacak olursak kaç katlı olduğu tam olarak belli olmayan ama Çukurcuma semtinin eski kulağı kesiklerinden olduğunu sokaktan geçen herkese haykıran apartmanın önünde saatime baktım. Sonra kafamı kaldırdım. Zafer Apartmanı'nı Zafer Apartmanı yapan pencerelerin üstten iki katı ışıl ışıldı. Bu, birinci kattan başlayıp yukarıya, muhtemelen bir vakitler yasa dışı eklenmiş çıkıntı kata kadar çıkan beş kocaman pencere anlamına geliyordu. Patronu eve giden bir şirkette kimse bu saatlere kadar kalmaz, bizimki haklı diye geçirdim içimden. Kapıdaki "S ve İ Müzik Yapım, Pazarlama ve Organizasyon" yazan ışıklı pano, binanın adını gelip geçenlere aşağı yukarı elli yıldır haykıran hafif paslı tabelanın kafasına kafasına vuruyordu. Görgüsüzce kocaman olan ışıklı panonun tasarımcısı, "S" ve "l" harflerini iyice bitiştirmiş, böylelikle şirketin konusunu artistik bir biçimde ifade ettiğini düşünmüştü. Kendisini tebrik ettim.</p>

  <p class="calibre3">Işıklı tabelanın hemen solundaki demir kapı binaya düğününü şenlendirecek müzisyenleri ayarlamaya gelen birilerini cesaretlendirecek bir hava taşımıyordu hiç. Üzerindeki baklava desenli çıkıntılar bir Viking savaşçısının kalkanının üzerindeki desenleri andırıyordu uzaktan. Heyecanlı damat adayı, kapının tam ortasına denk düşen kocaman tokmağı çalmak yerine, şansını başka kapılarda aramaya yönelebilirdi kolaylıkla. Ortalıkta daha uygar bir haberleşme sağlamayı vaat eden bir kapı zili düğmesi falan yoktu.</p>

  <p class="calibre3">Tokmağı çarptırdım kalkan desenli kapının üzerine fena bir ses çıkmadı. Tok, güvenilir, hatta biraz davet eden. Üçe sayana kadar bekledim. Gelen giden olmadı. Bir kez data çalmadım. Bir eve girmenin kitabında yazan ikinci tekniğe geçtim.</p>

  <p class="calibre3">Elimle fazla yüklenmeden ittim demir kapıyı. Önce çok hafifçe direndi, itmeye devam edince uzun etmedi, geriye doğru açıldı. Sessizce önce. Sonra yukarılarda bir yerde bir çan çıngırdadı ve aynı anda kapının arkası aydınlandı. Bir insan sesi bekledim, "Kim o?" diyen. Gelmedi.</p>

  <p class="calibre3">Kapıyı biraz daha itip içeri girdim.</p>

  <p class="calibre3">Kapalı olması gerekirken her yolu düşeni içeri alan kapılardan hoşlanmam aslında. Arkalarında tatsız şeyler bulunma ihtimalleri yüksektir. Öldürülmüş insanlar gibi. Üstelik katiller ellerinde dumanı tüten bir tabanca, vurdukları kimsenin başucunda birileri gelse de konuşsak diye beklemezler.</p>

  <p class="calibre3">Tam tersine.</p>

  <p class="calibre3">Tam tersine, zamanlamayı tutturmaya, içerde ne olduğunu az çok keşfetmeye çalışırken, sırtında polis yazan birilerinin seni gözleri duvara zerre kıpırdamadan bakan bir heykelle basmasını sağlayacak bir telefon konuşması için telefona sarılırlardı.</p>

  <p class="calibre3">O yüzden girişte ne var ne yok tespit etmek için fazla vakit har-camamaya karar verdim. Görecek çok şey yoktu zaten. Gündüz ya da gece, gelen gidenin çok olacağı düşünüldüğü durumlarda protokolü ayarlamak için görevlendirilen tatar ağasının oturacağı bir sandalye, olur da yukarı çıkmak için sıra beklemeniz gerekirse sizi ağırlayacak üç kişilik deri bir divan. O kadar. Sandalyenin oturma yerinden aşağı püsküller sarkıyordu sarı ve kırmızı. Deri divanın tam ortasında asabi olağandan bozuk bir Müslüm Gürses hayranının açtığım varsayabileceğiniz uzun bir yırtık vardı. Yerdeki halı herhalde bir on senedir deterjan yüzü görmemiş gibi duruyordu.</p>

  <p class="calibre3">Dikkatimi yukarıya doğru çıkmaya niyetli merdivenlere verdim mecburen. Yanan ışık sola doğru dönen basamakların tarafından bir yerlerden geliyordu. Müzikle uğraşan bir mekan bekleyeceğiniz gibi yumuşak bir halıyla kaplıydı. Yumuşak, pis, eprimiş. Duvarlarda çerçevelemiş eski şarkıcı afişleri vardı. Kimilerini hâlâ televizyondan biliyordunuz. Daha yaşlı ve daha alkolik halleriyle. Serdar Kara'nın afişi muhtemelen daha yukarıdadır dedim kendi kendime, eğer asılıysa.</p>

  <p class="calibre3">Başım yukarda tırmandım. Merdivenin yarısını geçtiğimde gidederek yükselen sesler duymaya başladım. Bazılarının müzik diyeceği türden sesler. Belli bir ritmi vardı. Bir melodi varsa da ben pek bir şeye benzetemedim. Çığıran kadındı ama.</p>

  <p class="calibre3">Ses basamakların bittiği noktada yukarı çıkmaktan vazgeçip girmeyi düşünebileceğiniz kapının aralığından geliyordu. Kapının üzerinde kırmızı bir çıplak ampul vardı. Yanmıyordu ama. Kapı da bu tür lambalar asılı kapılardan bekleyebileceğiniz gibi sıkı sıkı kapalı değildi.</p>

  <p class="calibre3">Epeyi zaman önce buna benzeyen kırmızı ışıklı bir kapının ötesine geçtiğimde gördüklerim hiç hoşuma gitmemişti. Aynı şey olmasın lütfen diye yalvardım kadim kurucu ve gözetici iradelere elimle kapıyı iterken. Bir özel detektifler tanrısının olup olmadığını bilmiyordum.</p>

  <p class="calibre3">Varmış.</p>

  <p class="calibre3">"Soğutmadan getir demedim mi kebabı sana elli kere ben Süleyman!" diye bağırdı sigaradan cinsiyetinin bütün tınılarını yitirmiş bir kadın sesi. "Bre Allahsız! Ulan gittiğinde otlaktaki inekler biftek oldu be. Kabahat bende ki seni tuttum getirdim kulağından buralara." içtiği sigaralar kadar seçtiği sözcüklerin de katkısı vardı bu belirgin transformasyonda.</p>

  <p class="calibre3">"Serra Hanım?" dedim itelemeyi kestiğim kapının arkasından. Ne olur ne olmazdı.</p>

  <p class="calibre3">"Eşekler kovalasın Serra Hanım'ı da seni de," dedi ses hiç aralık vermeden. "Kimsin? Kebap getirmediysen ne getirdin gecenin bir vakti?"</p>

  <p class="calibre3">Ne getirdiğimi düşündüm cevap vermeden önce. Çok da beklememeliydim. Süleyman gelebilirdi elinde kebap tepsisiyle. Süleyman'ın enini boyunu bilmiyordum, hazırlıksız yakalanmak iyi olmayabilirdi.</p>

  <p class="calibre3">"Bela!" dedim nereden aklıma geldiyse. "Ne?" diye bağırdı içerdeki kadın. Ya da benim öyle sandığım kimse.</p>

  <p class="calibre3">"Bela," dedim. "Ama halledebiliriz belki. Biraz konuşursak...</p>

  <p class="calibre3">Kapı içeri doğru öfkeyle açıldı. Kapı değil elbette açan öfkeliydi. Apaçıktı bu. Gördüğüm en hızlı kapı açılışı. Arkasında belki merak, belki korku, belki de kebaba ilişkin hayal kırıklığı olan bir tür öfkenin neden olduğu bir hızlı kapı açılışı.</p>

  <p class="calibre3">Bir adım geriye attım kendimi.</p>

  <p class="calibre3">Karşımda kime benzeteceğimden yüzde yüz emin olamadığım bir kadın vardı. Elbette önce kendine benziyordu: Güzel bir kadına benziyordu. Üstünden biraz zaman geçmiş olsa da, belirgin bir hanımefendilik vardı görünüşünde. Yüzünde ilk görünen Osmanlı hanedanı erkeklerinde rastlanan cinsten bir burundu. Çirkin değildi burun ama büyüktü sadece biraz. Saçları kim bilir hangi şarkıcıya öykünerek tam kafasının ortasından dört yana doğru saçılan sarı demetler halinde akıyordu. Kulaklarının ikisinde de madeni bir lira büyüklüğünde taşlar taşıyan gümüş küpeler vardı. Yaşına göre biraz kocaman duran küpeler.</p>

  <p class="calibre3">Tek façası bence uzun süre bakımsız kalmış dişleriydi. Yediği tüm kebapların, içtiği tüm kahvelerin lekesini taşıyan dişleri, eğer arada sırada gülümsüyorsa, yüzünü masallardaki cadı kadınların yüzüne çeviriyordur anında diye düşündüm.</p>

  <p class="calibre3">Üzerinde siyah kadife bir tunik vardı. Yaşından kaynaklanan göbeğini kapatmakta çok da başarılı olamıyordu. Üstelik alandaki yine siyah taytı giymemesi gerektiğini mutlaka biri söylemeliydi ona. Tamam, Süleyman söylerse inandırıcı olamazdı ama yukarı çıkan merdivenin iki yanında afişleri asılı şarkıcı eskilerinden hâlâ buralarda olan birisi kalmışsa, söylemeliydi</p>

  <p class="calibre3">"Kimsin?" dedi Serra Çolak Hanımefendi beni yukardan aşağı süzdükten sonra. Ardından ekledi bir kraliçe gibi ne arıyorsun dükkânımda akşam akşam. Süleyman nerede?</p>

  <p class="calibre3">İçeri doğru iki adım attım o konuşurken. Sırtım kapının duvarına yaslandı böylece. Açılan kapıyla birlikte müzik bozuntusu bir patlamaya dönüşmüştü. Kimi azalarında benim yaşımdakileri bir an önce dışarı çıkmaya zorlayan, şok eden parçalardan birine benziyordu duyduğum, "Serdar yolladı beni," dedim aklıma o anda doğru dürüst başka bir şey gelmediği için. Biraz ilerleyelim, toparlardım, kafa müziği de kıstırmanın bir yolu bulunurdu, "Seni de Serdar'ı da eşek kovalasın, annadın mı?" dedi Serra Çolak çıktığı odanın duvarına yaslanarak. İki saniye aradan sonra kafasını topladı sanki. "Neymiş derdi?" Serdar Kara'nın derdi ne olabilirdi? Bilmiyordum. Ortalama bir şey söylemeliydim belki. Anında vazgeçtim ortalama söylemekten. Bir zamanlar iyi yaptığım bir şeyi yaptım.</p>

  <p class="calibre3">"Biraz daha istiyor," dedim.</p>

  <p class="calibre3">Serra Çolak tıpkı kapıma gönderdiği kopil gibi omuzundan güç alarak dikildi kapının önünde. İki ayağının üzerinde dengede çok daha tehlikeli görünüyordu. "Ne? Ne? Ne?" dedi.</p>

  <p class="calibre3">Başladın Remzi Ünal dedim kendi kendime. Devam ettirmelisin. İşini iyi yapan bir gazeteci gibi. Sen salla, düzeltilmesi gerekiyorsa karşındaki düzeltsin. "Az gelmiş," dedim.</p>

  <p class="calibre3">Serra Çolak'ın gözleri kısıldı. Sanki beni tartıyor gibiydi. Daha çok Serdar Kara'ya az gelen neyse onun miktarını tartıyor gibi. Bir maden buldun belki Remzi Ünal dedim kendime. Özgüvene benzer bir şeyle gözlerine bakarak karşılık verdim.</p>

  <p class="calibre3">"Sen kimsin?" dedi Serra Çolak sanki ilk başta sorduğu şeyin cevabını vermediğimi yeni fark etmiş gibi. Tamam dedim içimden maden zengin. Cevabı düşündüm. Biraz daha güven verdim kendi kendime. Ama önce. Ben kimdim? Hadi bakalım, ben kimdim?</p>

  <p class="calibre3">Serdar Kara gecenin bu saatinde aramaz herhalde Serra Abla'sını dedim içimden. Ya da kalkıp gelmez. Aklıma gelen cevabı fazla irdelemeden seslendirdim.</p>

  <p class="calibre3">"Serdar'ın ortağıyım," dedim.</p>

  <p class="calibre3">"Ne?" dedi yeniden Serra Çolak. Üstelemem gerekirdi üsteledim.</p>

  <p class="calibre3">"Yeni ortağı," dedim. "Yani o öyle sanıyor."</p>

  <p class="calibre3">Tam anlamadı. Ben olsam ben de anlamazdım galiba. !</p>

  <p class="calibre3">"Nasıl yani?" dedi. Gözleri hâlâ kısıktı.</p>

  <p class="calibre3">"Şöyle..." dedim. "Serdar korkmaya başlamış. İşin bulaşacağını düşünüyor hafiften. Bu akşam biri sıkıştırmış biraz. Sizin adamlar pek işe yaramamış. O yüzden bana geldi. Biraz koruma, biraz ortak. Anlaştık bir şekilde. Ama dibi mühürlü sözleşme de imzalamadık, öyle söyleyeyim."</p>

  <p class="calibre3">Serra Çolak içinden dayanılmaz müzikler fışkıran odanın kapısını kapadı. Ağzımdan çıkanları değil, kafamın içindekileri de daha iyi duymaya başladım böylece.</p>

  <p class="calibre3">"Senin işe yarayacağını nerden anlamış?" dedi dudağında belirmeye başlayan gülümsemeyi bastırmaya çalışarak.</p>

  <p class="calibre3">"Kendimi methetmeyi sevmem," dedim. "Anlamış işte."</p>

  <p class="calibre3">Serra Çolak, Serdar Kara'nın atladığı şeyi atlamamak ister gibi baştan aşağı süzdü beni. Gözlerine çarpan şeyleri yeterli bulup bulmadığını sezemedim. Konuşma sırası ondaydı, bekledim.</p>

  <p class="calibre3">"Biraz daha isteme fikrinin kimden çıktığı sanki belli oldu şimdi, annadın mı," dedi Serra Çolak. "Payına düşenin az olduğuna bir şekilde ikna etmiş olmalısın sıpayı..."</p>

  <p class="calibre3">Benimle ilgili gurur verici bir gerçeği fark ettiği için ayrıca mutlu olmuş gibi sırıttım. Aslında uydurduğum şeyi ucundan tutturmuş olduğum için sırıtıyordum. Tutmayabilirdi.</p>

  <p class="calibre3">Kafasını salladı sanki söylediğinden çok daha fazlasını aklından geçirmek zorundaymış gibi. Sonra gözlerini arka tarafımdaki duvarın yukarılarında bir noktaya dikti.</p>

  <p class="calibre3">"Anlaşabiliriz," dedi. "Belki anlaşabiliriz ama biraz düşünmek lazım..."</p>

  <p class="calibre3">Tıpkı onun yaptığı gibi başımı salladım ben de. Düşünmenin sonuçlarını beklemeye hazırmışım gibi. Sonra şişirdiğim yalanı destekleyecek bir şey geldi aklıma. Konuşmasını kesip farkında olduğumu bildiren bir ses tonuyla araya karıştım hızlı hızlı.</p>

  <p class="calibre3">"Size söylemedi mi arabayı çaktığını adamdan kaçarken?" dedim "Kia dağılmış biraz." Palavranın üstüne dökülen gerçeklik sosu her zaman işe yarar. Benim mesleğimde de, başka mesleklerde de. Serra Çolak'ın yüzünde sanki bir meslektaşıyla konuşuyormuş gibi bir ifade belirdi. Kendi kendimi tebrik ettim içimden. "Söylemedi," dedi Serra Çolak. "Ne kadar dağılmış?" Küçük bir takdim tehir yaptım kafamın içinde. Niyetim neydi tam olarak bilmediğimi itiraf ederim. Gerçeklik sosu çift taraflı çalışan bir müessesedir, o bakımdan olmalı.</p>

  <p class="calibre3">"Kendisine yeni bir cip almayı düşündürecek kadar," dedim. "Esentepe'deki bir galeride bulmuş bir şeyler ama pahalı iş"</p>

  <p class="calibre3">Serra Çolak söylediğimde, söylediğimden daha derin manalar olduğunu fark ettiğini bana nasıl belli edeceğini düşünüyormuş gibi elini çenesine götürdü. Ağzını büzdü. Gözlerini yerdeki uzun tüylü halıya götürdü. Halının kenarındaki bir bölümü ayağının ucuyla düzeltti. Pembe, yanları açık bir ayakkabı vardı ayağında. Yarım topuk.</p>

  <p class="calibre3">"Ne kadara ihtiyacı varmış?" dedi gözlerini halıdan ayırmadan.</p>

  <p class="calibre3">Tamam dedim içimden. Rota belli. Şimdilik. Para. Miktar, Dolar üzerinden. Kazmaya buradan devam edeceğiz.</p>

  <p class="calibre3">“Bilmiyorum," dedim. "Söylemedi. Açıkçası o yokken arkasından günahını almak istemem. Ama kendisine düşeni azımsadığını tahmin ediyorum. Tahminden öyle seziyorum. Belki de haklı. Belki değil, bayağı haklı aldığı riske göre."</p>

  <p class="calibre3">“Hay eşek kovalasın onun aldığı riski" diye bağırdı Serra Çolak ne riskiymiş... Nuri Alço filmi seyretmiş de vicdanı mı kabarmış pezevengin annadın mı. Konuşturmasın beni akşam akşam şimdi. Tövbe estağfurullah."</p>

  <p class="calibre3">Bence iyi gidiyor konuşma akşam akşam dedim içimden. Devam etsin diye sesimi çıkaramadım. Bazen bu gerekir yerinde susmak sıkı bir teşviktir karşındakinin konuşması için. Ne diyeceğini tam olarak bilemediğin anlarda iki kere etkilidir.</p>

  <p class="calibre3">Serra Çolak hızını alamadı.</p>

  <p class="calibre3">"Dört tane kıçıkırık şarkıyla zor alır o cipleri mipleri," dedi sesini hiç azaltmadan. "Yediği kızlar yanında, yemediği ardında, bir de üste çıkmaya çalışıyor risk misk diye. Utanmazın şerefsizi."</p>

  <p class="calibre3">Yeterince Türk filmi seyretmiştim zamanında. Kafamda bir iki şey birleşmeye başladı. Boş kafaya kavuk bağlamak böyle bir şeydir işte, bir başlarsın, gerisi gelir. Bir de bakarsın ki kocaman bir bez parçası yükseliyor durduk yere. Konuşma sırasının nihayet bana geldiğine sevinmiş gibi araya girdim.</p>

  <p class="calibre3">"Âşık maşık olmasın kıza?" dedim sanki görünenin aksine aynı taraftaymışız gibi. Tam bir profesyonel işbirliği ruhu içinde ekledim. "O zaman her şey bok olur."</p>

  <p class="calibre3">Bu kez müdürlüğe terfi ettireceği bir çalışanına bakıyor gibi baktı gözlerime. Sanki bir yandan gözlerimi kaçırmamı bekliyor gibiydi. Yapmadım.</p>

  <p class="calibre3">"Ciddi misin?" dedi bakışını değiştirmeden.</p>

  <p class="calibre3">Başımı titrettim iki yana doğru. Hem 'ciddiyim sapına kadar' hem 'ne bileyim o kadarını' anlamları çıkmasına dikkat ederek. Hangisini çıkardığını anlayamadım. Konuşmaya devam etseydik anlayacaktım belki. Devam edemedik. Bir çan çıngırdadı.</p>

  <p class="calibre3">Gerçek bir çan sesi değildi elbet. Dijital bir çan sesiydi. Kaynağı da Serra Çolak'ın çıktığı kapının arkasındaydı anlaşılan. Demin ben içeri girdiğimde yaptığı gibi, yukarıdakilere aşağıdan birinin girdiğini bildiriyordu mahcup mahcup Serra Çolak durduğu yerden sanki görebilecekmiş gibi boynun uzatarak baktı merdivenlerden aşağı. Normal bir insan olsa ben de dönüp bakardım. Bakmadım.</p>

  <p class="calibre3">Gözlerini yeniden bana dikti. Çok önemli bir sır açıklayacak gibi büzmüştü dudaklarını, “Açmısın?" dedi sonra. Elimi midemin üstüne götürerek cevap verdim, “Eyvallah," dedim. "Sağ olun, tokum iyice." Kapıdan gelen ayak seslerini ikimiz de duyduk. Ağır, neredeyse patronunu kızdırmanın umurunda olmayan açığa vuran ayak sesleriydi. Serra Çolak gelen yemeğe dalmamak için kendisini zor tutuyormuş gibi bağırdı aşağıya</p>

  <p class="calibre3">“Hadi lan. Hadi lan. Sallanma allahsız." Sonra bana döndü.</p>

  <p class="calibre3">"Âşık maşık olduysa kötü annadın mı," dedi. "Bakarsın Türk filmi moduna girer. Her şeyi keleğe sardırmadan bir şeyapmak gerek. Yalnızca kemiğini artırmak yetmez."</p>

  <p class="calibre3">Lafı bitince yüzüme baktı, söylediklerini fazla ağır bulup bulmadığımı anlamak için sanki. Kafamı salladım.</p>

  <p class="calibre3">"Bir konuşabilirim," dedim. "Nereye kadar gidebileceğimi bilirsem eğer... "</p>

  <p class="calibre3">"Evet..." dedi ne dediğini tam olarak bilmeden. Sağ omzumun üstünden arkama bakıyordu. Gözleri dünyanın en kötü Adana kebabı porsiyonunu görmüş gibi büyümüştü, dehşetle bağıracak gibi açıldı ağzı ama bağırmadı. Belki de kendisini susturmak için eli ağzına gitti.</p>

  <p class="calibre3">Dönmek zorundaydım bunca işaretten sonra. Döndüm. Keşke dönmek zorunda olmasaydım.</p>

  <p class="calibre3">Serra Çolak'ın Süleyman'ı beyaz hasır bir fötr şapka taşıyordu kafasında. Gözlerinde belirgin bir hınç vardı. Şapkaya da gözlerindeki Arnavutköy'den kalma hınca da itirazım olmazdı belki. Birkaç saat önce arkasına sakladığı tabancayı bu <sup class="calibre8">A</sup>ez göbeğimin tam ortasına doğrultmasa.</p>

  <p class="calibre3">Ama öyleydi.</p>

  <h1 id="sigil_toc_id_9" class="calibre5"><a id="bookmark2" class="calibre9"></a><span class="calibre6">Bölüm 16</span></h1>

  <p class="calibre3"> Kendimi sırıtmaya zorladım. Ne kadar becerebildim bilmiyorum. Koridorda geriye iki üç adım attım sonra. İkisini de önüme almış oldum böylece. Gözlerimi Süleyman'dan Serra Çolak'a, Serra Çolak'tan Süleyman'a götürdüm. İki elimi iki yana doğru kaldırdım hafifçe.</p>

  <p class="calibre3"> Serra Çolak'ın yüzündeki ifadeden ne düşündüğünü anlamak mümkün değildi. Süleyman'sa kızgın ve kararlı. Konuşma önceliğini patronuna bırakmak istiyormuş gibi dudağını kilitlemişti.</p>

  <p class="calibre3"> Serra Çolak pası değerlendirdi.</p>

  <p class="calibre3">"Hayırdır?" dedi. "Hayırdır Süleyman?"</p>

  <p class="calibre3">"Hımf hıfı mamu fun," dedi Süleyman. Kim bilir ne anlama gelen sözcük niyetli sesler bile zorlanarak çıkıyordu ağzından. Müthiş bir direnmenin sonucu olarak. "Zun tofuf çık çık nasıl" diye ekledi. Ne dediği hiçbir şekilde anlaşılmasa da, Arnavutköy'deki halinin aksine ne yaptığını biliyor gibi duruyordu. Daha önemlisi ne yapacağını biliyor gibi.</p>

  <p class="calibre3">Serra Çolak söylenenleri anlamış gibi başını onaylayarak salladı.</p>

  <p class="calibre3">"Senil nafım zu zum..." dedi sonra Süleyman tabancana! namlusunu zerre kadar titretmeden.</p>

  <p class="calibre3">Yüzümdeki zoraki sırıtışı anında ortadan kaldırmaya çalıştım. En son istediğim şeydi ahrazlığıyla dalga geçtiğimi sanıp ateş etmesi. Her şey normal olsa az çok tahmin ediyordum zaten tetiğe basmayacağını. Patronunun mekânında yapmazdı bunu.</p>

  <p class="calibre3">“Tamam Süleyman” dedi Serra Çolak. "Tamam.” Hallederiz, bana döndü.</p>

  <p class="calibre3">"Senin bir orospu çocuğu olduğunu söylüyor annadın mı," "Ya polismişsin ya da öyle bir şey."</p>

  <p class="calibre3">Bunları adamın konuşmasından nasıl çıkardığını sormak yersiz olacaktı, sormadım. Ama yüzümdeki gülümsemenin bütün izleri silindi. İçimden bile.</p>

  <p class="calibre3">İletişimin en temel kuralından başlamaya karar verdim. Önce iyi olan şeyi söyle.</p>

  <p class="calibre3">"Polis değilim," dedim. “İyi," dedi Serra Çolak. "Nesin peki?"</p>

  <p class="calibre3">Buyur buradan yak bir kez daha dedim kendi kendime, çok katlı apartmanların camlarını dışardan silen gündelikçi kadınlardan başlayıp 4764 numaralı yasaya kadar, değişen çeşitlilikte bir kariyer çizgim var dedim içimden. Ama kariyer ve hatta hayata ilişkin sorunlarımı tartışmanın yerinin S ve İ Müzik Yapım, Pazarlama ve Organizasyon şirketinin ikinci katının koridoru olmadığına karar verdim. Tartışma olasılığının belirdiği kişileri saymıyorum bile.</p>

  <p class="calibre3">"Özel detektifim," dedim.</p>

  <p class="calibre3">“Ne dedin ne?" dedi Serra Çolak mesleğimin dünyanın en çok rastlanan mesleği olduğunu hissettiren bir sesle. Vallahi tam olarak emin değilim, esas derdim paçamı ve ruhumu kurtarmak desem ne tepki verirdi düşünmek bile istemedim. Daha yavaş düşmemi sağlayacak bir dala tutunmaya karar verdim.</p>

  <p class="calibre3">“Merhum Cemal Çakır'm üvey kızının gözyaşları içimi dağladı," dedim. "Yardım etmeye karar verdim."</p>

  <p class="calibre3">“Özel detektiflerin kendilerinden başka kimseye yardım etmemeye yeminli oruspu çocukları olduğunu duymuştum annadın mı," dedi Serra Çolak gözünün ucuyla Süleyman'a bakarak. Ben de baktım. Hiç kımıldamadan göbeğimi gösteriyordu. Tabancasına baktım esas.</p>

  <p class="calibre3">" İki tarafa da yardım fırsatını bulduğumuz ender durumlar oluyor," dedim sonra kafamı çevirip.</p>

  <p class="calibre3">"Tabanca Süleyman'ın elinde olduğuna göre, bana da yardım edebilirsin belki ha?" dedi Serra Çolak. "Ne dersin?"</p>

  <p class="calibre3">Bak bu iyiydi. İşaretin üstüne gittim bütün gücümle.</p>

  <p class="calibre3">"Neden olmasın?" dedim. "Müziği severim ben de."</p>

  <p class="calibre3">Serra Çolak gülümsedi.</p>

  <p class="calibre3">"Kaldır o soğuk şeyi," dedi Süleyman'a. "Ben sana söylerim ne zaman kullanman gerektiğini."</p>

  <p class="calibre3">"Zama kumf tar se...see..." dedi Süleyman heyecanla Namlu göbeğimle kaşlarımın arasını işaret etti birkaç kere üst üste.</p>

  <p class="calibre3">"Bülbülderesi'ndeki cellat mezarlarının taşlarında ad yazmaz," dedi Serra Çolak. "Kaldır onu ortalıktan."</p>

  <p class="calibre3">Sıkı laf dedim içimden. Süleyman kaşlarını çattı, kafasını sağa sola salladı. Tabancanın sürgüsünü ittirdi kaktırdı sonra. Arkadan kemerinin içine yerleştirdi, belinin tam ortasına.</p>

  <p class="calibre3">"Bizim kebabı da soğuttuk, olacağı bu," dedi Serra Çolak sanki kendi kendine konuşuyor gibi. Arkasını döndü, Süleyman'dan alacağı ve yalnız kendisinin anlayabileceği cevabı beklemeden. Çıktığı kapıdan girdi.</p>

  <p class="calibre3">Süleyman'a döndüm ben de. Gülümsedim. Bir şey söylemedim. Kadının peşinden kapının eşiğini geçtim.</p>

  <p class="calibre3">Kendini müzik zanneden gürültünün kulak zarımı pataklama girişimine karşın etrafıma bakmayı başardım.</p>

  <p class="calibre3">İçerde ilk olarak, yıllarca önce orta yerinde yatan çıplak bir ceset gördüğüm müzik stüdyosundan fazla farklı olmayan bir stüdyo gördüm. Camların arkasında. Oysa kapıdan girer girmez sağdaki iki bilgisayar monitörünü görebilirdim. Bir dolu düğmenin ve inerçıkar kontrol çubuğunun, kocaman hoparlörlerin ortasında sıralandığı kontrol masasını görebilirdim Son zamanlarda rastladığım en büyük patron koltuğunu görebilirdim masanın önündeki. Kemal Çakır'ınkinden bile büyük. Algıda seçicilik bu herhalde dedim kendi kendime. Tıldız Turanlı'yı hatırladım bunu düşünür düşünmez. Kendime Remzi Ünal dedim hemen içimden. Süleyman'ın tabancası halâ belinde.</p>

  <p class="calibre3">Serra Çolak hiç tereddüt etmeden gidip kontrol masasının önündeki patron koltuğuna oturdu. Hemen koltuğun solunda, masanın altına doğru sürülmüş hasır tabureyi ayağıyla çekti, bana doğru itti. Sonra masada yatan kablosuz mouse'u tuttu, soldaki monitördeki bir noktayı tıkladı. Kulak zarım bayram ilan etti. Dönüp bana baktı. Ben arkamdaki Süleyman'a baktım. Yüzünde biraz sonra ıslıkla Harbiye Marşı'nı çalacak gibi bir ifade vardı. İyi dedim içimden. Tabureyi çektim kapıya doğru biraz. Yarım kıç oturdum. Serra Çolak'a baktım.</p>

  <p class="calibre3">"Teşekkür ederim," dedim.</p>

  <p class="calibre3">"Bir konuşabilirim gibi bir laf etmiştin demin," dedi Serra Çolak gözünü monitörden ayırmadan. Bilgisayarda bir şey yapmıyordu halbuki. "Ardından bir laf daha ettin ama kaçırdım," dedi sonra. "İstersen oraya geri dönelim."</p>

  <p class="calibre3">Ne demiştim diye düşünmedim.</p>

  <p class="calibre3">"Nereye kadar gidebileceğimi merak etmiştim," dedim. "Konuşurken elimde bir şey olmalı. İkna edici bir şey."</p>

  <p class="calibre3">Serra Çolak parmaklarıyla masada trampet çaldı.</p>

  <p class="calibre3">"Şuna ne dersin?" dedi bana dönüp. "Serra Ablan yakanı bırakıyor. Kız davasında yani. Demek ki kılkuyruk ekstralarla, siktirici boktan satışlarla yetineceksin. Razıysan, ağzını ebediyete dek kapalı tutman şartıyla yakanı bırakıyor. Nereden çıktığı belli olmayan bir özel detektife ya da herhangi bir başkasına bir tek kelime edersen o güzel ağzını yırtarım diyor. Ne dersin?"</p>

  <p class="calibre3">Hangi bilinmez şarkının ritmini tutuyorsa, şahane bir parlak soloyla bitirdi trampet çalmayı. Bana diktiği gözlerinde cevabımın ne olacağı merakı vardı.</p>

  <p class="calibre3">"Güzel," dedim. "Ya kendisini öttürebilecek kadar becerikli bir özel detektif çıkarsa, o özel detektife ne yapacakmış diye sorarsa ne diyeyim?"</p>

  <p class="calibre3">Yeni bir trampet solosuna girişmedi.</p>

  <p class="calibre3">"Süleyman konuşamıyor gördüğün gibi," dedi arkamda ayakta duran Süleyman'a bakarak. "Ama kulakları işitiyor."</p>

  <p class="calibre3">Başımı salladım. Süleyman'ın suratında beliren ifadeyi merak etmemeye çalıştım.</p>

  <p class="calibre3">"Polislerin de işitir," dedim. "Üstelik konuşurlar da."</p>

  <p class="calibre3">"Onların neyi işitmek isteyecekleri kimin umurunda annadın mı," dedi Serra Çolak.</p>

  <p class="calibre3">"Çözülmüş bir cinayet çözülmüş bir cinayettir," dedim. "Sicillerinde iyi gözükür yıl sonunda. Belki prim falan alırlar."</p>

  <p class="calibre3">"Ne cinayeti?" dedi Serra Çolak. Konserde olmadık bir makamdan şarkı istenen kaliteli şarkıcı gibi irkildi. Gerçekti galiba.</p>

  <p class="calibre3">"Kızın üvey babası öldü," dedim. "Öldürüldü. İçimi acıtmasının nedenlerinden biri de bu."</p>

  <p class="calibre3">"Ve sen benim ya da Serdar'ın bununla ilgili olabileceğini düşünüyorsun, öyle mi?" dedi o kocaman patron masasında sanki hoplayarak. Cümlesinin sonuna geldiğinde mouse tutan elini masaya vurdu. Sonra acımış gibi çekti, öteki eliyle ovuşturdu.</p>

  <p class="calibre3">Ağzımı büzdüm cevap yerine. Evet de diyor olabilirdim hayır da. Kararı kendisine bıraktım.</p>

  <p class="calibre3">"Bana bak detektif bozması," dedi. "Adın her neyse. Sütten çıkmış ak kaşık olduğumu hiç iddia etmedim. Bu salak dünya ve içindeki salak insanlar izin verdikçe yolumu buldum. Yasaya ya da genel toplum ahlakına uygundur, uygun değildir ayırt etmeden. Yaş da çalıştım kuru da. Belden aşağı çok vurdum ama Allah'tan korkarım, birisinin canını almak bana göre değil. Anladın mı?"</p>

  <p class="calibre3">"Anladım," dedim. "Bir iki soruma cevap verirsen daha iyi anlarım."</p>

  <p class="calibre3">Arkamda bir yerlerde dikilen Süleyman'dan geldiğini tahmin ettiğim homurdanma canımı sıkmadı. Serra Çolak'ın yüzüne baktım devam edeyim mi diye.</p>

  <p class="calibre3">"Soruna moruna cevap vermem," dedi Serra Çolak omzumun üstünden arkama bakarak. Oturduğu yerden yukarı ya doğru bakması gerekiyordu bunu yapmak için. Gördüğü şeyden hoşlanmış gibi sırıtıyordu. "Şuradan sağ salim siktirip gitmene izin verdiğime şükret, al voltanı. Şimdiye kadar ağamdan kaçanlar sana yetmediyse orasına karışmam. Serdar için söylediklerim geçerlidir."</p>

  <p class="calibre3">Son sözünü söylemiş gibi bilgisayar monitörüne çevirdi yüzünü. Mouse'uyla monitöre yayılmış programın bir yerine dokundu. Dokunur dokunmaz kulağımla kavga eden şarkı yeniden patladı küçücük kontrol odasının içinde. Sanki daha yüksek volümde.</p>

  <p class="calibre3">Daha son söz söylenmedi dedim içimden. Anlaşmayı şöyle koyu bir mürekkeple imzalayalım.</p>

  <p class="calibre3">Mecburen bağırarak konuştum bir daha hiçbir yerde karşıma çıkmamasını dilediğim şarkıyı bastırmaya çalışarak.</p>

  <p class="calibre3">"Yalnızca müzisyenlerle mi çalışıyorsun?" dedim. "Yoksa tiyatrocu müşterin de var mı?" "Ne saçmalıyorsun sen?" dedi.</p>

  <p class="calibre3">Kol yapmayı birinden öğrensen gerek," dedim. "İlk andan beri çaktırmadın beni zaten tanıdığını."</p>

  <p class="calibre3">Gözlerinde sanki eğleniyormuş gibi bir pırıltı gördüm. Arkama, Süleyman'a baktı. Sonra mouse'u monitörde yeniden hareket ettirerek müziği kesti.</p>

  <p class="calibre3">"Seni nereden tanıyacakmışım?" dedi sonra bana dönüp.</p>

  <p class="calibre3">Bir ay müzik dinlememeye söz verdim içimden.</p>

  <p class="calibre3">“Evine adam gönderdiği birini de tanır insan," dedim. Rambo öttü."</p>

  <p class="calibre3">"Rambo kim?" dedi.</p>

  <p class="calibre3">“Senin Çarpık Sülo'nun adamı," dedim.</p>

  <p class="calibre3">“Duydun mu Süleyman?" dedi. "Yanlış adam seçmişsin." Arkamdan ses gelmedi.</p>

  <p class="calibre3">“Neden?" dedim sesime ciddi bir ton vermeye çalışarak, Serra Çolak aynı ciddiyette cevap verdi. Öyle gerekti."</p>

  <p class="calibre3">“Evimi nereden öğrendin?" dedim. Benim tanıdığım çoktur," dedi Serra Çolak. Söylersen Nuri Alço dalgasını kıyamete kadar unuturum dedim. "Söz."</p>

  <p class="calibre3">Serra Çolak gördüğüm en büyük patron koltuğunu, kollarını kullanarak bana doğru çevirdi. Küpeleri sakırdadı gözlerinde kapıdan çıktığı andan beri gördüğüm en kararlı ifade vardı. Önce bana baktı. Sonra arkama. Yeniden bana.</p>

  <p class="calibre3">"Bana bak," dedi. "Demin ne olup olmadığım konusunda bir alay şey söyledim. Şunu unutmuşum. Babamı mezarda karıp karşıma diksen kimseleri gammazlamam. Şimdi işin tadını kaçırmadan çek git. Süleyman konuşamaz ama iyi ısırır.</p>

  <p class="calibre3">Arkama baktım. Süleyman dişlerini göstermedi. Eli gitti sadece. Kendimi aniden çok yorgun hissettim.</p>

  <p class="calibre3">Serra Çolak önüne döndü. Müzik yeniden başladı. Tartışma bitmiştir dedim içimden. Ayağa kalktım. Süleyman hemen arkam-daydı. Ayağını şarkının temposuna göre vuruyordu yere. Kafasını sallamıyordu. Şarkı söylemenin kekemeliğe karşı temel tedbirlerden biri olduğunu söylememin bir anlamı yoktur herhalde dedim kendi kendime.</p>

  <p class="calibre3">Ayağa kalktığımı görünce hafifçe kenara çekildi kapıya ulaşabilmem için. Yanından geçtim, dışarı çıktım. Merdivenlerden indim. Holden geçtim, kabartmalı demir kapıyı içerden açtım. Hâlâ kilitli değildi. Ortalıkta da bir kebap paketi falan görmedim.</p>

  <p class="calibre3">Zafer Apartmanımın kapısından çıktığımda yeniden saatime baktım. Kolumdaki akrep ve yelkovanın gösterdikleri, küçük bir esneme tetikledi bende. Direnmedim. Elimle ağzımı kapadım ama. Ortalıkta görecek kimse olmamasına kansın. Eskiden olsa bir sigara yakardım dedim kendi kendime. Yukarıya, otomobilimi bıraktığım sokağa doğru yürümeye başladım.</p>

  <p class="calibre3"> Arkamdan gelen giden yoktu. Karşıdan gelen giden yoktu. Aydınlatma sınırına girdiğim her sokak lambası gölgemi uzatıyordu, kısaltıyordu. Daracık sokağın sağında solunda uzanan dar suratlı evlerden çocuk cıvıltıları gelmiyordu.</p>

  <p class="calibre3"> Otomobilime eriştiğimde bir kez daha baktım saatime sanki çok gerekliymiş gibi. Bir karar öncesindeydim aslında. Bıkkındı gelmişti Eve gidebilirdim. Yeni evime. Gitmek istemedim yeni evime. Eşyaların üst üste, taşıyan adamların keyfine göre yığıldığı evime gidebilirdim. Tamam, buzdolabında bir şey yoktu ama kıvrılabilecek bir yer bulurdum herhalde. Telefon bağlı değildi ama beni kim arayacaktı ki bu gece? Ya da, ya da: Yeni Remzi Ünal. Yani yeni eski Remzi Ünal. Otomobilime bile binmem gerekmezdi. Azıcık sağa sola sokulsam beni bu gece kollarına almaya hazır elli tane otel odası bulabilirdim. Resepsiyonda daha şimdiden uykulu gözlerle oturan ve elime anahtarı verir vermez yüzümü unutacak adamların odaları. Sabaha kadar koridorlardaki kadın ve erkeklerin tıkırtılarına elli kere uyanmadan sabahı etmenin zor olduğu otel odaları. Çarşafında ve yastığında başkalarının kokularından iz kalmış otel odaları. Yeter dedim içimden. O eskidendi. O kadar da değil dedim kendi kendime. Yoldan çıkmamaya karar verdim.</p>

  <p class="calibre3"> Otomobilimi uzaktan görünce kararım güçlendi sanki. Evine gittiği için dükkânın önüne park etmeme haberi olmadan izin veren terziye iyi geceler diledim içimden. Pencereleri yerinde duruyordu uzaktan gördüğüm kadarıyla. Adımlarım kendiliğinden hızlandı belli belirsiz. Anahtarı daha dört adım varken çıkarttım cebimden.</p>

  <p class="calibre3">Direksiyonun arkasına oturur oturmaz pencereyi indirdim, indirir indirmez bir kafa belirdi sağ tarafımda. Kaç gün üst üste tıraş olmadığı belirsiz, kıvırcık saçlı, alnında kaim çizgiler bulunan esmer bir kafa. İrkilmedim. Polis olmasın da kim olursa olsun dedim kendi kendime. Torpido gözüne bakılabilmesi için bir yarım saate ihtiyacım vardı gece gece. "Bir şey lazım mıydı ağabey? İlaç milaç? Hap map?" Kaşlarımı yukarı kaldırdım cevap yerine. Yetinmedi.</p>

  <p class="calibre3">“Temiz kızlar var ağabey," dedi. "Eğlence lazımsa..."</p>

  <p class="calibre3"> Kaşımı yeniden kaldırdım. Sağ elimle otomobilimin kontağını çevirdim. Motorun dönmesi kendisine bir zarar getirecekmiş gibi bir adım geri çekildi kafa.</p>

  <p class="calibre3">"Bir siftahlık atsaydın be ağabey," dedi sonra yenide doğru bir adım atıp.</p>

  <p class="calibre3">Kafamı salladım. Saatime baktım hiç gereği yokken oda kesmedi kıvırcık kafayı.</p>

  <p class="calibre3">"Bir sigara ver bari ağabey," dedi. "Bir sigaracık."</p>

  <p class="calibre3">Yüzümü ona doğru çevirdim. En karanlık sesimle konuştum.</p>

  <p class="calibre3">"Bıraktım," dedim. "Şansına küs. Bugün bıraktım."</p>

  <p class="calibre3">Kıvırcık kafa bütünüyle bir sırıtışa dönüştü. Dudak kenarlarından gözlerinin içine. Anlayışla sallandı aşağı yukarı.</p>

  <p class="calibre3">"Nedir bu ağbi?" dedi. "Karı yok kız yok. Rakı yok ar yok. Sigarayı da bırakmışsın. Ölsene ağabey be. Ölsene niye dolaşıyorsun buralarda bu saatte."</p>

  <p class="calibre3">"Olur," dedim içimden otomobilimi geri vitese takmaya çalışırken. Bilirsiniz, bazı otomobillerin geri vitesi zor geçer Önce bastırırsınız aşağıya doğru, sonra çekersiniz kendinize, yine de tuhaf tuhaf sesler gelir aşağıdan.</p>

  <p class="calibre3">Yeni taşındığım mahallenin bir numaralı problemi böylece belli olmuştu. Eve erken gelenlerin memleketiydi burası. Geç kaldınız mı otomobilinizi bırakacak yer bulamazdınız. Bulamadım.</p>

  <p class="calibre3">Yok, buldum. Bir üst sokakta. Yarın sabah yerini hatırlamak için kendi kendime bir kerteriz aradım. Zordu bulmak. Bildiğiniz Yeni Levent sokaklarından biriydi. Hiç bir numarası olmayan. Üzerinde "Çarşı herkese karşı" yazan kocaman çöp konteynırına fit oldum. Torpido gözünün içindeki zarfı cebime koydum. 6.35'lik için Süleyman'ı taklit ettim. Çıktım dışarı.</p>

  <p class="calibre3">Bulduğum dört tekerleklik yer, yatmak için geceyi geçireceğim dairenin bulunduğu apartmanın beş yüz elli metre uzağındaydı. Arayı yürürken kaldırımın hemen arkasındaki bahçelere doğru gecenin deli sıcağında açık bırakılmış Pencerelerin içine baktım. Çoğunda perde çekilmemişti. Bir sürüsünün içinde insan yoktu. İçinde insan olanlar, alt katta ya perdeyi çekmediklerinin bilincinde oturuyorlardı, ya da çocuklar koşturuyordu. Televizyon ekranları kos kocamandı. Demir takılmış pencerelerin önünde çiçekler vardı kimilerinin, taşındığım sitenin giriş kapısında plastik bir bekçi kulübesi vardı. İçinde kimse yoktu şu an. Gecenin daha da ilerleyen saatlerinde gelebilirlerdi. Kırk yıldır buralarda oturuyormuş bir edayla girdim içeri. Sitenin içindeki görece daha dar yolların iki yanı da otomobillerle doluydu. Bir ikisinin üzerine branda örtülmüştü. Üst katlardan bir yerden kimin icra ettiğini buradan kestiremediğim bir rap parçası çalıyordu. Yerler sanki on dakika önce arozöz geçmiş gibi ıslaktı.</p>

  <p class="calibre3">Apartmanımı buldum. Daha önce de bir kere gelmiştim. Dış kapının merdivenlerine doğru yürüdüm.</p>

  <p class="calibre3">Burada normal olarak elimi cebime atıp dairemin anahtarını çıkarmam gerekirdi. Dış kapının ve iç kapının. Varsa posta kutusunun. Hatırladım oysa:</p>

  <p class="calibre3">"Adamlar öylesine yığdılar eşyaları," dedi. "Anahtarı kapıcıya bıraktım, istersen yarın gelir toparlamana yardım ederim." Hiç hoşlanmadım hatırladığımdan. Dahası vardı. "Sen keyfine bak," dedim. "Bir şekilde hallederim." "Tamam o zaman," dedi. "Haberleşiriz." "Haberleşiriz," dedim.</p>

  <p class="calibre3">"Özür dilerim Remzi Ünal," dedi Yıldız Turanlı. Olur olmaz konuşuyorsun işte dedim kendi kendime. Hallet bakalım.</p>

  <p class="calibre3">Yeni apartmanımın dış kapısı yakın zamanda yenilenmişti herhalde. Boyası pırıl pırıldı. İki yanında ince uzun beton kuşaklar vardı. Saksıların içinde adını bilmediğim bir iki çiçekle, uzanıp yatmış bir Siyam kedisi vardı. Benim kapının dibinde dikilmemi umursamadı kedi. Mermer çerçevenin içine kakılmış zil kutusuna yanaştırdım gözlerimi. Yirminin üzerindeki dairenin bir tekinin dışına hepsinin sahiplerinin adı yazılıydı. Kimilerinde yalnızca bir erkek ismi, kimilerinde çift isimleri yazılıydı, kadınların olmasına özen gösterilerek. Boş olan düğmenin karşısındaki yere kendi adımı yazmamaya karar verdim. Bulan bulsun nerede oturduğumu.</p>

  <p class="calibre3">Kendi dairemin kapısının zilini çalmak pek makul gelmiyordu anlaşılır sebeplerden dolayı, o yüzden en altta harflerle 'kapıcı' yazan zile bastım. Saatime bakmadım basmadan önce.</p>

  <p class="calibre3">Cevap gelmedi beklenebileceği gibi. Bir daha bastım. Biraz daha kararlı. Öyle hissettiren. Öyle umarak.</p>

  <p class="calibre3">İşe yaramadı.</p>

  <p class="calibre3">Otele gitmeliydim yolunda bir düşüncenin midemden yukarı güçlü bir sıcaklık göndermesine izin vermemeye çalıştım Bir defa daha bastım lanet düğmeye.</p>

  <p class="calibre3">Mekanik bir ses geldi kutudan kulaklarıma. Ardından dışı parlak, içi ucuz konuşma sisteminin iyice mekanikleştirdiği bir genç kadın sesi.</p>

  <p class="calibre3">"Kim oooo?"</p>

  <p class="calibre3">Kimdim ben?</p>

  <p class="calibre3">Remzi Ünal.</p>

  <p class="calibre3">Remzi Ünal... Şu Hava Kuvvetleri'nden müstafi, THY'den kovulma, kendisine saygısı olan hiçbir frequent flyer'ın adını bile duymadığı sekizinci sınıf charter şirketlerinde bile tutunamayan, MS Flight Simulator'ün yüklü olduğu bilgisayar dört ayrı kutuya dağılmış, eski pilot, exkaptan, nevzuhur özel detektif Remzi Ünal.</p>

  <p class="calibre3">Emin misin?</p>

  <p class="calibre3">"Rahatsız ediyorum, kusura bakmayın..." dedim. Devam edecektim.</p>

  <p class="calibre3">"Ne?" diye bağırdı cihazdaki cızırtılı genç kadın sesi. "Kim ooooo? Gecenin bu saatinde..."</p>

  <p class="calibre3">"Bugün taşındım apartmana" diye seslendim çıkarabildiğim en net ses tonuyla. "Anahtarım sizdeymiş. Kapıyı açarsanız elli kâğıt veririm."</p>

  <p class="calibre3">Dört dakika sonra yeni evimin içindeydim. Kapıyı kapadıktan sonra sırtımı arkaya dayadım. Nerede olduğunu hatırlamadığım koridor ışığını yakmamıştım. Perdesiz pencerelerden gelen ışık idare ediyordu. Solum daha karanlıktı. Sağıma doğru ilerleyen koridor karanlık. Sola bak.</p>

  <p class="calibre3">Mutfak kapısı olması gereken kapı kapalıydı. İdare eden ışık salondan geliyordu. O tarafa doğru yürüdüm. Esnedim</p>

  <p class="calibre3">Salonun içine gelişigüzel yığılmış eşyalarından neyin ne olduğu anlaşılmıyordu. Televizyon derinlerde bir yerlerde olmalıydı. Üç. kişilik kanepemin duvarın dibine konmuş olabileceğini düşünüp, verev duran bir halı tomarını yere yuvarladım Bir kere daha esnedim. Yastıksız uyuyup uyuyamayacağımı sordum kendi kendime. Cevabın hiç önemli olmadığını düşündüm sonra. Ayakkabılarımı çıkardım, ceplerimde ne varsa ayakkabımın içine boşalttım. Pantolonumu çıkardım. Belimde takılı olanı da yanına bıraktım. Kanepeye yuvarlandım. Yarın sabah güneşin ne taraftan geleceğini bilmediğimi hayıflanarak hatırladım.</p>

  <p class="calibre3">"Alacağın olsun Yıldız Turanlı," dedim kendi kendime uyamaya çalışmaya karar vermeden önce.</p>

  <p class="calibre3">Kararlarımı hiç aksatmadan uygularım, bilirsiniz. Öyle yaptım.</p>
</body>
</html>
