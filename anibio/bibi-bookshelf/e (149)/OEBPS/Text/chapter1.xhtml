<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr-TR">
<!-- This file was converted to xhtml by Writer2xhtml ver. 1.2. See http://writer2latex.sourceforge.net for more info. -->

<head>
  <title>Koltuk</title>
  <link href="../Styles/styles1.css" rel="stylesheet" type="text/css" />
</head>

<body dir="ltr">
  <h1 dir="ltr" id="toc0" style="page-break-before:always">I. Koltuk</h1>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Yukarıdan, üç yüz metreden, bir kartalın bakışından tuhaf bir manzara… Sirkeye kesmiş asma üstünde haddinden fazla kalmış, çakırkeyif ve sarsak, altı bacaklı bir böcek.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Yüz elli metreye inildiğinde bir mutant, üç başlı, her başı kendi amacına dalmış bir böcek görülüyor. Her baş gövdeyi ayrı yöne çekme derdinde. Önce bir tarafa ilerliyor, ardından cadı tahtası üstünde üç el misali bir o yana, bir bu yana gidiyor.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Otuz metreden, en fazla sekiz katlı bir binanın tepesinden, her böcek bacağı çiftinin insan başlarına sahip üç insan bedenine bağlandığı ve bu üçlünün bir yükü birlikte taşıdığı anlaşılıyor. Bir mobilya, galiba.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Üç metreden, koruyucu melek mesafesinden, bu öykünün anlatılacağı bakıştansa üç kişinin bir koltuğu taşıdığı görülüyor. Turuncu, epey büyük, dokuma bir koltuk.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom üç beş parça eşyasını Tree’nin yüksek tavanlı, yetmişli yıllarda çekiciliğinden epey yitirerek elden geçtiği belli bir yirminci yüzyıl başı yapımı dairesine taşımıştı. Dekorasyona katkı babında kitaplarını oturma odasına yerleştirdi ve kitaplar koydukları yerde çürüyen denizci sandıkları misali kaldılar.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom, komodin, yatak ve kişinin genelde elinde bulundurduğu diğer eşyanın yokluğunu nasıl dolduracağını kestirmeye çabalayarak sandalyesiz masasına odasında yer bulmaya uğraşıyordu. Ara sıra binalar arasındaki boşluğa bakan pencereye, eylemlerini aynı anda hem gizlemeye hem de karşı tarafta, biraz özsaygı eksikliğinden mustarip, sakar, epey akıllı bir deve ilgi duyabilecek bekâr bir hanımın varlığına dair uzak ihtimali düşünerek derli toplu ve ilgi çekici kılmaya çalışarak göz atıyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-style:italic;font-size:92%">Biraz mı,</span> <span style="font-size:92%">dedi Thom’un beyni.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Evet, biraz,” diye yanıtladı Thom sertçe. Beyin, Thom’un sağ gözünden iki buçuk santim içeride bir yerde duran, ebadı belirlenemez varlıktı. Baş ağrılarının kaynağı… Düş kırıklığı yaşayan atalardan birisinin gözlerinden her hareketini inceleyen alaycı</span> <span style="font-style:italic;font-size:92%">Muppet</span> <span style="font-size:92%">balkon müdavimi… Yarı mantıkçı yarı aile reisi beyin, Thom’un bilincine arka koltuktan müdahale ediyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Dizüstü bilgisayarını çıkardı, bir kablosuz sinyal yakaladı ve e-postalarını kontrol etmek için masasının önünde diz çöktü.</span> <span style="font-style:italic;font-size:92%">Dua ediyor mübarek</span><span style="font-size:92%">, dedi beyin. “Biliyorum, biliyorum,” diye söylendi Thom.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Yeni ve biraz heyecan verici ev arkadaşıyla daha önceki üç karşılaşmasındaki gibi, Erik kapıyı çalıp odaya daldı. Erik yirmili yaşlarını sürüyordu ve kara saçlarına tarak geçebilseydi yakışıklı sayılırdı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Kralın gelişini haber verircesine, “Çörek!” dedi. Devasa bir çörek kutusunu Thom’un göz hizasına uzattı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Ha,” dedi Thom. “Yiyemem ben bunlardan. İyi görünüyorlar gerçi.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Yiyemez misin?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Her seferinde kafa karıştırdığını bilerek belki milyonuncu kez, “Buğday yiyemiyorum,” dedi. “Benim, eh, katı bir beslenme alışkanlığım var.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hayda… Kutlama bu. Sabah gidip koşarız. Bir park var yakınlarda. Haritada gördüm ve bulacağım. Şafakla kalkar, sağlı sollu dalarız.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom ürpertisini bastırdı. “Diyet diyeti değil, mide şeyi… Glüten dayanıksızlığı ve diğer şeyler. Buğday yiyemiyorum işte.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Glüten, ha?” Erik kaşlarını kaldırdı. “Glutentag,” dedi neşeyle. “Peki, fikrini değiştirirsen çörekler mutfakta duracak. Odan güzel. Masayı iyi yerleştirmişsin. Ne tür oyunlar var bunda?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Fazla bir şey yok pek.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik enerjiyle onayladı. “Peki, kardeş, görüşürüz. Bir şey gerekirse oturma odasındayım.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom kafa salladı. Seçilmiş halktan birileriyle oturmadığından epey emindi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:24.0px;margin-right:0;text-indent:0;font-size:83%">Kime: thom@sanchopanchez.net</p>

  <p class="Standard" dir="ltr" style="margin-left:24.0px;margin-right:0;text-indent:0;font-size:83%">Kimden: richardd@shopstock.com</p>

  <p class="Standard" dir="ltr" style="margin-left:24.0px;margin-right:0;text-indent:0;font-size:83%">Konu: kötü haber</p>

  <p class="Standard" dir="ltr" style="margin-left:24.0px;margin-right:0;text-indent:0;font-size:83%">Selam, Thom.</p>

  <p class="Standard" dir="ltr" style="margin-left:24.0px;margin-right:0;text-indent:0"><span style="font-size:83%">Haberler kötü. ShopStock, bugünkü ekonomik ortamda yerel bir marketin internette yer almasının uygun kaçmadığına karar verdi. Ehem. Sanki bilmiyorduk. Yani web geliştirme ekibinin işine derhal son verme kararı aldılar.</span></p>

  <p class="Standard" dir="ltr" style="margin-left:24.0px;margin-right:0;text-indent:0"><span style="font-size:83%">Üzgünüm. Para işine yarardı, biliyorum. E-postayla bildirmek hoş değil ama seni tanıdığımdan böylesi daha iyi diye düşündüm. Sana iş bakmaya devam edeceğim. Daire avı nasıl gidiyor? Bir ara biralayalım ve spamcıların Dante’nin Cehennemi’nin neresine uyacağını konuşalım.</span></p>

  <p class="Standard" dir="ltr" style="margin-left:24.0px;margin-right:0;text-indent:0;font-size:83%">Richard</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom başını ellerinin arasına aldı. Son üç ayda yaşamı, elini azıcık tutunabildiği her sağlam daldan koparmaya niyetli görünen bir burgaca dönüşmüştü. En azından başını sokacak bir yer bulmuştu. Midesi bulandı. Web sitesini açtı ve yeni özgürlüğünü “işten atıldı” okunmayacak şekilde yazmanın yolunu düşündü. “Artık serbest çalışmaya müsaidim ;-)” yazdı, ardından salak sırıtma işaretini sildi. Ardından tümünü sildi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Kayıtlı bulunduğu birçok iş bulma ağı şebekesinden birine kendisini tanıtan özeti nasıl yazması gerektiğine takıldı. Düşünürken parmaklarını meşgul etmek amacıyla, “Profesyonelim (hâlâ dişlerim sağlam!)” yazdı, “yerim belli (artık otelde kalmıyorum!), işimin ehliyim (çekip giden kız arkadaşının kodunu hâlâ çözememiş bir kung-fu</span><span class="FootnoteSymbol"><span style="font-size:92%"><span class="Footnoteanchor"><a href="#ftn1" id="bodyftn1">1</a></span></span></span> <span style="font-size:92%">kodlamacıyım) ve motiveyim (bataklık devleri kadar iri ve iki kat zekiyim).” Derken migreni devreye girdi ve yazdıklarını kaydetmeden bilgisayarını kapadı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Thom!” dedi Erik. “Otur bakalım, koca adam.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom koltuğa, Erik ile Tree’nin arasına oturdu. Koltuk mucizevî genişlikteydi ve üçünü, Thom’un kişisel alan gereksinimini hiç zorlamadan alıyordu. Üstüne bir de rahattı. İnsanı içine çekiyor ve sürekli bir batma duygusu yaratıyordu. Televizyonda</span> <span style="font-style:italic;font-size:92%">The Simpsons</span> <span style="font-size:92%">vardı ve reklam arasına kadar hiç konuşmadılar.</span> <span style="font-style:italic;font-size:92%">The Simpsons</span> <span style="font-size:92%">varken konuşulmazdı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Tree uzun bir tutam saçı kulağının arkasına sıkıştırdı ve yerdeki balya teli makarasını aldı. Biraz kesti ve bir kargaburunla bükmeye başladı. İncecik elleri müthiş bir beceriyle hareket ediyor, telin düzlüğünü hızlı büküşlerle bir kütleye dönüştürüyordu. Derken avucunu açtı ve Thom’un şaşkın bakışları altında eksiksiz biçimlenmiş, upuzun boynuzlu yedi santimlik bir at ortaya çıktı. Bir tekboynuz. Thom, Tree’nin teli saklayarak atı bir yerden çıkarıp çıkarmadığını görmek için koltukta göz gezdirdi. Gülümseyerek beğenisini gösterdi ama Tree oralı görünmüyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree aynı makaradan bu sefer bir hortum kasırgası yaptı ve dik durabilmesi için ucunu yeşil halıya sapladı. Halı ovalarında bir hortum. Tekboynuzu da halıya, boynuzu hortumu ortadan delecek şekilde yerleştirdi. Minyatür bir çarpışma…</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Yel değirmenlerine saldırmak misali,” dedi Thom, Tree’yi irkiltmeye yetecek yükseklikte bir sesle.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik yapıta baktı. “Eh,” dedi. “Buyuz biz.” Coşkuyla bıyığını sıvazladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Evet,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İşte buyurun,” dedi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, sessizliğe beyninin eşek anırması misali salabileceği sözcüklere karşı savunma babında diliyle dişlerini saydı. Yirmi yedi? Sahiden tek sayı olabilir miydi?</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İşsiz kaldım,” dedi pantolonundan bir iplik çekerek. “Az önce e-posta geldi.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Olsun, kardeş!” Erik, Thom’un omzuna usandırıcısından bir yumruk indirdi. “Hoş geldin aramıza. Sabah koşusundan sonra İş Hazır’a</span><span class="FootnoteSymbol"><span style="font-size:92%"><span class="Footnoteanchor"><a href="#ftn2" id="bodyftn2">2</a></span></span></span> <span style="font-size:92%">gidelim mi? Günlük garanti ödeme; daha iyisi can sağlığı. Senin gibileri severler.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Koşma kısmından emin değilim pek.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Otur kalk yaparız o zaman.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hazır İş kısmından da emin değilim.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Çalışmayı sevmem ben pek,” dedi Tree. Dizlerini ince bedenine çekip kollarıyla sardı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik ve Thom, Tree’ye baktılar.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Çim biçme dışında.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kış ortasındayız, amigo. Daha beş ay biçecek çim bulamayacaksın.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree düşünceli görünüyordu. “Bir şey çıkar belki.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Zengin kız arkadaş bul. Esas bilet o,” dedi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Kız arkadaş” lafını duymak Thom’un karnını ağrılarla, güneş altında fazla kalıp katılaşmış, üstünden metan tüten bir yığınla doldurdu. Karnını tutarak, “Kız arkadaşım terk etti beni,” deyiverdi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Hiçbirinin ne diyeceğini bilemediği uzun bir sessizlik anı yaşandı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Benim hiç kız arkadaşım olmadı,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne acınası kerizleriz ama!” dedi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom kıkırdadı. Kıkırtı ivme kazanarak gülüşe döndü; derken karnını tutup katılarak gülmeye başladı ve diğer ikisi bir anlık şaşkınlığın ardından kahkahaya katılıp katılarak ta ciğerlerinin dibinden, gözlerinden yaşlar boşanarak gülmeye başladılar.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Birisi tutup dairenin giriş kapısından itibaren trafik akışının grafiğini çizmeye kalksaydı ortaya, aşağı doğru inen ve haftanın sonunda kapının başlangıçtan iki kat az kullanıldığını gösteren bir eğri çıkardı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Dairenin çekim kuvveti üçlüyü muazzam bir kara delik misali içine çekiyordu. Her ileri gidiş öncekinden daha zorlaşıyor, daha fazla başarısızlığa uğruyordu. Birbirlerine alışmaları arttıkça ve dış dünyada önemli bir amaç kalmadıkça asgari direncin yolları iyice dairenin koridorlarında kaldı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Pazartesi sabahı Thom’u Portland sokaklarında, parlak giysileri içinde ve elinde, Ruby, Python, Perl, XML, PHP, SQL, C++ gibi teknik terim ve moda laflarla dolu özgeçmişiyle buldu. Kentin koridorlarında ya hepten kapanmış, ya kent dışına taşınmış ya da “fırtınayı atlatmaya çalışan” İnternet sağlayıcılardan yerleşik teknoloji şirketlerine kadar her yeri dolaştı. Gelişecek, büyüyecek yeri bulunduğundan şüphelendiği firmalar bile aşırı bol pantolon giyen, iki lafı bir araya getiremeyen ve hepsine tepeden bakan ShopStock eskilerini değil, diğer müflis teknoloji şirketlerinden çıkma ağzı laf yapan, sıkı görünüşlü tipleri arıyorlardı. İrkilerek sarf edilen, “Burada İngiliz Edebiyatı mastırı yaptığınız yazıyor; maalesef biz Bilgisayar’da uzman birisini arıyoruz,” cümlesi bir seferden fazla kullanıldı. Çoğu üniversitede şirketlerin gereksindiği becerilerin hâlâ öğretilmemesi bir yana, Thom’un becerileri bizzat yazılımı yaratan hareketin bir parçası olmasından geliyordu. Thom bunu söyleyecek tiplerden değildi. Yaptığı ve bilgisayar uzmanlığını kuşkuya yer bırakmadan kanıtlayacak azıcık yasadışı şeyle ilgili bir takım yasal zorluklar yaşadığından da bahsetmedi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Tree Pazartesi günü, muhtemelen Neden Buradayız sorusuna yanıt amacıyla veya yaradılışçılığa karşı evrimle uğraşmak adına telleri kullanarak maymundan balığa ve hominidlere uzanan figürler yapıp halıya yerleştirdi. Hepsini belli mesafe ve açılardan seyretti ve ardından içine sinmeyince kendi telinden tel balık çıkaran sıranın başına insanımsı bir şekil daha ekledi. Yatak odasında plastik kaplı İncil’ini aldı, ardından ambalajını açmadan yerine bıraktı. Ardından koltuğunun altından çılgınca yapılmış kurşunkalem karalamalarıyla dolu, spiral telli bir defter çıkardı. Karalamaları yazıların kendine ait ve gündüz kullandığı el yazısından ne denli farklı olduklarına her zamanki gibi şaşarak inceledi. Son beş düşü okudu ve tekrar okudu. Önceki yüz küsur düşün hiçbiri son birkaç bin yılda geçmemişti ve şimdi bunlar çıkmıştı. Defteri kapadı ve ne yaptığını hatırlamayacağı sonraki bir saati sabit bir noktaya bakarak geçirdi. Birkaç giysi katladı, ardından senaryolar kurup ev arkadaşlarını ekleyerek tel heykellerden birkaçını düzenledi. Bulaşığı yıkadı, ardından koca bir tencere dolusu bezelye çorbası pişirip Erik ve Thom’un eve gelmelerini beklemeye koyuldu. Telefon üç kez çaldı ve Tree’nin her açışında karşı taraftaki konuşmadan kapadı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik günün ilk saatini içinden çıkanların sahiden içinden nasıl çıkabildiklerine hâlâ şaşarak doğaçlama aletlerle —ıspatula, sirke (hiç işe yaramış mıdır sirke?) ve bir soya sosu şişesi— tıkalı tuvaleti açmaya çalışarak geçirdi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Ardından hazırlandı. Bıyıklarını kesti, elli şınavın üstüne hatırlayabildiği tüm Tai Chi hareketlerini yaptı, laftan anlamaz saçlarını bir beysbol kepiyle örttü, ipek bir gömlek giydi ve ne çıkacak bakalım düşüncesiyle gözde Otuz Üçüncü Cadde’ye yöneldi. Otuz Üç ile Flanders’ın köşesinde, ekilmişlik ihtimaline sahip genç bir kadın duruyordu; Erik durumu kendini tanıtma ve yön bulma hizmetlerini sunma fırsatı saydı. Çok geçmeden genç Wisconsin’liyle kahve içiyor ve Latin Amerika’ya özel vurgu eşliğinde Üçüncü Dünya ülkelerinde havayollarının güvenliğinden bahsediyordu. Saat dördü</span> <span style="font-size:92%">bulduğunda Erik’in çenesinde ruj izleri ve cebinde, kızın, mutlaka beraber görmeleri gerektiğini söylediği “üç günlük yemekli tiyatro performansı” biletleri için verdiği elli sekiz dolar vardı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Yalnız kaldığında Forest Park’a gitti ve yılanlığı için kendini cezalandırmak amacıyla ıslak toprakta tökezleyerek bağıra çağıra çalılara koştu. Ayakkabılarına ve pantolonuna çürük yapraklar yapıştı. Yüzü çalılarda yeterince çizildikten sonra bakkala uğradı, bir kasa ucuz bira aldı ve kazancını ev arkadaşlarıyla kutlamak üzere daireye döndü.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Gece, Erik’in biralarını içip Tree’nin patlamış mısırlarını yerken televizyon izleyen üçlüyü koltuğa gömülmüş, kaderlerinin oltaları çözülemeyecek ölçüde birbirlerine dolanırken buldu. Koltuk, tüm dünyadaki koltukların oturanlarına yaptıkları gece büyüsünü yapıyordu. Ve üçlü, hiç değilse bedensel yakınlıkları üzerinden birbirlerine iyice alışıyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom Çarşamba günü özgeçmişini, bir yandan teknoloji şirketlerindeki çeşitli işverenlerin portatif tuvaletlerde kısılıp kalmalarına yönelik dileklerini mırıldanıp İngiliz Edebiyatı mastırını iyice vurgulayarak baştan aşağı değiştirdi. Elli kopya bastı ve günün ilk yarısını istatistiklerini araştırma asistanları arayan hukuk firmalarına, kıdemsiz editör arayan gazetelere, metin editörü arayan şirketlere ve işin açığı, kulak verecek herkese anlatarak geçirdi. Azman gövdesini bürodan büroya taşıdı, kapı eşiklerini doldurdu, masaların üstüne eğildi, sekreterleri korkuttu. Annesine yolladığı, kurgusallıkları gittikçe artan e-postalarında kullanacak bir parça gerçek başarı kırıntısı diledi. Öğlen ikiyi vurduğunda katlanabileceği azami miktarda insani temasın ardından eve döndü.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Tree’yi mutfakta, turta pişirirken buldu. Ev yaşamlarını titizlikle yola koyan, genç, hippi, tel bükme ustası bir Martha Stewart,</span><span class="FootnoteSymbol"><span style="font-size:92%"><span class="Footnoteanchor"><a href="#ftn3" id="bodyftn3">3</a></span></span></span> <span style="font-size:92%">diye düşündü.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Tree işine başka bir şeyle ilgilenmeyen ama tezgâhtaki tabakları, Thom’un atılıp Tree görmeden güvenliğe itelemesine yol açacak kadar kenarda dengesiz bırakan dalgın bir umursamazlıkla eğilmişti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Buğdaysız,” dedi Tree beş dakikalık sessizliğin ardından.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Vay. Sağ ol, Tree ama gerek yoktu.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Yemek yapmak hoşuma gidiyor. Nasıl vaziyet?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Pek şans yok. Yirmi kadar el sıktım, özgeçmişlerin hepsini verdim. Elli kopya. Rekor falan kırmışımdır herhalde. Siyasi broşür dağıtıyormuşum gibi geldi. Ki son birkaç günde e-postayla yolladıklarımı saymıyorum. Er ya da geç birisini beni işe alacak denli ürküteceğim.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Seninkiler türü becerilere sahip birisi sorun yaşamazmış gibi geliyor hâlbuki.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ya, öyle geliyor. Maalesef iş bulmada beceriden fazlası söz konusu.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Tree başıyla evetledi. “Belki birkaç gün ara versen daha iyi edersin.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İyi olurdu ama evinizde kira ödeyen birisinin oturmasını yeğleyeceğinizi düşünüyorum,” diyerek gülümsedi Thom. Ufak mutfakta Tree’nin ayakaltında kalmayacak bir yer buldu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Önemli değil o kadar.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom, Tree’ye baktı, kesme tahtasından unları temizlemesini, ölçü kaplarını yıkamasını, yeri süpürmesini izledi. Tree bazen bir elfi andırıyordu: ufak ve yarı-insan. Thom aynı konudan bahsedip etmediklerinden bir türlü emin olamıyordu. “Elbette önemli,” dedi. “Kira gecikir.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Düşümde hallolacağını gördüm.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom kıkırtısını bastırdı. “Şahane. Bilinçaltı avukat her zaman işime yarar. Maaşımdan bahis geçti mi düşünde?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Eh, iş bulman gerekmiyor. O yüzden birkaç gün ara ver dedim.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Telefon çaldı, Thom açtı. Karşıdan bir tıkırtı geldi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kapadı mı?” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Galiba.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Birisi bizi gözetliyor.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Ha?” Thom’u hızla beden boyu kaşıntı bastı ve aynı anda birkaç yerini birden kaşımaya davrandı. Ne diyordu bu oğlan? Beyni makul bir yanıt bulamayacak gibiydi; bir bilgisayar projesinin, mantıklı ve yalnız ve sorun çözme yoğunluklu, yaratabileceği bir şeyin, kurabileceği kendi Cennet Bahçesi’nin, insan iletişiminin garip öngörülemezliğinden uzak bir şeyin özlemini duydu. Tanrı kesin bir programcıydı; kendi sistem hatalarını, insanları doğuran kodu yazıp tüymüştü.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Konuyu değiştirme umuduyla, “Koltuğun arkasındaki heykelleri gördüm,” dedi. “Ciddi güzeller. Bunlardan bir şeyler çıkarmaya çalışmalısın.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Gayet açık düşler görüyorum ben ve bazen gerçekleşiyorlar,” dedi Tree.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom ne diyeceğini bilemeyince devam etti. “Cumartesi pazarına götürebilirsin. Kesin satarsın. Ufak bir tezgâh edinirsin.” Thom birden Tanrı’nın esas bunu gereksindiğini fark etti. Daha en başta kendisine bir kalite-garanti bölümü yaratması gerekirdi. İnsan doğasında düzeltilebilecek pek çok programsal hata vardı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Düşümde iş bulma konusunda endişelenmemen gerektiğini gördüm. Yani iş arayacağım diye zaman harcamanı istemedim, anladın mı?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne gördün düşünde?” diyerek iç çekti Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Anlatmayı sevmem düşlerimi.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom gözlerini kırpıştırdı. “Turta güzel kokuyor,” dedi sonunda. “Biraz işim var. Bu arada Erik’in iş arayışı ne durumda? Haber var mı?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Onun da iş bulmasına gerek yok aslında.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom başıyla evetledi. Tabii, diye geçirdi içinden.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Pişen turtanın kokusu Thom’un odasında, sanki bir varlığa dönüşmüş, tepesinde dönüyormuşçasına daha yoğundu. Ağzı sulandı, dizüstü bilgisayarını açtı. İşe almayacak iki muhtemel işverenden e-posta gelmişti. İnsani iletişim tehdidine karşı turta yemeyi tarttı ve mutfağa geri döndü.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sahiden iyi kokuyor.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Pişti. Keseyim mi bir dilim?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Tabii, tabii, evet.” Thom, Tree’nin düşlerine verdiği tepkiyi düşündü. Demek gerçekleşen düşler görüyordu ya da gerçekleşen düşler görüyor ve bu düşlerden bahsetmek istemiyordu. E, peki. Eski kız arkadaşı amatör bir</span> <span style="font-style:italic;font-size:92%">Yi Çing</span><span class="FootnoteSymbol"><span style="font-size:92%"><span class="Footnoteanchor"><a href="#ftn4" id="bodyftn4">4</a></span></span></span> <span style="font-size:92%">kâhiniydi ve Thom ne zaman kızın okumasından çıkardığı önerinin aksine davransa fana sinirlenirdi. Thom bir anlığına kendisini geleceği düşte görmenin olabilirliğine inandırmaya uğraştı; ardından çabayı sürdüremeyeceğini hissetti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree önüne, dumanı tüten, şahane bir turta parçası koydu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Harika,” dedi Thom. “Yemek yapmayı nerede öğrendin?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bir komünde büyüdüm ben. Tüm işler sırayla bölüşülürdü. Katı yeme alışkanlığına sahip fazla kimse yoktu.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom başıyla onayladı. Komüne dair başka hiçbir şey duymama arzusuna rağmen dayanamayıp sordu: “Ne tür bir komün?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bildik tür.” Tree arkasını döndü.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom, Tree’nin ensesinin kızardığını gördü. Delikanlının konuyu uzatmamasını yeğleyeceğini kavradı ve söz konusu komünün bir cins kült olup olmadığını merak etti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“E, başka ne söyleyebilirsin şu düş hakkında peki?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree dönüp gülümsedi; sesinde mutlu haberlerin vurgusu vardı. “Hep beraber bir yolculuğa çıkacağız.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Görüş değildi bu. İnanıyordu. “Ciddi mi?” Midesi dünyanın merkeziden sıcak kabarcıklarla doldu ve özür dileyerek banyoya yollandı. O sırada Erik ön kapıyı hızla açtı. Thom, bıyığın yeniden uzayıp yerine döndüğünü fark etti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Saklayın beni, saklamalısınız beni. Burada değilim. Değilim burada.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom sorusunun son kısmını geğirerek, “Burada değil misin?” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Beni tanımıyorsun. Hayatında görmedin.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom memnuniyetle, “Hiç görmedim seni,” dedi ve banyoya gitti. Kapıyı güvenle kapadıktan sonra aynaya baktı, dışarıdaki patırtıyı kaşlarını kaldırarak dinledi ve banyo içinde gazlı başka patırtılara girişti. Nasıl o kadar hızlı büyütmüştü bıyığı? Kendisi anca haftada bir tıraş oluyordu ve Erik’in bıyığı iki günde uzayıvermişti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Öfkeli bir bağırtının ardından Thom’un rahatlıkla ciyaklama sınıfına sokabileceği bir ses duyuldu. Yüzünde sıkacak bir şey aradı ve dışarıda gürültü artarken gözlerini kendi gözlerine dikti. Olan biteni görmesi gerektiğini düşündü.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Bir beyefendinin çakısı, duvara dayanmış Erik’in boğazındaydı. Adam kırklı yaşlardaydı; üstüne yapışan keten bir gömlek giymişti ve avantaja sahip görünüyordu. Eşikte, Erik’e karşı öfke ile karasevda arasında bocalayan genç bir kadın vardı. Thom atıldı, adamın bileğini yakaladı ve adam çığlık atarak çakıyı yere düşürene kadar sıktı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik çakıyı kaptı, öne atıldı ve bağırdı: “Bitirelim işlerini!”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Kimsenin işini bitirmiyoruz,” dedi Thom. Kolunu uzatarak Erik’i engelledi. Adam Thom’a baktı ve kapıya geriledi. “Neler oluyor, Erik?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Dinleme onu,” dedi eşikteki kadın.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Adam bileğini ovuşturdu. “Unutalım hepsini, Sherry,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom Erik’e baktı, beriki omuz silkti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hepsini unutuyoruz anlaşılan,” dedi Erik. “Bana uyar. Geçmiş geçmişte kalsın. Günah işlememişler ilk taşı fırlatsın.” Bıçağı indirmiyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İlk taşı atsın. İlk taşı atsın denir. Durumun şahadetle ilgisi var gibi gelmiyor bana.” Thom, Sherry’ye baktı ve sorumluluk sahibi görünmeye çalıştı; çabası gülümseme ve daha iyi bir duruşa vardı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Sherry bir anlığına gözlerini yumdu. Tekrar açtığında gözleri yaşlarla doluydu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Pazartesi günü sokakta tanıştık; hoş birisine benziyordu, beraber kahve içip uzun süre konuştuk ve ardından o… Şey, birlikte bir takım planlar yaptık ve iyi birisine benziyor ve kenti tanımadığımdan iyi birisiyle tanışmak iyidir, dedim.” Sherry hıçkırıklara boğulmadan hemen önce iç çekmeyi başardı ve diğer adama baktı. Ardından tek nefeste, “Duyduğu tiyatro gösterisine gideriz belki gibi şeylerdi ve nerede buluşacağımızı kararlaştırdık ve ona bilet parası verdim çünkü buradayken başka ne yapacaktım ve gelmedi bu,” dedi. “Sonra sokakta gördük; babama anlatmıştım ve bizi görünce kaçtı, peşine düştük ve babamla kavgaya tutuştular ve… İşte böyle.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ha.” Thom keşke banyoda kalsaymışım, diye geçirdi içinden.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree, uykulu gözlerle geldi. Thom bir anlığına Tree’nin, oğlunu ilk müsameresinde seyreden anne misali el sallayacağından korktu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">İç çekti. “Erik?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Alacaktım biletleri ama… Alacaktım, ciddiyim.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Görmek isterim tiyatroyu aslında,” dedi Sherry duraklayarak. Bir ayağı önde, kapıya yaslandı. Erik’e gülümsedi, Erik el salladı. Muhtemelen on yedisinde bile değildi; belki takdirlik öğrencilerdendi, diye düşündü Thom. Kentin etkisiyle saçına ve giyimine uymayan bir makyaj yapmaya uğraşmıştı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hayır, gitmeyeceksin,” dedi babası.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Peki, tamam. Şu çakıyı geri versek, Erik?” dedi Thom. İki defa yutkundu. “Parayla birlikte?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Para yok bende,” dedi Erik kımıldamadan.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bende biraz var,” dedi Tree. Herkes odasına yollanan Tree’ye baktı ve delikanlı az sonra elinde ufak bir desteyle geri geldi. Çakıyı Erik’ten alıp babaya, parayı Sherry’ye uzattı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Sherry’nin babası, “Teşekkürler. Daha fazla canınızı sıkmayacağız,” dedi ve Erik’e ters bir bakış yolladı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Kapı kapandıktan sonra üç arkadaş bir an sessiz kaldılar. Zamanda donakalmış bir an, dışsal çatışmalardan içsellerine bir geçiş anı yaşandı. Oyuncular yerlerini aldılar, yeni tartışma ve açıklamalar fokurdamaya başladı. Tree ve Thom, Erik’e döndüler.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Alacaktım biletleri.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İnanıyorum sana,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik bir anlığına Tree’ye baktı ve güvenle devam etti. “Bilet kalmamıştı. Kızı aramaya gittim ama bulamadım.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree başıyla onayladı, Thom hiçbir şey demedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bıyık kılık değiştirme amaçlı mı?” dedi sonunda.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Ne?” Erik işaret parmağını üst dudağını kaplayan kürkte gezdirdi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bıyık gerçek yani?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hızlı büyüyor işte.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom kafa sallayarak Tree’ye döndü. “Ne kadar verdin kıza?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Elli sekiz dolar.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Nereden bildin miktarı?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree irkilmiş gibi baktı. “Bilmem, bildim işte.” Kızardı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bu işe karıştın mı sen de Tree?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Odağı değiştirme fırsatını kaçırmayan Erik öne çıkarak, “Ya! Nereden bildin? Ne bu şimdi?” dedi. “Paranoyak değilimdir ama eminim… Hayır, yo, kesinlikle biliyorum sana bahsetmediğimi.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ben… Düşümde gördüm galiba.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom gürültüyle geğirdi ve iki arkadaşı, yüzlerinde şaşkın, kibar ifadelerle baktılar. Bir şey mi dedin, diye sorar gibiydiler.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Acayipti bu!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Benim mide—”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Geldin ve herifin elinden şak diye kapıverdin bıçağı! Müthiştin. Harcadın adamı resmen!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik’in geğirtisinden bahsetmemesine minnettar kalan Thom rahatlayarak güldü.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sen de gelip bıçağı benden kaptın,” dedi Erik. “kim kimi bıçaklayacak bilemedim bir an.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Kıza ne kadar vereceğimi de bildim,” dedi Tree gülmeye çabalayarak.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik kaşlarını çattı. “Ürkütücü biraz gerçi. Ama borca müteşekkirim. Ödeyeceğim, biliyorsun, değil mi?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree başıyla evetledi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tamam o zaman. Gidip birayla turta götürelim,” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ekip olmalıyız biz,” dedi Erik heyecanla. “Üçümüz. Takım falan olmalıyız.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Çete demek istiyorsun herhalde,” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Yok, yasadışı şeyleri demiyorum.” Döndü, mutfağın kapsında Thom’la çarpıştı. “Atılgan bir girişim falan türü bir şey diyorum.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Uzay gemisini mi diyorsun?” Thom’un esprisi karşılık bulmadı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İş girişiminden bahsediyorum. Senin kaslar —ve kafa— ile benim, işte malum… Ciddiyim! Düşün bir.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tree katılmak ister.” Thom nihayet Erik darboğazından mutfağa girmeyi başardı. “Planı var.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Ha…” dedi Tree ve bakışlarını yere dikti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;text-align:center;font-size:92%">***</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Portland ayaklarınızın altında, apartmanın çatısından Batı Tepeleri’ne doğru gözünüzü kısıp baksaydınız, biraz deneyim ve ölçü ayarlamayla etrafa yayılmış binaları beş yüz küsur yıl önce, İspanya’dan gelen bir kâşifin nehir kıyısında yaşayan Kızılderililerin atalarının sekiz bin yıl önce keşfettiği —ya da en azından efsane öyleydi— Küba’yı keşfettiği sıradaki Kızılderili çadırlarına benzetebilirdiniz. İnsanlar çoktan geçtikleri toprakları fark etmeden yeniden keşfeder, üzerlerine uygarlıklar inşa eder, insanın varoluşundan beri düzüşüp ağlarlardı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Aşağıdaki çadırlar arasında bir toplumun nabzı atıyor, çocuklar besleniyor, sanat üretiliyordu. Bir hiyerarşi ve hiyerarşinin en dibinde birbirine sarılmış, ne amaçla yaratıldıklarını merak eden seçilmemişler vardı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Cuma geldiğinde dış dünyaya çıkmanın olumsuzluğu Thom için iyice belirginleşmişti. Yolunu bulmayı bildiği ufak tefek saçmalıklar —gevşek duş vanası, inatçı kubur, annesinin gururlanmasını sağlayan yalan ağı, diğer iki seçilmemiş— arasında dolanıp durmayı yeğledi. Daire içinde belli bir duygusal tarafsızlığa erişilmişti. Tarafsızlık ara sıra olumlu tarafa —bıçaklı karşılaşmalara gülmek, televizyon karşısında patlamış mısır yemek, mutfakta bira içmek— geçiyordu. Bazen de, bıçaklı karşılaşmalar gibi, olumsuza kayıyordu. Ama derme çatma bir kardeşlik ortaya çıkmıştı. Thom günü Tree’nin tavsiyesine uyarak geçirdi: İş aramadı. Günü koltukta geçirdi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik kesinlikle dış dünyaya çıkmamaya karar vermişti. Bir hafta içinde ters giden ikinci dolandırıcılık girişimini yaşamıştı ve artık eşikten dışarı adım atmaya korkuyordu. Dışarıda aranan adamdı; içerdeyse rahatı yerindeydi. Sıkılıyordu ama rahatı yerindeydi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Dairede Tree’yi kaygılandıran ufak gizemler vardı: Ne aman baksa odasının perdelerini kapalı görüyordu; sessiz telefonlar geliyordu. Dairenin önünde giriş çıkışlarını izleyen yaşlıca bir adam vardı ve koca koltuk sürekli uykuya çağırıyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom’un taşınmasından ve Erik’in kendisini kötü televizyon programlarına vermesinden beri koltuk ikindiye kadar boş kalmıyordu. Tree bütün tel çalışmalarını topladı ve yastıkları kaldırdı. Bu koltukta bir şey var, diye düşündü. Aklında bir mırıltı, koltuğun dikkat gerektiren bir eşya olduğuna</span> <span style="font-size:92%">dair bir hatırlatıcıdan öte gitmeyen bir rüya kırıntısı veya yanlış ele alınmış bir içgüdü parçası vardı. Ellerini aralara sokarak yastıkları kavradı, kulağını yasladı. Kolçağa diliyle dokunmaya kalktı ve Erik’in koltukaltı kokusuyla içi kalktı. Koltuğu sırtüstü yatırdı. Alt tarafta dikkate değer bir şey yoktu. Düzensiz ve gelişigüzel dikişlere bakarak koltuğun elde yapıldığını ya da en azından bir defa tamirat gördüğünü tahmin etti. Ancak uğraşmasına rağmen sırtlığı çıkaramadı; dikişte kullanılan iplik inanılmaz güçlüydü, bıçağa bile dayandı. Sonunda bir ek yerini gevşetebildi ve koltuğun barsaklarına bakabileceği bir açık yarattı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Koltuk iç çekti. Başka türlü tarifi yoktu. Bayıcı bir koku yayıldı. Eski kitapların sırtları, solup gitmiş çiçekler, geride sadece burunsal bir fısıltı bırakacak kadar önce göçmüş şeyler… Tree birden sırtüstü yattığını fark etti. Bayılmış mıydı? Doğruldu ama açık yer kapanmıştı ve koltuk gene koltuk gibi kokuyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Felaket Pazar gecesi, geç saatlerde geldi. Erik koltukta uyukluyordu; Thom ve Tree odalarındaydılar ama üst kattaki daire feci zangırdıyordu. Bir jimnastikçiyle bir jokey arasındaki alkollü birliktelik haddinden fazla yaratıcılığa bürünmüştü. Su yatağının yanındaki sehpa devrildi, sehpada yanan mum yuvarlanarak gidip ufak gazete yığınını, kirli çamaşırları ve bir kibrit kutusunu tutuşturdu. Alev dilini su yatağının altına uzattığında açılan delik ufak yangını boğdu. Ancak kader işe el attı ve su yatağının üstündeki çiftin yoğun çabaları ilgili deliği genişletti ve suyu dışarı, çift battıklarını fark edene dek müthiş bir güçle dışarı pompalamaya başladı. Akılları başlarına geldiğinde yatağın yarısı yere akmıştı. Fırlayıp birkaç havlu aldılar—muazzam su akışına hiçbir faydası yoktu— ardından yataktan var gücüyle akan seli durdurmaya yetmeyecek bir sürü leğen ve çanak getirdiler.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik üstüne bir atın işediği düşünden irkilerek ve çırpınarak uyandı. Koltuktan fırladı ve ışığı yakarak dairenin çağlayana dönüştüğünü gördü. Üst kattan çılgın bir koşuşturmanın ayak sesleri geliyordu. Su tavandaki alçı levhayı büküp çatlatmıştı. Yeşil halı bataklığa dönüşmüştü.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tree! Thom! Hay anasını!”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Koridora fırladı, ev arkadaşlarının kapılarını yumruklayarak bağırmaya başladı: “Kalkın! Kalkın ulan!” Banyodaki bütün havluları topladı. Oturma odasında sererken havlularla ne yapabileceğine dair en ufak fikrinin olmadığını fark etti. Thom, gözleri farlar misali kocaman açık, koridora fırladı ve Tree birkaç saniye sonra yanlarına geldi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, Erik’in omzu üzerinden oturma odası enkazına bakarak, “Ne, ne yaptın sen?” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hiçbir şey yapmadım!”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Vay,” dedi Tree. “Bu cidden… Cidden…” İşaret parmağıyla art arda alnını tıklatıyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Kapıdan telaşlı, öfkeli bir gürültü geldi. Erik açmak için fırladığında suyla şişen halının kapıyı engellediğini gördü. Ayağını duvara dayayıp iki eliyle kapı tokmağına asıldı ve var gücüyle çekti. Elleri kaydı, bataklık sularına sırt üstü yuvarlandı. Kalktı ve kapıyı çekiştirerek biraz aralamayı başardı ve su, apartman koridoruna akmaya başladı. Epey tombalak, öfkeli bir kadın yumruklarını sıkıp bağırarak</span> <span style="font-style:italic;font-size:92%">suyu kapamasını, apartmanı taş devrine döndürdüğünü</span> <span style="font-size:92%">söyledi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik nefes nefese, “Yukarısı! Yukarıdan geliyor!” dedi ve mahvolan tavanı işaret etti. Kadın, üst kata davrandı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kablolar!” diye bağırdı Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Tree zokayı yutmuş balık gibi zıpladı ve kendisini televizyonun arkasına atıp kabloyu fişten çekerek elektriğin suya erişmesini engelledi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Hay anasını!” Erik, Tree’nin yardımına koştu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Diğer kabloları arıyorum!” diye bağıran Thom, her adımında sular saçarak daire içinde koşturmaya başladı. İki tane daha söktü ve su akışının yavaşlamaya başladığını gördü.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree koltuğa yatmıştı, göğsünden, dudaklarından ve dizlerinden sular süzülüyordu. Erik öfkeyle dolanıyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne durumdasın, Tree?” diye sordu Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kırık yok galiba. Çok iyi değilim ama.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Ağrı çekeceksin. Feci atladın. Hepimizi kurtardın ama.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Televizyonu kurtaramadım gerçi,” dedi Tree. Köşede baş aşağı devrilmiş, su içinde kıyıya vurmuş gemi enkazı misali yatan televizyona baktılar.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Galiba,” dedi Thom. “Televizyon iyi görünmüyor. Daire de. Bu ne ya?” Avuçlarını açarak tavana baktı. Ya da göğe. Ya da Tanrı’ya.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Üst kattaki su yatağı,” dedi Erik. “Altında yangın mı çıkmış, öyle bir şey. Deminki hanım geldi az önce. Çok kızgındı.” Gülümsedi. “Ciddi kızgındı yani. Bütün su yatağı boşalmış. Ben de kızdım galiba. Buradaki suyun hepsi alt kata akıyor. Zavallılar.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Rezillik resmen,” dedi Thom. “Gidelim buradan. Kahvaltılar benden. Araban çalışıyor mu hâlâ, Erik?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Çalışmasa bile en azından kurudur.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Dışarıda kapkara gökten yağmur boşalıyordu. Thom’un “Göksel su yatağı” esprisi karşılık bulmadı. Erik’in arabasına doluştular ve arkalarında kıvrılarak yükselen kapkara egzost dumanı, önlerinde yağmurdan okyanus, kentin diğer ucundaki gece boyu açık lokantaya yollandılar. Erik ara sıra direksiyona vurup küfretti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;text-align:center;font-size:92%">***</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Lokanta tarz meraklısı alternatif Portland gece hayatının numuneleriyle, yanlarında rahatlık hissetmedikleri insanlarla doluydu. Duvarlardaki Kadife Elvis’ler</span><span class="FootnoteSymbol"><span style="font-size:92%"><span class="Footnoteanchor"><a href="#ftn5" id="bodyftn5">5</a></span></span></span> <span style="font-size:92%">yerel sanatçıların çalışmaları ve siyah ışıklarla karışıyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik iki dilim turta, Tree kızarmış peynirli sandviç ısmarladı ve Thom, vejetaryen görünüşlü garson kız karşısında suçluluk duyarak istediği kızarmış ekmek ve peynirsiz yumurta ve İtalyan sosisleriyle işleri karmaşıklaştırdı. Üçü de bira içecekti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“E, düş çocuğu, ne yapacaksın şimdi?” dedi Erik. “Bunu da görmüş müydün?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Son zamanlarda… Suyla ilgili çok düş gördüm. Bunu onlardan biri sandım.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ha, gördün, değil mi? Bir dahakine önceden uyar bari. Üstüme bir at işediğini görerek uyandım ben.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom sırıttı ve barda eski kız arkadaşının en sevdiği grubun,</span> <span style="font-style:italic;font-size:92%">Neutral Milk Hotel</span><span style="font-size:92%">’in çaldığını fark etti.</span> <span style="font-style:italic;font-size:92%">Ah, gel bana, nefesin kesildiğinde olacağım yanında</span><span style="font-size:92%">. Ürperdi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik kalkıp gecenin son içkilerini içen bir grubun yanına gitti. Ağzında yanan bir sigarayla döndü.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ya,” dedi. “Ya, ya, ya.” Dumanını savurdu. “Komikti gerçi. Komikti, kabul etmelisiniz. Su Dünyası gösterisi gibiydi.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Öyle,” dedi Thom, “bu kadar rezillik çıkmasa daha da komik olurdu. Annemin yanına dönmeliyim belki.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“E, en azından dönecek yerin var,” dedi Erik. “Benimkiler muhtemelen bir yerlerde, bir ormanda kaybolmuşlardır. Ev dediğim yer gideli yıllar oluyor.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ya,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ya, ne?” dedi Erik. Dumanını Tree’nin üstüne üfledi, beriki eliyle dumanları dağıttı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Benimkiler de. Bir… Eee, ormanda değil ama bir şeyde…”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik coşkuyla kafa sallayıp bir duman dalgası daha savurdu. “Tutuklanma ihtimalimiz her daim mevcut.” Bir yerlerden gelen siyah ışığın parıltısı beyaz dişlerine düştü. “Yağmurdan iyidir.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree, “Bence biz…” diye başladı, ardından bakışlarını masaya indirdi ve tuzlukla oynamaya başladı. Karabiberliği de aldı ve ikiliyi utangaç bir dansa soktu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik’le Thom bakıştılar.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Başka düş boku anlatma ha. Korkutucu ulan,” dedi Erik.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“O kadar değil,” dedi Thom. “Zihin ilginç varlık. Düşler bilinçaltındaki istekler, öngörü gibi görünen toplanmış bilgi kırıntıları olabilir. Jung, toplu zihne erişmekten bile söz etmiştir —yani elli sekizi senin zihninden kapmış veya şanslı bir tahmin yürütmüş olabilir. Ama bence önemlisi haddinden fazla kaptırmamak.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree kuvvetle kafa salladı, Erik sigarasını kül tablasına art arda haşin darbelerle bastırdı ve yemekleri geldi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İyi, duyalım anasını satayım,” dedi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Duymak istemiyorum demiyordum ben,” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hayır, inanmayacağını söylüyordun.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Yok öyle bir şey,” diye karşı çıktı Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“E, ne dediğini sanıyorsun peki? Ve nedir, eğer ben uyurken zihnimden bir sayıyı kapabiliyorsa, şu adama ne dersin?” Erik, kulaklarına kar başlığını indirmiş, kahve içen yaşlıca bir adamı işaret etti. “O ne düşünüyor bakalım?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Yapamam,” dedi Tree ve yüzü kızardı. “Öyle değil… Benim…”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, çatalında gövdeye inmeye hazır, haddinden fazla büyük bir lokmayla, “Garson kızı soymayı düşünüyor,” dedi. “Tıpkı itiraf etmeye korkan bizler gibi.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Budur!” dedi Erik birasını yudumlayarak. “Aynen öyle. İki tanesini birden götürmeli, diyor. Gözlerindeki doymazlığı görüyor musunuz? Şu, şurada oturanı,”—bira şişesiyle siyah taytlı, ince bacaklı, siyah rujlu,</span> <span style="font-style:italic;font-size:92%">gotik</span> <span style="font-size:92%">giyimli kadını işret etti—“</span><span style="font-style:italic;font-size:92%">ve</span> <span style="font-size:92%">garson kızı.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom ve Tree utangaç bakışlarla gotik kadını süzdüler.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom, boğazında bir yanmayla, “He-he,” dedi. Beyni mantrasını tekrarladı:</span> <span style="font-style:italic;font-size:92%">O tatlı, ben çirkin</span><span style="font-size:92%">.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Bakışları tabaklarına döndü, bitkinlikten yiyemedikleri yiyecekleri dürtüklediler.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom saçından bir tutam yakaladı ve çekti, birçok telin kökünden koptuğunu hissetti. “Ne halt edeceğiz? Bu kadar fazla şey aynı anda nasıl ters gider?” Sesine neşeli bir ton eklemeye çalıştı ama sürdüremeyeceğini biliyordu. Gerçek bunalımın, insanı haftalarca yatağına hapseden, kıpırdayacak hal bırakmayan durumun eşiğindeydi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Hey, koca adam, boş ver. Bu masada umutsuzluğa yer yok. Tree hepsini hallediyor.” Tree’yi dirsekledi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree, “Ah!” diyerek Erik’in dirseklediği yeri ovuşturdu. “Ben aslında, yani sanıyorum… Belki başka bir şey çıkar. Belki yabancı yemekler yeriz.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Ne diyorsun yahu? Nasıl plan bu? Thom’u neşelendireceğiz. Haydi ya, yabancı yiyecekmiş. Tayland lokantasına mı gideceğiz bir dahakine? Bakın, olay şudur. Benim, tepelerdeki şık evlerden birinde yaşayan bir amcam var; müthiş bir yer… Jakuzisi var; hem sıcak hem kuru, esas düzelme orada. Kendisi üç aylığına Avrupa’da ve yedek anahtarlarının yerini biliyorum. Dehşet bir mutfak, kent manzarası; kız bulur götürürüz, dehşet bir yer çünkü. Tekrar doğrulmak için. Sen iş bulursun, Thom ve sonra ne olacaksa olur.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Cidden mi?” Hülyalı gülümsedi Thom. “Yapabilir miyiz öyle bir şey?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik gözlerini devirdi. “Hayır, kardeş. Haydi ya, düşünsene: öyle bir yerim olsa bizim dairede mi otururdum? Tree’ye insan nasıl neşelendirilir, onu gösteriyordum sadece.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hıyar.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Pardon, affedersin… Olacaklar şunlar: Su yüzünden daire iyice yaşanamaz hale gelecek. Ev sahibi pılınızı pırtınızı toplayıp çıkın diyecek çünkü tamirat için epey zaman lazım; elektriği, yapıyı falan kontrol edecekler ve hazır elden geçirmişken daha fazla kira getirsin diye baştan aşağı yenileyecekler.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom elleriyle yüzünü kapadı ve İtalyan sosislerine parmaklarının arasından baktı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Yolculuğa çıkıyoruz,” dedi Tree.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Düşünde mi gördün?” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hey,”—Erik, Thom’a parmağını doğrulttu—“düş çocuğunu tersleme. Planı var dedim sana.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Emin değilim ama. Bazen düşler…” Tree tabağına baktı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bırak yahu! Düşlerin her zaman gerçekleşmiyormuş. Benimkiler hiç çıkmıyor. Seninkiler gerçekleşiyor mu, Thom?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bir tanesi bile çıkmadı.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik bira şişesini masaya sertçe indirdi. “İşte bu kadar. Yarın gidiyoruz.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Aklını kaçırdın herhalde. Nereye, hangi parayla ve niye?” dedi Thom.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Haydi ya, koca kaygıcı! Nen var burada?” dedi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom umutsuzlukla Tree’ye baktı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Benim bir şeyim yok,” dedi Tree. “Ama başka daire bulabiliriz.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik yalandan içerlemiş pozda ellerini kaldırdı. “Daha demin yolculuk diyordun. Ayrıca kim üç işsize ev kiralar?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Dedemden kalma param var biraz benim,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik art arda kafa salladı. “Ne kadar?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Erik,” diye homurdandı Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tamam yahu. Söylenme. Soruyordum sadece.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bin beş yüz.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik bir an tavana bakara hesap yaptı, ardından ikinci turta dilimini çatalıyla ezerek lapalaştırdı. “Eh, ya aşırı kısa bir kira ya da upuzun bir yolculuk demek bu.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Annemin yanına döneceğim ben,” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Neresi annenin yanı?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Orta Washington.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Ne halt yiyeceksin orada? Ben derim ki arabama atlayalım ve güneye gidip geleceğimizi daha yağmursuz iklimlerde arayalım. Meksika’ya gidelim. Bin beş yüz papelle Meksika’da neler yapılır, düşünün bir.</span> <span style="font-style:italic;font-size:92%">Viva México</span><span style="font-size:92%">!” Çatalı havada, bağırdı. Birkaç masadan bakışlar Erik’i buldu, sonra geri döndüler.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree huzursuzca kımıldandı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Gidelim,” dedi Thom. “Daireye bir daha bakmak istiyorum.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;text-align:center;font-size:92%">***</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Serin havaya çıktıkları anda Thom yolculuğu istediğine karar verdi. Kentten çıkmak, farklı bir şey yapmak, farklı bir yer görmek istiyordu. Gitmeli, yola düşmeli, hayatındaki deliklere yolun tozuyla göğün dolmasına izin vermeliydi. “Yolculuğa varım,” dedi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Evet!” dedi Erik. “Plan hazır. Varsın, değil mi Tree?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tamam,” diyen Tree gülümsedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tamam!” Erik marşı çevirdi, gaza bastı ve araba duman çıkarıp öksürdükten sonra bir daha çalışmamak üzere durdu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom neşeyle el çırptı. “Lanetliyim ben. Hep beraber bu şeyi Willamette Nehri’ne sürelim. İçinden çıkmayalım.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik direksiyona yığıldı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Şu amcanı bir daha anlatsana,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Başka gidecek yerleri ve gidecek yere başka gitme olanakları bulunmadığından —otobüsler daha birkaç saat çalışmayacaktı— yürümeye koyuldular. Clinton Sokağı’ndan On İkinci Caddeye üç kilometre, On İkinciden Burnside’a dört buçuk kilometre… Burnside’da parti coşkunlarıyla dolu bir arabadan üstlerine yiyecek çöpleri fırlatıldı. Bir</span> <span style="font-style:italic;font-size:92%">milkshake</span> <span style="font-size:92%">kutusu Thom’un göğsüne isabet etti ve patlayarak Tree ile Erik’i çikolataya buladı. Erik orta parmağı havada ve anlaşılmaz bir şeyler bağırarak arabanın ardından koştu. Nefesi tükenene kadar iki blok koştu. Thom ile Tree üstlerine bulaşanları temizleyerek beklediler.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Burnside’dan ırmağa yöneldiler, köprüyü ve Willamette Nehri’nin donuk ışıltısını, Superfund eko-felaketini geçtiler.</span><span class="FootnoteSymbol"><span style="font-size:92%"><span class="Footnoteanchor"><a href="#ftn6" id="bodyftn6">6</a></span></span></span> <span style="font-size:92%">Thom köprünün altından soğuk akıp giden intihar etmiş, kaygan, lastiksi bedenlerini, Columbia Nehri’ne karışmalarını ve nihayet denize ulaşmalarını hayal etti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Kent merkezine, oradan Yirmi Üçüncü Cadde’ye, dört buçuk kilometre daha yürüdüler.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Eve vardıklarında canları çıkmıştı. Bina yöneticisi kapılarına bir not iliştirmişti:</span> <span style="font-style:italic;font-size:92%">Tree, sızıntıyı duydum. Sabah gelip bakarım—Bob</span><span style="font-size:92%">. Sanki tuvalette sızıntı türünden ufak bir sorun yaşamışlardı ve sabah fırsat bulunca gelip bakacaktı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik koltuğu kontrol etti ve kuruluğuna şaşakaldı. “Ellesenize şunu! Kupkuru. Suyun hepsini emdi mi dersiniz?” İki arkadaşı görev icabı koltuğu ellediler.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bu koltukta bir şey var,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom iç çekti. “Bulduğum yere yatacağım ben.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Koltuktaki şey, üstüne yatıp uyuyacak olmam, olayı budur koltuğun,” dedi Erik. Diğer ikisi dairede bulabildikleri kuru yerlere, ısınmak için üstlerine giysiler ve kuru kalmış battaniyeler örterek kıvrıldı. Damlaların sesleri dairede mağara ninnisi misali yankılanıyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Bina yöneticisi sabah erkenden, yanında yaşlıca bir adamla kapılarındaydı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Kapının vuruluşu Erik’e yabancı ülkelerde yapılan duyurular gibi geldi. Sesleri düşlerinden ayırt edemiyor gibiydi ve ayağa kalktığında bile gürültünün perişan odanın neresinden geldiğini kestiremedi. Kapıyı buldu, zorlayarak dışarı bakacak kadar araladı ve kapının önündeki iki adam bir adım geri çekildi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“</span><span style="font-style:italic;font-size:92%">Fue una noche terrible, bien mojada</span><span style="font-size:92%">,” dedi ve kendi sesini garipsedi. Saçları hor kullanılmış bir süpürgenin kenarları misali tuhaf açılarda dikilmişti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne?” dedi adam.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Bina yöneticisi adama baktı, yutkundu ve “</span><span style="font-style:italic;font-size:92%">Qué pasó?</span><span style="font-size:92%">” dedi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İngilizce konuşuyorum ben,” dedi kafası karışan ve tedirginleşen Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne oldu?” dedi yönetici.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik, kapıyı kapamaya hazır, “İspanyolca konuşuyordunuz,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Gece… Gece ne oldu?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ha. Üst kattaki su yatağı…”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sizin daire ne durumda peki?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“</span><span style="font-style:italic;font-size:92%">Titanik</span><span style="font-size:92%">’i izlemiş miydiniz?” diye sordu Erik.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">İkisi birden başlarıyla evetlediler ve Erik adamlara, içeri girmek istediklerini kavrayana dek öylece baktı. Kapıyı açtı ve çişini yapmaya gitti. Geri döndüğünde adamlardan geriye sadece ıslak halıda kaybolmaya yüz tutmuş bir sürü ayak izi kalmıştı. Ayak izlerinden bir çiftinin koltuk başında fazladan zaman geçirdiğini fark etti, ardından uzandı ve yine uykuya daldı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Tree kokuya uyandı. Komündeki evlerden birinin bodrumunda bir kedinin ölüp bir hafta bulunmadan kaldığı zamanki gibi kokuyordu. Banyoya koştu ve geceki kızarmış peynirli sandviçten geriye kalanları çıkardı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom ve Erik’i mutfakta, kâğıt bardaklarla kahve içerken buldu. Thom bir bardak uzattı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Elektrik kesik,” dedi Thom. “Yangın tehlikesi ve diğer sorunlardan endişelenmişler. Kablolar eski sistem burada. Biz de gidip kahve aldık.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sağ ol,” dedi Tree. Ağzındaki berbat tadı silmek için kahvesini yudumladı. “Kustum,” dedi. “Koku felaket.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom başıyla evetledi. “Erik almadığını söylüyor.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik omuz silkti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Kahve içerek mutfak penceresinden yağmuru seyrettiler. Daire soğuk ve rahatsızdı; Thom parlak noktalar arayarak hayatını gözden geçirdi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Eğlenceli geceydi.” Thom, yalandan kadeh kaldırdı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree mutfak çekmecesinden bir kargaburun çıkardı ve yuva coşkusuyla yapıp mutfak masasına yerleştirdiği telden evi sökmeye koyuldu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Yolculuğa çıkıyoruz herhalde,” dedi Thom.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sen de başlama,” dedi Erik. “Ben niye göremiyorum bu düşleri?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Düş görmedim,” dedi Thom. “Sadece buradan gitmemiz gerektiği fikrindeyim.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik, her iki arkadaşına da alışılmadık bir dürüstlük anı gelen bir açıklamayla, “On sekiz dolar var bende,” dedi. “Ve dandik arabam nerede, biliyorsunuz.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Gerçekçisin bugün,” dedi Thom. “Pek yakışmıyor doğrusu.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Eh, on sekiz dolara Greyhound’la</span><span class="FootnoteSymbol"><span style="font-size:92%"><span class="Footnoteanchor"><a href="#ftn7" id="bodyftn7">7</a></span></span></span> <span style="font-size:92%">bile bir yere gidilebileceğini sanmıyorum. Salem’e</span><span class="FootnoteSymbol"><span style="font-size:92%"><span class="Footnoteanchor"><a href="#ftn8" id="bodyftn8">8</a></span></span></span> <span style="font-size:92%">falan belki. Ama sonuçta buradan gitmekten bahsediyorum.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bende birkaç yüzlük var,” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Tree, kargaburnun ağzında hızla otobüse dönüşen şekli bozarak, “Bende ne kadar var, biliyorsunuz,” dedi. “Varım ben.” Durakladı ve arkadaşlarına baktı. “Size çıkma yapabilirim.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Ama neden, diye düşündü Thom. Birbirimizi doğru dürüst tanımıyoruz bile. Hafif bir paranoya dalgası dolaştı içinde. Kapı çalındı, Tree açmaya gitti.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Atkuyruklu bina yöneticisiydi gelen. Grateful Dead tişörtlü, bol pantolonlu ve işçi botluydu; kokuyu almasıyla bir adım geri çekildi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Samimiyetle, “Hey, Tree,” dedi. Üst dudağını dişledi, kaşlarını kaldırdı. “Fena kokuyor.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Halıdan galiba.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Eh, geçer.” Dramatik bir sesle iç geçirdi, ellerini dudaklarına götürdü. “Kötü haberlerim var size.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Taşınmak zorunda mıyız?” dedi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Her şeyin çıkması gerekiyor. Üç daireyi tümden boşaltacağız.” Başlarıyla evetleyip yere baktılar. “Üzgünüm, çocuklar. Depoziton burada, Tree.” Tree’ye bir zarf uzattı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Taşındığımda koltuk buradaydı,” dedi Tree.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Yönetici kapı aralığından koltuğa baktı. “Biliyorum,” dedi. “Komik. Bu sabah ev sahibi koltuğu götürmeniz gerektiğini söyledi. Niye, bilmiyorum. İstemiyorsanız elemanlara çıkarttırırım. Ya da daha iyisi, sizler İyiNiyet’e götürün. Anca iki blok mesafe zaten. Zahmet olmazsa öylesi daha iyi; öteki türlü sizden para istemem gerekebilir.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, kendi eşyasının kapsamını düşünerek, “Hoş koltuk,” dedi. “Ev sahibi sabah mı geldi?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Evet, şeyle konuştuk…” Erik’i işaret etti. “Kusura bakmayın, kiracı diye adı geçtiğinden sadece Tree’nin adını biliyorum. Ben, Bob.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;Erik ile Thom kendilerini tanıttılar.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bu sabah mı?” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Evet, sekiz civarı çaldık kapınızı.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Tree ile Thom, Erik’e baktılar; beriki kaşını kaldırdı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Peki,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Cidden üzgünüm,” dedi Bob. “Yapacak bir şey yoktu sahiden.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom başıyla evetledi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Yukarıdakilere bir çift laf etmemize izin verebilirsin,” dedi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Onun için kuyruğa girmen lazım, arkadaşım.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Bir hafta önce yaptıklarını toparlamaya giriştiler. Bu sefer yolculuğa alınabilecekleri ayırarak giysilerini topladılar; kalanlar bağışlanacak, atılacak ve unutulacaktı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Toplanacak fazla eşya yoktu. Tree tellerini, kargaburnunu, ambalajını hiç açmadığı İncil’i, hafif nemli birkaç düş güncesini ve birkaç giysisini aldı. Mutfaktan getirdiği bıçakla İncil’i açıp, sırtından özenle keserek Eski Ahit’i Yeni’sinden ayırdı. Eski’yi eşyası arasına koydu. Derin bir iç çekişle tel heykel koleksiyonun tümünü bir kutuya, kutuyuysa çöp kutusuna koydu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Her birkaç yılda bir her şeyini yitirmesi Erik’in eşyasını asgaride bırakmıştı. Fazlasıyla kişisel bakım malzemesi, birkaç gömleği ve biri hasırdan, birkaç şapkası vardı. Gömleğini çıkardı, hasır şapkasını giydi ve ayna karşısında birkaç manevra yaptı. Hiç kullanmadığı ama kullanma fikrinden hoşlandığı bir takma sakalı vardı. Hepsini bir yastık kılıfına tıktı ve aralarında kaşıkladığı jölenin de bulunduğu, buzdolabıyla mutfak dolaplarında kalanları yemeye girişti. Jölenin doğurduğu mide bulantısını bir kalıp peynirin yarısıyla bastırmaya çalıştı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom ilk otuz dakikada bilgisayar donanımının dökümünü çıkardı, paketledi, paketten çıkardı, İyiNiyet yığınına yerleştirdi, içi burkuldu ve tekrar paketledi. Artık aşınmaya başlamış, biraz eski ama iyi bir dizüstüydü. Tüm projelerini, herhangi bir yerden ulaşabileceği bir sunucuya yüklemişti. Ama işte, dizüstü bir sürü insana, farklı insanlara, kendi insanlarına yönelik bir bağdı. Açıkçası, özellikle Erik ve Tree’ye itiraf etmemekle birlikte, bu arkadaşların çoğuyla yüz yüze tanışmıyordu. Sanal, etten-kemikten yoksun ilişkileri, özellikle gerçek ilişki yokluğunda, umarsızca içine kapanık ve toplumsal uyumsuz aşırı-inek dünyasına aitti. Anneciği battığı seviyeyi görse oturup ağlardı. TCP/IP protokollerinde uzman bir Brezilyalı, PHP ile uğraşan bir İsrailli ile bir Alman, rakip açık-kaynak veri tabanları üstünde çalışan bir Çinli ve bir Tayvanlı, Objective-C’ci bir Japon, bilişim tasarımında uzmanlaşmış Vermont’lu bir kız, bir sürü Güney Amerikalı Apache-sunucu elemanı, birçok Amerikalı ve Kanadalı…</span> <span style="font-style:italic;font-size:92%">Gerçek</span> <span style="font-size:92%">arkadaş değildi bunlar. Yaşamlarına dair bilgisi çok az ile hiç arasındaydı. Ama sonuçta arkadaştılar ve hepsini çok seviyordu. Uzmanlık alanlarıyla ilgili fazla konuşmazlardı ve göründüğü kadarıyla hepsi kendi toplumlarının neresinde durduklarını, hangi takımda oynadıklarını bildiklerini gösteren buruk şakalar yapardı. Birkaçı ciddi zenginliğe kavuşmuştu ama çoğu eşsiz dikkat sürelerine sahip, çözmelerinin kendi dünyalarındaki bir avuç dışında kimseden takdir görmeyeceği neredeyse kesin, belirsiz, karanlık bir sorun için haftalar boyunca bilgisayar başında günde on beş saat çalışabilen kişilerdi. Çoğu kendilerini anlamayan şirketlerde boktan işlerde çalışırdı. Sisteme yakındılar. Sebatkâr mantıklı zihinleriyle ve kimi zaman makinelerin insanlarla veya diğer makinelerle iletişimini değiştirecek, ara sıra gelen yaratıcı patlamalarla düşünürlerdi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Telefon çaldı ve Thom, Erik’in, “Arama artık. Taşınıyoruz buradan tacizci-piç-sapık-puşt!” dediğini duydu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree biraz gecikerek koridordan seslendi: “Taşındığımızı söyleme!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom kapısını kapadı. Dizüstünü yanına almaya karar verdi. Sırt çantasına ayrıca ucuz dijital kamerasını, radyo modemini, özenle katladığı giysilerine sararak yerleştirdi. Tabak-çanağını, masasını ve diğer eşyasını İyiNiyet’e bağışlama kararı aldı. Yaşamının değiştiğini düşündü; değişmeliydi. Kader burada yaşama tutunacağı her şeyi açıkça ortadan kaldırmıştı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Ardından oturma odasında kitaplarını gözden geçirdi. Boğazında yumruyla sırılsıklam koleksiyonunu taradı. Kutunun dibinde hâlâ su vardı. Şişip paralanmış kitapların yapışkanları erimiş, kapakları bükülmüştü. Halldor Laxness’in</span><span class="FootnoteSymbol"><span style="font-size:92%"><span class="Footnoteanchor"><a href="#ftn9" id="bodyftn9">9</a></span></span></span> <span style="font-style:italic;font-size:92%">Bağımsız İnsanlar</span><span style="font-size:92%">’ını çekti ve kapaktaki kuzu koparak başparmağına yapıştı. Haruki Murakami’nin</span><span class="FootnoteSymbol"><span style="font-size:92%"><span class="Footnoteanchor"><a href="#ftn10" id="bodyftn10">10</a></span></span></span> <span style="font-size:92%">yulaf ezmesine dönmüş</span> <span style="font-style:italic;font-size:92%">Dans, Dans, Dans</span><span style="font-size:92%">’ının sayfaları birbirlerinden ayrılamıyordu. Ve Rick Moody, E. Annie Proulx ve Richard Powers’ın birer kitabı Siyam Üçüzleri’ne dönüşmüştü; kitapları birbirlerine zarar vermeden ayırmak mümkün değildi. Hepsinin kaderi çöp kutusuydu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Koltuğun hafifliği şaşırtıcıydı. Erik ile Thom birer ucundan tuttular, Tree önden giderek kapıları açtı ve merdivenlere uygun açıda yaklaşmalarını sağladı. Thom içinden koltuğu koyacak bir yer bulsaydık keşke, diye geçirdi. Bir anlığına aklına eski kız arkadaşının bodrumu geldi, ardından keşke gelmeseydi diye düşündü.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik ile Thom gün ışığına, epey süre sonra ilk defa başkalarının gözü önüne çıktıklarının farkındaydılar. Ortada, taşındıklarını duyuruyorlardı. Hareketsiz yaşamın simgesini taşıyor ve defediyorlardı. Dışarıdaydılar. Sevinçliydiler.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Koltuğu iki blok boyunca Burnside’a taşıdılar ve bakılacak bir manzara yarattıklarını fark ettiler. Kırmızı ışıkta üç adam ve bir koltuk. Birkaç kişi el salladı, karşılığında gülümsediler.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">İyiNiyet’in otoparkına vardılar ve ağırlığıyla yormaya başlayan koltuğu garaj-tipi girişe götürdüler.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Bağışlardan sorumlu adam altmışlarının sonlarındaydı; kot pantolon üstüne mavi bir süveter giymişti. Kasvetli ve çizgilerle dolu bir yüzü vardı; kemerli burnu yüzünden, iyice karışmış bir geometri problemi misali fırlamıştı. Geldi, koltuğun yanında durdu ve parmaklarını sırtında gezdirdi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Alamam bunu,” dedi. Ayakucuyla dürtükleyip dikişlerini kontrol etti, bir ucundan kaldırıp ağırlığına baktı. “Yok, alamam.” Beysbol kepini düzeltirken iyi taranmış, grili-siyahlı saçları göründü.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Alamaz mısınız?” Thom bağış yığınlarına baktı ve kendilerininkinden çok daha beter durumda bir sürü koltuk gördü.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Alamam.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Niyeymiş?” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Markalı değil.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“El yapımı,” dedi. “Satılmıyor mu öyleleri?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Evet ama bu satılmaz.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree başıyla onay verdi. “Bir şey var bu koltukta.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Yaşlı adam da onayladı. “Evet, öyle,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Ne diyorsunuz yahu? Gayet hoş bir koltuk bu.” Thom elini salladı ve kafa karışıklığını bastırmaya çabaladı. “Taşınmasaydık vermezdim. Nesi var?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Sizi tanıyor muyum bir yerden ben?” dedi Erik.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Adam gözlerini kısarak Erik’e baktı, ardından kafasını salladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hım,” dedi Erik. Orta parmağını yeni kestiği bıyığının yerinde gezdirdi. “Peki, tamam.” Thom ile Tree’ye baktı. “Eh, dert değil, çocuklar. Sizin çöpe atıveririz.” Otoparkın ucundaki devasa çöp kutusunu işaret etti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ona da izin veremem.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne? Yok artık. Ne yapacağız peki?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“William Temple’ı deneyebilirsiniz. Yirmi Üçüncü Cadde’de, Glisan’daki bir başka ikinci el mağazasıdır. Altı-yedi blok ileride.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Yedi blok.” Erik’in sesi bir oktav yükseldi. “Bu zımbırtıyı yeterince taşıdık biz.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Adam, “Kusura bakmayın, bir şey yapamam,” diyerek uzaklaştı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik koltuğun ucunu kaldırıp altına bir tekme savurdu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Haydi,” dedi Thom. “Portland’daki son işimiz bu. Son azap.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik, “Burada bıraksak ne yapacak?” diye söylendi ve adama parmak çekti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Haydi,” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Aldım.” Tree, Erik’in tarafına geçti, ellerini koltuğun altına sokarak Thom’u bekledi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom payına düşen ucu kaldırdı ve gerisingeri uzaklaştılar. Erik peşlerinden seğirtti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Willard denen yerde de almazlarsa ne yapacağız?” dedi Erik. “Otobüsler kalkıyor!”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“William,” dedi Thom. “Alırlar bence. Deminki herif kafayı yemişti. Bu koltuğun hiçbir tersliği yok.” Koltuğun ön kısmı geri geri yürüyen Thom’un elinde, Burnside’dan Yirmi Üçüncüye döndüler.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Yirmi Üçüncü Cadde Portland’ın en lüks ve sosyetik caddesiydi. Lüks, pahalı dükkânlar ve şık lokantalarla doluydu. Sadece Erik bu caddede kendisini rahat hissederdi ama şimdi omzundan geri bakıyor, eskiden dolandırdığı birilerinin ortalıkta bulunmadığından emin olmaya uğraşıyordu. Cadde Thom’a kendisini daha iri, daha kambur, daha ortada, daha sarsak hissettiriyordu. Her yan güzel kadınlarla doluydu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">İlk blokta kırklarında bir kadın Mercedes’iyle yanaştı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kolay gelsin çocuklar. Bu bitince evde taşınacak birkaç eşyam var.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kuyruğa girmeniz gerekecek han’fendi. Memleketin dört bir yanından aranıyoruz,” dedi Erik toparlanarak.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tahmin edebiliyorum. Senin görevin ne peki?” Kadın Erik’e göz kırptı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hassasiyetten sorumluyum ben.” Kaşlarını imayla yüklü kaldırdı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bak sen.” Kadın bir daha göz kırptı ve gaza basarak uzaklaştı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Fena gitmiyor,” diye mırıldandı Erik. Omuzlarını dikleştirdi, caddede göz gezdirdi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Davis Sokağı’nın yarısına vardıklarında bir grup genç kadın gülümseyip el sallayarak geçmeleri için yol açtı. Kıvrak görünüşlü, ürkütücü sayıda çile sahip ufak tefek bir esmer doğrudan Thom’a bakarak gülümsedi. Thom en son ne zaman bir kadının yüzüne gülümsediğini hatırlayamadı. Hoş bir ürperme eşliğinde sırıttı.</span> <span style="font-style:italic;font-size:92%">İyiyim ben. Senden ne haber?</span> <span style="font-size:92%">Beyni izleyen blok boyunca sohbete devam etti. İşçi gibi görünmüyoruz, diye düşündü. Sadece koltuk taşıyan tipleriz. Portland’ın en lüks caddesinde koltuk taşıyan tipleriz, hepsi o. Koltuk birden ellerinde hafifleyiverdi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Koltukta gitsem, ne dersiniz?” dedi Erik. “Vatandaşlara hoş bir gösteri sunabiliriz.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom kafasını çevirdi. “Yolumuz var. Koltukta gitmenin ilerlememize fayda edeceğini sanmıyorum. Hedefe götürelim, yeter.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Everett’te koltuğu yere indirip yeşil ışığın yanmasını beklediler. Tree içgüdüsel bir hamleyle dinlenmek için koltuğa oturdu ve diğer ikisi de aynısını yapınca gelip geçen araçlardan bir korna, el sallama ve kahkaha dalgası yükseldi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Cidden deneyimlerin en tuhafı bu,” dedi Erik. “Bilseydim her gün koltuğu alıp gelirdim buraya.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom başıyla evetledi. Birdenbire kendisini bir şeyin parçası hissetti. Bir şekilde ilerliyorlardı dünyada. Sırf bir koltuk taşımakla toplumda basamak atlamışlardı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Bir araç kaldırıma yanaştı, bir adam pencereden uzandı. “Performans sanatı mı?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom kıkırdadı. “Hayır—”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Evet, efendim,” dedi Erik. “Nedir fikriniz?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bayıldım, çok güzel.” Kolunu Erik’e doğru uzattı. “İşte bir beşlik. Şapkanız nerede?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik’in ağzının aniden açık alkışının neredeyse sesi duyulacaktı. Fırladı, adamın elini sıkarak beşliği aldı. Adam uzaklaşırken, “Vay anasını,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bence de,” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik bir-iki dans hareketi eşliğinde beşliği cebe attı. “Kalalım burada. Sanatçıyız biz!”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom kafasını salladı. “Yolculuğa çıkıyoruz biz. Yola devam edelim.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Yeşil yandı ve Erik, Tree’nin tarafından koltuğu tuttu. Karşı köşeden bir grup seslenerek el salladı ve gülümsedi. Thom tepkilerin küçümseme içerip içermediğini ya da insanların sirklerdeki garabet gösterilerine verdiklerinden olup olmadığını kestirmeye çalıştı ve kendi kendisine öyle olmadığını söyledi. Sağa dönerek Glisan’a saptılar, tarife göre ilerlediler ve Thom, koltuğun içinde bir şeyin kımıldadığını hissetti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Biraz dinlenmem lazım.” Erik sokakta yirmi adım kadar ilerledikten sonra tuttuğu ucu bırakınca Thom aniden durmak zorunda kaldı ve küfrü bastı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Doğru sapak bu değil bence,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom yola çıktı ve William Temple tabelasına bakındı. “Şurada işte,” dedi. Tree başıyla evetledi ama Thom’a, hiç inanmamış gibi baktı. “Orada,” dedi Thom bir daha. “Yarım blok ileride. Halledelim şu işi.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Koltuğu bir daha, bu sefer daha zorlanarak kaldırdılar.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bu ne ya?” Erik’in yüzü kızarmaya başlamıştı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Epey yol aldık.” Thom sokakta geri geri ilerlemeye başladı. Yorulmuştu, kolları ağrıyordu. William Temple’ın mal alım kapısına vardılar ve zile bastılar.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Nihayet,” dedi Thom.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Aynen. Lanet şey gittikçe ağırlaştı. Eğlenceliydi ama.” Erik kollarını silkeledi. “Hatırlamak lazım bunu.” Cebindeki beş doları çıkardı, arkadaşlarına salladı ve ardından kolunun yeniyle alnındaki teri sildi. Yağmur serpiştirmeye başlamıştı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Alım kapısı yavaşça yukarı kayıp gelişigüzel yığılmış görünen reddedilmiş bağışlarla dolu ufak bir depoyu gözler önüne sererek açıldı. Koyu sarımsı tulumlu, burnu abartılı ölçüde kemerli bir adamın eşikte belirmesiyle üçü birden şaşakaldı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ama siz İyiNiyet’teydiniz!” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Adam Doğu Avrupalılara has hafif bir hırıltıyla, “Ha?” dedi ve kaşlarını kaldırdı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik huzursuzca arkadaşlarına baktı. “İyiNiyet’te çalıştığınızı biliyoruz. Dalga geçmeyin bizle.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Yok öyle bence şey.” Bir adım geri gitti adam.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Az evvel gördük seni ahbap,” dedi Erik. Thom başıyla evetlerken Tree yere baktı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kabalığa tahammül yok ben,” dedi adam sakince. “İşim gerekmiyor bunu.” Omuz silkerek bir düğmeye bastı ve kapı yavaşça inmeye başladı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Durun!” Thom kollarını öne uzattı. “Hata bizim! Kusura bakmayın!” Rica etmek için eğilerek baktığında adamı eğlenmiş bir gülümsemeyle buldu. “Bakın, özür dileriz; elimizde bu koltuk var sadece… Güzel bir koltuk.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik atılarak inen kapıyı durdurmak için ellerini uzattı. Adam iki hızlı baston darbesi indirdi ve Erik geri sıçradı. Kapı adamın ayak bileklerine kadar indiğinde Erik bir tekme savurdu, ardından ayağını ovuşturdu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bir koltuktan kurtulmakta bu kadar zorlanacağım hiç aklıma gelmezdi,” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hıyar herif!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Belki koltuk kendisinden kurtulmamızı istemiyordur,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik atıldı, Tree’yi yakasına yapışarak sarstı. “Kes! Kes artık!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, Erik’i tuttu ve Tree’den uzaklaştırdı. “İyi misin, Tree?” Tree başıyla onaylayarak gülümsedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik kaldırımda tepiniyordu. Yapmacık bir sesle, “Belki koltuk kendisinden kurtulmamızı istemiyordur,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kes artık, Erik!” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kusura kalma kardeş, samimiyim ama AARRH!” Yumruklarını sıktı. “Ne kadar zor olabilir? Bırakalım buraya gitsin işte. İhtiyar piç.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Bırakır siz, polis çağırır ben.” İhtiyarın sesi alım kapısının yanındaki diyafondan geliyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik, öfkeyle diyafonun düğmesine bastı. “Piç!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ha, ha, ha,” dedi diyafon.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik diyafona asıldı, duvardan sökmeye çalıştı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Erik! Yeter artık!” Thom, Erik’in kolunu yakalayıp arkasına kıvırdı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik öfkeden kudurmuştu ve geri gelip nefesi tükenene kadar koltuğu sarsmadan önce bir sağa bir sola koşturdu. “Pekâlâ,” dedi öfkeyle nefes nefese. “Köşeye götürür, bırakırız. Bulamazlar bizi.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom kuşkuyla baktı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik çenesiyle Tree’yi işaret etti. “Senin sıran.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree başıyla onay verdi ve koltuğun ucunu ustalıkla kavradı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik üst dudağını dişleyerek, “Aynı herifti değil mi?” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom’un yüzlerle arası iyi değildi ama iki adam birbirlerine benzer hatta aynı görünmüştü. Derken bunun kesinlikle saçma olduğunu fark etti. “Hayır,” dedi sonunda. “Farklı insanlardı muhakkak.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom kendi ucunu tuttu ve dinlenmenin ağrıyı geçirdiğini gördü. Adam bir başka kapıdan uzandığında Yirmi Üçüncü Cadde’ye doğru otuz adım kadar ilerlemişlerdi. “Köşede bırakmamak!” diye bağırdı arkalarından adam.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik döndü ve koştu ama kapı kapanmıştı bile.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree, yüzünde bir çocuğun neden balinaların parmaklarının bulunmadığını sormadan önceki göz kısmalı ifadesiyle, “Thom?” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Evet?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bir şey denemek istiyorum.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Peki.” Thom, Erik’in geldiğinden emin olmak için arkaya baktı. Tree’yle yalnız kalmak biraz ürpertmişti içini.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Diğer yöne git.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“William Temple’a doğru mu?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Evet.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Niye?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne olacağını görmek istiyorum sadece.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Peki.” Thom iç çekmemek için kendisini zorladı. Tree tuhaf çocuktu ama talebi zararsızdı. Omzu üstünden bakıp ihtiyarın çıkabileceği yerleri gözeterek gerisingeri William Temple’a gitmeye başladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne yapıyorsunuz?” Erik’in sesi daha tizleşmişti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom’un kasları yorgunluktan yanıyordu. Ne yapıyorlardı sahiden?</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Gördün mü?” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, hayretle gülümseyen Tree’ye çevirdi kafasını.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Neyi gördüm mü?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ağırlaştı.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bu yönde daha ağır. Gör, bak. Caddeye doğru gidelim.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Yön değiştirdiler ve Thom, sanki birisi yüküne el atmış gibi daha az yorulduğunu fark etti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Gördün mü?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bilemiyorum, Tree.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Yine geri git.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Durun! Yeter! Aptal mısınız siz?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Ama Thom’un merakı kabarmıştı ve koltuğun ağırlığı sahiden değişmişti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom şaşkın gözlerle Tree’ye baktı. “Mümkün değil bu.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree başıyla evetledi. “Ağırlaştı.” Thom’u önce William Temple’a doğru itti, ardından aksi yöne çekti. “Hafifledi!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Delisiniz!” Erik kızgınlıktan iki defa zıpladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sen dene.” Thom, kendi ucunu Erik’e sundu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Taşımak istemiyorum koltuğu. Otobüse binmek istiyorum ben.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ben taşıyacağım, tamam. Sadece bir saniye tut şunun ucunu.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İstemiyorum, Thom.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tut şunu,” diye homurdandı Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik Thom’a kırgın bir bakış attı ve koltuğun ucunu gönülsüzce tuttu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Tree, Erik’i William Temple’a doğru itti ve iki metre kadar gittikten sonra durup yön değiştirdi. Daha iki adım atmadan Erik çığlık atarak koltuğu bıraktı. Tree kolçağa yığıldı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bir şeyin kalktığını hissettim!” diye bağırdı Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom kıkırdadı. Erik’in yüzü beyaza kesmişti ve gözlerinin akı mümkün sanılandan çok daha fazla görünüyordu. “Bir açıklaması olmalı,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree omuz silkti.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">İhtiyar bir daha göründü. “Polis çağırıyor ben.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Gidiyoruz, gidiyoruz,” diye bağırdı Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kaçın!” diye tısladı Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Of ya, Erik,” dedi Thom. Tree’yle koltuğu birer ucundan kaldırdılar ve Yirmi Üçüncü Cadde’ye yöneldiler. Thom, Tree’nin söyleyebileceklerinden korkarak, “Bir koltuğa bunu neyin yaptırabileceği aklıma gelmiyor. Var mı senin herhangi bir fikrin?” diye sordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bence koltuk başımızdan atmamızı istemiyor,” dedi Tree. “En azından burada.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom kafasını salladı. “Aradığım açıklama bu değildi.” Art arda derin iç çekişlerle beş sert adım attı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Köşeye vardıklarında Thom tüm gözleri üzerlerine çevrili hissetti. Koltuğu buraya bırakamazlardı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom yarım blok kadar ötede bir</span> <span style="font-style:italic;font-size:92%">burrito</span> <span style="font-size:92%">büfesi gördü. “Gidip birer</span> <span style="font-style:italic;font-size:92%">burrito</span> <span style="font-size:92%">yerken konuşalım bu işi.” Sabahın büyük kısmını koltuğa harcamışlardı. Vaat edilmiş topraklara giden otobüsler kaçıyordu. Yağmur dinmiş, bulutlar seyrelmeye başlamıştı. Koltuğu büfenin hemen soluna bıraktılar,</span> <span style="font-style:italic;font-size:92%">burritolarını</span> <span style="font-size:92%">ısmarladılar ve oturup sessizce yemeye koyuldular.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Islak değil,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hı-hı,” dedi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Yağmur yağdı ama.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Biliyorum yağdığını,” diye terslendi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Acayip bir yirmi dört saat geçirdik,” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">On sekiz yaşlarında bir delikanlı, elinde</span> <span style="font-style:italic;font-size:92%">burritosuyla</span> <span style="font-size:92%">Erik’in yanına oturarak koltuğu dörtledi. “Dışarı koltuk koymalarına bayıldım,” dedi koca bir ısırık alırken. “Kuru kalmasını nasıl sağlamışlar?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik hevesle kafa salladı. “Müthiş, değil mi? Çok akıllıca.” Kimsenin bakmadığından emin olmak için büfeye göz attı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom gülümsedi. Erik ile genç bir karara varmışlardı anlaşılan. Koltuğun kendilerinin değil, büfenin olduğu açıktı. Delikanlı</span> <span style="font-style:italic;font-size:92%">burritosunu</span> <span style="font-size:92%">dört lokmada bitirdi, el sallayarak uzaklaştı. “Tamam,” dedi ve hep birlikte ayağa kalktılar.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Bir polis arabası yavaşlayarak önlerinde durdu. Yolcu koltuğunda oturan polis penceresini açarak üç arkadaşa baktı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Memur bey.” Erik yarım yamalak bir selam sundu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Huzur bozmayla ilgili bir şikâyet aldık,” dedi, yanındaki arkadaşına baktı, “bir</span> <span style="font-style:italic;font-size:92%">koltuk</span> <span style="font-size:92%">meselesiymiş galiba.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik kaşlarını kaldırdı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Konuya dair bir bilginiz var mı acaba?” Polisin bakışları koltukta dolaştı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Şey, efendim…” Erik elleri önde duruşunu dikleştirerek sesini kalınlaştırdı. “Bu pek hoş koltuğu bağışlamaya çalışıyorduk. Taşınıyoruz ve ihtiyacımız kalmadı. Az önce William Temple’daydık,”—mağazanın yönünü işaret etti—“oradaki çatlak ihtiyar antika bize kızdı çünkü galiba arkadaşım Dave,”—Tree’ye işaret etti—“kapı zilinin çalışmadığını zannetti ve ihtiyarın sabredebileceğinden birkaç defa fazla düğmeye bastı.” Erik ne-kastettiğimi-biliyorsunuz-herhalde bakışı eşliğinde dudaklarını yaladı. “Sadece koltuğu bağışlayacaktık ve biz daha nedir diyemeden adam bize silah çekti. Şimdi silah çekmek ne zaman yasaldır, onu ben bilemem ama orada istenmediğimizi kesinlikle anladık ve koltuğu yeni dairemize taşımaya karar verdik,”—Erik sokağın ötesini işaret etti—“yani gidip uyuyor mu bir bakacağız.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Polis başıyla onay verdi. Ortağına, ardından tekrar Erik’e baktı. “Eh, koltuğu daha fazla zil çalma ve bağrışmaya mahal vermeden dairenize taşımaya bakın o zaman.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kesinlikle, efendim.” Erik art arda, hızla kafa salladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Polis arabası yavaşça hareket etti ve köşeden William Temple yönüne döndü.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik hızla bıyığını sıvazlayarak arkadaşlarına döndü. “Koltuğu yeni dairemize taşımaya bakacağız.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Aferin, Erik.” Thom kafa salladı. “İşin bu denli karmaşıklaşacağı hiç aklıma gelmemişti.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Geri geleceklerdir. Hep gelirler.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Koltuğu Cadde’nin ilerisindeki sanayi mahallesine taşıyıp orada bırakalım. Ya da ara sokaklardan birini deneyebiliriz ama hepsi kalabalık görünüyor,” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Gülünç bu.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Tree gülümsedi. “Belki olay budur,” dedi neşeyle. “Yolculuğumuz… Belki de bu koltuğu taşımamız gerekiyordur.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom ile Erik, Tree’yi duymazdan gelerek koltuğu yüklendiler ve caddede yola koyuldular. Zorluktan yılmışlardı ve gelen geçenlerin ara sıra gösterdiği coşku fazla neşelenmelerini sağlamadı.</span> <span style="font-style:italic;font-size:92%">Gerekiyordur</span> <span style="font-size:92%">derken ne kastetti, diye düşündü Thom kızarak.</span> <span style="font-style:italic;font-size:92%">Gerekiyordur</span> <span style="font-size:92%">dedin mi inanç ve kader konularına girerdin. Eşya taşımanın bunlarla ilgisi yoktu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Hey,” dedi Erik, “Forest Park’a ne dersiniz? Oraya taşıyabiliriz.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Çevre kirletmeye girer biraz.” Thom park yönüne baktı ve koltuğu taşımanın ne derece can sıkacağını ölçtü. “Ama denemeye varım.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“O zaman ilk soldan sapalım.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Irving’de sola döndüler ve daha altı metre gidemeden koltuk taşınamayacak kadar ağırlaştı. İlk Erik bıraktı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Koltuk o tarafa gitmek istemiyor,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Koltuğun ne yöne gitmek istediği zerre umurumda değil benim! Bugüne dek bir koltuktan emir almadım ve almaya başlayacak değilim.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, Erik’in, katılmakta sakınca görmediği ifadesinin altını çizmek adına koltuğa tekme attı. “Garip,” dedi, “bir deneyim bu.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Dediğin gibi caddenin sonuna dek taşıyalım mı?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Evet, tabii.” Thom bir kez daha koltuğu kavradı; Tree de Erik’in bıraktığı ucu yüklendi. Erik çalıların arasına, işemeye girmişti. Thom koltuğun kendisinin mi yolculuk olduğunu düşündü. Programlamadaki gibi, bulmacalara karşı koyamıyordu.</span> <span style="font-style:italic;font-size:92%">Karşı-ağırlıklar</span><span style="font-size:92%">, dedi beyin,</span> <span style="font-style:italic;font-size:92%">mıknatıslar</span><span style="font-size:92%">,</span> <span style="font-style:italic;font-size:92%">denge çarkları</span><span style="font-size:92%">. Koltuğun Thom’a verdiği duygu tamamen değişmişti artık. Ellerindeki özel, öngörülemez, irade ya da en azından etkileyici bir gizem sahibi bir şeydi ve bu durum biraz ürkütücüydü.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Yirmi Üçüncü Cadde’yi, Burnside’la başlayıp Thurman’la sonlanan, alfabetik sıralanmış sokaklar kesiyordu.</span> <span style="font-style:italic;font-size:92%">On bir blok yol</span><span style="font-size:92%">, diye hesapladı Thom’un beyni.</span> <span style="font-style:italic;font-size:92%">Epey mesafe</span><span style="font-size:92%">.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Bir iç çamaşırı mağazasının ön tarafından bir kadın kafasını uzattı. “Nereye götürüyorsunuz bunu?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik yetişmişti. Belden öne eğilerek gülümsedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Amerika’yı Koltukla Geç kampanyası.” Kadın içten bir kahkaha attı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik, biraz ilerledikten sonra, “Yapabiliriz,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Amerika’yı boydan boya geçmeyi mi?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tabii.” Bir yol çatı daha geçtiler.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Dikkat aralığın kısa senin, arkadaşım,” dedi Thom. “Bir dakika önce bunu parka bırakacaktık. Bahsettiğin kaç kilometre, haberin var mı senin?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ya, tabii, bir sürü kilometre. Biliyorum. Amerika’yı Koltukla Geç kampanyası,” dedi Erik yanlarından geçen bir adama, “açlıkla savaş adına koltukla Amerika’yı boydan boya geçeceğiz.” Adam aynı anda hem şaşkın hem kuşkulu hem etkilenmiş göründü.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik’in ciddiliğine karar veren adam, “İyi şanslar, iyi şanslar o zaman,” dedi ve kafasını, kulağına su kaçmışçasına sallayarak uzaklaştı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Yakındaki banklardan birinde kıvırcık saçları omuzlarına inen bir kadın oturuyordu. “Bununla Amerika’yı boydan boya geçeceğinizi mi söylediniz demin?” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik gururla, “Aynen öyle!” dedi. Thom gözlerini devirdi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Basına bakışınız nasıl?” Gülümsedi. “Sahiden bununla Amerika’yı boydan boya aşacaksanız duyulmanız işinize yarayabilir.” Kadın, üç arkadaşta ciddiyet uyandırıp uyandırmadığını anlamak için kaşlarını kaldırdı. Tree pasif kaldı. Thom kuru bir gülümseme için çabaladı.</span> <span style="font-style:italic;font-size:92%">Onla olabilirim, olmayabilirim</span><span style="font-size:92%">. Kadın muzipçe göz kırptı. Sahiden kırpmış mıydı?</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kesinlikle.” Erik heyecanla kafa salladı. “Elbette, önemli. Kesinlikle. İnsanlara şahsen dokunmaya inanıyoruz ve o yüzden şimdiye kadar haber olmaya uğraşmadık.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Ah,” dedi kadın, “elbette.” Thom, Erik mi kadınla yoksa kadın mı Erik’le oynuyor, kestiremiyordu. Tree ile koltuğu taşımaya devam ettiler. Birlikte bir yol çatı daha aştılar.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“E, hangi haberlerdensiniz peki siz?” Thom, Erik’in kaptırdığını görebiliyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Radyo muhabiriyim ben. Kamusal radyo.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik, “Severim radyoyu,” dedi ve koltuk minderlerinden birine vurdu, ufak bir toz bulutu havalandı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Harika. Hakkınızda haber yapabilir miyim yani?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İlla,” dedi Erik. “Sor bakalım.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Rotanız nedir? Bir iki günde yetişmem gerekecek size.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik dönüp gözlerinde gergin bir yakarıyla Thom’a baktı. Erik’in radyoya çıkmak uğruna iki gün boyunca koltuk taşıyıp taşımayacağı sorgu götürmezdi. Thom, Erik’in hangi yolların kentten çıktığını, ancak radyo haberciliği veya Amerika’yı boydan boya aşma mesafesini bildiği kadar bildiğini görebiliyordu. Tree’nin yüzünde adına uygun bir ifade vardı.</span><span class="FootnoteSymbol"><span style="font-size:92%"><span class="Footnoteanchor"><a href="#ftn11" id="bodyftn11">11</a></span></span></span> <span style="font-size:92%">Thom iç çekti. İlgisi bariz, zeki görünüşlü ve epey hoş radyo muhabirini evet, üç toplumsal uyum sorunlu gencin köhne bir koltuğu, bunalıma girmeleri ve bu kentte istenmemeleri ve seks manyaklarının üst katta su yatağı patlatması dışında henüz bildikleri herhangi bir amaç olmaksızın Amerika Birleşik Devletlerinin bir ucundan diğerine taşıdığını söyleyerek yanlış yönlendirmeli miydi? Ahlaken yapamayacağına karar verdi. Erik’in blöfünü görecekti; koltuktan kurtulacak ve kendileri gibi tiplere özel hazırlanmış bir cennete giden ilk otobüse yetişeceklerdi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“I–84’e çıkıyoruz.” Ağzından çıkanlar karşısında midesi şaşkınlıkla guruldadı. “Orta Amerika’da, I–84 üzerinden Oregon çölünü geçip Boise, Idaho ve sonrasına ilerleyeceğiz. Hızlı değiliz. Birkaç gün sonra bizi bir, en fazla bir buçuk saatte yakalarsınız. Röportaj yapmak isteriz,” dedi, süsleme uğruna, “farkında olmak adaleti getirir,” diye ekledi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Kadın, tavrında yepyeni bir ciddiyetle Thom’a gülümsedi. “Şahane. Farkında olmayı yaratma meselesi benim alanım. İki gün sonra I–84’e çıkıp gözümü yola dikeceğim. Fazla bir şey yoktur o tarafta,” dedi. “Issız arazi.” Bir yol çatı daha geçtiler. “Öteberi lazım size.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik şiddetle kafa salladı. “Kolay olmayacak yolculuk. Biliyoruz, han’fendi.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ben, Thom.” Thom gülümsedi. “Sizin adınız?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Jean Sidklowski.” El salladı. “Herhalde el sıkışmak istemezsiniz.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Erik.” Hevesle elini uzattı. “Diğer uçtaki de Tree.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jean gülümsedi. “Thom, Tree ve Erik. Birkaç güne görüşürüz. İyi şanslar!”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom uzaklaşan Jean’i izledi. Belki peşinden gitmeli ve birkaç gün sonra gelip arkadaşlarına bakmalıydı. Ki öyle yapmayacağını biliyordu. Kadının peşinden gitmenin bir</span> <span style="font-style:italic;font-size:92%">café</span><span style="font-size:92%">de mahzun oturmaktan başka sonuca varmayacağını biliyordu. Konuşmadan birkaç blok ilerlediler.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“E, nedir aklındaki, Erik?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik omuz silkti. “Hiç radyoya çıkmamıştım.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sürtüksün sen,” dedi Thom. “Dikkat çekme sürtüğü.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik bir daha omuz silkti. “Radyoya çıkmak hoş olur gibi geldi. Yani, bu koltuğu Amerika’nın bir ucundan diğerine taşımak öyle fena bir fikir değil, onu diyorum.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Delice, boşuna ve saçma. Tamamlanırlığı yok. Beş bin kilometreden fazla yoldan, beş bin kilometreden fazla yolu kocaman, nahoş bir mobilya taşıyarak yürümekten bahsediyoruz. Beş bin kilometre ne kadar uzun, farkında mısın sen?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kibar davrandı kadın. E, nedir hem; bir gün yürüyelim, bakalım ne oluyor?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Polis arabası yanlarından yavaşça geçti; gözleri ağır çekim kırpışan polis memurları kafalarını güneşteki kertenkeleler misali çevirdiler. Erik el salladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne diyorsun, Tree?” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Bilemiyorum henüz. Çöl doğru yol gelmiyor bana. Sanki… Batı’ya gitmeliymişiz gibi hissediyorum.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“E, teknik açıdan şu anda kuzeye gidiyoruz, Tree. Halen koltuğu doğuya götürmeyi düşünüyoruz ve tüm bu fiyaskoyla ilgili meşhur otobüs yolculuğunun yönü güney. Açığa çıkardı mı bunlar bir şeyi?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Benim aklımda hâlâ batı var,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom başıyla evetledi. Şu anda bir yarışma yapılsa, hayatında ilk defa bu üçlü arasında kendisinin seçileceğini kavradı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bir şey yapmak bu,” dedi Erik. “Bir hareketmişiz gibi.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Amerika’nın bir ucundan diğerine koltuk taşımanın ne gibi bir siyasi önem arz edeceği fikrindesin peki?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Başkaları yürüyüşler yapıyor. Veya işte, açlık grevleri, falan.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Evet… Ama onların amaçları var.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik gülümseyerek birkaç kişiye el saldı. Bir siyasetçi gibi, diye düşündü Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Yani bize gereken bir amaç bulmak. Zor olmasa gerek. Var mı aklınızda bir şey?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom gülümsedi. O işler böyle yürümezdi; önce haksızlığı görür, hisseder, ardından amacı bulurdun. Ama evet, amaçları, sürüsüne bereket davası vardı: çevrecilik, kültürel emperyalizm, ipini koparmış tüketicilik, aşırı uyarılmış, sansasyon takıntılı yapay bir kültür, fikirlerin aşılı özelleştirilmesi ve aşırı özel mahremiyet kaybı. Vardı davaları. Hatta kalp kırıklığı, utanç ve yaşam mücadelesi altında gömülü kalmadıkları zamanlarda bazılarını dillendirmişliği bile vardı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thurman Sokağı’na varmışlardı. Derhal I–84’e bağlanan I–5 yoluna çıkan rampasıyla pek kalabalık bir dört yol ağzıydı burası. Herkes amaç sahibi; herkes peşinden dumanlar salıp izlerini bırakarak gidiyor, kendi yaşamlarını yaratıyor, ağ oluşturuyor, iletişiyor; herkes toplum denen, kendilerinin parçası olmadıkları bağıntılı sistemin birer parçası, diye düşündü Thom. Herkes insanların yapmak için dünyaya geldikleri şeyleri yapıyordu: el koymak ve gütmek. Bir yerlerde, bir ofiste, şirketin tekinin e-ticaret motorunu tasarlamakla, tonla para kazanmakla uğraşıyor olmalıydı şimdi. Meslektaşlarının, yaşıtlarının yaptığı buydu. Bir anlamda kolay hayat. Unutulabilir bir hayat. Alışkanlıklarla, gözde lokantalarla, elde ne varsa onla ve kız arkadaşlarla süslü, rahat bir hayat.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“I–84 şu yönde.” Arkadaşlarına sağı işaret etti. “Şu taraftan birkaç blok ileride,”—diğer yönü işaret etti—“Gıda Cephesi kooperatifi var. Koltuğu cidden günlerce taşıyacaksak yiyecek gerekecek.” Arkadaşları baş onayı verdi ve koltuğu kooperatif yönüne taşımaya koyuldular.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Koltuk bu yöne gitmek istiyor,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Bu yönde daha hafif ama öteki yöne de gitmek istemiyor demek değil bu,” dedi Erik.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom gözlerini devirdi. “Acıkmıştır belki.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Koltuğu kooperatifin girişinde bıraktılar ve kuru yiyecekler, su, abur cubur ve yolda taşıyıp yiyebileceklerini düşündükleri ne varsa aldılar.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, içinde arkadaşlarından saklayabilmeyi umduğu epey büyük, organik, suni yemsiz hayvan ürünü ve yüksek eğitimli salamın da bulunduğu paketi getirirken, “Bu kadar ağır şey taşımamalıyız,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Koltuğun üstüne koyarız, şef.” Erik kesekâğıdından bir avuç tuzlu bademi ağzına attı. “Koltuk taşır.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom kafa salladı. Gidip annesinin yanında yaşayabilirdi. Kredi kartından yüklü bir avans çekip kentte bir daire bulmaya uğraşabilirdi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Kasadaki gazetenin manşeti bilgisayar ve internet sanayilerinin sonunun geldiğini söylüyordu. Süren bir savaş, bir bütçe krizi, bir çevre felaketi hep olurdu zaten. Thom manşetleri hayal etti:</span> <span style="font-style:italic;font-size:92%">Koltuk Taşıyanlar Dünya’yı Kurtarıyor</span><span style="font-size:92%">.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Koltuğun başında tekrar bir araya geldiler ve yiyecek torbalarını üstüne bıraktılar.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sıra bende, Tree,” dedi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne diye ben hep taşırken siz sırayla taşıyorsunuz?” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sen koca adamsın,” dedi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Koltuk ağır değil ama.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik, sabırlı açıklamalara sakladığı ses tonuyla, “Sen koca adamsın da ondan,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik ile Thom koltuğu kaldırdılar ve tekrar I–84’e doğru yürümeye koyuldular. Thom daha ilk adımda ağırlığı yine hissetti. Aniden binen değil, sanki devasa bir yerçekimi kolu yavaşça indiriliyormuş gibi artan bir ağırlık söz konusuydu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Erik, ya ben artık koca adam değilim ya da bu koltuk ağırlaşıyor.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik, lafına inanır görünmeden, “Yiyeceklerdendir,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree başıyla evetledi. “Bence de.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Birkaç adım daha gittiler ve koltuk iyice ağırlaştı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik tuttuğu ucu bıraktı ve Thom aniden durmak zorunda kaldı. “Şunu ne zaman bırakacağını önceden söylesene, gerzek! Bıktım habire bırakmandan.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kahretsin, kahretsin!” Erik kol sallamalı, tekme savurmalı dansına girişti. “Radyoya çıkacaktım.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Belki sadece kıyıdan yola başlamamızı istiyordur,” dedi Tree.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Tamam,” dedi Thom. “Bir düşünelim, aklımızı başımıza alalım. Bir dakikalığına bu koltuğu büyülü sayalım. Ya teknolojinin bize bunu büyülü zannettirecek kadar ilerlediğini varsayalım. Her şeyden önce, genellikle yoksun bir dünyada büyünün varlığını kabul etmemiz gerekir o zaman.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Dünya batıya yöneldiğinde yoksun,” diye ekledi Tree.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Doğru. Sağ ol, Tree. Ve eğer bu koltuk büyülüyse ve bizi bir yere yönlendiriyorsa, aynı zamanda bir iradesinin bulunduğunu da varsayamaz mıyız? Tabii ortada dikey dışında yatayda da işleyen bir tür manyetik kutuplaşma yoksa. Yatay hareket rastgele değişen bir dikey etki yaratıyor. Çünkü bir dakika önce koltuğu Forest Park’a götürmeye karar verdiğimizdeki yöne taşıyorduk ve o seferde gayet hafifti.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hı-hı,” dedi Erik. “Hafifti o zaman.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Diğer yandan psikolojik etkiyi göz ardı etmeyelim. Son yirmi dört saat içinde çok az uyuduk ve epey şok yaşadık. Son dört haftada, en azından senle benim, Erik, iş konusunda şansımız çok kötü gitti. Kız arkadaşımı yitirdim; dairemizi yitirdik. Bir yöne hareketin</span> <span style="font-style:italic;font-size:92%">bize</span> <span style="font-size:92%">ne hissettirdiği sadece bunlara bağlı olabilir. Yirmi Üçüncü Cadde’de iyi zaman geçiriyorduk ve beyinlerimiz orada kalmamızı istiyordur belki… Belki o yüzden o sokaktan çıkmak bunca zordur. Duygusal açıdan isteksizizdir. Artı, açıkçası, CVS kod depolamayı saymazsak çok uzun zamandan beri tek başıma yapmadığım ilk faaliyet bu. Takımdık ve eğlenceliydi. Lafların ve insanların tepkileri falan, daha eğlenceli kıldı yaptığımızı.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik iltifata gülümseyerek karşılık verdi. Tree sabırla bekledi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Yani diyeceğim, I–84’e çıkma konusunda olumlu düşünelim. Zorlanabiliriz. Bana zor geliyor. Sonuçta çevreyolu ve röportajdan önce yüzlerce kilometre yol var. Senin itiraz etmeyeceğin açık, Erik. Ya sen, Tree?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bana koltuk diğer yöne gitmek istiyormuş gibi geliyor. Batıya.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ama sen hangi yöne gitmek istiyorsun?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ben galiba koltuğun istediği yöne gitmek istiyorum.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom gözlerini yumdu. “Peki, farz edelim ki koltuğun, yani çoğu koltuk gibi cansız bir nesne sıfatıyla, yön seçimi bir yana, gerçekte yön duygusu bile yok. Peki, bu durumda muhabirle buluşmak üzere bu ahşap ve kumaş yığınını I–84’te taşır mıydın?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ama… Peki.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Tamam, peki.” Thom nefes verdi ve parmaklarını salladı. “Muhabir bizi ilginç kişiler görüyormuş ve bizle bir daha konuşmak istiyormuş ve bizle eğlenmiyor veya hayatında duyduğu en saçma şeylerden biriyle dalga geçmiyormuş ve bu nedenle onla tekrar konuşmak ilginç olacakmış çünkü bizle ilgileniyormuş gibi yapacak ve haliyle kendi irademi I–84’e gitmeyi istemeye zorlayacağım.”</span> <span style="font-style:italic;font-size:92%">Ve Jean’e</span><span style="font-size:92%">, diye fısıldadı beyin.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Peki, Profesör,” dedi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Peki, Geveze. Başlıyorum! Doğuya gitmek istiyorum!” Sarsakça zıpladı. “Şunu tekrar, bu sefer mutluluk duyarak kaldıralım. I–84’e gideceğimiz için mutluyuz. Mutlu!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ben o yöne gitmekten hep mutluluk duydum,” dedi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom geçen arabaların farkında, zıplamasının, bir koltuğu nereye taşımak konusunda tartıştıklarının farkında, “Tut işte koltuğu,” diye homurdandı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Eğildiler ve kolayca kaldırdılar.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, konuyu çözmüşlüğün rahatlığıyla, “Harika, işte bu kadar,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">I–84 yönünde birkaç adım attılar; koltuk taşınamayacak kadar ağırlaştı. Yine bıraktılar.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Cidden ağlayacağım şimdi,” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ordu bunla ilgilenir mi sizce?” dedi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Ha, oldu, Erik. Ordu… Tanrı aşkına!”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Koltuk ne yöne gitmek istiyor, ona baksak?” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Katılıyorum,” dedi Thom. “Neler dönüyor anlamak istiyorum.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Keşke telefon numarasını alsaydım,” dedi Erik. “Bizimle diğer yönde buluşmasını sağlardık.” Koltuğu kaldırdılar ve Thurman Sokağı’ndan batıya ilerlemeye koyuldular.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom da bir telefon numarası almayı akıl etmiş olmayı dileyerek, “Evet, güzel kızdı,” dedi. “Ve muhabirdi.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bilemiyorum, bence… Güzel demek için fazla kütüphaneci tipliydi.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Ne? Fazla kütüphaneci mi?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bence en fazla hoş denebilir,” dedi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“O zaman bir dahaki görüşmemizde flört hakkı benimdir.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Niye?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Çünkü senden daha fazla beğendim onu,” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Güzel kız bence.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Eh, bir daha görmeyeceğiz sonuçta. Bu da iyi çünkü bu zımbırtıyı Amerika’nın öbür ucuna taşıma zorunluluğumuz ortadan kalkıyor böylece.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik omuz silkti. “Eğlenceli olur demiştim.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Bir süre konuşmadan yürüdüler, ticari ve meskûn bölgeleri geçip Portland’ın Kuzeybatı Sanayi Bölgesi’nin içlerine ilerlediler. Yol Columbia Nehri boyunca kuzeye kıvrılıp ardından batıya, Astoria yönüne dönüp sonunda Pasifik Okyanusu kıyısınca devam eden 101 numaralı çevreyoluna çıkan 30 numaralı çevreyoluna bağlandı. Suvie Island’da, Thom’un eski kız arkadaşının evinin önünden geçeceklerdi. Thom’un karnında bir endişe kemeri sıkılaştıkça sıkılaşıyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bir mola noktasına vardığımızda bu koltuğa enikonu dikkatli bakmak istiyorum. İçinde bir tür tuhaf denge çarkı mekanizması vardır belki. Bu arada uyuyacak yer meselesini ciddi düşünmeliyiz. Kış ortasındayız. Battaniye almamız gerekirdi. Muhtemelen gece boyu yağmur yağacak.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ben battaniye getirdim,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ben de,” dedi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Has…” dedi Thom.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Bir araba korna çalarak geçti, arka koltuktan iki çocuk gruba baktı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Sokaklar ıssızdı. Atık demirlerle dolu yığınların, içlerinden iç bayıcı makine homurtuları yükselen teneke binaların yanından geçtiler. Ceketleri içinde terliyorlardı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom, soğuk ve yağmur ve uyuyacak yer yokluğu tehdidiyle çöken karanlıktan ürktü. Yirmi dört saat önceki haline bir kez daha şaştı. Televizyon izliyordu; yaşamı endişeyle doluydu ve hiçbir amacı</span> <span style="font-size:92%">kalmamıştı. Şimdiyse aradaki tek fark, televizyon izlemiyor olmasıydı. Thom beyninin alt tarafında kaşınıp duran kararı aldığında sanayi bölgesinin sınırına varmışlardı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Biraz dur, Erik. Yere bırakalım şunu. Bu gece yatacak yer bulmam gerek bize.” Erik ile Tree merakla Kuzey batı Sanayi Bölgesi’nin sınırında göz gezdirdiler, terk edilmiş, gayet itici mekânlardan, ufak bir işçi kafeteryasından ve barınak yokluğundan ötesini göremediler.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Koltuğu yere indirdiler ve Thom kafeteryaya gitti, telefonu rica etti ve fana halde aşina bir numarayı tuşladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Sheilene açtı telefonu. “Alo?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Selam, Shei. Thom ben.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Thom… Neredesin? Epeydir haber alamadım senden.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Biliyorum. Tuhaf iki hafta geçirdim.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bir ay oldu. Nasılsın?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Emin değilim. Bir daire buldum ve yitirdim, işsiz kaldım ve şimdi hayatımın en tuhaf işiyle uğraşıyorum.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Bir sessizlik oldu. “Arasaydın keşke.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Biliyorum.” Thom durakladı. “İşler iyi gitmiyordu. Düzelince ararım demiştim. Yani lafa iyi haberlerle başlamak, falan…” Gülmek istedi, beceremedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Anlıyorum. E, işler düzeldi mi artık?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom yanıtı düşündü. Hayatı boyunca hiç bu kadar plansız kalmamıştı. Ama daha beş dakika önce, evet, kendisini… Mutlu denemese bile en azından meraklı hissetmişti. “Belki, galiba,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hım. Peki, neredesin şimdi? Neymiş bu iş?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Şey, ben aslında gece sende kalabilir miyim diye aramıştım.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ah… O biraz tuhaf kaçabilir, Thom.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Şey, benimle iki arkadaş daha var ve kuzeybatı Portland’dan yaya geliyoruz ve büyülü bir koltuk taşıyoruz ve galiba okyanusa götürüyoruz.” Thom, Sheilene’in garip fikirlerini onaylayacağını, bir defalığına şaşıracağını bilerek gülümsedi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Sheilene kıkırdadı. “Tamam, o zaman.” Sesine sıcaklık gelmişti. “Hikâyeyi duymak için sabırsızlanıyorum. Kokarca özledi seni.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Kokarca, Sheilene’in siyah labradoruydu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Biraz sürer. Karanlık bastıktan sonra anca geliriz.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Arabalara dikkat edin.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Arkadaşlarımdan hoşlanacaksın,” diye ekledi Thom. İlişkilerindeki sorunlardan biri Thom’un arkadaş ve arkadaşlığa yönelik ilgi yoksunluğuydu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Güzel. Yemek hazırlarım ben.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom, “Görüşürüz,” dedi ve almacı yerine bıraktı. Telefona bakakaldı; iki parçaydı: almaç ve yuvası; eşleşmişlerdi ve biri, diğerinin üstünde dinleniyordu. Çifttiler, kalıcıydılar, birbirlerine uygundular.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik ile Tree, Thom’a dinlenme fırsatı tanımaya karar vermişlerdi anlaşılan. Thom gelir gelmez koltuğu yüklendiler. Thom koşarak yaklaştı ve koltuğun üstüne atlayacakmış gibi yapınca diğer ikisi ürktü. Mutluydu Thom. Mutluluğunu ölçtü. Shei’yle tekrar birliktelik gibi bir seçenek yoktu, farkındaydı. Shei’nin istediği o olmayabilirdi ve bunu Shei de biliyordu. Ama Sauvie Island çiftliğinde kalmak, Kokarca’yla boğuşmak, Shei’nin yemeklerini yemek, Shei’yle arkadaşça gülüşmek, hepsi birden bir anda gözüne hayattan arzulayabileceği her şeymiş gibi göründü. Shei’nin evi Thom’a, hayatında bir daha hiç rastlayamayacağını düşündüğü ölçüde yuva hissi veriyordu. 30 numaralı çevreyoluna ulaştılar ve karşıya geçtiler. Ağaçların karanlık siluetleri yola düşüyordu. Sağlarında eski taşımacılık donanımlarının enkazları yığılı bir tepecik, ardında kentin pisliğini denize taşıyan yavaş Willamette Nehri vardı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Kol ve bacakları ağrıyor, açlıkları artıyordu. Yolun yalnızlığını hissettiler. Karanlık, hafif yağmurla beraber indi. Her biri kendi düşüncelerinin kara deliklerine düştü; yaptıklarının dehşeti ve sefaleti bilinçlerine yerleşti, makul seçenek yokluğu yürümelerini sağladı. Taşıdıkları yük gittikçe fazlasını talep etmeye başlamıştı; bir kenara bırakmayı arzuladıkları mobilya parçalığından çıkmış, ilerlemelerini sağlayan bir varlığa dönüşmüştü. Arabalar farlarıyla karanlığı yarıp üçlüyü kör bırakarak geçiyordu. Evlerine, sıcak yuvalarına, yemeğe, aileye, başarının güvenliğine dönen araçlarda otuz saniyelik sohbet değerinde anlık bir manzaraydılar şimdi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Son çıkışa, 30 numaralı çevreyolunu Portland’ın en kuzey kesimine bağlayan devasa gotik güzeli Aziz John Köprüsü’ne vardılar. Karşıya geçip sıcak bir bara girebilir, bir otelde kalabilir, kentin parçası olabilirlerdi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sadece altı kilometre daha gidersek Sauvie’ye varırız,” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Son kilometreler çabalamanın ötesine geçti, ıstırap, yağmur ve gelip geçen arabaların bulanık anılarına dönüştü. Bedenleri uyuştu, bitkinlikten nefesleri kesildi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Derken bir arabanın farı, Sauvie Island Köprüsü’nün tabelasını deniz feneri ışığı misali aydınlatıverdi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">30 numaralı çevreyolunun araçlarından uzaklaşarak köprüye saptılar ve Sauvie Island’ın yoğun sisine daldılar. Thom, “Bir kilometrecik daha,” dedi ve bunu söylemek bile bedenini ağrıyla doldurdu. Her kilometre bir öncekinden uzun geliyordu, o yüzden karanlıkta yoğun sis içinde kayıp, yağmurdan sırılsıklam sonuncusunu bitmek tükenmek bilmeyen, sonunda bedeninin huzura kavuşacağı, buzlu Hades’te çakılı Sisifos kilometresi gibi hayal etti. Derken Kokarca kuyruk sallayarak havlamaya başladı, ev karşılarında parıldadı; Sheilene sundurmada mobilya nakliye grubuyla dalga geçiyordu; tulum içindeki yapılı çiftçi bedeni koltuğun Tree’nin taşıdığı ucuna davrandı, ne kadar hafif olduğuna dikkat çekti. Ne vardı bu kadar sızlanacak?</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Koltuk sundurmanın koruması altına alınınca Sheilene Thom’a gönülden, sımsıkı sarıldı ve ardından haksızlık yapmamak için dili tutulmuş Erik’le alışılmadık girişkenlik gösteren Tree’yi kucakladı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Akşam yemeğinde yerelması, salata çeşitleri ve ev yapımı buğdaysız ekmeklerin en besleyicilerinden vardı. Fasulye ve salça ve sütlaç ve şarap… Peynir ve turta ve dondurma ve ardından bir şişe viski ve bitkinliğin getirdiği rahat kahkahalar… Thom, Sheilene’in her şeyi öğrenmek istediğini, gerçek olsun olmasın öyküden hoşlandığını anladı. Anlattıklarının doğruluğuna inananların ağzından dinlediği sürece herhangi bir şeye inanmakta duraksamazdı Sheilene. Koltuğun uçabildiğini söyleseler yürekten güler, uçan koltuklar şerefine kadeh kaldırır ve sadece inanmayan birisi çıkarsa laf etme zahmetine girerdi. Kuşkucularla işi yoktu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom ile Sheilene, Erik ile Tree’yi çocuklar misali yatırdılar ve geç saatlere kadar kendileriyle ilgisi bulunmayan konularda arkadaşça sohbet ettiler. Koltuktan, Thom’un nihayet kendisini fanteziye bırakabilmesinden, ne olduğundan, nereden geldiğinden, neler olabileceğinden bahsettiler.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Bence bu,” dedi Sheilene, “kemiklerinin içi boşalmış, kalbi kırık bir ihtiyar. Bir denizci. Muhtemelen balıkçı teknesine götürüyorsunuz adamı.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Çiftlikten, havalardan, Erik ve Tree’den bahsettiler. Ve gece yarısını geçtiklerinde Sheilene nasırlı eliyle Thom’u bileğinden tutup yatak odasına götürdü. İkisi de son görüşmelerinde etmiş olmaları gereken vedayı, birbirlerini hâlâ önemseyen iki sevgilinin geleceklerinin ebediyen ayrıldığını fark ettiklerindeki vedalarını gerçekleştireceklerinin farkındaydı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Sheilene sonrasında, “Geçenlerde sana uygun geleceğini düşündüğüm bir şey duydum,” dedi. “Eduardo Galeano’dan.</span><span class="FootnoteSymbol"><span style="font-size:92%"><span class="Footnoteanchor"><a href="#ftn12" id="bodyftn12">12</a></span></span></span> <span style="font-size:92%">Biliyor musun Galeano’yu?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom başıyla evetledi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Şöyle bir şeydi —kesin katlediyorum— İnsanın hayattaki amacı, hayattaki amacının ne olduğunu bulmak ve sonra bulunca kendisini öldürmesine izin vermemektir.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Neşeli.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ya. Ama ne demeye getirdiğimi anladın, değil mi?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom, ilişkileri boyunca Sheilene’in kayda aldığı kendisine yönelik şikâyetler katalogunu taradı. Çalkılı kalması, sürekli bilgisayar başında oturması, dünyada iyi şeyler yapmak istemesi ama yapmaması ve bunun ağırlığı altında ezilmesi, kasvetliliği, kuşkuculuğu, alaycılığı; hiçbir şeye inanmaması, her türlü insani temastan kaçınması, kilo alması; temiz, mantıklı, işlevsel bilgisayar kodlama dünyası lehine önemli siyasi, duygusal, karmaşık insan dünyasından uzak durması, bir asalağa, bir makineye dönüşmesi…</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom, hiçbirini tekrarlamayacağı umuduyla, hepsinin doğruluğunu ve hepsini yeniden duymanın feci can yakacağını bilerek, “Hı-hı,” dedi. Ya da en azından dünya dahi altından çekilip gidene kadar hepsi doğruydu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Yani belki bu koltuğu iki arkadaşınla dünyanın ucuna kadar taşımak şu anda yapman gerekendir. Senin için, Thom.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom şafaktan birkaç saat önce uyandı. Uyuyan Sheilene’i bir süre seyretti, ardından ses çıkarmadan giyindi ve koltuğun yanından geçerken birkaç deneysel dürtükleme uygulayıp Kokarca’yla birlikte arazide yürüyüşe çıktı. Sheilene’in çiftliğinin yarısı organik sebzeler, diğer yarısıysa kendin-topla usulü</span><span class="FootnoteSymbol"><span style="font-size:92%"><span class="Footnoteanchor"><a href="#ftn13" id="bodyftn13">13</a></span></span></span> <span style="font-size:92%">taneli meyvelerle doluydu. Kışın atıl dönemi geçirildiğinden çiftlikteki iş yoğunluğu epey düşüktü. Sheilene’in budadığı birkaç çalı ve dalı temizlerken dünden kalma sızılarının geçmediğini fark etti. Kamyonet ve traktördeki mazot durumunu, herhangi bir eksiklik çıkmayacağını bilerek kontrol etti. Sheilene, otomatikliğe Thom’dan daha yatkındı. Komşunun arazisine girdi ve komşunun sarı labradoru adanın kıyısına kadar eşlik etmek üzere yanlarına katıldı. Columbia ile Willamette nehirlerinin birleşimini, doğduğu Washington eyaletini seyretti. Yerden bir taş alıp parmaklarını kenarında gezdirdi. Köpekler ısırıklar arasında suları sıçratarak nehirde koşturdular, güneş doğdu ve Thom manzaraya son kez bakıp taşları nehre, gözyaşlarına boğulana kadar atabildiğince uzağa fırlattı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Eve döndüğünde alt katta dolaştı. Ahşap parkeli, her yanı Sheilene’in kurutulmuş çiçekli, taş yığmalı, çanak çömlekli dekoratif çabasıyla dolu, yirminci yüzyıl başından kalma bir çiftlik eviydi burası. Ne Sheilene’in ne kendisinin çalmayı bildiği güzelim bir piyano ve yeni deneysel badanalarla uyumsuz eski duvar kâğıtları vardı. Sheilene’in iştahlı okuma alışkanlığı için derme çatma bir kütüphaneye dönüştürülmüş eski çalışma odasına gitti. Her yan dikkatsizce yığılmış kitap tepeleriyle doluydu. Çalışma masasının yerini kocaman saksılı bir bitki almıştı. Gariptir, duvarda Thom hakkında, duvarda asılı durduklarını hiç hatırlamadığı bir takım makaleler vardı. Birkaç yıl önce Thom’un kısa süreli şöhret anından, kendisini en az canlı hissettiği dönemden kalma kupürlerdi bunlar.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom çantasından dijital kamerasını çıkardı, sundurmaya çıktı ve koltuğun resmini çekti. Eski çalışma odasına dönüp dizüstü bilgisayarını açtı ve diğer gerçekliğine bağlandı. Koltuğun fotoğrafını web sitesine yükledi ve altına kısa bir yazı ekledi: “Menşei belirsiz el yapımı koltuk. Bazı yönlere hareket ettirildiğinde tuhaf ağırlaşma eğilimleri sergiliyor. Bilgisi olan?” Sanchopanchez.net’in fazla ziyaretçisi yoktu. Sadece arkadaşlar, açık kaynak meraklıları ve birkaç hayran… Ama genelde bulmacaları seven ve çözmek uğruna saçma boyutta uğraşanlar onlardı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Mutfakta kahve yaptı ve kokusunun diğerlerini uyandırmasını beklerken bir miktar krepin dibini tutturdu. Sheilene, Thom’a muzip bakışlar yollayarak</span> <span style="font-style:italic;font-size:92%">Yi Çing</span><span style="font-size:92%">’ini getirdi. Erik ile Tree çok geçmeden geldiler.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“E, ne yapacaksınız bakalım bu koltukla?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik, çatalını önünde kılıçmış gibi kaldırarak, “Amerika’nın öteki ucuna taşıyacağız,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Sheilene başparmağıyla doğuyu işaret ederek, “Amerika bu tarafta,” dedi. “Sizin gittiğiniz yöndeyse yağmur ve alkolizmden sırılsıklam, yüz otuz kilometrelik unutulmuş, bungun bir bölge var. Sonrası okyanus.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ha,” dedi Erik. Thom bıyığının epey uzadığını ve saçlarının dokunulmayacak ölçüde tehlikeli göründüğünü fark etti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Koltuk bizi bir yere götürüyor,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Sheilene başıyla evetledi. “Nereye peki?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bilmiyorum ama uzaklara galiba.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Astoria yayan gidince epey uzak,” dedi Thom.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Koltuk buraya gelmemize izin verdi,” dedi Erik. Sırıttı. “Belki gelmek istediği yer burasıydı?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bildim bileli koltukların gözde mola yeri olmuştur burası.” Sheilene, Thom’a gülümsedi ve Thom Sheilene’e, lafından okunacak bir şey var mı diye baktı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Belki burada kalmamızı istiyordur.” Erik koca bir parçayı ağzına tıkıştırdı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sanmıyorum,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Of, ya, Tree,” dedi Erik. “Bir yerlere gitmek için koltuğu bahane ediyorsun resmen. Nereye gitme dersindesin?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Tree omuz silkti. “Hiçbir yere.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“</span><span style="font-style:italic;font-size:92%">Yi Çing</span> <span style="font-size:92%">biliyor musunuz?” diye sordu Sheilene.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ben biliyorum,” dedi Erik. “Kadim Çin Bulmaca Kitabı.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“E, öyle bir şey,” dedi Sheilene. Ortalarında kare delikler bulunan üç bozuk para çıkardı. “Her birini iki defa atarsın.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Her atışlarında ya dilini şaklattı ya ıslık çaldı, Thom’a bakarak kaş kaldırdı ve bittiğinde kitaptan okumaya başladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">İçsel Gerçek. Domuzlar ve balıklar.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Bu kişiyi büyük suyun ötesine götürür.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Sebat artar.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Göl üstünde esinti: içsel gerçek imgesi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Yoğun bulutlar, batı bölgelerimizden yağmur yok.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Göğün hareketi kudret yüklü.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Üstün insan bu sayede kendini güçlü ve yorulmaz kılar.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Kişiyi bir şeyi üstlenmede ileri götürür.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Göl, göğe yükselir.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Lafını bitirdiğinde bir dakika boyunca kimse konuşmadı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne demek bunlar yahu?” dedi Erik bariz bir kızgınlıkla. “Domuzlar ve balıklar?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom kıkırdadı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Sheilene, Thom’a odaklanarak, “Eh, ne anlam çıkarabiliyorsanız onu çıkaracaksınız,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Büyük suyu aşacağız,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Mecazdı o bence,” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Sheilene omuz silkti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Sheilene donanmalarına yardım etti. Bodrumunda çeşitli seviyelerde tamir gerektiren bir sürü kamp malzemesi vardı. Sheilene üç arkadaşı kibrit, çakılar, muşambalar, Kuzeybatı Oregon haritası, kap kacak, ilk yardım seti ve baharatlarla donattı. Thom’a bir uyku tulumu, bir kamp ocağı ve birkaç cezve ile tava ödünç verdi. Kavanozlarca reçel ve kurutulmuş meyve, ekmek ve tenekeler dolusu fasulye konservesi, hazır çorba paketleri ve su da ekledi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Karşılığındaysa Tree uzun bir tel parçasından bir koltuk taşıyan üç adam —iri, orta boy ve ufak— heykeli yaptı. “Böylece unutmazsın bizi,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Sheilene Thom’a baktı. “O konuda zorlanacağımı sanmam.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">30 numaralı çevreyolu, hızla geçen arabaları, bolca egzost gazı ve gürültüsüyle hem kalabalık hem iticiydi. Sauvie Island Köprü’sünden aşağı baktıklarında yola paralele giden demiryolunu gördüler. Demiryolu koltuk taşımak için çevreyolundan çok daha sakin görünüyordu ve yürüyüşe orada devam etmek için hemen harekete geçtiler. Koltuk hafiflemişti; rahat taşınıyordu ve Thom, dünkü ağırlık sorunlarının hayal ürünlüğüne neredeyse inanacaktı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Koltuğu çimenlik bayırdan raylara doğru ittiler. Demiryolunu, ne sıklıkta tren geçtiğini kestirmeye çalışarak incelediler. Erik kulağını raylara dayadı ve “Yüz elli kilometrelik alan içinde tek bir tren bile yok,” buyurdu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Raylar paslıydı ama parlak metalden ince bir çizgi, uzaklara doğru gümüşi bir hat çizerek demiryolu boyunca ilerliyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom ve Erik, mıcırlarda tökezleyerek koltuğu taşıdılar. Bilekleri burkuldu ve önceki günü başlatan su toplamaları şişmeye başladı. Tree, ray üstünde denge kurmaya uğraşarak ya da koltukla ilgili yön yardımı yaparak yürüyordu. Aralarında birkaç homurdanma ve koltuğa yön gösterme dışında pek az konuştular. Thom, Sauvie Island’daki evle ilgili düşüncelere daldı. Duygu fokurtuları arasında çözüme kavuşturulmamış meseleler su yüzüne çıktı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Engebeli yolda bir-iki saatlik yürüyüş sonunda nefes nefese kaldılar. Ayaklarına pamuklu kumaş sarmak ve öğlen yemeği için mola verdiler; koltuğu raylar üstüne çaprazlamasına yerleştirdiler, çeşitli öteberi çıkarıp her şeyi gelişigüzel etrafa saçtılar.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Yeme işi hızını aldıktan sonra, “E, eğlenceliydi bu,” dedi Thom. Tree ağzına bolca ekmekle reçel tıkıştırıyordu. Üçü de kışlıkları içinde terlemişti ve ter kurudukça soğuk basıyordu. Kenarlarında tehditkâr karanlıklar taşıyan bulut tabakası iyice yoğunlaşmıştı. Isınmak için ellerini ovuşturdular. Koltuğun üstünde gevşeyen Thom uykuya dayanmaya uğraşıyordu. Önlerinde böğürtlen çalılarıyla</span> <span style="font-size:92%">bezeli, ortası raylı, yanları dikenli bir koridor uzanıyordu. Davetkâr, anca koltuğa ve taşıyıcılarına yetecek genişlikte ama dikenli çalılarıyla sınırlayıcı, yemyeşil bir geçitti karşılarındaki. Erik bir sigara yaktı, ağır nefeslerle tüttürmeye koyuldu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Nereden aldın onu?” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Acil durum yedeği.” Erik sigarayı kol mesafesinde tutarak inceledi. “Isınmasan bile sıcaklık hissi yaratıyor.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Eh, ben de isterdim bir tane.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik bir sigara daha çıkardı, kendininkiyle yaktı ve Thom’a verdi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Eyvallah,” dedi Thom nefes vererek. “Kutupta kayıp üç çocuk.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree, “Astoria’ya kaç günde varırız acaba?” dedi. Bir ufak böğürtlen reçeli kavanozu daha bulmuş, ekmeğine kalın bir tabaka sürmekle meşguldü.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, arkadaşlarının kararlılık ve mesafe bilgisini ölçmek adına, “Bir-iki ayı geçmez,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik, “Vay,” diyerek Thom’un kuşkularını onadı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Dalga geçiyordum. Muhtemelen bir hafta sürmez. Tüm yolu bu raylarda yürüyecek aşarsak zorlanacağız gerçi. Koltuğun altına takacak tekerlekli bir zımbırtı bulmalıyız.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hı-hı,” dedi Tree, “bulalım.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik cebinden bir deste para çıkararak, “Bu tatil sandığımdan ucuza çıkacak,” dedi. “Bende hâlâ… On dört dolar var.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Zenginsin,” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Dün gece düş görmedim. Çok uzun zamandan beri ilk defa düş görmediğim bir gece geçirdim.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sheilene’in evinde kış günü konaklamanın kendisi düş de ondan.” Thom dumanını savurdu. “Şuracıkta uyuyabilirim.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Nasıl oldu? Sormak istiyordum. Yani, bir kere, niye terk ettin Sheilene’i? Yani, nasıl denir, her şeyiyle sıkı kız. Kaslı, falan.” Erik imalı bir bakışla kaş kaldırdı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Hoştu,” dedi Tree. “Keşke daha fazla kalabilseydik.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hepsinden önce, ben onu terk etmedim. O beni dehledi.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hiç öyle birisine benzemiyordu,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik başıyla onay verdi. “Ne yaptın? Kesin kötü bir şeydir.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Eh, aslında dehlemedi beni. İma etti diyebilirim. Bilemiyorum, geçinemiyorduk işte. Farklı şeylerle ilgileniyorduk. Nefret ettiğim bir işte çalışıyordum, bilgisayar şeylerinden başkasına pek ilgim yoktu ve o… Bilemiyorum. Yani daha canlı birisini istiyordu işte. İnekliği daha düşük, daha az mantıklı, ne bileyim, evi doldurabilecek birisini istiyordu. Yaptıklarıma falan hayranlık duyuyordu; mesele… Bilemiyorum, yarı-makineydim işte.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Altı Milyon Dolarlık Adam,” dedi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“O kadar etmemem haricinde.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Otuz Dört Dolar Doksan Beş Sentlik Adam.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Dinleyin!” diye bağırdı Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Neyi?” Erik sadece bir kuşun cıvıltısını ve çevreyolunun uzak uğultusunu duyuyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hişt!”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Ben… Hiçbir şey… Tren!” Thom bağırmaya çalıştı ama sesi birdenbire gidivermişti. Koltuktan fırladı, tökezleyip raylar üstüne dizüstü düştü ve tekrar ayağa kalktı. Devasa bedeni müthiş bir hızla hareket ediyordu. Raylara saçtıkları her şeyi, çantaları, ayakkabıları, ilk yardım setlerini, paketleri, muşambaları ve yiyecekleri demiryolu kenarına fırlatmaya başladı. Erik ile Tree koltuğu kaldırdılar ve zıt yönlere götürmeye uğraştılar. Tree kaydı, koltuğun altına düştü ve derken tren arkalarındaki dönemeçte göründü.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Çekilin!” diye bağırdı Thom. “Kaçın!” Sesi geri gelmişti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tren, ta azı dişlerini sızlatan bir düdük çaldı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Sersemleyen Tree ayağa kalktı ve Erik koltuğu, Tree’nin ayaklarını tekrar yerden kesecek ve böğürtlen çalılarına fırlatacak güçle itti; koltuk raylar üstünde yanlamasına kaldı. Thom kaldırıp kenara atmak haricinde koltuğu kurtarma yolunun kalmadığını fark etti. Erik’le birlikte hendeğe sindiler. Thom bir anlığına kafasını kaldırıp trenle koltuğun çarpışmasına baktı. Koltuk turuncu bir bulanıklık, ahşap bir çatırtıyla ortadan yitip gitti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Trenin geçişi saatler sürdü sanki. Tekerlekler hemen başlarının üstünden, mıcırları hendeğe şiddetle fırlatarak geçiyordu. Trenin gidişini çınlayıcı bir sessizlik, ses yokluğunun sesi izledi. Koltuk ortalıkta görünmüyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom ile Erik doğruldular. Eşyaları sanki yüz elli metre yukarıdan atılıvermiş gibi duruyordu. Tree’ye böğürtlen çalılarından kurtulmasında yardım ettiler.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Gitti,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Eh, buraya kadarmış,” dedi Erik ellerindeki tozu silkelerken.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İzi kalmış olmalı. Öylece yok olamaz,” dedi Thom. Bedeni korku ve titreşimle sarsılıyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Yok olduğu kesin.” Erik koltuğun bulunmadığı yeri işaret etti. “Hiçbir şey kalmamış geriye. Düşünsenize, bizden birisine çarpsaydı… Milyon parçaya ayrılırdık.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom yüzündeki toprağı temizledi. “Atomlarına ayrıldığını hiç sanmıyorum. Ya çalılara savrulmuştur ya da trenin önüne takılı kalmıştır.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Durakladılar ve trenin önüne takılı kalmış, tesadüfen kolçağı sıkışmış, bir ucu yerde sürüklenen, hızla uzaklaşırken parçalanan koltuğu düşündüler.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Yok,” dedi Tree; sarsıldığı açıktı. “Olamaz.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Olabilir. Gayet mümkün. Başka ne olabilir?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Dağılın!” diye bağırdı Tree. Daha iyi görüş açısı için eğimden yukarı, böğürtlen çalılıklarının içine dört-beş adım attı ve anında tuzağa düştü.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, Tree’nin kulağına örümcek girdiğini fark eden bir kulacının ipleri ucunda savrulan bir kukla misali bir sağa bir sola bükülüşünü izledi. Ardından çamurda kaydı ve bir çığlıkla çalılar arasında gözden yitti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İmdat?” Tree’nin kaybolduğu yerdeki çalılar sarsılıyordu. “İmdat!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom kıkırdama sınırına geldiğini fark etti. Bu muydu istediği? Bu iki habise analık etmek mi? Bilgisayar işinin, çoklu-çalışmanın, kendi çalışmalarını iş pencereleri ardında gizli tutmanın, eli-yüzü düzgün bulmacalarla uğraşmanın, temizliğini, adsızlığını, rutinliğini, zihni meşgul tutmayı, işlev çağrıları, dizgeler, değişkenler, SQL ifadelerini, SEÇ * GİBİ beyin_bellekten “%Tree böğürtlen çalılarına düşüyor%” türü ifadeleri özlüyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik aramaya gittiği yerden koşarak geldi ve Tree’nin ardından davranıp her adımda böğürtlen dalanlı yana iterek ilerlediler. Tree yan yatmıştı; uzun böğürtlen dikenleri giysilerini deliyordu. Her hareketiyle daha fazla dolanıyordu çalıya. Dikenlerden tek tek kurtardılar ve sonunda ayağa kaldırabildiler. Yüzündeki dört-beş minik yara kanıyordu. Thom, Tree’yi çocuk gibi kucağına alarak tekrar demiryoluna taşıdı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Şansına kalın giyinmişsin. Şimdi sana tek gereken bu dikenlerden bir taç, sersem şey.” Thom, Tree’yi yere indirdi. “Bunlar adamı kan kaybından öldürebilir.” Etraflarını saran her şeyi gösterdi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Buradan çıkmanın sadece iki yolu vardı: ya gerisingeri yürüyecek ya da ilerleyeceklerdi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Yitirdik koltuğu.” Tree alnındaki kan damlacığını sildi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Çıkar ortaya,” dedi Thom, kuşkuyla. Shei’nin evinden sadece bir saat uzaktayız, diye düşündü.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Buralardadır,” dedi Erik. “Öyle olmalı. Yoksa, o zaman başka koltuk bulmalıyız derim.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Başka koltuk mu?” dedi Thom inanamayarak.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Başka koltuk. Başka koltuk lazım bize.” Erik radyo muhabirlerini, şöhreti düşündü. Eğleniyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İyice adadın kendini.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sonunu getirmeliyiz!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Neyin sonunu getirmeliyiz, pardon?” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bunun işte! Koltuk taşımanın.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, Tree’ye baktı, beriki omuz silkti. “Başka koltuk aynı olmaz bence,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Raylar üstünde yorgun argın ilerlemeye koyuldular. Tree’nin umutsuzluğu kararsızlığa düştü. Koltuğun kayboluşuyla neyin yitirildiğinden emin değildi. Yükleri iki kat, yarım saat yürüdüler. Geldikleri yönden bir gürültü daha duyuldu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tren!” diye bağırdı Tree, ardından Thom da duydu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Hendeklere koşturup yüzüstü yattılar. Tren çok yavaş geliyordu. Ve motorunda bir gariplik vardı. Aşırı tiz sesliydi ve yavaş işliyordu. Derken arkalarındaki dönemeçte Thom’un hayatında gördüğü en ufak tren belirdi. Bir tren değildi bu; tekerlekli ufak bir platformdu. Platformun üstünde başı yukarıda, tüyleri geriye uçuşan kocaman, beyaz bir köpek duruyordu. Metin ve asil bir kralın tahtırevanıyla gelişine benziyordu manzara. Thom gözlerine inanamayarak doğruldu ve platformun arka tarafında alçak koltuklara kurulmuş iki adam gördü. Birisi motoru durdurdu ve platform yavaşça üç arkadaşın yanından geçip altı metre kadar ileride durdu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Neler varmış burada?” dedi ufak tefek adam. Sırtında bir bornoz, başında bir avcı şapkası, gözlerinde devasa gözlükler ve yüzünde birkaç haftadır jilet görmemiş sakal vardı. Elindeki bira şişesini işaret etmekte kullandı. “Ne varmış burada, Edward?” Üç arkadaşın etrafa saçılmış eşyasına göz gezdirdi ve platformdan indi. “Kamp mı yapıyordunuz?” dedi kuşkuyla.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Selam,” dedi Erik. “Tren sandık sizi.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Öyleyiz, öyleyiz,” dedi adam. “Düşünce treniyiz biz. Barış treni. Alıştırma tekerleri. Tren 2000. Sigarası olan?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Var.” Erik cebinden bir sigara çıkarıp uzattı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ateş?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik çakmağını çıkarıp sigarayı yaktı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Pekâlâ, ne yapıyoruz burada bakalım?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Koltuğumuzu kaybettik,” dedi Tree ve Erik ile Thom’dan onaylamaz bakışlar aldı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Anlıyorum.” Adam sigarasından derin bir nefes çekti. Kafasını kaldırdı ve dumanı yukarı üfledi. “Koltuğunuzu kaybettiniz demek.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bir tren çarptı,”—Tree rayları işaret etti—“nereye gittiğini bilmiyoruz.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Trenler yapar öyle. Eşyaya, özellikle raylara bıraktığınızda çarparlar. Raylara mı bırakmıştınız?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree başıyla evetledi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Eh, sorununuz bu işte.” Şiddetle öksürdü ve burun çekerek sonlandırdı. Omzunun üstünden, “Koltuklarını rayların üstüne bırakmışlar, Edward,” diye seslendi. Araçtan herhangi bir tepki gelmedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Çalılara savrulmuş olabileceğini düşünüyoruz.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“I-ıh. Sanmam, hiç sanmam.” Araca döndü. “Bir bakmak ister misin?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Araçtaki iri kıyım adam doğruldu. Kule gibi yükselen tiplerdendi. Elini gözlerine siper etti, bir daire çizerek çalılara baktı, kafasını salladı ve oturdu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“I-ıh.” Ufak tefek adım birasından upuzun bir yudum aldı, sigarasından bir nefes çekti ve yine dumanı göğe savurdu. “Eh, atlayın bakalım. Yaya gidilecek her yere saatlerce mesafedesiniz.” Adam döndü ve platforma doğru yarım daire çizerek ilerledi. Üç arkadaş kımıldamadı. “Haydi! Çabuk!” Adam bağırdı ve elerlini çırptı; üç arkadaş hemen harekete geçti, eşyalarını topaldılar ve platforma çıktılar.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Adam, “Tanışalım,” dedi ve başlamalarını bekledi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik kendisini işaret etti. “Ben, Erik.” Ardından arkadaşlarını gösterdi. “Thom ve Tree.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tamam. Sen irisin, Thom. Randall’ın karşısına geçmeni istiyorum.” İri kıyım adamın omzuna vurdu. “Randall bu müthiş aracı yapan kişidir.” Thom, adamın diğerine birkaç dakika evvel Edward dediğini düşünerek Randall’a selam verdi. Devasa yapısı ve kar başlığının kısmen örttüğü kel kafasıyla Randall’ın kendisi kadar iri kıyım olduğunu fark etti. Randall, Thom’un baş selamına karşılık verdi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Benim adım, Theo. Dümenci Theo. Theo, gene Theo ile başlayan ama bilmeniz gerekmeyen bir adın kısaltılmışı. Bu da Edward.” Theo aracın ön tarafındaki beyaz köpeği işaret etti. Köpek bir anlığına, belirgin bir hoşnutsuzlukla bakıp kafasını çevirdi. Thom, Erik ve Tree bağdaş kurarak oturdular ve kendilerini ellerinden geldiğince ufak kılmaya çalıştılar.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Sıkış tıkıştı. Çift kişilik yatak büyüklüğünde bir ahşap platform üstünde beş adam, bir köpek, sırt çantaları ve iki akülü bir elektrik motoru. Theo motoru çalıştırdı. Motor mırıldandı, yakındı ve araç hareket etmedi. Theo çevik bir hamleyle aşağı atladı, sallanarak ilerledi ve bir eli bira şişesini korurken diğeriyle itmeye başladı. Azıcık ivme kanadıklarında raylar üstünde, kendisini platforma tekrar çekmeyi becerene kadar koşturdu. Araç saatte kırk kilometrelik güven telkin etmeyen hıza erişene kadar hızlanmaya devam etti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom yaptıklarının yeniliğine, ahşap sahne üstünde gitmeye biraz utanarak içinden gülümsedi. Kötü insanlara denk gelip gelmediklerinden emin değildi ama yaya gitmekten kurtulmak şimdilik değer geliyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Theo’nun ayakları dibinde bir kasa bira vardı. Boşalan şişesini kasaya yerleştirdi, yenisi aldı, kapağını platformun kenarına hızlı bir hamleyle vurarak açtı ve kafaya dikti. Arkaya uzandı ve herhangi bir dümen mekanizmasının bulunmayışının barizliğine karşın yeke gibi görünen bir kolu tuttu. Bir dönemece hızla girdiklerinde devrilmemek için herkes sola yattı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Gitmek diye buna derim,” dedi Erik. “Budur olay!” Birisinin kendisine baktığını hissederek döndüğünde Edward’ın gaddar, onamaz bakışlarla kendisini süzdüğünü gördü. “Hey oğlum, tatlı köpek.” Elini uzattı. Edward ele baktı, ardından kafasını çevirdi ve bir heykel misali uzakları izlemeye devam etti. Erik kollarıyla dizlerini sardı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Theo, “Alkollü araç kullanmayın,” diye bağırdı ve birasını şerefe kaldırdı. “Raymobil 1–4–7’ye hoş geldiniz! E, neymiş bakalım bu koltuk meselesi?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom ne diyebileceğine dair en ufak bir fikir taşımadığını fark etti. Köpekle gergin bir meşguliyete dalmış görünen Erik’e baktı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bir arayış yolculuğundayız,” dedi Tree. “Koltuğu Amerika’nın diğer ucuna taşıyoruz.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Amerika şu tarafta.” Theo, Sheilene’in hareketinin benzerini yapıp yeke tutan elinin başparmağıyla omzundan geriyi işaret etti. “Ve belirtmeyi görev biliyorum, bir koltuğunuz yok. Sigara.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik bir sigara daha çıkarıp çakmakla birlikte Theo’ya uzattı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Niye 1–4–7?” diye sordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Harika sayı değil mi? Tanrı biliyor, bayılıyorum bu sayıya.” Sigarasını yaktı. “E, insan ne demeye Amerika’nın öteki ucuna koltuk taşır bakalım?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, “Faydasız Eylemler Cemiyeti’ndeniz,” dememek için kendisini zor tuttu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Aslında,” dedi Tree, “koltuk bu yöne gitmek istedi. Ya da en azından diğer yönde taşınmayacak kadar ağırdı.” Thom başını ellerinin arasına aldı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Theo düşünceli bir baş onayı verdi. “Bu durumda arayış kimin oluyor? Sizin mi, koltuğun mu?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Bizim,” dedi Tree. “Ve belki koltuğun da. Emin değilim henüz.” Böğürtlen çalılı koridor sona erdi. Demiryolu çevreyoluna paralel ilerliyordu. Dolu araçlardaki insanlar minik platform üstüne doluşmuş yarım düzine tipe şaşkınlıkla baktılar. Theo yarı selam, yarı canınız cehenneme dercesine biralı elini salladı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom kendisini başka seçilmemişler arasında bulduğunu fark etti. Ama bunlar başka kesimden, belki üst-seçilmişlerdendi; beyin, seçilmiş ve seçilmemiş insanların bulunduğunu anlamayan ve iplemeyen insanları kapsayan yeni bir kategori ekliyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Trafikten uzaklaşan orta karar bir eğime ulaştılar ve Thom, motorun zorlandığını hissetti. Ağırlıkları, ufak bir motorun yokuş çıkmasını engelleyecek ölçüde fazlaydı. Öne eğilerek motoru devama zorlamaya uğraştı.</span> <span style="font-style:italic;font-size:92%">Yapabilirim</span><span style="font-size:92%">,</span> <span style="font-style:italic;font-size:92%">yapabilirim</span><span style="font-size:92%">, diye katıldı beyin.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Safra atışı!” Theo bağırarak platformun kenarına dikildi, fermuarını açtı ve öne arakaya tekinsiz sallanarak yan tarafa işemeye başladı. Altı el birden fırlayıp Theo’yu tuttu. Ortasında yük tankeriyle Columbia Nehri’nin harika bir manzarası belirip kayboldu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Hey!” Theo bira şişesiyle tankeri işaret etti. &nbsp;Ardından işini bitirdi, fermuarını çekti ve bir kamyonun ardından fırlatılmış patates çuvalı misali tüm ağırlığıyla yerine oturdu. Aynı anda motor homurtuyla sustu ve duman çıkardı. Çıkışları durdu ve gerisingeri inişe başladılar.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Lanet hurda!” Theo feci bir öksürüğe tutuldu. Randall uzandı, freni devreye soktu ve bir kez daha manzaranın önünde durdular.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Önlerindeki demiryoluna dönük köpek havlamaya başladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Biliyorum, Edward, biliyorum. Ama ne yapabilirsin?” dedi Theo.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Edward, Randall’a döndü ve iki kez daha havladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Randall, “Ağırlık fazla, Eddie,” dedi ve kule misali doğruldu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Theo boşalan bira şişesini kasaya yerleştirdi, yenisini aldı ve kalanları saydı. Edward sızlanarak yattı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Tüh,” dedi Thom. “Gerçekten özür dileriz. Ben… Yani biz yürüyelim. Düşünememiştim...”</span> <span style="font-style:italic;font-size:92%">Sevimli lokomotifin sonu</span><span style="font-size:92%">, diye düşündü beyin.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Artık hepimiz yürüyeceğiz!” Theo ellerini havaya kaldırdı. “Öğlen treni!” Gözlerini kocaman açarak geğirdi. “Sigara.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik görev bilinciyle bir sigara çıkarıp Theo’ya uzattı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ateş.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Ehem, sende zaten.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Theo Erik’e kuşkuyla bakarak sürüsüne bereket ceplerini karıştırmaya başladı; nihayet belirgin bir hoşnutlukla buldu. “Almışım, almışım.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Randall motoru açtı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree yanına gitti ve Thom aralarındaki ebat farkına şaşkınlıkla baktı. Tümüyle ayrı türden yaratıklarmış gibi görünüyorlardı. Derken Tree, önce Randall’la, ardından motorla motor dilinden konuşmaya başladı. İkisinin de elleri kaput üstünde dolanıyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, manzaraya karşı sigaralarını tüttüren Erik ile Theo’nun yanına gitti. Erik’in, Theo’nun kasasından bir bira kapmayı becerdiğini ve şişeyi kendi el hareketlerine kattığını fark etti. Saygıdan, diye düşündü.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Demek bir arayış yolculuğundasınız. İyi, çok iyi. İnsanın arayışı olmalı. Bugünlerde dünyada arayış çok az. Hepimiz kıçımızı kaldırıp biraz daha arayışa çıkmalıyız.” Hevesle kafa salladı. “Ama arayışın amacı ne, biliyor musunuz peki?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Radyoya çıkabiliriz.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Eh, hoş fikir ama radyoya çıkınca ne söyleyeceksiniz? Bir koltuk taşıyoruz, bir koltuğu, Koltukların Kutsal Kadehi’ni mi arıyoruz diyeceksiniz?” Bira şişesiyle bütün manzarayı gösterir bir hareket yaptı. Tanker yavaşça manzaradan çıkıyordu. “Sizi birlikte gördüğümden değil ama koltuksuz biraz yolu şaşırmış gibisiniz. Belki genel görünüşünüz öyledir. Şimdi, bu enkazdan kurtulmayı becerirsek büyük olasılıkla sizin koltuğa rastlarız. Biraz parçalanmış hatta biraz tahribat görmüş olabilir. Buradan bir kilometre uzakta da olabilir, yüz kilometre de. Ama bu size yaptığınız şeyi yapma nedeni vermez. Sizin amaca biraz ihtişam lazım. Şans buldunuz mu mutlaka büyük başarısızlığı ufak başarıya yeğ tutmalısınız. Baksana bana! Ha-ha-ha.” Bir elde bira şişesi, diğerinde sigara, coşkuyla kollarını açtı ve her iki yanında duran Thom ile Erik darbeyi savuşturmak için eğildiler. “Size büyük ama harbi büyük bir şey lazım! Yani öyle yaşamın anlamını bulmaya gidiyoruz gibi bir şey değil. Onu hepimiz biliyoruz.” Theo, Erik’e göz kırptı, beriki başıyla onayladı. “Ama ona benzer bir şey.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, sigarasından bir nefes çeken Theo’ya baktı. Sigarayı fazla ucundan, dümdüz uzattığı işaret ve orta parmağı arasında tutması dikkatini çekti. Hepimiz biliyor muyuz?</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Arkalarından bet bir kahkaha yükselince döndüler ve Tree ile Randall’ın aracın kenarlarına tutunduklarını ve güldüklerini gördüler.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne var o kadar komik?” diye bağırdı Theo.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree ile Randall, eşzamanlı yüzmeden bir figürmüş gibi aynı anda omuz silktiler.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Theo, Thom’a döndü. “Ne diyorsun benim koca adama?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom kendisini hantal hissetti. Bir anlığına, kendisini iki ayağı üstüne doğrulmuş, kütüklere tırmanmaya çalışıp beceremeyen, ters dönmüş kaplumbağa misali sırtüstü yuvarlanan aşırı şişko bir ayı gibi, ayı kafalı, ördek ayaklı, iki ayağı üstüne doğrulmuş bir tosbağa gibi hayal etti. “Doğrusu,” dedi ve doğrunun ne olduğundan veya doğruyu düşünürken ellerini ne yapacağını bilemediğinden ikisini de ceplerine soktu. “Doğrusu,” dedi, “bilimsel açıdan ilgim uyandı. Koltuk… Hem ağır hem değil.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Theo, Tree’nin duymayacağı mesafede bulunup bulunmadığını kontrol ederek, “Sen de inanıyorsun ona, öyle mi?” dedi. “Arkadaşının hafiften üşütüğü fikrine kapılmak üzereydim ben.” Çan misali salladı kafasını.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Öyle zaten,” dedi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hey,” dedi Theo sertçe, kaş çatarak. “Dayanışmanız lazım sizin. Dayanışma!” Bira şişesini kaldırarak göğü selamladı. “Arayıştaysanız dayanışma şart. Hepinizin biraz,”—yine kafasını salladı—“olduğundan kuşkuluyum ve bu koltuk şeyi neymiş, göreceğiz. Ama koltuk taşıma fikri hoşuma gitti. Koltuk ve hareket doğa icabı birbirilerinin antitezidir ve bu da iyi, sahiden iyi. Antitezleri hesabınıza işletiyorsunuz. Oturuşu yerinden söküyor, sabiti oynatıyor, atılı hareket ettiriyorsunuz. Bunda iş var ama daha geliştirmeniz gerek. Bira ister misin, koca adam?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Olur,” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Theo bornozunun iç cebine el atıp zuladaki diğerlerini şangırdatarak bir şişe çıkardı. Thom nasıl açacağını kestiremedi. Çevir-aç kapaklı değildi ve şişenin üstünde etiket yoktu. Belki de ev yapımıydı. Kapağa asıldı ve her an kendisini daha aptal hissetti. Erik şişeyi elinden aldı, kapağını kendi şişesinin ağzına dayadı ve ayasıyla sert bir darbe indirdi. Kapak fırladı ve Erik köpükleri süzülen şişeyi, saçmalık ölçüsünde minnettar kalan Thom’a uzattı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Aferin,” dedi Theo. “İşte dayanışma budur. Herkesin becerisi olmalı, çok önemli.” Erik’in sırtına dostça vurdu. “Uzmanlaş. Uzmanlaşmaman gerektiği zaman hariç tabii. Şu tarafa geç ve surat asmayı bırak, Edward. Edward gönülsüzce kalktı ve sağlam adımlarla platformun ucuna ilerleyip üç metre kadar ilerilerine yattı. Theo başıyla onay verdi. Thom’a eğilerek, “Pek gururludur pezevenk,” diye fısıldadı. Arkaya döndü ve “Siz dâhiler yürütebilecek misiniz bu şeyi artık?” diye seslendi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree ceketinin cebinden kargaburun ve tel çıkardı, motordan tel parçaları çıkarıp yerlerine yenilerini eklemeye girişti. Randall eli çenesinde tepesinden izledi, bir-iki defa başıyla onay verdi, bir dikkat uyarısı veya öneri ekledi, gene kafa salladı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Size bir öykü anlatayım, beyler.” Theo sigarasını yere attı ve topuğuyla özenle ezdi. Nehirde göz gezdirdi ve ani bir ayıklık haline geçti. “Yaklaşık bin yıl önce, Leif Ericson adlı, alev kızılı saçlı, genç, ateşli bir delikanlı vardı. Leif, son halkasında, önce Norveç’ten, sonra İzlanda’dan cinayet suçlamasıyla kovulmuş babası Kızıl Eric’in bulunduğu bir suçlular soyundan geliyordu. Eric batıya gitti ve göbeği katı buzdan, yaşamaya elverişsiz Grönland’ı buldu ve oradaki ilk Avrupa kolonisini kurdu. Yerli Tuniitlerle kapıştı ve artık ortalıkta görünmediklerine ve Avrupalıların esmer tenlilere yapmayı âdet edinmelerine bakarsak muhtemelen canlarına okudu. Kızıl Eric bu arada kendisine eş tabiatta bir kadından aralarında Leif adlı oğlanın da bulduğu birkaç çocuk yaptı. Leif babasının sinirli mizacını, patlayıcı doğasını ve uzaklarda daha başka şeyler bulunduğuna dair inancını almıştı. Leif kazların kışın kendi türünün henüz keşfetmediği bir yöne uçtuğunu görünce ölümüne peşlerinden gitmeye karar verdi. Babasının adamları Atlantik’i aşmak üzere yaptığı derme çatma sallardan defalarca sürükleyerek almak zorunda kaldılar ki bu bahsettiğim gerçekleştiğinde daha çocuktu. İçinde bilinmeze yönelik sürekli bir kaşıntı vardı. Herhalde birlikte yaşamak için felaket bir tipti. Yirmi dört yaşında kesin emin olamadığı şeyi aramak üzere denize açıldı ve daha sonra Kuzey Amerika adını alacak ağaçlıklı ufak bir adaya vardı. Beş yüz yıl sonra aynısını yapıp keşfettim diyen diğer tipi hatırlarsınız.” Birkaç defa, tarihi yeni bir ışık altında keşfediyormuşçasına başıyla kendisini onayladı. “Leif’in en ilginç yanı başkalarının sezemediklerini sezmesiydi. Kendisi uydurmuş olsa bile tüm işaretlere dikkat etti ve bu işaretlerden bir sonuç çıkaracak denli cesurdu. Öykünüzü uydurduğunuzu ima etmiyorum ama şimdi Leif burada olsaydı, hiç kuşkum yok o da koltuktaki garipliği fark eder ve tüm mantığa karşın koltuğu batıya, gitmek istediğine inandığı yere taşırdı. Ya da kendi gitmek istediği yere. Bir nesneyi mi takip etmişti yoksa arayışının meşruluğunu kendisi mi icat etmişti? Bizi motive eden şeyleri ayırt etmek genelde zordur. Dış etmenlere bağlasak bile aslında bize ait olabilirler.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Motor hırıldayarak canlandı. Herkes alkışlamak üzere makinistlere döndü ama aynı anda bir duman yükseldi ve ikili hemen motoru kapadı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Edward inleyince Theo derhal elini kaldırarak dur işareti yaptı. “Hiç başlama. İyimserlik! Bak gör, Randall ile çocuk çok geçmeden çalıştıracaklar.” Thom ile Erik’e döndü. “Yani işte, arayışlar ve amaçları üzerine öyküm buydu.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hım,” dedi Erik. Ayağıyla mıcırları dürtükledi. “Hoş. Peki, Kolomb…”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Beş yüz yıl sonra.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Vay. Peki, ne oldu onlara?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Öyküyü bilen Thom, “Çoğunu Kızılderililer öldürdü,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Ha.” Erik birasından bir yudum aldı ve iç geçirdi. Theo’ya, “E… Siz ne peşindesiniz?” dedi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Arabalardan nefret ederim.” Yamuk duran gözlüklerini başka bir yamuk konuma getirdi. “Nefret.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Konuyu uzatma konusunda emin olamayan Erik başıyla evetledi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sigara,” dedi Theo. Erik ayini tekrarladı. Çakmak hâlâ Theo’daydı ama Erik gene hangi cebe koyduğunu söylemek zorunda kaldı. “Ama hareket etmeyi severim ben. Randall ile hareket eden ama içten yanmalı motor kullanmayan bir sürü şey yaptık. Ben tasarlarım, Randall nasıl yapılacaklarını düşünür. Edward, Edward ne yaparsa onu yapar.” Yüksek sesle, “Ben, Theo. Doktor Theo,” dedi ve bir kez daha Erik’le Thom’un ellerini sıktı. “Sizin adınız nedir beyler?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Erik,” dedi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Tam adınız, lütfen.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Erik Glakowsky.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Polonyalı. Polonyalı gençlerle tanışmaktan her daim mutluluk duyarım. Ben de çeyrek kan Polonyalıyım. Gittin mi hiç oraya?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hayır, efendim.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Gitmelisin. Senin adın nedir, koca adam?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Thom Bakker.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Doktor musun?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne? Yok, hayır.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İsim niye tanıdık geldi şimdi? Yemek programına falan mı çıkmıştın? Dur, sen şu tipsin, değil mi?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Sanmam,” dedi Thom.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kesin osun. Sen o, haydi, tazele bakayım belleğimi, o tipsin. Bilgisayarcı-bilgisayar eleman, değil mi?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ha.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Maymunlar elemanı?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom utangaçça gülümsedi. “Evet, galiba.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Theo öksürükle hurra nidası arasında bir ses çıkardı ve Thom’un sırtına şaplağı indirdi. “Kan bağımız var bizim yahu,” diye bağırdı. “Akrabayız senle!”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Heh-heh.” Thom, kendisini yarım tonluk bir ayıdan azıcık daha hafif gördü.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Ya sizin şu makinist? Pine</span><span class="FootnoteSymbol"><span style="font-size:92%"><span class="Footnoteanchor"><a href="#ftn14" id="bodyftn14">14</a></span></span></span> <span style="font-size:92%">mıydı, neydi?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tree,” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İşime yarardı böyle bir çocuk.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ya,” dedi Erik. “O kadar kötü değildir.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Tree ve Randall’ın sessizlik için didinişlerini seyrettiler. Thom, Theo tarafından tanınmada, kendisine rağmen yeni bir cesaret hissiyle dolmuştu. Yaptığı bir şey vardı işte; hep bir enkaz olmamıştı. Baş aşağı gidip sonunda bir marketin bilgisayar işlerini yapmadan önce bir zamanlar iş bitirici ve sansar bir bilgisayar korsanıydı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Motor patırdayarak çalıştı. Nefeslerini tuttular ve ardından Edward, neşeli havlamalar eşliğinde araca atladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İleri!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Belki bu kadar ağırlık bindirmemeliyiz üstüne,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Randall onayladı. “Siz üçünüz tepeye kadar yürüyün.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Theo çok bozulmuş göründü ve atılgan köpeğe paylayıcı bir bakış attı. Thom ile Erik’e birer yeni bira, Randall’a hızlısından bir selam verdi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree araca tırmandı, Edward yerini aldı ve fren bırakıldı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Aracın yokuşu tırmanıp dönemeçte gözden yitişini izlediler.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Theo iç çekti. “Yürümeyi de sevmem pek,” dedi ve söylediğini vurgulamak adına raylarda tökezledi, düşüşe başladı ve bedeni önde, kolları yanlara açık, kıçı havada birkaç traverse daha takılıp dengesini toparlamaya uğraşırken ceplerinden bir sürü şey dökerek, bira şişelerini şangırdatarak adımlar attı ve rayların dönemeç yaptığı yerde, aşağıdaki on metrelik boşluğun hemen başında, neredeyse boşlamış bira şişesini muzafferane kaldırarak durmayı başardı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Yokuşu tırmanmaya devam ettiler ve Thom bir kez daha uyuma konusunda endişelenmeye başladı. Gecenin çökmesine birkaç saat kalmıştı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Peki, nereye gidiyorsunuz siz?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Washington eyaleti, Longview kenti. Sizi oraya kadar götürebiliriz. Sonrası kendi başınıza kalırsınız.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Koltuğu tepede gördüler. Randall ile Tree koltuğu Raymobil’e çıkarıp üstüne kurulmuş, konuşmayı nadiren gereksinen insanların rahat, candan sessizliğinin tadını çıkarıyorlardı. Thom gerçekten de koltukta bir fark bulunduğunu gördü. Koltuk, düz bir yüzey üstündeki üç boyutlu bir nesne veya siyah-beyaz bir resimde renk misali öne çıkıyor, olduğundan daha büyük görünüyor, göz alıyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Koltuk, aracın iki yanından taşmıştı ve Edward önündeki dar yere oturmuş, gözlerini raylara, ileri dikmişti.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Theo hayretle, “Şimdi size hiç inanmadım demiyorum, çocuklar,” dedi, “yalnız şuna bakın. Hoş koltuk bu sahiden. Şahsen karşılaşmak ne güzel.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Burada bulduk demin,” dedi Tree, Randall başıyla onayladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Koltuğu yeniden bulma konusunda ne hissedeceğinden emin olamayan Thom kafa salladı. Parmaklarını, hasar bulmak amacıyla kolçakta gezdirdi ve hiçbir zarar bulamadı. Koltuk yolculuğu kendisinden çok daha iyi kaldırıyordu anlaşılan.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Raymobil artık tepeleme dolmuş, sırt çantaları ve malzemeler ön tarafa, Edward’ın yanına tıkıştırılmıştı. Üç arkadaş, uyanık kalmak için birbirlerini sarsarak koltuğa yerleştiler. Neden şimdiden bu denli yorulmuşlardı? Randall ile Theo kendi yerlerine oturdular.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Vatandaşların çocuklarını yakalayıp demiryolundan hızla geçen oturma odasını gösterdikleri birkaç kasabayı aşarak epey yol aldılar. Pazar günü maç seyretmek üzere koltuklarına kurulmuş, köpekleri ayaklarının dibinde, biraları ellerinde, adamlara benziyorlardı. Arkadaki adam baca gibi tütüyordu. Thom, Erik ve Theo ve Edward’ın her andan zevk aldıklarına emindi. Utangaçça gülümsedi ve keşke bir kuyunun dibinde olsaydım, diye düşündü.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Faal Aziz Helens yanardağıyla uyuyan Hood yanardağı arkalarındaydı. Sağlarından, bölgeye şeklini veren binlerce yıl önceki selden kalan Columbia akıyordu. Çevreyolundan uzaklaştıkça arazi Thom’a tarih öncesiymiş ve yüzlerce kilometrelik alan içinde kendilerinden başka kimse yokmuş gibi gelmeye başladı. Gece inmeden bir saat kadar önce nehrin Longview’un karşısına düşen tarafındaki ufak sanayi bölgesine vardılar. Üç arkadaş koltuğu Raymobil 1–4–7’den hüzünle indirdiler. Randall kalkıp gülümsedi ve Theo, aralarında sarhoş bir topuk dansçısı misali dolanarak hepsini ayrı kucakladı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Dikkat edin,” dedi Theo. “İkindi treni her an gelebilir. Bu değerli koltuğu yine raylarda bırakmayın.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Koltuk taşıyıcılar yükümlülüklerinin bilincinde kafa salladılar. Edward son defa havladı ve Randall garip aracı bir eyaleti diğerine bağlayan tren köprüsüne çevirdi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Eh, üzücü bu,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik başıyla evetledi. “Neşeli hayat bunlarınki. Ben de nefret ederim arabalardan,” diye atıldı ve lokantanın önüne bıraktığı bozuk arabasını suçluluk duyarak hatırladı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Raylar kısa süreliğine ticari ve meskûn bölgeler arasına daldı ve üçlü, köpeklerle güvenlik görevlilerinin tehdidi karşısında kendilerini dımdızlak kalmış hissetti. Erik ile Thom koltuğu kaldırdılar ve neşelenmeye çalıştılar. Kısa sürede koltuğu taşımanın getirdiği yükü hatırladılar; su toplayan yerler yine belirdi, bilekler ağrımaya ve traversler arasında burkulmaya başladı. Demiryolu, Columbia Nehri’ni izleyerek bir kez daha ormanlık araziye daldı. Nehir hemen yanlarında, altı metrelik dimdik bir yamacın aşağısında akıyordu. Devasa gemilerin gölgeleri düştü üzerlerine. Arapça, Çince, Japonca adlı gemiler… İngiliz ve Amerikan gemileri… Elektronik malzeme getirip hububat götüren ticaretin mekanizmaları… İnsanların bıkmak bilmediği şeylerle dolu kocaman kargolar… Çevreyolu solda, epey yukarılarındaki bir tepeden devam ediyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Uyuyacak bir yer bulmalıyız.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Keşke gene Sheilene’in evinde kalabilsek.” Tree, Sheilene’in verdiği örme başlığını düzeltti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik refleks ile yeni pusulasına baktı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Ağaçlık bir yere geldiler ve molaya karar verdiler. Bitkindiler; çok az yediler ve günbatımıyla akşamın ilk saatini koltukta oturup akan nehri seyrederek geçirdiler. Tree derhal uyuyakaldı. Yük tankerleri karnaval eğlencelikleri gibi ışıl ışıldı; karanlığın içinde kayıp gidiyor, dev dalgaları kıyıya çarpıyor ve ardından sessizlik yerleşiyordu. Yağmur çiselemeye başladı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Hiç değilse</span> <span style="font-style:italic;font-size:92%">Yi Ching</span> <span style="font-size:92%">kehanetinin yağmur yok kısmını boş verebileceğiz,” dedi Erik.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom yüzünü buruşturdu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik koltukta, battaniyelere sarınan Tree hemen önünde, yerde ve Thom uyku tulumunda uyudu. Üstlerine, gece boyu yağan yağmurdan kısmen koruyan muşambayı serdiler.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Yağmur Tree’nin düşlerine süzüldü. Etraflarını suyla çevrili, arkalarında belirsiz bir tehditle bir tür akıntıda dönerken gördü.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom ile Tree berbat uyandılar. Yağmur şiddetli yağmıştı ve geceyi yattıkları yere sızan nehirciklerden kurtulmak için oradan oraya kaçarak geçirmişlerdi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom kendisini dünyadan daha da kopuk hissetti. Kimsenin dikkatini çekmeyecek tanımsız bir arayış yolculuğunda iki hiç kimseyle hiçbir yerde yitmişti. Don Kişot hiç değilse öyküsünü yazacak bir yazara sahipti. Günün ilk ışığıyla kalktı ve ısınmaya çalışarak kıyıyı adımladı. Uykusunda üzerinde fil yuvarlanmış gibi görünen Tree çok geçmeden yanına geldi. Sırf ucundaki ateş uğruna bir ceket cebinden aldıkları kibritle Erik’in sigaralarından birini yakıp paylaştılar ve akıp giden suyu seyrettiler. Ağaçlandırılmış, ıssız bir ada ırmağı bölüyordu ve her iki yönde yüzlerce kilometre uzanıyor görünen demiryolu dışında görünürde ne bir tekne ne bir ev ne de bir yol vardı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom suya daldığını, kendisini bıraktığını, bedenini ölü bir ayıbalığı misali okyanusa taşımasına izin verdiğini hayal etti. Mücadeleye teslimiyetin huzuru sakinleştiriciydi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Suda olacağımızı gördüm düşümde,” dedi Tree. “Sudan gideceğiz.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Nereye?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bilmiyorum. Tuhaf düşlerdi. Bence… Bence birisi koltuğu çalmaya çalışıyor. Koltuğu isteyen birisi var.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom gülmesini tutamadı. “Buyursunlar,” dedi. “Hiç bakmam şu anda.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom sessiz öfke içinde, sonunda uyandırmaya karar verene kadar bir saat daha Erik’i beklediler.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik neredeyse komaya girmiş gibiydi. Thom, nihayet ürkmüş hayvan bakışlarıyla gözlerini açana kadar Erik’i sarsmak zorunda kaldı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kalk artık, Erik. Saatlerdir ayaktayız biz.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik odaklanmaya çalıştı. Karşısında iki insan şekli ve arkalarında ağaçlar gördü. Nerede olduğunu hatırlayamıyordu. Bir kavgaya karışmıştım, diye düşündü. Bayıltılmışım. Bedeninde acıyı algılamak için bekledi ama hiçbir şey gelmedi. Uyuşturuldum o zaman. Ama karşısındaki iki hayalet sonunda Thom ve Tree’ye dönüştü ve belleği yerine gelmeye başladı. Kol ve bacaklarını anca oynatabiliyordu ve bir an bağlanıp bağlanmadığı kuşkusuyla aşağı baktı. Uyuşturmuşlar mıydı? Bir şeyler yediğini hatırlamıyordu; hiçbir yiyecek gelmiyordu aklına. Kalkmak üzere bacağını koltuktan indirmeyi başardı, ardından yüzüstü yere kapaklandı ve öylece kalakaldı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom kendisini aniden yere bırakan Erik’i kaldırdı. Erik’in başı arkaya düştü, gözleri devrildi. “Tree! Yardım et!”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom kafasını doğrultup başparmaklarıyla göz kapaklarını açarken Erik’i Tree tuttu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Erik! Uyan!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik sesi duyuyor ama söylenene anlam veremiyordu. Derken, derin, buzlu sulardan yüzeye çıkarmışçasına nefes nefese ayıklığa erişti, uyandı ve ürktü.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Şşş, tamam, Erik. Uyuyordun.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik haykırdığını fark etti, eliyle ağzını örttü, nefes almak için tekrar açtı. “Ben…”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Fena kaymıştın. Hep böyle mi uyursun sen?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ben… Hayır.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bir an öldün sandım.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hafiftir uykum benim.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hayır, hiç öyle değil. İnan sözüme.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, Erik’i koltuğa oturttu ama Erik ayağa fırladı ve bir ağaca tosladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Derdin ne senin yahu?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bilmiyorum. Tek bildiğim o koltuğa oturmak istemediğim.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom iç çekti. “Kahve yapayım ben.” Erik ile Tree konuşurken çantasından kahveyle ufak kamp ocağını çıkardı. Kaçma fikirlerini kafasından kovalayarak ocağı yaktı ve kahveyi üstüne yerleştirdi. Sularının azaldığını fark etti.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Bir tanker kıyıyı dalgalarıyla çamurlayarak yavaşça geçti. Thom, Tree ile kıyıya oturmuş sigara tüttüren Erik’e kahvelerini verdi. “Nasılsın şimdi?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İyi değilim pek,” dedi Erik. “Söylediğin gibi web sitene koltukla ilgili şeyi koymuş muydun?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Dün sabah. Sanki ay geçti üstünden. Unutmuşum.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Yanıt veren var mı diye bakabilir miyiz?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Radyo modem buradan çeker mi bilmiyorum ama deneyelim,” dedi Thom.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Dizüstü bilgisayarını çıkardı. Pillerinde yaklaşık yetmiş dakikalık güç kalmıştı. Modem bağlandı. E-postalarına baktı ve beş iş başvurusuna ret yanıtı geldiğini gördü. Küfretti ve koltuk bülten sayfasına girdi. Şimdiden üç yanıt gelmişti. Arkadaşları omzunun üstünden okudular.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">-------------------------------------------</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">12:28 / ip 123.91.2.01 / doğrulandı</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">-------------------------------------------</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">Thom, çatlaksın sen. Bu soru sahici mi yoksa bizle dalga mı geçiyorsun? Neyse, bende şunlar var: Bir arama yaptım (kendi arama motorum sam-o-search ile sağ ol, çok sağ ol) ve yerçekimi+koltuk, doğaüstü+koltuk, büyü+koltuk, uçmak+koltuk, tuhaf+bok+koltuk, vs. girişlerinde kimi ilginç sonuçlara ulaştım.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:83%">Bunlar komplo teorileri sayfasından: &nbsp;Soğuk Savaş sırasında SSCB ve Vietnam Savaşı’nın başında Pentagon deneysel silahlar için muazzam bütçeler ayırmış. O dönemlerde propaganda ve zihinsel koşullandırmayla savaşların askeri harekâtlarla yapılandan daha hızlı kazanılacağı kuramı ortaya atılmış. O dönemde bir sürü radyo istasyonu kurulmuş; bizimkiler Küba, Rusya, Çin ve diğer komünist ülkelere Amerikan propagandası ve anti-komünist mesajlar yayınlamışlar. Bunların hepsi halkın bildiği şeyler. Kamuya kapalı bilgiyse Pentagon’un zihin kontrol testlerini Amerikan halkı üstünde yürütmesiymiş. Çoğu aşağı yukarı Huxley’nin soması türünde yiyeceklere eklenen katkı maddeleriyle ilgili. Radyo ve televizyon yayınlarında bilinçaltı mesajlardan [burası seni ilgilendiriyor] koltuk kumaşlarını atalet yaratan ilaçlarla dokumaya kadar bir sürü şey denemişler. Yurtdışında olduğu kadar içeride de bir ideolojik savaş yürütmüşler ama tabii kendi ülkelerinde zor kullanmanın aleyhlerine sonuç vereceğini anlamışlar.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">Anlaşıldığı kadarıyla sadece, belki her biri farklı etki yaratan farklı ilaçlar sürülmüş birkaç koltuk yapılmış; açıkçası bu koltukların dağıtım kanallarına sokulması çok masraflıymış ve tabii Pentagon moda mobilyalar üretmesiyle tanınmıyormuş ve katkı maddeleri zaten epey başarıya ulaşmış (organik yiyin!). Koltukların başına ne geldiğini kimse bilmiyormuş.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">İşte böyle, amigo. Belki sendeki atalet koltuğudur. Ben şahsen derhal atardım. İçine başka ne bok koyduklarını bilemezsin. —Sammy</p>

  <p class="Standard" dir="ltr" style="font-size:83%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">-------------------------------------------</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">16:04 / ip 212.171.12.1 / doğrulandı</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">-------------------------------------------</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:83%">Sammy’nin bulduğu zırvalar ilginç. Ezelden beri komplo teorisi hastasıdır zaten. Pentagon’a dair söylencelerden kuşku duyduğumdan değil çünkü daha dedikodusu çıkmamış başka bir sürü şey bulunduğundan eminim. Ben aramamı Sam gibi yapmadım (umutsuzca reklamını yapmaya çalıştığım bir maggie-o-search’üm de yok ayrıca), eğlenceli bir şaka saydığımdan (espri anlayışını biliyorum) sadece bir arkadaşıma öylesine bahsetmekle yetindim. Arkadaşım RISD’de</span><span class="FootnoteSymbol"><span style="font-size:83%"><span class="Footnoteanchor"><a href="#ftn15" id="bodyftn15">15</a></span></span></span> <span style="font-size:83%">sanat okuluna gitmişti; dediğine göre endüstri tasarımı bölümünde tasarımlarında cadılık denemeleri yapan bir adam varmış. Cadılık, aynen öyle dedi. Cadılık nedir bildiğini hiç sanmıyorum ama adamın tırnak içinde kara büyüyle deneyler yaptığını varsayalım. Anlaşıldığı kadarıyla günün birinde bir koltuğa ruh verdiğini öne sürmüş adam. Bana ilginç geldi; bir ruh yarattığını mı yoksa bir ruhu “aldığını” mı düşündü, bilmiyorum. Ama her halükârda öykü ürkünçleşiyor çünkü koltuğun üstüne oturanlara pek olumlu etki yapmadığı söyleniyormuş. Arkadaşıma ne demek istediğini sordum ama o da öyküyü başkasından duyduğu için ayrıntıya giremeyeceğini söyledi. Yalnız olay şu: söz konusu öğrenci mobilya taşıma sırasında merdivenden yuvarlanmış ve koltuk üzerine düşünce ölmüş. KORKUNÇ, değil mi? Taşıdığının o koltuk olduğunu varsayıyorum ama kim bilir?</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">Hem koltuk niye lazım sana? Koltuklar televizyon izlemek içindir. Tekerli sandalyeler bilgisayarlar içindir. Koltuk pasif, tekerli sandalyeler enteraktiftir. Ha, lafı geçmişken, neden bunca zamandır php imge kitaplığını güncellemedin? Çok mu televizyon izliyorsun yoksa? HA?</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">—Mags</p>

  <p class="Standard" dir="ltr" style="font-size:83%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">-------------------------------------------</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">00:47 / ip xx.xx.xx.xx / doğrulanmadı</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">-------------------------------------------</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">Selam Thom. İşlerinin hayranıyım. Şansa, tam da böyle bir koltuk arıyordum. Harika bir şey. Elimdeki her şeye uyuyor. Satmak ister misin acaba? Fiyatı sen belirle. Şu adresten haberleşebiliriz: demx741@mailhaven.com</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom arama çubuğuna mailhaven.com yazdı ve web tabanlı bir e-posta hizmetine ulaştı. Hiçbir ipucu yoktu. Yollayanın IP adresini gizlemeyi başarması dışında mesajın herhangi bir tuhaflığı yoktu ve Thom’un görebildiği kadarıyla mesajda adresin gizlenmesini gerektirecek bir şey de yoktu. Koltuğa pek bağlandığını ve on bin dolardan aşağısına satmayacağını belirten alelacele bir yanıt hazırlayıp demx741@mailhaven.com adresine yolladı. Fiyatı inanılmaz yüksek tutmuştu. Karşıdakinin ilgilenmeye devam etmesi ya çok parası bulunduğu, ya dalga geçtiği ya da ellerinde feci değerli bir şey bulundurdukları anlamına gelecekti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Bilgisayarını kapadı ve Erik’le Tree arasındaki ateşli tartışmaya kulak verdi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“O yüzden uyandığımda o kadar ürkmüştüm.” Erik gözlerini kocaman açmıştı. “Belki o ruh uykumda bana bir şey yapmıştır!”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree önce koltuğa, ardından tekrar Erik’e baktı. “Sahiden bir koltuğa ruh yerleştirilebileceğine inanıyor musun sen? Ruhu nereden bulacaksın bir kere?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne bileyim yahu?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bence koltuğun ruhu yok,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“O zaman uyuşturuldum ben!” Erik’in sesi bir oktav yükseldi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Tree’nin ilk defa kuşkucuyu oynadığını gören Thom tartışmaya katıldı. “Koltukta sıra dışı bir şey var, orası kesin. Hatta belki ilaçlıdır ve ruhu vardır. Ama inan bana, Erik, internette her türden cinslik bulabilirsin. Bahse girerim bugün bitmeden daha bir sürü tuhaf söylence gelecektir. Bazılarını diğerlerinin bulduklarını alt etmeye uğraşan arkadaşlarım gönderecektir. Normal bir durum. Özellikle samimiyet simgesi denemeyecek benim site söz konusuysa.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik ikna olmamış göründü. “Bakın, ben başıma tuhaf bir şey geldiğinde anlarım. O koltukta bir daha yatmam.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bana uyar,” dedi Thom. “Feci bir gece geçirdim.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sen bilirsin valla.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom konuyu değiştirdi. “Koltuğu satın almak isteyen birisi var ve istediğimiz fiyatı verebiliriz. On bin dolar dedim.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“On bin!” diye bağırdı Erik. “Kesinlikle evet! Evet, evet, evet!” Topuklarını birbirlerine vurmaya uğraşarak sıçramaya başladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Satmıyorum,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Satmıyorum. Koltukta birinci hak sahibi benim.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Tamam, bak, ben de satmıyorum,” dedi Thom. “Buna girmeyelim şimdi. Fiyatı ciddiyetlerini görmek için yem niyetine yazdım.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Neyiniz var yahu sizin?” Erik öfkeyle bıyığını sıvazlıyordu. “Bu bir koltuk yahu! On bin dolar da on bin dolar!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İlk gelen kişi on bin dolar ödemeye razıysa elimizde çok değerli bir şey var demektir. Gerçekten öyle bir teklif gelirse ki burada kuşkumu becerebildiğimce vurguluyorum, o zaman konuşuruz.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree başıyla onayladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Peki, tamam,” dedi Erik. “Anlıyorum. İyi fikir. O zaman yirmi bin diyebiliriz. Daha iyi.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom boynunu esneterek gülümsedi. Erik’in neden satıcı olmadığının birinci ipucu, diye düşündü. “Bence dalga geçiyorlar; umutlanma yani.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Toparlandılar. Eşyaları ıslaktı ve durmadan esen rüzgâr parmaklarını uyuşturuyordu. Hâlâ uyuşturulmuş gibi bakan Erik, koltuğu taşımayı reddetti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, “Önünde sonunda katılman gerekecek, Erik,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Taşımak istemiyorum onu.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree hiçbir şey söylemeden uzun uzun Erik’e baktı, ardından, “Koltuğu taşımak zorundasın, Erik,” dedi. “Artık senin de arayışın bu.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik, fitili tükenen havai fişek misali atılıp Tree’nin yakasına yapıştı ve sarsmaya başladı. Thom bir anlığına Tree’nin kafasının sallanışını izledi, ardından davranıp Erik’i tuttu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Neyin var senin be?” Thom, Erik’i yakasından yakalamıştı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Bu koltuk bela! Bizi düdüklemek istiyor ve biz de izin veriyoruz! Taşımamıza bakın. Ne halt ediyoruz biz? Bir avuç köle gibiyiz. Ben artık her şeye inanırım… Koltuğun beni öldürmek istediğine bile! Milyon adım yakınına gelmek istemiyorum onun. Satmalıyız! Para lazım bize!”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom’un beyni milyon adımın kilometre cinsinden otomatik hesabına girişti; sayıyı girdiğinde yanıtı veren bir makineydi adeta. “Üç yüz kilometreden az,” dedi Thom. “Şunu Portland’ın üç yüz kilometre dışına taşıyalım, sonra eve döneriz. Hem ben hoşuma gittiği için taşıyorum.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik kafasını sallayarak reddetti. “Benden buraya kadar.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Erik, lütfen bir dakikalığına makul davranır mısın?” dedi Thom. “Üstümüze muşamba örtmüştük, dışarısı aşırı karanlıktı; yağmurun sesi hipnotize ediciydi, muhtemelen muşamba normalden fazla karbondioksit solumana yol açtı; dün feci yorucuydu ve sahiden uyuyakaldın. Bu kadar tepkisel davranma. Evdeyken de böyle uykulu olurdun.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“O zaman da koltukta yatıyordum! Niye bir dakika bile inanmıyorsunuz bana?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom iç çekerek Tree’ye baktı, beriki ses çıkarmadı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Senin de suratına edeyim, tepeden bakan şişko piç,” diye ekledi Erik.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom önce yumruklarını sıktı, ardından omuz silkti. Tüm eşyalarını toplamışlardı. Thom koltuğun ucunu tutup kaldırdı ve Tree’yi bekledi. Ne diye tartışıyorum, diye düşündü. Altı üstü bir koltuktu. Ve Erik’i daha sadece birkaç haftadır tanıyordu. Koltuğu tutarken ayak ve bileklerinin ağrıdığını hissetti. Tree ile Thom, öfkeli Erik’i kıyıda bırakıp tekrar yola koyuldular.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, bülten sayfasını okuduktan sonra epey heyecanlandığını fark etti. Koltuğu isteyen birileri vardı. Anlamsızdı. İnternetten koltuk satın almazdın. Ya da alırdın belki ama antika değeri taşımayan kullanılmış koltukları almazdın. Yoksa antika mıydı bu koltuk? İlgili tarafın büyük olasılıkla Thom’un nerede yaşadığına dair hiçbir fikri yoktu. Seattle’da veya New Orleans’ta oturuyor olabilirdi. Koltuk nakliyesi ucuz bir şey olamazdı ve nakliyat muhtemelen koltuğun ağırlığına bağlı olurdu, diye düşündü gülümseyerek.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Bir dönemece girdiler ve Erik’i gözden yitirdiler.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Gelmiyor mu sence sahiden?” dedi Tree.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Geliyor,” dedi Thom. “Tükürdüğünü yalamamak durumunda ve daha beteri, kendisini salak gibi hissetmeden bize katılmanın yolunu bulmak zorunda. Kafayı para olasılığına takmış. Bütün gençliğim bu küsme numaralarıyla geçti. Gelecektir.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Tree başıyla evetledi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Erik’in tuhaf yanı dolandırıcılığı; yani geçimini başkalarını suni-gerçeklere inandırarak sağlıyor. Ama aynı zamanda başkalarının mavallarını da kolayca yutuveriyor. Oysa insan daha temkinli davranmasını bekliyor.” Thom tutuşunu düzeltti. “Pekâlâ, koltuktan bahsedelim. Aklından geçenlerin hepsini duymak istiyorum, ketumluk yok.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Dediğin gibi, neye inanacağını ya da bu koltuğun o koltuklarla bağlantısı bulunup bulunmadığını bilmek zor, Thom.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Doğru, doğru ama şu sonuncusu, birisinin koltuğu istemesi tuhaftı. Şaka falan değilse tabii.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Birisinin, belki pek çok kişinin koltuğu isteyeceğini biliyordum ben.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İnanmamam gerektiğini hissediyorum ama inanıyorum. Galiba bu yüzden taşımaya devam etmek istedim. Herkes bunu, başlarına farklı bir şey gelmesini istemez mi zaten? Sırrı çözdük biz; başına bir şey gelmesi için çok umutsuz, beş parasız ve yapayalnız kalmak gerek. İşte bu kadar!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bu kadar,” diye tekrarladı Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“E, öyleyse şu birilerinin istemesi ve su şeyinden bahset.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Cidden bilemiyorum. Bu… Sadece bir histi. Bazen çok daha canlı düşler görürüm ve ayrıntısıyla anlatabilirim ama… Eh, şu kadarını söyleyeyim, üçümüzü koltukta otururken gördüm ve koltuk suda yüzüyordu.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ha-ha,” dedi Thom. “Bu şeyin yüzmesi mümkün değil. Değil mi?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ben ayrıca… Koltuğun bizde olmasını isteyen insanların bulunduğunu düşünüyorum.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Tree ile dalga geçmekle Tree’ye güvenme arasında kararsız kalan Thom başıyla evetledi. İnancın kıyılarında dolanmak yakın zamanda sık başına gelmeye başlamıştı. Bildiği ayrıntıları kafasında taradı. Birisi koltuğu istiyordu, birileri koltuğun onlarda kalmasını istiyordu, koltuğun bir takım ağırlık ve bir takım uyku meseleleri vardı. Belki CIA’ye, belki ölü bir öğrenciye aitti. Belki sadece daireden aldıkları turuncu bir koltuktu. Bir arayış yolculuğundaydılar. Arayış koltuğun muydu, kendilerinin mi? Aramaya kalksa neyi arardı peki?</span> <span style="font-style:italic;font-size:92%">Ağaçkakan kaç arayış kakabilir</span><span style="font-size:92%">, dedi beyin.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Yola erken koyulmuşlardı ve Thom, yemek için durmayı meşru kabul edebilecekleri zamana daha çok varmış gibi hissetti. Ön taraftaydı; döndü, kısmen saatlerce Tree’nin yüzüne bakmak zorunda kalmamak için koltuğu arkasında, taşımaya başladı. Erik hâlâ ortalıkta görünmemişti ve Thom, sahiden onu son defa mı gördüklerini merak etti. Ne fena bir ayrılış, diye düşündü. İki kişiyken o denli eğlenceli olmayacaktı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Bir buçuk kilometre kadar sonra demiryolu nehirden ayrıldı, evlerin yakınından ve birkaç yol çatından geçti. Rayların yanı boyunca su birikintileriyle dolu toprak bir yol uzanıyordu. Üçüncü yol ağzında doğuya gitmeye niyetlendiklerinde buluşacakları muhabir, bir arabaya yaslanmış bekliyordu. Dalgalı saçlarını bir başörtüsüyle toplamıştı. Thom hoşlandığı bir kadına yaklaşırken hep yaptığını yaptı, kaçmanın en kestirme yolunu bulmaya kalktı. Aklında nehre doğru dikenler arasından bir kaçış hesapladı ama geç kalmıştı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Azıcık yolu kaybettiniz, değil mi?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ya… O konuda…” dedi Thom. “I–84 şuralarda bir yerde, değil mi?” Koltuğu raylardan güvenli bir mesafeye bıraktılar. Thom trenlerin tarifeye uyup uymadıklarını merak ederek saatine baktı. “Nasıl buldun bizi?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“E, komik orası. Şimdi, dün I–84’te saatlerce gittim ve bir de ne göreyim, ortalıkta yoksunuz. Eve döndüm ve babama telefon ettim ve babam, koltuk taşıyan bir takım komik beyefendileri aracına aldığını söyledi.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Aracına mı?” Thom dünü düşündü ve herhangi bir arabaya bindiklerini hatırlayamadı ve ardından hatırladı. “Theo senin baban mı?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jean gülümsedi. “Biliyorum, biliyorum. Hiç öyle bakmana gerek yok.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Harikaydı,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sağ ol. Genelde kendisi hakkında her tür yorum duyarım.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“E, sen de ona söyledin ve—”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Sizi nerede bıraktığını söyledi. Hemen sonrasında mola vermiş olabileceğinize karar verdik ve erken yola çıkarsam vaktinde buraya gelebileceğimi hesapladım. Tahmin edebileceğiniz üzere, bu demiryolu bana epey aşinadır.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tahmin edebiliyorum,” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“E, pusulsa sorunu dışında nasıl gidiyor büyük yolculuk bakalım? Arkadaşınız nerede?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Erik şimdilik bizle sorun yaşıyor. Koltukla da.” Thom kızı süzdü ve gerçekten bir muhabirin takip etmesine değecek bir şey yapıp yapmadıklarını merak etti. İşin içine kimse karışmadan önce neler döndüğünü kestirebilmek için yalnız kalması gerekiyordu. Ama kızın değerlendirmesini de istiyordu.</span> <span style="font-style:italic;font-size:92%">Dürüst olalım</span><span style="font-size:92%">, dedi beyin,</span> <span style="font-style:italic;font-size:92%">sana hayranlık duymasını istiyorsun</span><span style="font-size:92%">.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Hey!” Erik koşarak geliyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ah, toparlanmış anlaşılan,” dedi Thom. “Koltukla ilgili bir takım sorunlar çıkmıştı.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jean, “Sorunlar mı?” dedi ve Thom ile Tree’nin birbirilerine attıkları bakışı yakaladı. “Nasıl sorunlar?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Açıkçası neresinden başlayayım, bilemiyorum.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik yanlarına geldi. “Hey, millet, ne haber? Jean,” dedi ve elini uzattı, “seni gördüğüme sevindim.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Selam, Erik. Duyduğuma göre koltukla sorunların varmış.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik, Thom ve Tree’ye baktı. “Yok, canım,” dedi. “Sabah izni vermiştim kendime.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jean kaşlarını kaldırdı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“İyi, tamam, bir-iki minik sorunum vardı.” Gülümsedi ve özür dilercesine Tree’ye baktı. “Çok minik ama. Ve belki… Sorunlarımı biraz dramatik ifade etmişimdir. Ve sadece bir anlığına, minnacık bir anlığına koltuğun beni, bizi öldürmeye çalıştığını sanmışımdır, ha-ha. Ama aştım onları. Tam formundayım şimdi.” Erik birkaç kere otur-kalk hareketi yaptı, yumruklarını sıktı ve tezahürat yaparcasına havaya salladı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“</span><span style="font-style:italic;font-size:92%">Tümüyle</span> <span style="font-size:92%">aklı başında gelmedi dediklerin ama öyledir eminim,” dedi Jean. Thom’a yalancıktan endişeli bir bakış attı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Normal değil bu koltuk,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Biraz çekiştirdik, Koltuk üstüne fikir ürettik,” dedi Thom. Barsaklarında bir baskı baş gösteriyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Anladım diyemem,” dedi Jean.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Şey,” dedi Thom, yüzü kızarırken. “Açıklaması epey güç ve pek inanılır gelmeyecek kulağına. I–84’e gitmedik çünkü koltuk o yöne taşınmayacak kadar ağırdı.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jean gözlerini kıstı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Demek istediğim, koltuğun bazı yönlere götürülürken diğer yönlerden daha ağırlaştığı. Sınadık ayrıca. Kişisel bir şey değil, eminim ondan.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jean kafasını salladı. “Size inanmakta zorlanıyorum açıkçası.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Anlıyorum,” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Diğer şey,” dedi Erik, “koltuğun seni uyurken öldürmeye çalışması.” Erik cümlesini sarf ederken espri gibi görünmesi için elinden geleni yaptı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ha-ha,” dedi Jean. Cebinde anahtarlarını çıkardı ve otomobilin anahtarıyla oynamaya başladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Erik üstüne her yatışında koltuğun onu derin uykuya sürüklediği hissinde.” Thom kızın elindeki anahtarlara baktı. “Yapabileceğimin en iyisi seni delirmediğimize ve konuya tamamen bilimsel açıdan yaklaştığımıza temin etmek.” Midesi guruldadı. Bilimsel açıdan, diye geçirdi içinden. Ne diyordu böyle?</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Jean,” dedi Tree. “Bir dene.” Tree koltuğu ucundan tutup kaldırdı ve kızı bekledi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Yok, denemesem daha iyi herhalde.” Arabasına döndü, ardından fikrini değiştirdi. “Aman, neyse ya,” dedi. Koltuğun yanına geldi. “Yöntemi falan var mı?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sadece kaldır. Ağırlık meselesini göstereceğim sana,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom gerildi. Belki hepsi sanrılıydı. İçinden koltuğun tuhaflık yapmasını diledi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Jean koltuğu kaldırdı ve Tree, ileri-geri rutinine girişti. Birkaç gidiş gelişten sonra Jean’in yüzündeki kuşkucu ifadenin yerini önce şaşırma, ardından hayret aldı. “Peki,” dedi Jean. “Sahiden çok, çok tuhaf. Babama bahsettiniz mi bundan?” Koltuğun üstünde ellerini gezdirdi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hayır. Theo, Jean’in babasıymış,” dedi Thom, Erik’e.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Vay, sevdim o adamı ben!” Erik uzanıp bir daha Jean’in elini sıktı, Jean gülümsedi. “Bize inanıyorsun artık, değil mi?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Ağırlık konusunda size inanmak durumundayım.” Kafasını salladı. “Cidden çok tuhaf. Nasıl bir mekanizma bunu yapabilir, merak ediyorum.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Sadece denge çarkları,” dedi Thom. “Bildiğim kadarıyla. Ama denge çarkına hareket vermek gerekir ki bunda kimse çevirmedi. Alt tarafı açmak mümkün değil; bıçakla kesilmiyor. Eğer… Eğer bir çeşit süreğen-denge çarkı söz konusu değilse…” Sesi azaldı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jean başıyla evetledi. “Şimdi bir kere ben bir gazeteciyim ve tarafsızlıkla doğruculuk listemde en üst sırada varsayılmak durumunda, bunu anlamalısınız. Yani sizden kuşkulanmamı kişisel almayın.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom kafa salladı. “Biliyorum.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ve ikincisi, farklı yönlere göre ağırlığı değişen bir koltuk haberi yazmaya kalkarsam kısa sürede işsiz kalabilirim.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Biliyorum. Siteme millet koltuk hakkında bakınıp bir şeyler söylesin diye bir bülten sayfası ekledim. Çoğu garip ama ilginç şeyler çıktı. Ben programcıyım ve bu tür şeyler benim inanç sistemime de pek uymaz.” Thom kızın kalemini ödünç aldı ve web sitesinin adresini yazdı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sanchopanchez.net? Senin siten bu mu?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Evet.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Thom Bakker mısın sen?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, Jean’den çok Erik ve Tree’ye hitaben, “Hayda. Baban da adımı tanımıştı. Beni tanıyan bu kadar kişiyle hiç karşılaşmamıştım. Cidden, çok enderdir,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Şimdi yanlış anlama ama sen benim kahramanlarımdansın.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kahraman.” Thom geğirdi ve kendisini bir kutup ayısı gibi hissederek azman elleriyle yüzünü kapadı. “Bir saniye,” dedi, ardından ekledi: “Yanlış anlıyorum galiba.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Neden bahsediyorsunuz?” dedi Erik. “Bilgisayar şeyi mi?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jean başıyla evetledi. “Haberiniz yok mu sizin?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree ve Erik kafalarını salladılar.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jean, “Ünlü bir suçluyla yolculuk ediyorsunuz,” dedi ve Thom bir kez daha kıpkırmızı kesildi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik, “Vay,” dedi. Etkilenmiş görünüyordu. “Ne yaptı? Ne yaptın, Thom?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jean Thom’a baktı ve biraz durakladıktan sonra, “Kendisi söylesin,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Elleri yüzünde kendisini salak hisseden Thom, “Sonra anlatırım,” diye mırıldandı. Sadece normal davran, diye öğüt verdi kendisine, iltifatı kabul et, sağ ol de, konuyu değiştir, ceketin ne güzel falan de. Derin bir nefes aldı, ellerini yüzünden çekti. “Ceketin ne güzel,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jean ceketine baktı. “Ama neyse,” dedi, “ilginç bu. Haber olasılığına yepyeni bir boyut katıyor, gerçi gene de elimizde bir haber var mı, emin değilim.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Niye? Şimdi daha fazla haber olmadı mı?” dedi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“E, şimdi ben sizi bıraktığımda insanlıkla ilgili türden bir haber söz konusuydu. Bu koltuğu açlıkla savaş veya başka bir şey için Amerika’nın öteki ucuna taşıyordunuz.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik gülümsedi. “Doğru! Yaptığımız bu zaten.” Sertçe iki defa baş onayı verdi, ardından özgüveni gittikçe azalan birkaç yüz ifadesi takındı. “Aslında hayır, haklısın, yaptığımız bu değil.” Yardım için Thom’a baktı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne yaptığımızı bilmiyoruz biz.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Thom!” dedi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Aynen,” dedi Jean. “Henüz ortada haber yok. Bunun nedeni kısmen koltuğun… İşte artık bu koltuk her neyse, işimi karmaşıklaştırıyor. Bir şey yaptığınıza inanmıyorum demiyorum. Yapıyorsunuz. Sadece ne olduğunu kestirmeniz gerekiyor.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bence çok uzaklarda bir yere gidiyoruz biz,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Peki.” Jean gülümsedi. “Size kartımı vereyim, gerektiğinde beni bulursunuz.” Her birine birer kartvizit verdi. “Bu söylediğin de fazla fayda etmiyor bana. Ne yaptığınıza dair hiçbir fikriniz yok mu?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tabii, tabii,” dedi Thom. “Biz bir saçma arayışlar hareketiyiz.”</p>
  <hr class="footnoterule" />

  <p class="Footnote" dir="ltr"><a class="FootnoteSymbol" href="#bodyftn1" id="ftn1">1</a> &nbsp;“Kung fu” günümüz bilişim argosunda çok çalışan, hızlı düşünebilen ve işini iyi bilen programcıları kastetmekte kullanılmaktadır.</p>

  <p class="Footnote" dir="ltr"><a class="FootnoteSymbol" href="#bodyftn2" id="ftn2">2</a> &nbsp;Merkezi Tacoma’da bulunan, inşaat ve benzeri çeşitli günlük işler sağlayan kuruluş.</p>

  <p class="Footnote" dir="ltr"><a class="FootnoteSymbol" href="#bodyftn3" id="ftn3">3</a> &nbsp;Amerikalı işkadını, televizyon sunucusu ve dergi yayımcısı.</p>

  <p class="Footnote" dir="ltr"><a class="FootnoteSymbol" href="#bodyftn4" id="ftn4">4</a> &nbsp;Değişimler kitabı. Çin klasik metinlerinin en eskisi, bilgelik ve kehanet kitabı.</p>

  <p class="Footnote" dir="ltr"><a class="FootnoteSymbol" href="#bodyftn5" id="ftn5">5</a> &nbsp;Kadife Elvis: Genellikle siyah ve başka koyu renkte kadife üzerine yapılmış Elvis Presley resimleri. Kitsch sanatının ilk örneklerinden kabul edilirler.</p>

  <p class="Footnote" dir="ltr"><a class="FootnoteSymbol" href="#bodyftn6" id="ftn6">6</a> &nbsp;Amerikan çevre sağlığı kuruluşu Superfund yapılan araştırmalarda elde edilen ağır kirlilik sonuçlarının ardından Willamette Nehri’ni 2000 yılında öncelikli temizlenme bölgesi ilan ederek taban temizliği çalışmalarına girişmiştir. Ancak akıntı yüzünden lağım taşmalarına varan çeşitli sorunlar çıkmıştır.</p>

  <p class="Footnote" dir="ltr"><a class="FootnoteSymbol" href="#bodyftn7" id="ftn7">7</a> &nbsp;1919’da kurulmuş, bugün Meksika ve Kanada’ya da yolcu taşıyan otobüs şirketi.</p>

  <p class="Footnote" dir="ltr"><a class="FootnoteSymbol" href="#bodyftn8" id="ftn8">8</a> &nbsp;Oregon eyaletinin başkenti.</p>

  <p class="Footnote" dir="ltr"><a class="FootnoteSymbol" href="#bodyftn9" id="ftn9">9</a> &nbsp;Halldor Laxness (Halldor Kiljan Gudjonson, 1902–1998) 1955 Nobel Edebiyat Ödülü sahibi İzlandalı romancı.</p>

  <p class="Footnote" dir="ltr"><a class="FootnoteSymbol" href="#bodyftn10" id="ftn10">10</a> &nbsp;Post modern edebiyatın önemli isimlerinden sayılan Japon yazar (d. 1942).</p>

  <p class="Footnote" dir="ltr"><a class="FootnoteSymbol" href="#bodyftn11" id="ftn11">11</a> &nbsp;Tree: Ağaç (<span style="font-style:italic">İng</span>.)</p>

  <p class="Footnote" dir="ltr"><a class="FootnoteSymbol" href="#bodyftn12" id="ftn12">12</a> &nbsp;Eduardo Hughes Galeano (d.1940): Dilimizde birçok kitabı yayınlanmış Uruguaylı gazeteci ve yazar.</p>

  <p class="Footnote" dir="ltr"><a class="FootnoteSymbol" href="#bodyftn13" id="ftn13">13</a> &nbsp;ABD’de kimi çiftliklerde müşteriler kiraz, dut vb. meyveleri kendileri toplar ve toplama sırasında yemelerine de izin verilir. Bu yöntem, çiftlik işçisi çalıştırma masrafını dışta bıraktığından daha düşük masraflıdır.</p>

  <p class="Footnote" dir="ltr"><a class="FootnoteSymbol" href="#bodyftn14" id="ftn14">14</a> &nbsp;Pine: Çam (<span style="font-style:italic">İng</span>.)</p>

  <p class="Footnote" dir="ltr"><a class="FootnoteSymbol" href="#bodyftn15" id="ftn15">15</a> &nbsp;Rhode Island School of Design: Rhode Island Tasarım Okulu.</p>
</body>
</html>
