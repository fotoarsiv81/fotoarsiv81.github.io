<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr-TR">
<!-- This file was converted to xhtml by Writer2xhtml ver. 1.2. See http://writer2latex.sourceforge.net for more info. -->

<head>
  <title>Koltuk</title>
  <link href="../Styles/styles1.css" rel="stylesheet" type="text/css" />
</head>

<body dir="ltr">
  <h1 dir="ltr" id="toc2">III. Dünyanın Merkezi</h1>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Muz ağaçlarının arasında bulunmak, aşırı oksijen verilmiş, bol buharlı bir seraya girmeye benziyordu. Tree ile Thom çukurlara bata çıka, balçıkta ayakkabı bırakarak, düşüp kalkarak, dizlere kadar çamur içinde bin bir zahmetle ilerliyor, koltuk her düşüşte renk değiştiriyordu. Öne geçen Erik sövüp sayarak kuru yer arıyor, arada arkaya geçip izlerini muz yapraklarıyla örtüyordu. Koltuk hafif ama hantaldı; kollarında ağrılarla ve umudu gittikçe yitirerek ağaçlar arasında saatlerce ilerlediler. Tree dadanan böceklerle uğraşabilsin diye yerini Erik aldı. Tree’nin boynu ve kolları kıpkırmızı bir haritaya dönüşmüştü.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Böcek kovucuyu kullanmıyor musun?” Erik, Ekuador işi ayakkabısını derin çamurdan şapırtılı bir sesle çıkardı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hişt,” dedi Tree. “Fısıldayarak konuş.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sana bayılıyorlar anlaşılan.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Dinleyin.” Thom giysisini havalandırdı ve yerde bulduğu muzların en olgun görüneninden bir ısırık aldı. “Bir servis yolu olmalı buralarda. Muzları başka nasıl toplayacaklar?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ha.” Erik ayakkabısını ağaca vurdu, kalıplaşmış çamurlar döküldü. “Öyledir herhalde. Sefalet bu. Ne kadar yürüdük? Sekiz yüz metre mi?” Deniz yönüne baktı ve bitmek tükenmek bilmez ağaçlardan başka şey göremedi. Geldikleri yön orası mıydı? “Daire çizmiyoruzdur umarım,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Esas umarım herhangi bir yoldan seksen kilometre uzakta değilizdir,” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Yoldan uzak durmalıyız.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Aynı zamanda makul ve gerçekçi olmalıyız, Tree. Böyle giderek bir yere varmamız imkânsız,” dedi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Bence bir servis yoluna paralel ilerliyoruz,” dedi Thom. “Durun bakınayım azıcık.” Tartışmaya mahal vermeden dümdüz fırladı, yaprakları yarıp etrafta bulunabilecek bataklık canlılarından endişe ederek yola koyuldu. Bir yol olmalıydı. Yoksa hasat zamanı ağaçların arasında geçmekle mi yetiniyorlardı? Havadan gelen bir</span> <span style="font-style:italic;font-size:92%">vup-vup-vup</span> <span style="font-size:92%">duydu. Helikopter. Lütfen ilaçlama çıkmasın diye yakardı içinden, ardından helikopterin kendilerini mi aradığını düşündü. Muz yapraklarının ardına saklandı. Helikopter gürültüyle yaklaşıp dolandıktan sonra uzaklaştı. Koru sahibi hasat kontrolü yapıyor herhalde, diye düşündü. Erik’le Tree saklanmayı akıl etmişlerdir umarım.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Düşe kalka devam etti ve ağaçların arasından giden dar bir patikaya ulaştı. Yüz-iki yüz metre kadar dümdüz gittikten sonra kıvrılıp gözden yitiyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik ve Tree’ye seslendi. Sesini duyuramayacak kadar ilerlemiş miydi? Yolu kaybetti. Geldiği yönden geri döndü. “Hey?” Aldığı yek yanıt muz yapraklarından damlayan çiy taneciklerine aitti. “</span><span style="font-style:italic;font-size:92%">Alo?</span><span style="font-size:92%">” Her şey, ağaçlar ve çamur, aynı görünüyordu. Ayak izlerine bakındı ama bulamadı. Çamurdan kaçınmak için ağaçların köklerine basarak yürümüş, geride iz bırakmamıştı ya da belki kendi izini bile çoktan yitirmişti. “Hey?” Bir sivrisineğin vızıltısı dışında tamamen sessizlik hâkimdi. Koluna şaplağı indirdi ve trafiği kendine çeken Tree’nin yokluğunda şimdiden iki defa ısırıldığını gördü. Neredeydiler peki? Bu kadar uzağa yürümedim, orası kesin. Döndü ve yolu şaşırdığı düşüncesiyle gerisingeri, seslenmeye devam ederek yürüdü. İt herifler; ne demeye yanıt vermiyorlardı? Yoldan bu kadar çıkmamış olması gerektiğini düşünerek yüzünü kaşıdı. Döndü, yolu sağında tuttuğunu düşünerek diğer yöne ilerledi. Bir dakika, sağda mıydı? “Hay!” diye bağırarak durdu, kulak kesildi. Yeni bir sivrisinek, sağ kolda dörde çıkan ısırık sayısı, artı solda iki tane… Ensesi kaşındı. Sıvadığı gömlek kollarını indirdi ve hızlanarak tekrar yürümeye koyuldu. Becerebildiğinde, yaprakları sağa sola iterek koştu. Sivrisinekleri yaklaştırmamak için kollarını salladı. Ve sonunda okyanusu gördü. Kendisine küfrederek ağaçlığın sınırına vardı. Ne diye yiyecek ve su almamışlardı yanlarına? Ne demeye lanet muz ağaçlarının arasına dalmışlardı? Soluklanarak sakinleşmeye çalıştı. Ya bekler ya beni aramaya çıkar ya da yola devam edebilirlerdi. Üç seçenek de umutsuz görünüyordu. Ağaçlık sınırını takip</span> <span style="font-size:92%">ederek servis yoluna ulaştı. Aynı yol muydu bu? Yola çıkıp koşmaya, bağırmaya başladı. Ne kadardır uzak kalmıştı arkadaşlarından? Yarım saat geçmiş miydi? Bir? Yol sonunda daha geniş bir toprak yola birleşti. Thom sola döndü. Başka ne yapabilirdi? Zayıf izcilik deneyimi, ormanda kaybolursan olduğun yerde kal, buyuruyordu. Ama kim gelip onu burada arardı?</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Yolu izleyerek bir dönemeci aştı ve Erik ile Tree’yi elli metre kadar ileride, dört adamın bakışları altında koltuğu bir pikaba yüklerken gördü. Rahatlayan Thom koşmaya başladı. “Hey!” dedi, ardından Erik’le Tree’nin yüzlerindeki ifadesizlik dikaktini çekti. “A… Araç buldunuz demek?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Adamlardan birisi İngilizce, “Koltuğu bize getirdiğin için teşekkürler, Thom,” dedi. Hasır şapkalıydı ve dostane, yuvarlak bir yüzü vardı. Elindeki copla şapkasına dokunarak selamladı Thom’u.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Adımı biliyor, diye düşündü Thom. Arayışın sonlandığı rahatlamasıyla adamın selamını karşıladı. Koltuğu bu adamlara getirmişlerdi. Eve dönebilirdi artık. Denize dön, macerayı ve aşkı ve cesaretli ve hızlı ve güçlü ve kahraman olmayı unut… Sonunda çatlayana kadar yiyebilecek, film izleyip günlerce uyuyabilecekti. Bir iş bulacak ve annesini sevindirecekti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Büyük iş becerdiniz. Bu yolu izleyin; Naranjal’dan otobüse binebilirsiniz. Ana caddede harika bir lokanta var. El Olvidor.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom eli çenesinde, başıyla evetleyip gülümsedi; dişleri ağrımaya başlamıştı. Acıktığını fark etti. Erik’in ayakkabılarını gördü. Yerde, mahvolmuş ve çamur içindeydiler. Tree’ninkiler hâlâ ayaklarındaydı. Uygunsuz zamanlarda faydasız bilgiler sunmaya her daim hazır beyin,</span> <span style="font-style:italic;font-size:92%">Zapato</span><span style="font-size:92%">, dedi. Çamura batmış bir</span> <span style="font-style:italic;font-size:92%">Zapato</span><span style="font-size:92%">. Ardından bir tekrarlama anısı belirdi.</span> <span style="font-style:italic;font-size:92%">Zapato, zapato</span><span style="font-size:92%">, diye giderken bilincinde bir tıklama duydu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Soyuluyorlardı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom’un içinde yanardağ misali bir öfke kabardı. Adamın sesini devre dışı bırakmak için bağırarak kamyonete atıldı ve arka kapağı kapayan adamı tuttuğu gibi bez bebek misali yola savurdu. Koltuğu çekip çıkarırken Tree’yi yere devirdi. Diğer iki kişi, hasır şapkalının işaretiyle üstüne atılıp yumruklamaya başladılar. Thom yumruklarının, her kolunda yüzlerce kiloluk et ve kemik taşıyan bir ayıyı çevik avını yakalamaya çabalarken gösteren ağır çekim bir doğa belgeselinde yıkım gülleleri misali savruluşunu izledi. Yumruklarını savuruyor, adamlar eğilip savuşturuyordu. Karnına, yüzüne, böbreğine ağrılar saplandı; ağzı kan tadıyla doldu. Körleşti, daha fazla acı duydu, acıyla kıvranıp büzüldü, darbeler sırtına, başına, her yerine indi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik akşam alacasının kasvetiyle dikiliyordu tepesinde. Yüzünde bir tuhaflık vardı; yamru yumru bir maskeye benziyordu. Bir gözü kıpkırmızı ve balon gibiydi. Burnu bir yana yatmış görünüyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Eli Thom’a uzandı. “Sana kavga etmeyi öğreteceğim, arkadaşım.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom odaklanmaya çabaladı. Uzanan eli kavradı ve bir süre öylece tuttu. Bedeni tümden ezilmiş gibiydi ve yaralarını belirlemek birkaç saniyesini aldı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik çekerek kaldırdı Thom’u. Ayakkabısızdı hâlâ Erik. Thom, Tree’nin başı dizlerinin arasında, yol ortasında oturduğunu gördü.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Ne koltuk var ne kamyonet, diye düşündü. Karanlık çökmek üzere.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Of, hay anasını…” Thom’un kafası acıyla zonkluyordu. En ağrıyan yerlerini bulabilmek için hafifçe bedenine dokundu. Dudağı akla ziyan bir balona dönüşmüştü. Kafasının arkasında devasa bir kaz yumurtası vardı. Kaburga kırığı? Belinde birden fazla yer ağrıyordu ve bir dizi şişmişti. Lanet konsey çok yaramıştı işlerine. Shin ne cehennemde kalmıştı?</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik, var gücüyle dev bir ağacı kucaklamaya çalışırmış gibi kollarını iki yana açıp sallayarak, “Bak,” dedi. “Öyle gelişigüzel sallanmaz. Aynen böyle görünüyordun.” Sarhoş ayı taklidi yaptı. “Gayet yavaş ve savuşturulması kolay. Dengeni korumalısın.” Erik dizlerini kırdı, sağa-sola yaylandı. Thom, arkadaşının kımıldayabilmesine şaşıyordu. Hareket ettiğini izlemek bile canını yakıyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Böyle yumruk savrulur işte. Dümdüz, ileri. İki nokta arasındaki en kısa mesafe nedir?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, gücenikliğini bastırarak, “Düz bir çizgi,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik direkt vuruşlar gösterdi. “Yumruklar, korunmak için önde, çaktın? Ve dinle bak, karşındaki bedenleri düşüneceksin. İttirmek karşındakine zarar vermez.” Yumruklar havada yaklaştı. “Gırtlak!” Erik’in yumruğu Thom’un gırtlağına bir santim kala durdu. “Kasık! Gözler! Arkası dönükse böbrekler! Centilmen boksundan değil, kazanmaktan bahsediyorum.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, tükürüğünü yutabilmek için aşması gereken ananası fark ederek başıyla evetledi. Gözünün üstündeki ağrıyan, hissizleşmiş bölgedeki teri sildi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree kafasını kaldırdı. Yüzü kan, gözyaşı ve çamura bulanmıştı. “Faydası yok artık.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik boksör misali dans edip boşluğa direktler savurarak, “Hey, hey,” dedi. “Bir dahaki sefere hazırlıklı olacağız işte. Kalk artık, düşçü. Bakalım nasıl yumruk atıyorsun.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree kafa salladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“haydi, kalk.” Erik Tree’nin sırtını ayağıyla dürttü, dansa devam etti. “Haydi!” Tree’nin saçını karıştırdı, bir adım geri sıçradı, ardından kolunu uzattı ve Tree, kuduz maymun misali kolu yakaladığı gibi dişlerini geçiriverdi. Thom ikiliyi ayırmaya çabalarken Erik çığlık çığlığaydı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Kurtulan Erik, “Hay gelmişini geçmişini!” diye haykırdı. “Herifler buradayken niye yapmadın bunu?” Kararan kolunu inceledi. Takdir yüklü bir ifadeyle, “Kan oturttun resmen,” dedi. “Çakal seni.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree bir kez daha başını dizlerine gömdü, omuzları sarsılmaya başladı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom’un kıyafeti dizlerinden ve omzundan yırtılmıştı. Minik nakit deposu cebi boştu. Küfretti. “Pekâlâ, toparlanalım.” Yolda yirmi adım topalladı. Bir kez daha, bu sefer nasıl yapabileceğine dair fikir bulmayı umarak, “Haydi, toparlanın,” dedi. “Bu tarafa.” Adamın işaret ettiği yönü hatırladı. Naran… Neydi?</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Yol kenarından, kendi kararsız adımları ve kesik solukları dışında herhangi bir ses duymadan ve hiç konuşmadan ilerlediler. Ev yapımı kıyafetleri sökülmeye, parçalanmaya başlamıştı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, “Az kaldı,” dediğini fark etti. Doğrudan annesinin lafıydı. Teskin amaçlı yalanının gerçekten had safhada uzaklığı korkusunu katlamaktan öte işe yaramadı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree, köşeye sıkıştırılmış kedileri anımsatan bir ses çıkardı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hey,” dedi Thom. “Başaracağız.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Sivrisinekler kıtlıktan çıkmışçasına saldırıyor, ziyafetin yükünü Tree çekiyordu. Saatler geçti. Karanlıkta yoldan sapma durumunda bir yerlere toslamamak için elleri önde, düşe kalka ilerlediler. Erik çıplak ayakları yara içinde topallıyordu. Tree’nin ayakkabıları da parçalanmaya başlamıştı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Derken ileride, bir yokuşta ışık gördüler. İlkin erişemeyecekleri bir yıldız gibiydi. Zifiri karanlıkta ışığa ulaşacak yol aradılar. Yağmur başladı. Bedenin içine dalıp sinir sistemini kapatarak beyni devreden çıkardığı ıstırap ve sefaletin eşiğindeydiler. Yol bulamadılar, ağaçların arasında kayıp düşerek, emekleyerek bitki örtüsü ve yağmurun kararttığı ışığın olması gereken yere, bir ömür alacak nem ve çamur ve muz mesafesi öteye çabaladılar.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Uzakta bir çatı belirdi. Büyükçe bir evin sundurmasında parıldayan bir ışık… Taş ve betondan bir ev, tahta basamaklar, özenli oymalara sahip bir kapıya varan tırabzan… Üç yarı-insan, içeride kendilerini katliam mı bekliyor, hiç umursamadan kapıyı çaldı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Per bastonuna dayanıp ardında bulunandan emin olamadan kapıyı açtı. Üç şekil… Mezardan az evvel çıkarılmış üç ceset, fazlasıyla tamirat gerektiren üç insan formu… İsveç aksanlı bir İngilizceyle, “Gelin, girin, aman Tanrım,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Üçlü hiçbir şey demeden içeri daldı. Per yardımcı ordusuna seslenirken sular damlatarak girişte beklediler. “</span><span style="font-style:italic;font-size:92%">Rosa, traiga toallas, dios mio, muchas. Esme, hay mas merriemda? Marita, prepara las camas, tenemos huespedes, extranjeros</span><span style="font-size:92%">.” Ellerini ovuşturdu. “Tanrım, berbat görünüyorsunuz.” Hizmetçi lejyonu işe koyulurken ak saçlarını geri attı, ceketini ve gevşemiş kravatını düzeltti, karısını çağırmaya gitti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Rosa koşturarak geldi ve üç arkadaşı havlularla sardı. Buz kesmiş, ruhen çökmüşlerdi; Rosa üç arkadaşı kurularken bir anne misali teskin edici vurgularla İspanyolca konuştu. Havlular çamura, kana ve yağmur suyuna bulandı. Ayakkabılıların ayakkabılarını çıkardı, gizemli mavi kıyafeti üstünden dökülen dev için Per’in giysilerinden getirmeye gitti ve sonrasında üçünü de giydirmeye karar verdi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Kocaman, modern bir klimanın serinlettiği girişte beklediler ve titremeye başladılar.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Olan biteni fazla kavrayamadan havlularla kurutulup banyolara götürüldüler, ardından şık giysilerle donatıldılar. Thom, kendisinden sadece bir parmak kısa ama dal kadar ince Per’e ait, 1940’lardan kalma bir takım elbiseye sığdırıldı. Marita adlı kadın yaraları kontrol etti, gerekli</span> <span style="font-style:italic;font-size:92%">pobrecito</span><span style="font-size:92%">ları, yani sempati sözlerini sıralayarak antiseptik sürdü veya sardı, çoraplarını giydirdi. Tree banyoda, yatak odasında ve koridorda duvara yaslanarak uyuyakaldı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Per yarı boyunda, tıknaz bir kadınla döndü. Üç arkadaş antikalarla süslü hole bayramlıklarını giymiş çocuklar misali dizildiler. Per bir kez daha kendisini tanıştırdı ve gençler nihayet konuşmayı becerebildiler. Thom, Tree ile ağaç, armutla Per, diye düşündü.</span><span class="FootnoteSymbol"><span style="font-size:92%"><span class="Footnoteanchor"><a href="#ftn23" id="bodyftn23">23</a></span></span></span> <span style="font-size:92%">Per’in eşi, Erik’in daha sonra</span> <span style="font-size:92%">çevireceği üzere adı “ruh” anlamına gelen Alma kendisini tanıştırdı. Güneş lekeli cildi ve yaşlılıktan sulanan gözleriyle Per upuzun ve centilmen tavırlıydı. Alma’ysa canlı, hareketli ve neşeliydi. Verilen odalardan ikisi Per ile Alma’nın, duvarlarda fotoğrafları asılı, yarı İsveçli, yarı Ekuadorlu, artık büyümüş ve dünyanın seçkin bir yerlerinde eğitim gören oğullarına aitti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Sonrasında porselen vazolar, insan figürü heykeller ve çerçeveleri yaldızlı dışavurumcu resimlerle süslenmiş görkemli yemek odasındaki devasa meşe masanın etrafına yerleştiler. Önce çorba, ardından fasulye-pilavlı, balıklı ve yeşillikli geleneksel Ekuador yemekleri geldi. Per ile Alma şaraplarını yudumlayıp oyalanarak sohbetin başlamasını beklediler. Thom, vatandaşlarından birisinin kalkıp bir öykü uydurmasını umuyordu. Turistiz biz. Kaybolduk. Tree’nin büyülü koltuk öykülerini dökülmesinden çekiniyordu. Dünyanın bir ucundaydılar ve ateş yerine misafirperverlikle karşılanıyorlardı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Ama fazla beklenti yararsızdı. Tree masada uyuyakaldı. Erik acılarını şarapla boğmayı seçti ve gelen çakırkeyifliği bulanık gözler ve gülümsemelerle karşıladı. Tüm kibar sözcükleri Thom sarf etti ama ayrıntılara girmedi ve “Nerelisiniz?” “Biraz daha şarap? Yiyecek?” “Amma yağıyor bu gece, değil mi?” dışında herhangi bir ayrıntı sorulmadı. Thom çatalını balon dudağında dikkatle kullanıyordu. Erik’in yüzü bir renk ve şişik panayırına dönmüştü. Per, kırkların sonunda New York, ellilerin başlarında New Orleans ve son elli yılda Ekuador’a dair bir sürü öykü anlattı. Macerayla dolu bir yaşam geçirmişti. Masada sigara tüttürdü, şaraptan konyağa geçti; belagatli bir İngilizce konuşuyor ve ya fark etmeden ya da vurgulama amacıyla araya İspanyolca sözler serpiştiriyordu. Kendisiyle geçmişi arasındaki onca yılda alaycı dolanan bir gülümsemesi vardı. Duvardaki resimleri işaret etti, “O yaptı hepsini,” dedi. Karısı, ressam Alma…</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Masalarındaki üç perişan</span> <span style="font-style:italic;font-size:92%">gringoya</span> <span style="font-size:92%">başlarına geleni bir defa bile sormadılar. Ve Thom, bu denli yorgun ve müteşekkir olmasa kesinlikle kuşkulanacağını düşündü.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Gecenin kalanı hayal gibiydi. Thom’un odası klimalı ve sivrisineksizdi. Hayatında gördüğü en rahat yatağa yattı, yağmuru dinledi ve Per ile Alma’nın oğullarının geride bıraktığı, karanlıkta parlayan fosforlu galaksiyi seyretti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Ertesi günü Per ile Alma’nın evinde geçirdiler. Gün ağrılar ve yoğun misafirperverlikle başladı ve her ikisi de gün boyu azalmadı. Kahvaltıda egzotik meyveler ve kahve vardı; ardından Per’le birlikte göz alabildiğine uzanan muz arazilerini görmeye gittiler. İşçiler geldi, Per her birini adıyla selamlar, hatırlarını ve ailelerini sorar ve ellerini sıkarken Amerikalılara Ekuador’daki çalışma sistemine, sosyalizme, kapitalizme dair nutuk çekti ve sohbet hızla dev bir İtalyan</span> <span style="font-style:italic;font-size:92%">almuerzo</span><span style="font-size:92%">suna dönüştü. Üç arkadaşın gözleri şiş, bereleri etkileyiciydi. Tutamadıklarında inleyerek Per’in ardından yavaşça yürüdüler. Durumları Per’in konuk ağırlama hevesini azaltmıyor görünüyordu. Öğleden sonra Per ile Thom viski içip satranç oynadılar, matematikten ve bilgisayarcılıktan bahsettiler, örtülü sorularla birbirlerine yüklendiler. Erik, Per’in televizyonuyla çocuklarının bilgisayar oyunlarına daldı. Tree kütüphanenin İngilizce barındıran kısmını taradı, kulak veren herkese çeşitli kaygılarını ve umutsuzluklarını mırıldandı ve sonrasında Alma’ya stüdyosunda poz verdi. Yola çıkmaları geciktikçe daha fazla huzursuzlaşıyordu. Nihayet akşam yemeğinde patladı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Yemek sonrası kahvelerini yudumluyorlardı ve baştan çıkarıcı konyak masadaydı. Kaliteli içki asla Per’den uzakta durmuyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Duymuştum bu efsaneyi,” dedi Alma. “Bir sürü efsane var. Kimi yerde tarihten bugüne sadece efsaneler kalıyor. Sahiden bir koltuk olacağı aklıma gelmemişti gerçi.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, öyküyü yumurtladığı için Tree’ye ters bir bakış attı. Bu kadar temkinli ve paranoyak birisinin aynı zamanda nasıl bu denli kararlı aptallıkta umursamaz davranabildiğini merak ediyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Per, “Bazen tarihin ta kendisidir bu; tarihin unuttuğu kendisi,” dedi. Bir elinde bardak, diğerinde konyak şişesi, gözlerinde tehlikeli bir bakışla devam etti: “Koleksiyonumu göstereyim size.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Per, bırak bitirsinler içkilerini,” dedi Alma. “Yorgunlar.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom belli belirsiz evetledi. Ya, yorgunluk, tabii, diye geçirdi içinden. Shin’in koleksiyoncuları anlatmasından sonra “koleksiyon” lafından pek haz etmemeye başlamıştı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Per beklemeye koyulunca savuşturamayacaklarını anladılar. Thom, belki yığınla koltuğu vardır, birini alıveririz, diye düşündü. Belki buraya en başta bu yüzden gelmişti Per. Koltuğu çağırmıştı belki…</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Alma, “Başlattınız artık,” diyerek kafa salladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Per önlerine düşüp eski araçlarla, çanak çömlekle ve müzik aletleriyle dolu kilitli bir sürü kilitli büfe barındıran iki kocaman odaya götürdü. Tavana bağlı iplere bir dizi, potin büyüklüğünde kabaca kesilmiş tas asılıydı. Per bir tahta çekiç aldı ve taşları çan misali çalarak odayı notalarla doldurdu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Pek çok gizem var.” Per son notanın çınlamasını durdurdu. “Bu şeylerin çoğunu çiftlikte bulduk. Bazılarını çerçöp zanneden diğer çiftçilerden aldım. Buralıların umurunda değil. Bu tür şeyleri getirip bana verirler. Bazıları dağlardan, Amazon’dan geliyor. Yazılı tarih denen şey aldatmacanın dik âlâsıdır. Okulda öğrendikleriniz ya uydurmadır ya da kim bilir kimlerin ihtiyaçlarına göre yeniden yazılmıştır. Nesilden nesle aktarılan ve bozulan sözel efsaneleri görmezden gelirseniz ki insanlık tarihinden elimize başka şey kalmamıştır, mesela İnkalara —ve elbette kendilerinden önceki herkesi yenip yok ettikleri için tüm Güney Amerika tarihine— dair bilginiz sadece vakanüvislerin yazdıklarıyla sınırlı kalır. Bahsettiğimiz vakanüvisler yola, buradaki kültürleri, İspanya köleliği hak etiklerini düşünsün diye katletmek üzere çıkmış İspanyol fatihlerdi.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Per öksürerek gırtlağını temizledi, derse hazırlandı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“İnkalar öyküleri vakanüvislere anlattılar ve vakanüvisler öyküleri bozdular. Amerika kıtasında yazı kullanan ilk halk Mayalardı. Geniş kapsamlı bir yazılı tarihleri vardı ama İspanyollar bin beş yüzlerde tüm kitaplarını yaktılar. Kaybımız ne peki? Vakanüvisler anlatılarında yamyamlığa ve insan kurban etmeye odaklandılar. İnsan kurban edildiğine dair zerre somut kanıt bulunmadığını söyleyen yarım düzine arkeolog tanıyorum ben. Sıfır kanıt. Neyi biliyoruz gerçekte? Şunları görüyor musunuz?” Per elini taştan oyma çanaklara, figürlere ve çömlek parçalarına doğru salladı. “Bunların tarihi İsa’dan önce on ilâ on üç bin yıl öncesine dayanıyor. On beş bin yıl sonra bir kültürden geriye kalan bu. Taş ve çömlek dışında hiçbir şey zamana bu kadar dayanmaz. Elbette ilkel olduklarını düşünüyoruz; bu kıtada İsa’dan Önce sekiz binlere kadar hiç insan bulunmaması gerekiyordu… Oysa bugün seksen bin yıl öncesine kadar insan vardı buralarda diyenler bile var. E, şimdi yetmiş dokuz bin yıl boyunca ateş çevresinde oturup yabandomuzu yiyerek uygarlığın gelmesini beklediklerini mi söyleyeceksiniz bana? Peki ya başka bir Âdem ile Havva, felaketlerle, zapt edilmeyle ve karşılıklı evliliklerle ortadan kalmış ikinci, rakip bir insan türü yaşadıysa? Arkeologlar insanların buraya Bering’den, son buzul devrinden sonra kuzeyde oluşan kara bağlantısından geçerek geldiğini düşünüyorlar. Bu insanları yok sayıyorlar.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik taş çanaklardan birini alıp kokladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Per, “Elleme onu!” dedi ve Erik irkilerek aldığı yere bıraktı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“And dağlarındaki Canariler,” diye devam etti Per. “İnkalar, Mayalar… Hepsinde büyük bir tufanı, sular altında kalan kentleri anlatan efsaneler var. Nuh tufanının MÖ 3400 dolaylarında yaşandığı varsayılıyor. İnkalar karanın sular altında kalacağı korkusuyla kentlerini dağların doruklarına kurarlardı. Son buz devrinde Kuzey Amerikan buzulları eridi. Deniz yükseldi. Halkın çoğu atalarının okyanusa gömülen büyük kentlerden geldiğine inanıyor. Sadece Akdeniz’de sular altında kalmış yüz seksen eski kent var. Ne kaybedildiğini düşünün bir!”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Per bardağına konyak doldurdu, koca bir yudum aldı. “Kuelap’ı duydunuz mu hiç? Bulutlara değen, üç bin metre yükseğe yapılmış ve Güney Amerika’daki mimari yapıların hiçbirine benzemeyen kent. Yirmi altı metre yüksekliğinde duvarlar. Mısır’daki büyük piramittekinden üç kat fazla taş kullanılmış. İçinde iki metrelik, senin boylarda,”—Thom’u işaret etti—“sarı saçlı iskeletler bulundu. Güney Amerika ‘keşfedilmeden’ bin yıl önce nasıl gitmişlerdi oraya peki? Kentin neden terk edildiğiyse bilinmiyor.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Per, Thom’un İsveççe diye tahmin ettiği bir dizi küfür sıraladı. “Arkeologlar hep, ‘Şu ve şu tarihlerde, bilinmeyen bir nedenle kenti terk ettiler,’ der. Terk etmek mi? Nereye gittiler peki?” Per odaya bağırıyordu. “Nereye gittiler?” Sesini alçalttı, fısıldadı: “Biz nereden geldik peki? Esas soru bu… Büyük tufan öncesinde dünya nüfusunun büyük kısmı kıyılarda yaşıyordu. Denizciler, gemiciler… İzleri gezegenin her yerinde var. Anlamadığımızın üstünü örtmeye kalkıyoruz biz.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, Tree’ye baktı. Elleri bir heykelin çevresinde donakalmış, gözleri kocaman açılmıştı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Mısır piramitleri, Paskalya Adası, Maya matematiği ve mimarisi nasıl açıklanabilir? Peki, Hindistan’daki, uçan makinelerin yapım ve bakımını anlatan Rama kitapları? Tanrı nedir, nasıl biliyoruz? İnsan beyninin zaman algısı çok kısa. Bir şey yüz yıldan eski çıkarsa hemen kuşku duyulur. Anlamı büyük bir tarihsel olayla birilerinin çocuklara anlatmak üzere uydurduğu büyük bir öykü arasında bir yerlerde kalmış o incecik, anımsaması güç kelime beş bin yılda efsaneye dönüşür. Bin yıl önce, beş bin yıl önce olduysa mittir… Tabii köktenciler İncil veya Kuranlarında falan yazanları kelimesi kelimesine doğru bilip kalan her şeyi mit sayar ve bu uğurda binlerce yıldır kan dökerler,</span> <span style="font-size:92%">onlar ayrı.” Kafasından metal çubuklar uzayan bir heykelcik aldı. “Virakoça,” dedi. “İspanyollarca İnka”—Per parmaklarıyla havaya alıntı işareti çizdi—“tanrısı diye yorumlanan bu Virakoça örneklerden biri. Oysa bugün büyük bir mucit veya başka bir yerden yanında icatlarla gelmiş birisi olduğunu gösteren kanıtlar var. Zeus konusunda ne anlama gelebilir bu durum? Belki de Zeus, yaşadığı kültürün Thomas Edison’uydu ve yanlış yorumlama sonucunda tanrı bellendi.” Omuz silkti. “Nedir Tanrı’nın kökeni? Yunanlara ateşi veren Dev Prometeus aslında kibriti bilinenden beş yüz önce icat eden adamın teki miydi? Büyük adamlar kahramanlara, kahramanlar efsanelere, efsaneler mitlere, mitler tanrılara dönüşür…” Per bastonunu savurdu, dengesini yitirdi, toparlandı. “Şu haritayı görüyor musunuz? Görüyor musunuz?” Konyağını dipledi. “Bu, on altıncı yüzyılda yaşamış Türk kâşif ve korsanı Piri Reis’in haritasının kopyası… Tarihi 1513. Bizzat kendisi bunu çizerken yararlandığı haritaların nereden geldiğini bilmediğini söylemiş. Bazıları Büyük İskender zamanına, MÖ 300’e kadar dayanıyor olabilir, demiş. Ama o insanların da bu haritayı çizebilecek teknolojileri yoktu! Kolomb’da da aynı harita vardı demiş. Evet, Amerika’yı Kolomb keşfetti ama dikkat ederseniz Amerika bu haritada zaten var! Keşfetmişmiş! Tüm yaptığı haritaya göre gitmekti! Şurayı görüyor musunuz? Antarktika orası.” Per bastonunu haritaya indirdi. “Antarktika! Antarktika’nın ne zaman keşfedildiğini kim biliyor?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Odayı şaşkın bir sessizlik kapladı. Yüzlere ödevlerini yapmamış çocukların koyunsu bakışları yerleşti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Görüyor musunuz nasıl çizildiğini? Koca kıta kilometrelerce buz altında değilmişçesine görünen şu dağları ve vadileri? Bu dağ sıraları daha yeni, buz altında 1959’da keşfettiğimiz dağ sıralarını temsil ediyor. Bu haritadaki dağların hepsi tutarlı. Antarktika ne zaman keşfedildi peki? 1820’de… 1820’ye kadar bilinmiyordu!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Per feci bir öksürüğe kapıldı. Yüzü coşkudan kızarmıştı. Daha sakin devam etti: “Ne demeye getirdiğimi kavrıyor musunuz? İma ettiğim… Hayır, ima etmiyor, söylüyorum,”—sesini alçalttı—“öğretiyorum size. Antarktika’nın haritasının buzla kaplanmadan önce çıkarıldığını anlatıyorum size. Piri Reis’in haritası kendi haritası değil. Boylamları kusursuz. Bizse Rönesans’a kadar boylam hesaplamayı bilmiyorduk. Küresel trigonometri kullanılmış burada. Sen bunun eğitimini almamış mıydın, Thom?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom başıyla onayladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“O zaman arkadaşlarına anlamını söyle.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bu… Ih… Bu bir matematik türü… Küre üstünde koordinat hesaplamakta kullanılır. Bin yedi yüzlerde kullanılmaya başlandı. Genellikle dünyanın haritalandırılmasında veya yıldız sistemlerinin konumlarının hesaplanmasında kullanılır.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ama bu harita 1513 diyor! Avrupa’nın Karanlık Çağları’ndan, çoğu bilginin yitirilişinden neredeyse hemen sonra. Demek istediğim, dünyanın geçmişinde büyük bir, belki birkaç uygarlık bulunduğu ve ya ölümcül bir hata yapıp dünyanın iklimini, kendilerini mahvedecek ölçüde değiştirdikleri —haberleri, iklim değişikliklerini takip ediyor musunuz?— ya da birbirlerini katlettikleri veya türlerin kendilerini yok etmeleriyle sonuçlanan diğer şeyleri yaptıkları… Ya da belki sadece şanssızdılar. Dünya yeniden şekillendi… Bilmiyorum, bilemiyorum.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Per sakinleşti ve bardağını bir daha doldurdu. Solukları derinleşmiş, alnında bir damar kabarmıştı. Sesi iyice alçaldı, kötücülleşti.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“İnsanlığın kalanı karanlık bir çağa, bilgiye duyulan korkuya ve umutsuzca hayatta kalma mücadelesine gömüldü.</span> <span style="font-style:italic;font-size:92%">Belki</span> <span style="font-size:92%">bu uygarlıklardan biri Atlan adasında kurulmuştu. Atlantis diye bildiğiniz peri masalından bahsediyorum. Efsaneden mite dönüşen bir başka öykü… Plato bundan bahseder; adanın, kıtanın bir gün ve gece içinde yok olduğunu söyler. Sağ kalan pek az Atlanlı yaratılan hemen her şeyi yitirdi. Bazıları Mayalara karıştı. Küba açıklarında batık bir kente dair yeni kanıtlar bulundu ki burası eski Maya topraklarına çok yakındır. Atlanlıların bazıları doğuya, bazıları batıya gitti. Onlara veya başka uygarlıklara ait kayıp ve yalıtık izlerin hâlâ bulunduğuna, belki Keulap gibi, inanılmaz hassas taş işçiliği kullanılmış ve belki bir zamanlar ellerinde bulunan teknolojiden arta kalanla yapılmış, hâlâ ileri denebilecek başka kentler olabileceğine inanıyorum ben. Neyin yitirildiğini düşünün bir. Uygarlığınızdan son kalanlar olsanız elektrik üretebilir miydiniz? Kâğıt? Bir tekne yapabilir miydiniz? Bir silikon yonga, bir radyo dalgası nasıl yapılır, herhangi bir fikriniz var mı? Çiftçilik biliyor musunuz?</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Dünyanın ebadı insanlar için hâlâ kavranamaz durumda. Küçük ama aynı zamanda çok büyük. Myanmar’daki bir sokak çocuğunun ıstırabını asla bilemeyecek, İzlandalı bir balıkçının mızrağıyla vurulmuş bir balinanın etini asla tadamayacaksınız. Buna rağmen erişimimize açık bilgiye bir bakın. Her şeyi bildiğimizi sanıyoruz. Kendimizi aldatıyoruz. Elimizdekileri hak etmiyoruz ve kibrimiz asla gerçekten anlayamayacağımızı garantiliyor.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Per bir avuç iki santimlik cam küre aldı, avucunda çevirdi. “Bunların ne olduğunu kim biliyor? Bunu kuyu açarken buldum. Bunu bir arkadaşım verdi; kendi arazisinde bulmuş. Saf kristal. Her tür teori duydum bu konuda; Noel ağacı süsü gibi dekorasyon malzemeleri, bilgi depolama aygıtları… Kristal içine ne depolanabilir, biliyor musunuz? Işık kırılması. Atlan’da güneş enerjisinden yararlanıldığına dair kanıt var. Tabii, inanılmaz geliyor kulağa.” Per elini ciddiye almıyorum dercesine salladı. “Ama kristal küre yapmak bile başlı başına çok ileri teknoloji gerektirir. Üstlerinde metal işçiliği izi de yok. Başka bir şey… Elmas uçlu matkaplar mı? Bu küreler kusursuz… Belki burada daha önce yaşamış kültürün eserleridir. Veya atalarının. Ya da atalarının atalarındandır… Belki izi sürülemeyecek kadar eski bir geçmişten geliyorlardır.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Koyak bardağını, damlaları kil çömleklere saçarak salladı. “Ama her şeyi kaybettiğimiz tek zaman bu değil. Romalılarla Hıristiyanlar arasındaki dönemde İskenderiye Kütüphanesi yakıldı. Eski dünyanın en büyük bilgi deposu… Bir milyon kitap… Altı yüz yıl önce yaktılar. Kıptiler kimdi, biliyor musunuz? Bugünkü modern polislerin öncelleri… İskenderiye’de devriye gezip bilgiye uzaktan yakından benzeyen her şeyi ve herkesi ezen keşişler… Ardından dünya son karanlık çağına yuvarlandı. Tabii bugünü karanlık çağ saymıyorsanız. Bilgiye güven kalmadı. Veba geldi otuz milyon can aldı ve… Ve ben bile hâlâ güvenemiyorum bilgiye. Bilgiyi ve nasıl kullanılacağını ve nasıl kendimi öldürmeyeceğimi anlıyorum. Nükleer bombaları ve genetik mühendisliğiyle Batı… Teknolojiyi gayet iyi anlıyorsunuz ama sonuçta yaratacağı etkilere dair fikriniz ve endişeniz pek az.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Pekâlâ, Per,” dedi Alma. “Uzun bir gün geçirdi çocuklar.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Per, “Hım,” dedi ve eşyalar arasında bir şey arayarak dolandı. “Neyin yitirildiğini yeniden öğrenmemiz yıllar aldı… Neyin yitildiğini bilmiyoruz gerçi! Şuna bakın!” Karmakarışık oyulmuş, alaca bulaca renkli metal bir figür gösterdi. “Platin bu. Ekuador’un kuzeybatı kıyısından, La Tolita’dan. Birkaç bin yaşında, emin değilim. Platinin eritilip şekillendirilmesini sağlayan teknoloji 1850’lerde, Antarktika’nın keşfinden hemen sonra keşfedildi,” dedi alaycı bir vurguyla. “Ve ‘keşfedildi’ lafını Kolomb’un Amerika’yı keşfedişiyle aynı kullanıyorum. Platinin eritilmesi için aşırı yüksek ısı gerekir. Ne kadar yüksek, biliyor musunuz? Yaklaşık iki bin derece. İnanamıyorsunuz bana! İsveçli yaşlı bir komplo teoricisi… Doğru, tüm çıkarımlarım efsanelere dayanıyor ama gayet anlamlılar… Buraya taşındıktan sonra inançlarımın çoğu değişti. Ben… Artık doktora bile gitmiyorum.” Sesi alçaldı, kalan konyağını kafaya dikti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, son lafın anlamını merak ederek Erik’e baktı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“</span><span style="font-style:italic;font-size:92%">Curandero</span><span style="font-size:92%">,” dedi Alma. “Büyücü doktor. Per kansere yakalanmıştı. Sonunda gitmeye ikna edebildim.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“İnsanın içinde yetiştiği inanç sisteminden vazgeçmesi zor ve burada duyduklarımın yarısı zırva ötesi… Eski tıp bilgilerini ucuz temaşacılıkla karıştırmışlar ve öyle uzun zamandır kullanıyorlar ki hangisi gerçek tıp, hangisi soytarılık, kendileri de bilmiyor. Ama işe yarayınca aklın yatıyor, neyse ne diyor, hangisi nedir aldırmıyorsunuz. Adamın birisi gelip elini kafanıza koyuyor ve sırf koymasıyla bile canınız feci yanıyor ve sonra bir bakıyorsunuz kanser gitmiş…” Omuz silkti. “Büyücü doktorun sekreterinin beni iyileştirmediği ne malum? Sizin lanet ülkeniz,”—Erik’i işaret etti—“verimlilik kültürünü, tüketiciliği, fanteziyi, cinselliği ihraç ediyor, her şeyi yaldızlıyor, karşı konmaz parlaklığa sokuyor. Pes ettim ben. En yeni ne varsa hepsini edindim. Baştan çıkma, arzu, açgözlülük… Her gün bir kültürü yitiriyoruz. Tarihimizi hızla kaybediyoruz. Romalılar kendilerininkini zorla kabul ettirmek için yüzlerce kültürü ezmişlerdi. Aynısı İnkalar, İspanyollar, İngilizler, Amerikalılar, Japonlar ve Çinliler için de geçerli. Yitirdiğimiz binlerce kültür kendilerinden önceki binlercesini ezdi. Ekuador ve petrol şirketleri Amazon’daki kültürleri öldürüyor, inanç ve gelenekleri, yüzlerce, binlerce yıldır var olmuş bir kültür kendisi hakkında hiçbir şey bilmez hale gelene, tüm bir ırk ilerleme adına ipe dizilene dek yok ediyor… Yerlilerin geçen beş yüz yıl boyunca kullandığı cengellerin iyileştirme özelliklerinin izini sürmek bilimin beş yüz yılını alacak. Bu kültürlerin kaçı kanseri bir diz sıyrığı kadar önemsiz ve tedavi edilebilir görmüştür sizce? Bilgi yitiriliyor çünkü bilim bir domino turnuvasına dalan kör gergedan misali ortaya dalıyor… Peki ya koltuk? Belki bir diğer büyülü şeydir? İçine bir şey saklanmıştır belki?” Diz çökmüş, arkasında koltuk biçimi almış bir hilal bulunan doksan santimlik heykelciği gösterdi. “Eski bir oturak… Beş, altı veya yedi bin yıllık. İki yüz nesil eski ve yapan kültüre dair hiçbir bilgi yok hâlâ. On yıl önce böyle bir şey demezdim ama eğer elinizdeki böyle bir</span> <span style="font-size:92%">şeyse ve sahibi hâlâ yaşıyorsa geri vermeniz hayrınıza bence. Görebileceğiniz üzere, ben bir koleksiyoncuyum. Buradakilerin çoğu çalıntı çünkü insanoğlu düşünemeyecek kadar aptal, yaşayamayacak kadar dar görüşlü…” Bakışları donuklaştı, taş devrinden kalma görünen dişliler dizili bir rafa yaslandı. Odada Per’in hışırtılı soluğu dışında çıt çıkmıyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Gel,</span> <span style="font-style:italic;font-size:92%">amor</span><span style="font-size:92%">, bırakalım konuklarımız uyusun artık.” Alma, Per’in koluna girdi, odadan çıkardı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Per ile karısı çıkınca odaya ürkütücü bir sessizlik çöktü. Üç arkadaş şaşkın şavalak bakıştılar. Thom kendisini bir meşe palamudu kadar küçük hissediyordu. Erik’in eline aldığı karmaşık oymalı bir kâse aniden çatladı, parçaları ufalandı, toza dönüştü. Erik çığlık atarak elinden düşen parçaları yakalamaya çalıştı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Per akıllı adam,” dedi Thom, ihtiyarın az evvel durduğu yere bakarak.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Aletler, silahlar ve çanak çömlek ölgün müze parçaları değil, canlı, sahipleri az sonra almaya gelecek eşyalar gibiydi. Tüm parçalar kullanılma beklentisi içinde mırıldanıyorlardı sanki. Erik un ufak ettiği kâsenin parçalarını saklamaya çabalıyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom tozları avuçlayarak, “Nasıl oldu bu?” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne bileyim? Dağılıverdi birden.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom neşeyle Erik’i dürtükledi. “Al sana biraz daha tarih işte,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree kristal kürelerden birini almıştı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik telaşla, “Aman dikkat et!” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom, “Bilgi depolama,” dedi ve Tree’nin elindeki küreye baktı. “Hologramlarladır belki? Kıyak. Bunda milyon kitap, tüm eski sırlar bulunabilirdi. Bilgi yüzeye mi, içine mi konurdu acaba? CD’lerde alüminyuma yazılıyor, ona inanıyorum ama kristal üstüne bilgi yazmak?” Küreyi Tree’den alıp ışığa tuttu, karşı duvarda bir gökkuşağı belirdi. “Herhalde içindeki bilgiyi yansıtmak için doğru ışık dalga boyunu bilmek gerekecektir. Bir kürede açı çoktur.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hey, bir oda daha var.” Erik dizleri üstündeydi. “Şunun altından mavi bir ışık sızıyor.” Duvara vurdu ve boş izlenimi veren bir ses çıktı. “Gizli bir kapı bu!” Erik heyecandan terlemişti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, “Bence…” diye başladı, duvar kapı misali yana kayıp açılarak ardındaki bilgisayar ekranının mavi ışığını ortaya çıkarınca durakladı. “Hey, bilgisayarı varmış!” Silikon elektroniğinin çekimine kapılan Thom, Erik’i itekleyerek odaya daldı. Klavye başı yaptı, herhangi bir parla gerekmediğini gördü ve bir dakika geçmeden çevrimiçi oldu. Jean’den e-posta gelmişti belki… Erik ile Tree arkasında, arka planda kalan bir şeylerin heyecanına kapılmışlardı. Kızarak döndü ve duvarların bir sürü makine, kent, alet, çömlek, gelişkin mekanizma çizimiyle dolu olduğunu gördü. İçlerinden biri kuşkusuz uçuyordu; helikopter gibi havada duruyordu ama pervanesi falan yoktu. Yoksa bu adam da UFO manyaklarından mıydı? Maya tarzı bir piramit yapının tepesindeki dev kristalden çıkan gökkuşağı yerde hologramları andıran şekiller yaratıyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Per belli ettiğinden fazlasını biliyor,” dedi Erik. “Ya da kafayı yemiş. Veya Yeni Çağ fanatiklerinden… Nereden bulmuş bunları?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree çizimlerden birinin köşesindeki yazıyı işaret etti. Resimde ağaçlar arasında asılı duran bir kent, orman zemini sütünde yüzer görünen dikilitaşlar, kozalar vardı. Yazı şöyleydi:</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">SACALACAS HAZİRAN 1974 0 K 68 B (KXLNNTMTDXERKKAWS)</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bunu sahiden görmemiştir, değil mi?” dedi Tree. Thom yazıyı inceledi. “Koordinat bunlar. Son kısmın daha kesin koordinatların şifrelenmesi olduğuna her türlü bahse girerim. Sıfır kuzey, ekvatordur. Hâlâ yaşayan eski uygarlıklarla temasta mı sizce bu adam?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Cık,” dedi Erik, “baksana şunlara.” Fantezi ve bilimkurgu kitapları yığılı rafları işaret etti. Mimarlık, tarih, teknoloji, g-folklor, efsaneler ve hayatta kalma…</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bilmem. Belki düşçünün tekidir, belki değildir. Evde bir-iki bilimkurgu kitabı bulundurmanın ters bir yanı yok.” Thom, dalgalarla ilgili bir şey yapıyor görünen bir makine çizimini incelemeye koyuldu. Dev bir çark veya su değirmeni… Karaya uzanan bir boru hattı… Enerji üretimi mi? Su arıtma mı? “Bunda B–28 numaralı tomardan çıkarılma yazıyor. Ne bu? Eski yazılardan falan mı bulmuş?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Bir diğer duvar Thom’un televizyon programlarından tanıdığı gerçek yerlere ait fotoğraflarla kaplıydı. Fotoğrafların altlarına notlar yapıştırılmıştı. Palenque, Tikal, Macchu Picchu, Uxmal, Paskalya Adası Moaileri, Mısır mimarisi, Olmek başları, Kızılderili tapınakları, Minoa, Mikenos, Stonehenge… Olabilirliklere boğulan Thom kafasını salladı. Dünya düz değildi, güneş çevrelerinde dönmüyordu, evren sonsuzdu…</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Bilgisayara dönüp e-postalarını aldı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">Kime: thom@sanchopanchez.net</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:83%">Kimden: jean@sidklowski.net</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:83%">Bir randevuya bile sadık kalamıyorsunuz, değil mi? Neyse, ben de başka bir haber için güneydeki Cuenca kentine geçtim. Gelebildiniz mi buraya? Ekuador’da mısınız? Hâlâ buluşmak niyetindeysen bana uyar.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:83%">Komiktir, Cuenca’nın koloni dönemi mahallesinde, kapuçino içilebilen bir mekânda takılıyordum ve sizin koltuğun aynısını bir eve taşınırken gördüm. Koltuk sizde… Koltuk hâlâ bizde de, lütfen. Görünce özlediğimi fark ettim. Neyse, bu sefer yer ve zamanı sen seç. Geleceğim. Belki sen de gelirsin…</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">—Jean</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:83%">Not: La Casa adlı bir</span> <span style="font-style:italic;font-size:83%">hospedaje</span><span style="font-size:83%">de kalıyorum</span><span style="font-size:92%">.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom gelmelerini işaret etti. “Şuna bakın çocuklar, okuyun bir.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Koltuk Cuenca’da,” dedi Tree. “Gitmeliyiz. Gidelim hemen.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Vay,” dedi Erik yüzünü kaşıyarak. “Jean’e bak sen.” Kaş kaldırarak Thom’a döndü. “Fazla rastlantı ama.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, Erik’in bakışını görmezden geldi. “Bilmiyorum, Tree, belki sabah erkenden çıkmalıyızdır… Yani, dışarısı gece şimdi… Hem belki Per yardım eder bize. Belki bizim koltuk değildir bu…” Diğer e-postaları taradı, annesinden gelen dışında okumaya değecek bir şey bulamayınca hayal kırıklığına uğradı. Duygularını bastırdı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">Kime: thom@sanchopanchez.net</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:83%">Kimden: bmarga379312@aol.com</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">Jim ve Ellie Samway’i hatırlar mısın? Jim sana göre bir bilgisayar işi bulduğunu söyledi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">Bu hafta sonu akşam yemeğine geliyorlar. Gelip Jim’le konuşmalısın. Birkaç gece kalırsan sevinirim. Jim ile Ellie seni bekliyorlar.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">Seni seviyorum,</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">Annen.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">Kime: jean@sidklowski.net</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">Kimden: thom@sanchopanchez.net</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">Jean, ne tesadüf! Koltuk çalındı</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kardeş,” dedi Erik omzunun üstünden bakarak, “koltuğu çaldırdığımızı söylemeyeceksin, değil mi?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Niye söylemeyecekmişim?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Düşün bir. Koltuğun peşindeyse ve elimizde olmadığını öğrenirse bir daha hiç göremeyiz Jean’i ve ayrıca koltuğu asla bulamayız.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Erik… Jean’e güveniyorum ben.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Aferin sana şeyiyle düşünen adam.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kapa çeneni.” Thom, Erik’i ekranı göremeyeceği uzaklığa itekledi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik hayret edercesine ellerini havaya kaldırdı ama Thom yazdığı satırı sildi. Kafasını elleri arasına alıp zararsız bir yanıt düşündü.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">Şansa bak! Biz de Cuenca’ya geliyorduk. Kaldığın yerden ayrılma, oteline uğrarız. Özledim seni.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:83%">Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Bilgisayarı bulduğu haline getirip bıraktı. “Gitmeliyiz, beyler. Ürkütücü burası. Per, bir nedenle tüm bu bilgileri bizden gizledi. Yani bu bulduğu şeylerin bir kısmıyla feci zengin olabilirdi herhalde.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik başıyla evetledi, alabileceği bir şey var mı gibisinden odada göz gezdirdi. Elinde çömlekten bir parçayı hâlâ tuttuğunu fark etti, cebine attı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Kahvaltıda Per, geceki çabası yüzünden on yıl yaşlanmış görünüyordu. Göz temasından kaçınmaya öncelik verdiler. Thom tüm dikkatini kızarmış ekmeğine, kahvesine, Erik’in hemen sol omzunun üstündeki pencereden görünen muzlu Ekuador’un buğulu manzarasına verdi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Alma ve Tree portre ressamlığı üzerine samimi bir sohbete daldılar. Yemeğini bitiren Tree, kargaburun ve tellerle Alma’nın profilini yaptı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Koleksiyonumda görmek isterdim.” Per çatalının ucunda, üstünden reçel damlayan krep parçasına dikmişti gözlerini.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, Perin çatalına baktı, kendi bardağındaki portakal suyunu hafifçe çalkaladı. Per’in koltuğu kastettiğini anlamıştı. Ta en baştan konuyu bildiğini de. “Öyle yürüdüğünü sanmam… Geri alabilirsek yuvasına... Eh… Dış dünyayı etkilemeyeceği yere götüreceğiz. Hepsini biliyorsunuz zaten, değil mi?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Elime geçmesini, en azından görebilmeyi isterdim. Eğer bulursanız, eğer buraya getirirseniz, eğer, eğer… O zaman hayatım değişir. Öyle diyorlar. Bak.” Per dolu çatalı, reçelleri damlatarak evine doğru salladı. “Şuraya bir bak… Pahalı şeylerle dolu, enerji emen aygıtlar sayesinde dışarıdaki sıcağa karşı serinletilen bir ev… Sıradayım ben, dün geceki vaazlarımdaki gibi yaşamıyorum… En rahat, yapması kolay şeydi o. Coşkuyla geldiniz ve şu olana bak. Tembelleştiniz. Hoş şeyler istiyorsunuz,” dedi. Sesinde pişmanlık ve savunu vurgusu vardı. “Yabancı sıfatıyla burada öne geçmek çok kolay.” Krep parçasını tabağının kenarına indirdi. “Nereye gittiğinize baktım. Yolunuzu gözledim. Odamı gördünüz mü dün gece?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom boş bakışlarla kafa salladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sıradayım işte. Umarım başaramazsınız ama sizle gelip başardığınızı görmek de isterdim. Bahse girerim müthiş bir yerdir. Nasıl bulacağınızı bilemiyorum. Bulunabilir mi hatta var mı, onu da bilmiyorum. En azından normal yolla. Belki sadece geçmişte kalmıştır. Harabedir.” Elini havaya kaldırmasıyla çatalın ucundaki krep parçası fırladı, ahşap zeminde yapışkan izler bırakarak yuvarlandı. Sandalyelerin birini altından fırlayan bir kedi derhal atılıp yuttu parçayı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bizden alanları tanıyor musunuz?” dedi Erik. “Siz miydiniz?</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Per gülümsedi. “Hayır, elbette hayır. Düşünmedim değil gerçi. Tanrı aşkına, düşündüm sahiden. Denize atmanızdan sonra duydum koltuğu. Her yan dedikoduya boğulmuştu. Buraların şamanı beni görmeye geldi. Benden… Karışmamamı istedi. Koltuk nedir, kimse bilmiyor. Ben yaşlı bir koleksiyoncuyum ve koltuğun paha biçilmezliğini ve batıl inançlıların gözünde açıklanamaz her şeye büyülü, dünya-dışı veya uzaylı denmesi türünden büyülü olduğunu biliyorum. Peşinizde bir sürü ciddi koleksiyoncu var. Konsey de.” Per bakışlarını Erik’e dikerek durakladı. “Paha biçilmez,” dedi bir kez daha.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik yutkundu ve gırtlağından bir ses çıktı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Ama hepsi bu değil. Şirketler, hükümetler, bazı mitlere inanmanın önemini kavramış herkes koltuğun peşinde. Bilseniz şaşakalırsınız. Gerçi sahiden anlayan çok az. Bazıları etkisi için değil, sırf söylenen ederi için arıyor. Tam tersi de geçerli. Çok, çok uzun zamandır kayıptı. Nüfus kontrol aygıtı… İnsanların düşünüşlerini, tepki gösterme veya göstermemelerini etkiliyor. Geri götürülmesi belki dünyanın düzenini değiştirir…” İç çekti. “Belki değiştirmez. Benim için fazla önemi yok. Yaşlıyım ve inandıklarım yaşantımdan farklı. Ama pek çok insan için çok önemli o koltuk. Başaramazsanız ki başarısızlık olasılığınızın yüksekliğinden bahsetmeyerek iyimser davranmaya çalışıyorum,”—Omuz silkti—“başaramazsanız dünya şimdiki haliyle devam edecek. Sizce öylesi daha iyiyse şimdiden vazgeçmelisiniz derim.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom öne eğilerek, “En azından geri almamıza yardım edemez misiniz?” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Per yarım ağız gülümsedi. “Cuenca’ya otobüs bileti paranızı öderim.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Cuenca’da olduğunuz biliyorsunuz yani?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Elbette, gördüm onları. Benden önce davrandılar. Yetiştiler size. Kim olduklarını biliyorum. Genel anlamda. Koleksiyoncular pek geçinemezler.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Dün geceki nutuktan sonra daha fazlasını beklerdim. Ne oldu politikaya?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Benim kavgam değil bu artık, Thom. Kayıtlı bir hayırseverim ben. Türümüzün şansı kaldığına inanmıyorum. Kavga sizin. Ben kendimle kavgayı çok önce kaybettim. Herkes enerjisini neye harcayacağına kendi karar verir. Toplu bir insanlık bakışını kovalamayı ya da hepten göz ardı etmeyi seçebilirsiniz. Ben ikincisini seçtim. Rahatlığı seçtim.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ama geç değil o kadar!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hayır, geç! Lanet… Çok geç.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom adamın yüzünü inceledi ve tartışmanın sona erdiğini gördü. Portakal suyunu içti ve ihtiyarla göz göze gelmemeye çalıştı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom aynada yüzünü, yüzünü imleyen bereleri, kesikleri ve şişleri inceliyordu. Yarılan dudağı kabuk bağlamış, gözünün çevresi sarı-kahverengi-mor renklerdeydi. Kafasının ardında inmeye başlayan yumruyu yokladı. Ama yüzü başka açılardan da farklıydı. Ne kadar farklı göründüğüne şaşarak hayranlıkla seyretti, kafasında taşıdığı kendine ait görüntünün aynadakine hiç benzemediğini fark etti. Şiş burnu güneş yanığı kırmızısıydı ve soyuluyordu; yüzü esmerleşmişti. Teni daha gergin görünüyordu. Hamur beyazı yanakların yerini sakallı ve pütürlüleri almıştı. Sağ kaşının üstünde çizikler vardı ve gözleri yeşildi. Tanıdık gelip gelmediğini kontrol için yüksek sesle “yeşil gözler,” dedi ve doğduğundan beri mi böyleydi yoksa son zamanlarda mı daha yeşilleşmişlerdi, merak etti. Çenesi yüzüne gömülmekten vazgeçmiş, öne fırlamıştı ve evet, gerdanı kalmamıştı. Gülümsedi ve gülümseyişi hoşuna gitti, aldanıyor muyum acaba diye kontrol etmek için gözlerini açıp kapadı. Yakışıklı değildi, hayır. Ama çirkin de değildi. “Pekâlâ,” dedi, “tamam.” Derin bir nefes aldı, bekleyen günü düşündü ve ardından kalbi gümbürdemeye başladı, nefes kontrolünü yitirdi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Yumruklarını sıktı, Erik’in gösterdiği hamleleri yaparken</span> <span style="font-style:italic;font-size:92%">zapato</span> <span style="font-size:92%">diye düşündü; kendisini sınavları henüz başlayan, gülümsemesi üstünde çalışan bir kahraman gibi gördü.</span> <span style="font-style:italic;font-size:92%">Mis labios estan cerrados</span><span style="font-size:92%">. Ardından Per’in klimalı Amerikan azmanıyla otobüse götürülürken kendisini bir kez daha dikiz aynasında gördü. Soluk soluğa kalmamaya çalışırken idrar kesesinin sıkıştığını hissetti. Kalp krizi mi geçiriyordu? Uygun değildi bu işe; özünde ödlek, beceriksiz bir et yığınıydı. Nasıl karışmıştı bu… Bu şeye? Tree karşısında sessizce süzüyordu Thom’u.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Otobüs terminali tozlu çarşının ortalarındaydı. Per, Erik’e para verip yolu gösterdi. Kimden yanaydı, hiçbirisi kestiremiyordu. Sırtlarında hâlâ adamın takım elbiseleri vardı; ödül töreni için, tiyatroya gitmek için, beyaz yakalı bir suç işlemek için giyinmişlerdi sanki. Otobüsleri müzik kutuları veya bir yarış arabası ya da rodeo palyaçoları rengârenkti; bir sürü hız çizgisi, püskülü, İsa resmi, müstehcen çıkartma ve slogan vardı üstünde.</span> <span style="font-style:italic;font-size:92%">Dios es mi senor ya da Cambiaré una vieja de treinte anos por dos chicas de quince</span><span style="font-size:92%">.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Nefesli sazlar, çığlıklar, haykırışlarla yüklü çıngırtılı, şen şakrak müzikler eşliğinde dağ yollarını tırmandılar. Şoför dönemeçlerde müziğe ayak uyduruyor, otobüsün motoru dişçi delgileri misali cazırdıyor, Thom’un korkusu sahillerini yutan Mississippi, taşan Nil, ürkütücü Amazon, azgın sulu Columbia ve sakin akan Tuna arasında gidip geliyordu. Basınç karnını, şakaklarını zorluyor, kulaklarını tıkıyor, gözlerinden arada birkaç korku damlası süzülüyordu. Düşmanla yüzleşeceklerdi. Düşmanları vardı. Gerçek kötüler. Kendisi iyilerdendi. Öyle miydi? Herkes kendine göre hep iyi değil miydi zaten? Filme çekilse roller nasıl dağıtılırdı? Kimin bakış açısına göre? Thom rolünü kim oynardı? Senaryo yazarı neredeydi? Kim yazmıştı bu şakayı, düşü, alengiri? Dünyanın değişmesini, dur ışıklarıyla, milyonlarca internet bağlantısıyla, şarkı söyleyen balıklarla, dans eden ayıcıklarla, mısır ekmeğiyle, hayvan şekilli kurabiyelerle dolu rahat Amerika’yı istiyor muyum? Tree yanında uyukluyordu. Erik şansına bir Ekuador prensesinin, bir aşk tanrıçasının yanına oturmuştu; konuşuyor, flört ediyordu ve korkunun avucundaki Thom ter döküyordu. Dağlarda yükseklere çıktıkça sıcaklık düştü. Bir And geçidinde, çamurlu bir yolda, inanılmaz diklikte, sis kaplı dağlar arasındaydılar. Atlantis özlüyor muydu kendi Dünya’sını? Dünyanın sırtından bir yük kaldırmak o kadar iyi bir şey miydi? Koltuğun kötülüğü önemli ve gerekli kötülük değil miydi? Mücadele yoksa nasıl mücadele edilirdi?</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Derken geçidi aştılar, alçalmaya, Cuenca’ya doğru inişe geçtiler. Erik otobüsten elinde telefon numarası yazılı bir kâğıt, yüzünde kocaman bir gülümsemeyle indi. Akşam için randevu koparmıştı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Cuenca’da tümüyle farklı, bambaşka bir Ekuador buldular. Arnavut kaldırımı sokaklar, serin hava ve kalite… İki, üç katlı binalar gördüler. Koloni tarzı çatılar, güneye uzanan berrak bir gökyüzü… Batılarında, Andların tepesinde hava kapkaraydı. Cuenca takım elbiseyle dolanmaya uygun görünüyordu. Kimse dönüp bakmıyordu. Sadece Thom’un devliği birkaç ürkek bakış doğurdu. Çatlak, dizel homurtulu otobüsler ve bir iki intihar heveslisi taksi şoförü dışında kent gayet düzenli görünüyordu. Yol sordular ve Jean’in oteline, hosteline,</span> <span style="font-style:italic;font-size:92%">hosepedaje</span><span style="font-size:92%">sine doğru ilerlediler. Art arda iki internet</span> <span style="font-style:italic;font-size:92%">café</span> <span style="font-size:92%">geçtiler ve Thom, Erik’in omzunu yakaladı. “Bak.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ya, evet. Coşabilirsin burada. İnternet pornolarını özlediğine eminim.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Sokakta tek sıra yürüyen uyumsuz bir gruptular. Saçmalık ölçüsünde erkeksi Erik her önüne gelene laubali bir</span> <span style="font-style:italic;font-size:92%">buenas tardes</span> <span style="font-size:92%">çekiyordu; takım elbisesi, modası geçmişliğine karşın şıktı ve centilmenli bir</span> <span style="font-size:92%">filmden fırlamış bıyıklı bir centilmeni andırıyordu. Bakışları yerde, tabutsu sessizlikte, var olmayan bir varlık, bir hayalet misali yürüyen Tree hemen ardındaydı. Üçüncü sırada giysisi kırışık ve dar ve sırtı hâlâ terden nemli dev geliyordu. Dağlardan gelen serin esintiye rağmen kaşlarında ter boncukları dizili, kasları uçuşa hazır, gergindi. İki yüz yıllık, amfiteatr büyüklüğünde katedralleri, her mahallede yeni bir kiliseyi, kırmızı kaldırımları ve taş sokakları geçtiler. Thom balkonlardan çocukların kendisini gösterip</span> <span style="font-style:italic;font-size:92%">gördünüz mü şunu</span> <span style="font-size:92%">dediklerini hayal ediyordu. Kentin güney ucuna, La Casa adlı bir hostele gidiyorlardı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom’un korkusu her sokak başında dostane yüzlü, hasır şapkalı ve tehditkâr coplu bir adamın gölgeli sanrılarını doğuruyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Jean birden bir köşeden çıkıverdi, az daha Erik’le çarpışacaktı. Anında selamlar alınıp verildi, kucaklanıldı. Thom’a daha sıkı sarıldı ve beriki, kızın güzelliğini hatırlamaya arzu ve korkuyu katarak kontrolü kaybetme duygusuyla sarsıldı. Kuşkusunu da bastıramadı: nasıl bulmuştu Jean üçlüyü? İnsan tek seferde kaç duyguyu idare edebilirdi? Gülümsemeye, kibarca özgüvenli görünmeye çabaladı. Kandırabiliyor muydu kimseyi acaba? Jean’in ağzından çıkan her sözcüğü aşırı dikkatle dinledi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jean Erk’in şiş gözüne, Thom’un dudağına dokundu, ıstırabı çekilir kılan türden şefkat sözleri sarf etti. Kolunu Tree’nin omzuna attı ve “Öykünüzü dinlemek için sabırsızlanıyorum,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Üçlüyü hostele yönlendirdi ve Tree günlerdir hiç susmamışmış gibi konuşmaya başladı. Erik bir oda tuttu. Karanlık, çatıdaki odalarına, bir tür dördüncü kata çıkan merdivenleri gacırtılı, üç katlı, soluk bir binaydı. Yeşile çalan turuncuya boyanmış kontrplak duvarlar, tavanda çıplak bir ampul, bir adet iki kişilik yatak ve tahta bir masa… Thom nasıl uyuyacaklarını merak etti. Jean kendi başına odasında, üçü burada. Beyin,</span> <span style="font-style:italic;font-size:92%">üç burada, bir öteki odada; doğal geçişim yasasına uymuyor</span><span style="font-size:92%">, dedi. Arzuları saydı: Önce, ölmek ve sonra, ilki olmazsa davet edilme umudu…</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Bir kafeteryada yemek yediler, konuştular, içtiler. Jean, Thom’un e-postasından sonra koltuğun götürüldüğünü gördüğü evi göz hapsine almıştı ve ayrıntıları anlattı. Dedektifmiş gibi davranıyorlardı. Macera kahramanları gibi… Plan yaptılar. Erik, ölmemize yol açmayacak bir plan lütfen, dedi. Thom, titreyen dizleri masayı sarsmasın diye uğraşıyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Yemeğin ardından Erik, Ekuadorlu randevusu için bir salsa barına gitti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Cuenca sokakları karanlık ve sessizdi. Odalarına öndüler. Thom, sinek ısırıklı Tree’yle yatak paylaşmayı hayal etti. Sosa bulanmış, terli, sigara kokan Erik geç saatlerde gelip yere kıvrıldı hayalinde.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Girişte duraksadı. Tree’nin artık tanıdık yatmaya hazırlanışına giriştiğini gördü: fırçaya aşırı diş macunu, her daim lavaboda köpük bırakma, saat tam dokuzda çöken komamsı uyku… Birden bu odada, bu yatakta ne kadar yatmak istemediğini fark etti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Portland ne durumdaydı acaba? Oradaki rutinlerinden birine geri dönmeyi hayal etmeyi denedi. İnsan bundan çıkıp normal hayata dönebilir miydi? Bir daireye ve bir işe?</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Odaya girmeden, geceye dalmadan hemen önce dönüp Jean’e baktı. Ve Jean kaşlarını kaldırdı. Başı hafifçe odasına doğru eğildi. Thom da kaş kaldırarak yanıt verdi. Bir seferliğine çekingenlikten vazgeçmeye karar verdi, hole, aldığını düşündüğü mesajı doğrulamaya, denemeye indi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sen… Sana… Yani… Sabah kahvaltı etmek ister misin?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kahvaltı. Sabah?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hepimiz kahvaltı edeceğiz. Demin konuştuk ya.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tabii, tabii. Yani demek istediğim… Odan nasıl senin?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Aşağı yukarı—”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Onu sormadım… Demek istediğim… Senle yatabilir miyim?” Tam böyle dediğinden emin değildi. Uyuyorlar mı diye sözcükleri ağzında hayal etti. Söylediğini düşündüğü sözleri duyup duymadığını anlamak için Jean’in yüz ifadesini inceledi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jean gülümsedi. “Thom. Ben… Yüksek sesle söyleyince çok daha gerçek geliyor… Yavaş, ıstıraplı flörtü yeğlemez misin? Genelde öylesini yaparım ben.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom bir adım çekilerek, “Hım,” dedi. “Demek… Demek söyledim… Yani yatmakla ilgili…”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Jean’in yüzü ciddiyet maskına dönüştü. “Dedin galiba. Ben mi dedim yoksa?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ha, olabilir. Evet, sen dedin bence.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“E, iyi o zaman. İş değişir bu durumda.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Öyle mi?” Ne yapması gerektiğinden emin değildi. Ölüm gelecekse, tam zamanıydı şimdi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“E?” dedi Jean.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Yolu göstersen?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Gözlerini kıvırcık saçlarından ayırmadan hostelin dolambaçlı koridorlarında Jean’in peşinden gitti. Diş fırçası, diye düşündü, diş ipi, sabun,</span> <span style="font-style:italic;font-size:92%">prezervatif</span><span style="font-size:92%">… Daha bir, yok, iki hafta önce tanışmamışlar mıydı? Başka birisiyken… Amerika’da, başarısız bir bilgisayarcıyken… Neydi peki şimdi? Süper kahraman Azul-men konumunu çoktan yitirmişti. Jean bir merdivenden indi, bir koridoru geçti, ardından bir merdivene daha, bu sefer çıktı; çıkarken kalçaları Thom’un göz hizasındaydı; varış kaygısı, artı görüş açısının hoşluğuyla keşke bitmese merdiven dedi.</span> <span style="font-style:italic;font-size:92%">Az kaldı</span><span style="font-size:92%">, dedi beyin, önce tene geçen diş, ardından tene yaslanan ten imgeleri sundu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Yaparken, peşinden giderken peşinden gidenin kendisi olduğunun, merdivenleri tırmandığının arkındaydı; kendisine ait her gergin hareketi ikircikli bir gözlemci, kafasının hemen üstünde duran bir oyuncu gibi seyretti. Bedeni sanki bir yönetme koluyla —ha-ha-ha, diye düşündü, ilk defa değil— ya da klavyenin yukarı okuyla kontrol ediliyor, içindeki oyunda yukarı, yukarı, Jean’in göklerdeki, toplumsal bir felaketin veya ona, gaddar sevilme arzusuyla oyuncak ayı misali sarılıp sıkmak istediği kıvrımlı bedenine sahip olmanın mutluluğunun her an saldırabileceği yatak odasına gidiyordu. Ama Jean de bir kere dönüp utangaçça, baştan çıkarırcasına bakmış, niyetin karşılıklı olduğu ipucunu verir görünmüştü.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Derken beyni kafasının üstündeki bilgisayar oyuncusu görüntüsünü çoğaltarak uzattı; bir aynalar evindeydi adeta; yönetme koluyla kontrol edilen her imge hemen üstündeki bir başkasının kontrolündeydi ve görüntü kontrol kolunu kendisinin mi yoksa başkasının mı tuttuğunu anlayamayacağı uzaklığa erişiyordu. Hişt, dedi beynine, bırak tadını çıkarayım şunun; bırak insan olayım.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Jean odasına girince ışıkları bir anlığına yaktı ve kapatarak odayı ve içindekileri belleğe kaydetti. Gözleri karanlığa alıştı. Bir bulutun ardından sızan minnacık ay ışığı parçası Jean’in siluetini çiziyordu. Thom’a bakıyordu Jean. E? Birden Jean’in giysilerinden kurtulduğunu fark etti.</span> <span style="font-style:italic;font-size:92%">Çıplak</span><span style="font-size:92%">, diye atıldı beyin. Sağ ol. Biliyoruz tanımı. Gömleğini çıkardı,</span> <span style="font-style:italic;font-size:92%">tuşe</span><span style="font-size:92%">. Oda konuşulmayacak denli sessizdi. Çıkacak bir ses tuhaf, özür dileyici görünecekti.</span> <span style="font-style:italic;font-size:92%">Mis labios estan cerrados</span><span style="font-size:92%">. Jean duvara tutunarak ilerledi. Kocaman oda, ortada yatak… Thom diğer duvara tutundu, ayakkabısını çıkarırken tökezledi, toparlandı.</span> <span style="font-style:italic;font-size:92%">Sarsaklığın yeri değil. Şimdi olmaz. Bilgisayar şeyini yaptım diye mi hoşlanıyor benden? Hoşlanıyor mu benden? Sadece seks mi istiyor? Bir insan irisiyle seksin nasıl olacağını mı merak ediyor? Kullanıyor mu beni?</span> <span style="font-size:92%">Kapa çeneni, beyin. Ayakkabılar, pantolon, iç çamaşırlar alelacele çıktı ve hareket ettiğini umduğu şekilde, çevik, duvarda sürünme oynayarak, bu yaban hayvanı şeyini sürdürerek hareket etti. Yoksa durmalı mıydı şimdi? Oynuyor mu yoksa benden mi kaçıyor? Kapa. Çeneni. Durdu, duvara yaslandı, Jean’in kolları birbirlerine değene dek gelişini izledi; loşluk kıvrımları vurguluyor, her şey gölge içinde gölgeye dönüşüyor, ikisi de ileri bakıyordu. Jean biraz daha geldi, önüne geçti, sırtını beline dayadı, başı kolunda gezindi, köprücük kemiğine sürtündü.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom’u yatağa çekti. Thom ebadının farkındaydı. Her yerdeydi ebadı. Jean, Thom’u oradan, ebadının tümünden tuttu. Tüm ebadıyla sırt üstü yatırdı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Sonrasında karanlıkta saatlerce fısıldaştılar. Yeni bir şey edindiğinde uyumanın zorluğu… Hemen yanı başında…</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Gece sıcağında çarşafı üstlerinden attılar ve Thom yan yatarak Jean’in şafakla uyumasını seyretti. Saç telleri yüreğini acıtan yuvarlaklıkta ve dolgunluktaki ve mükemmellikteki dudaklarının, sıradan çeneyle hafif kemerli burnun arasına yerleşerek çok daha fazla parlayan ve şakıyan dudaklarının üstünde birleşmişti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom’un gözleri Jean’in boynundan köprücük kemiğinin birleştiği yerdeki, uyurken bir avuç cıvanın konabileceği derinlikteki çukura, çay yapraklarının demlensin diye atılabileceği kusursuz havuza kaydı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Göğsünün yavaşça inip kalkışını izler ve horlamaların en hafifinin teskin edici ıslığını dinlerken bedenine yakın memenin bir anlığına tüyleri ürperdi, ucu sertleşti; elini memenin hemen üstüne getirdi, sıcaklığını hissetti.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Belki onca yolu bunun için gelmişimdir. Belki bir kadını elde etmenin düşünülmüş en özenli, en gösterişli, en karmaşık yolu budur. Eli belli belirsiz aşağı kaydı, göbeğin yumuşacık teni üstünde gezindi, bir anlığına işaret parmağını göbek deliğine değdirdi. Jean’in soluk alışı değişti, hızlandı. Uykusunda Thom’a döndü, sokuldu, eli arayıp ensesini buldu, bacağı kalçasının üstüne yerleşti. Dudaklarını yaladı ve Thom, uykunun bu seviyede yakınlaşmaya, bu seviyede şehvete izin verişine</span> <span style="font-size:92%">şaşarak soluk alışı normale dönene kadar nefesini tuttu. Jean güvenmişti Thom’a ve Thom, nedenini merak ediyordu. Yaşamı herhangi bir gözlemciye bir dizi karman çorman itkiden ibaret görünmeliydi. Belinin inceldiği yerden çağırıcasına yataktan yükselen kalçasını hafifçe kavradı, sertçe kendisine çekip çığlığı basana dek kollarında sıkmak istedi. Güveniyorum ona, dedi ve Erik’in kuşkularının sözcükleri arasında yüzdüğünü, sözcüklerini boğduğunu gördü.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Nerden bilmişti koltuğun burada olduğunu? Üç arkadaşı bulmuş, peşlerinden binlerce kilometrelik yol gelmişti. Thom korkusunu yutmaya çabaladı. Jean bulmuştu izlerini ve safça yatmıştı kızla…</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Kapalı göz kapaklarına dikti gözlerini. Thom’un kalbi gümbürder, paranoyası yükselirken, Jean rahatça uyuyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Birden emin oldu. Başka türlüsü mümkün değildi. Erik ve Tree ile birlikte bir kalıntı, belki bir kutsal emanet taşıyorlardı. Önemliydiler. Herkes peşlerindeydi ve elbette koleksiyoncular yalnızlığını, kalbi kırık kişiliğini potansiyel zaaf sayacaklardı. Ne yapmak için peki?</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Jean, avını yakalayan örümcek misali sarmalamıştı Thom’u. Uyandırmadan kalkması imkânsızdı. Ama alt etmesi kolaydı. Odada başkası yoksa tabii. Başka bir varlığı duymak için kulak kabarttı, kanının kulaklarında dalgalar misali yankılanışını, soluğunu tren sesi gibi duyana dek dinledi. Derken Jean’in uyandığını ve kendisini seyrettiğini, kocaman siyah bilye gözlerinin açıldığını ama doğru dürüst görünmediğini, hiç kırpmadan, meşum baktığını fark etti. Ardından yalnız yatan Tree’yi anımsadı. İstedikleri Tree’ydi. Düşçülerinin peşindeydiler.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jean’i itekleyerek bağırdı: “Ne yaptınız ona?” Yataktan fırladı, peşinde boğuk, kırgın bir çağrıyla Tree’nin odasına koştu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Kapıyı hızla açarak içeri daldı ve yatakta gürültüyle horlayan şekli görünce rahatladı. Işığı açtığındaysa Erik’in diken bıyıklarını gördü. “Erik!” diye bağırdı. “Erik!” Omuzlarından yakalayıp sarstı arkadaşını.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik sersem bakışlarla uyandı. “Thom! Git başımdan be!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tree nerede?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne bileyim nerede? Uyuyorum ulan! Sen neredeydin esas? Kayıp sensin…”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Jean…” dedi ve sustu. Tree eşikteydi; yüzü çölde kalmış kemik gibi bembeyazdı ve alelacele üstüne bir şeyler geçirmiş Jean hemen arkasındaydı. Thom çırılçıplaklığını, aceleciliğinin yarattığı sahnenin ortasında dikildiğini fark etti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ben… Bu gece çok gitmem gerekti banyoya,” dedi Tree. Elleri karnındaydı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jean, “Ah, tatlım,” dedi ve Tree’nin omzuna hafifçe vurdu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom içine düştüğü durumdan, çırılçıplak ve seks ve ter kokan ve yanlış suçlamalarla yüklü halden kendisini nasıl kurtarabileceğini bilemiyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik muzip bir gülümseme sundu, göz kırptı ve arkasını döndü. “Hiç değilse birimiz şanslı çıkmış bu gece,” dedi ve yorganı kafasına çekti. “Yanlış alarm, millet.” Sesi yorganın altından boğuk geliyordu. “Aşk yuvanıza dönün de şu ayyaş iki dakika gözünü kapasın.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, Jean’in peşinden odasına başı önde gitti. Yatağa birlikte girdiler ama bir sürü özürden sonra bile Thom içindeki kuşku tohumunu atamadı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İnan bana, Thom,” dedi Jean. “Hoşlandım sizden… Siz ve projeniz ilgimi çekti, ben de peşinize düştüm. Bendeki muhabir merakı ve güveninizi yitirecek bir şey yaptığımı hiç sanmıyorum.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom gülümseyip başıyla evetledi. “Tamam. Deneyeceğim…” dedi ve denediğine inandı. Anlaşmayı mühürlemek ve artık kuşkuları gidermek için bir daha seviştiler.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Kahvaltıda planı gözden geçirdiler ve plan saydıkları şeyin üstünde düşünmeye değmeyeceğine karar verdiler.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom’un midesi gayet konuşkandı ama onun dışında uzun süredir hissetmediği kadar iyi hissediyordu kendisini. Hatta kahramanca davranıp, sırf kutlama hayrına kızarmış buğday ekmeğinden bir-iki ısırık bile aldı.</span> <span style="font-style:italic;font-size:92%">Hatırlıyor musun dün geceyi</span><span style="font-size:92%">, dedi beyin.</span> <span style="font-style:italic;font-size:92%">Nasıldın, hatırlıyor musun? Senden hoşlanan birisi var</span><span style="font-size:92%">. Biliyorum, biliyorum.</span> <span style="font-style:italic;font-size:92%">Evet de, dün gecenin kalanını hatırlıyor musun?</span> <span style="font-size:92%">Ama belki hatırlıyordur. Belki hoşlanıyordur benden sahiden.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Süzüp süzmediklerini anlamak için arkadaşlarına alelacele bir bakış attı, ardından kızarmış ekmeğinden bir ısırık daha aldı. “Gidip kapılarını çalıverelim.” Gülümseyerek omzu silkti. “Neden olmasın?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Öldürtelim mi kendimizi yani? Kendimizi öldürtmememizi ön şart koşmamış mıydım ben daha önce?” Erik’in gözleri alkol, sigara, dans ve cinsel hayal kırıklığından kanlanmıştı ve huysuzluğu üstündeydi. Çatalının dişlerini bıyığına sürttü. “Tatilimizin tatil kısmı ne zaman başlayacak ulan?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Koltuğun bulunduğu evin önünden geçip geri döndüler. Avluya açılan, yoldan alçak seviyedeki büyük metal kapı, yayaların yoğun kullandığı taş merdivenlerin neredeyse hemen yanındaydı; devasa dört katlı ev, Erik’in Kurban Bıçağı Havzası diye çevirdiği Tomebamba Nehri’ne bakıyordu. Süper. Koltuk Cuenca’nın karanlık, yüksek korumalı köşelerinden birinde değil, kamusal buluşma noktasının dibindeki bir evdeydi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik, Jean’i üçüncü defa sorguladı. “Eminsin… Yani bizim koltuğu gördüğüne kesin eminsin, değil mi?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hayır, Erik. Dedim ya, hatırladığım kadarıyla sizin koltuğa benziyordu. Bir koltuktu ve Thom’un demin söylediği gibi, adamlardan bir tanesi tarif ettiğiniz tiplerden birisine benziyordu. Öte yandan, başka bir sürü ipucu görmüyorum elinizde.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, dayanacak hiçbir kanıt düşünemeden neşeyle, “Kimse öldürülmeyecek,” dedi. “Her şey yoluna girecek! Hem Erik, sen zaten bir kere öldün bu yolculukta. Bir zararı olmadı sana.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne yani, kapıyı çalıp geri vermelerini mi isteyelim diyorsun?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İsteyenin bir yüzü kara. Annem hep öyle der.” Saçmaladığının farkındaydı. Tree saçmalığa daha fazla yer açar görünüyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Evet, belki…” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tree, lütfen bu salaklığa alet etme kendini,” dedi Erik. “Saçmalıyor herif. Sen bile kavrayabilirsin yani. Aklını bozmuş bir şeyler bunun.” Jean’e bakarak kaş kaldırdı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bilmiyorum. Babam da o lafı ederdi,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jean kıkırdadı. “Peki, hayır derlerse?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik, Per’in taklidini yaparak, “Değerli, çok değerli,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“O zaman B planına geçeriz,” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Neymiş o?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, “Gizlice girmek. A planı, kibarca istemek, B gizlice girmek, C kapıyı kırıp dalmak,” dedi ve yumruğunu avucuna indirdi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“D de nalları dikmek çekmek herhalde, dangalak,” dedi Erik.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bana uyar.” Tree doğruldu. “Haydi.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tree!” Erik masanın üstünden uzanıp Tree’yi çekerek yerine oturttu. “Böyle plan olmaz.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Aslında cidden,” dedi Thom, “gidip bir konuşalım ve kimlerle uğraştığımızı görelim bence.” Güzelim grubunu, üçünü birden omuzlayıp kent içinde resmigeçit yaparcasına, tüm bunların hiçbir anlamı kalmayana kadar uzaklara taşımak geliyordu içinden.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik bakışlarını kahvesine indirdi, gücenik ve bezgin konuştu. “Tetikte olacaklar, koltuğu götürecekler, başa çıkması iyice zorlaşacak,” dedi. “Ama kimse Erik’i dinlemiyor. Akıllı Erik’i. Alo?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Grup çoktan yola koyulmuştu bile.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom, beton duvara gömülü metal kapının önünde durdu ve kapıya vurdu. Bir sürü sahanlığa sahip taş merdivenlerden alçaktaydı. Tam Rocky’nin kullanacağı türden taş merdivenler, diye düşündü ve aynı anda merdivenlerde aşağı yukarı koşturan, eşofmanlı, ter içinde bir sürü Rocky’nin bulunduğunu fark etti. Ortasında takıyla merdivenler işlek yollardan biriydi. Jean, Erik ve Tree merdivenlerin başında durmuş, kaçmaya veya iş zora geldiğinde bedenleri her ne yapacaksa ona hazır, heyecanla aşağı bakıyorlardı. Neden korkmuyordu peki Thom? Dünkü onca korku…</span> <span style="font-size:92%;background-color:#ffff00">Beyni sifonu çekilen bir tuvalet görüntüsü getirdi;</span> <span style="font-style:italic;font-size:92%;background-color:#ffff00">forşşş, tersten sifon</span><span style="font-size:92%;background-color:#ffff00">, diye hatırlattı</span><span style="font-size:92%">. Thom bir daha kapıyı tıklattı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Kapıyı üçüncü defa vurdu, kafasını kaldırıp elerlini kavuşturmuş, kaygıyla izleyen Jean’e, kıvırcık saçlarına, arkadaşlarının elleriyle gel geri işaretlerine, Erik’in sabırsızca dolanmasına baktı ve üçüne birden el salladı. Kapıya gelen çıkmayınca uzanıp tutamağı denedi ve hop! Kapı açılıverdi. Karşısına ortasında bakımsız bahçesiyle geniş bir avlu ile yüksek, derin dikilmemiş, yamaçta dengelenmiş beton bir ev çıktı. Ana girişe birkaç basamakla çıkılıyordu. Thom içeri girdi, kapıyı kapadı ve kapının arkasında hasır şapkalı, dostane yüzünde kollu kumar makineleri misali ifadeler uçuşan adamı ve elindeki, copun yerini almış kesik uçlu çifteyi gördü. Silahı doğrulttu. Bu anı yüzlerce defa hayal etmişti Thom. İdmanlıydı; yumruklarını sıktı, bedeni gerildi; yüklenmeye hazırdı ama heyhat, beyin önceki senaryolara göğsüne dayanan silah eklemeyi es geçmişti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Dostane yüz bir kez daha dostane ifadesine döndü. “Kafan nasıl?” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Korku tuvaleti sifonun işe yaramadığını fark eden Thom, “Hâlâ şiş,” dedi. Sifonla gidenler geri geliyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Koltuk için geldin, değil mi?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom başıyla evetledi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Şimdi seni öldürmem gerekecek, farkındasın değil mi?” dedi adam.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom iki taraflı kazanç durumu diye düşünüp rahatlayarak bir daha baş onayı verdi. Adam filmlerden çıkma laflar söylüyordu. Demek ki iyi adamlar her an ortaya çıkabilirdi. Ve eğer çıkmazlarsa, eğer iyi adamlar merdivenin tepesinde, silah sesi duyana kadar B, C ve D planlarını konuşmaya devam ederlerse kendisi için macera biter, Ekuador’a gömülüp huzur içinde yatardı. Annesi ne düşünürdü? Portland’a iş aramaya git, Ekuador’da öl…</span> <span style="font-style:italic;font-size:92%">Buradaki toprakta daha fazla böcek vardır</span><span style="font-size:92%">, diye atıldı beyin,</span> <span style="font-style:italic;font-size:92%">İnka toprakları</span><span style="font-size:92%">… Adam göğsünden ittirdi. Thom eller havada geriledi; çifte bedenine yön veren direksiyon vazifesi görüyordu şimdi. Beyin derhal birkaç aksiyon sahnesi gösterdi ve hızla hepsini bir yana itti. Yükseltili merkez bahçeye doğru yürüdüler. Namlu ısrarla dürtüyordu —</span><span style="font-style:italic;font-size:92%">bahçenin sulanmaya ihtiyacı var</span><span style="font-size:92%">, dedi beyin; ölüm öncesi sükûneti basmıştı— ve kapı açılıverdi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Dostane yüz önce kapıya baktı, ardından dikkatini tekrar Thom’a çevirdi ve ucunda Thom’un yumruğunu taşıyan bir piston hareketiyle karşılaştı. Adamın hasır şapkası bir an kendi başına havada asılı kaldı, ardından altındaki bedenin bıraktığı boşluğa düşüp kanlı dişlerle yatan dostane yüzün göğsüne kondu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Thom!” dedi Erik. Tree ile Jean hemen yanındaydı. “İyi misin?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-style:italic;font-size:92%">Çifteyi al</span><span style="font-size:92%">, dedi beyin.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik, Tree ve Jean kımıldamadan durdular. Kapı arkalarından kapandı. Thom silahı, aklına dolan, kullanımı, işlevine dair bilgi kırıntılarıyla aldı. Sol eliyle namlusundan rahatça tutu çifteyi. Deriyle kaplı yüzlerce kemikten kurulu diğer elinde, dünya ezicisinde hafif kanama vardı. Evin girişine doğru ilerledi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Thom,” dedi Jean. “Bekle.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Plan yapalım.” Erik yerdeki adama bakıyordu. “İyi vuruştu, kardeş.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom, “Plan falan yok,” dedi, merdivenlere atıldı ve yaptığına şaşarak kapıyı çaldı.</span> <span style="font-style:italic;font-size:92%">Aç işte</span><span style="font-size:92%">, dedi beyin. Tutamağı çevirdi; bu kapı da kilitlenmemişti.</span> <span style="font-style:italic;font-size:92%">Pek örgütlü değil</span><span style="font-size:92%">, gözleminde bulundu beyin. İçerisi yakın zamanda yaşanmış kargaşayla karışık bir deri, antika ve resim curcunasıydı. Yere saçılı kırık tabaklar, bir aynadan kalan parçalar arasında kırık bir kahve kupası… Biri, diğerine atılmıştı anlaşılan. Azman yemek masasının başında bir sandalye devrilmişti; masanın üstüne kâğıt ve kitaplar saçılmıştı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Uzak bir odadan yayını kesilmiş bir televizyonun hışırtısı duyuluyordu. Rüzgâr, pencerelerin bulunması gereken yerde perdeleri uçuşturuyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, televizyon sesinin geldiği yöne ilerledi; beyin hâlâ filmlerden parçalar oynatıyor, gerçeğin üstüne saydamlıklar seriyor, karıncalı televizyon ekranlı senaryoları öne çıkarıyordu: göğsüne saplı bıçakla yatağın yanında yatan kadın, sallanan sandalyede anormal zayıf, donuk bakışlı adam, elinde yarısına kadar yanmış, külü sütünde sigara, beyni duvarda, kendisi yerde, tabancası sağ elinde bir iş adamı…</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom kapının önüne dikilip içeriden gelen televizyon hışırtısını dinledi. Jean arkasında, Tree ile Erik evin bir yerlerindeydi. Korku sifonunu çekti, derin bir nefes aldı ve kapıyı açtı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">İçeride yetmiş yaşlarında, saçları siyah kaynak maskının yanlarından fırlamış, uzun boylu bir Ekuadorlu vardı. Televizyon yoktu: adamın elinde saçma ölçüde beyaz hışırtı sesi çıkaran bir kaynak üfleci vardı ve üfleçle koltuk üstünde çalışıyordu. Kitaplar, kül tablası ve kalın halıdan odanın bir zamanlar çalışma veya okuma odası görevini yaptığı anlaşılıyordu ama şimdi içi alet edevatla, kırık dökük eşyayla ve zehirli lehim kokusuyla doluydu. Bir yıkım aygıtları ordusu —hızar, matkap, balta, balyoz, kol demiri— çoktan başarısızlığa uğramış görünüyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom ve Jean eşikte fark edilmeden dikilip koltuktan yükselen dumanı izlediler, zehirli kokuyu aldılar, alevlerin ucunda yanarak açılan deliğin hiç var olmamışçasına hızla kapanışını seyrettiler. Adam birkaç beyhude denemenin ardından üfleci kapadı, maskını çıkarıp fırlattı ve koltuğa bir-iki tekme savurdu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hey, o benim işim.” Erik arkalarından gelip odaya daldı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Adam irkilerek döndü, üfleci açmaya çalıştı ve Erik içeri dalıp Thom silahı doğrulttuğunda pes etti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne yapmaya çalışıyordun? Ne rezillik!”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“</span><span style="font-style:italic;font-size:92%">Es invencible</span><span style="font-size:92%">,” dedi adam.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik omuz silkti, koltuğun ucunu tutup kaldırdı. “Haydi, alacağımızı bulduk.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jean atılıp Thom’dan önce koltuğun diğer ucunu tuttu ve Erik’le birlikte odadan çıkardılar, koridoru geçtiler ve peşlerinde Thom ve Tree, dışarı çıktılar. Dostane surat avluda yoktu. Thom hasır şapkayı alıp giydi, yerine silahı bıraktı. “Eh,” dedi. “O kadar zor olmadı.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne yapıyoruz şimdi?” Erik gergin sıvazladı bıyığını. Önceki geceyi, hoş bir gezi yapmak için birkaç haftalığına işi gücü bırakmayı nasıl istediğini düşündü.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Otele götüreceğiz herhalde, ha?” dedi Jean.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Otele mi, Thom?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Tabii, evet.” Thom neden birden herkesin kendisine sorular yönelttiğini merak etti. Tree, alnında ter, donuk bakışlarla peşlerinden geliyordu.</span> <span style="font-style:italic;font-size:92%">Pata-pata-pata</span><span style="font-size:92%">… Bir helikopter dolandı üstlerinde. Thom, tepeye vardıklarında merdivenlerden aşağı baktı ve nehrin karşı kıyısına gelen bir minibüsü gördü. İçinden bir sürü adam çıktı ve onlara doğru koşturmaya başladı. “Çocuklar?” dedi. “Şunlar sanki… Peşimizden geliyorlar!” Yöne bakmadan koşmaya başladı, ardından dönerek koltuğun taşınmasına yardıma geldi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik ile Jean, gözleri yaklaşan adamlarda, donakalmışlardı. Adamların silahları vardı ve gören herkes sağa sola kaçışıyordu. Thom koltuğu ortasından yakaladı ve iki taşıyıcıyı harekete zorladı; koşmaya başladılar, otellerini geçtiler. Bir şey çıkacak, bir çare gelecek, diye düşündü Thom. Adamlar merdivenlerin tepesine erişemeden bir köşeyi dönmeyi becerdiler. Tree geride kalmıştı, tökezleyerek ilerliyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tree, nereye gideceğiz,” diye bağırdı Thom. Nesi vardı bu oğlanın?</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Şunu saklayıp nereye gidebileceğimizi düşünelim,” dedi Jean.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Şose sokakta ellerinden geldiğince hızlı ilerlediler. Herkes tuhaf</span> <span style="font-style:italic;font-size:92%">gringo</span> <span style="font-size:92%">geçidini izlemek için durup bakıyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree binaların üstünden görünen And dağlarını, Richter kaydı gibi görünen girintili çıkıntılı sırayı işaret etti. Hiçbir şey demeden indirdi elini.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Adamlar arkalarında kalan bloğun köşesinde belirdiler. Tam hız koşuyorlardı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom, takipçilerin görüş alanından çıkmak için koltuğu var gücüyle sürükleyip köşeyi dönerken, “Öldük biz! Öldük!” diye bağırdı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jean, “Şurada,” diyerek kavşakta durmuş kamyonu gösterdi. “Erik, derdimizi senin anlatman gerekecek.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Kamyon kavşakta hareket ederken atıldılar. Koltuk havaya kalktı ve kamyonun damperine fırladı, dört İnka-Kola kasasına toslayarak yerini buldu. Kamyon ani frenle durdu, şoför arkaya asılan veletleri görmek için penceresinden uzandı. Erik diğer yandan fırladı ve kapıyı açtığı gibi yolcu koltuğuna yerleşti. Adamlar köşeyi dönüp koşarak yaklaşırken Erik’in şoförle konuşmasını izlediler.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tree nerede?” Thom, kamyonun arkasında ayağa kalktı. Tree, kafası önde, adamların birkaç adım ilerisinde, amatör bir kuklacının eline geçmiş bir kukla gibi düşe kalka, eli ayağına dolanarak, insan koşusundan uzak hareketlerle kamyona yetişmeye çabalıyordu. Thom, arkadaşının kamyona yetişemeyeceğini fark etti. Adamlardan birisi elleri önde, Tree’yi yakalamaya hazırlanıyordu. Thom, “Gidin!” diye bağırdı Jean’e. “Yetişiriz size!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Kamyon hareket ederken atladı ve gözleri Tree’yi yakalamalarına ramak kalan altı adamda, var gücüyle koşmaya başladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree’nin yanından geçerek gömleğinin ucunu yakalayan adama, savunma oyuncuları gibi yüklendi. Dizlerini kırarak omzunu adamın göğsüne gömdü. Ayakları yerden kesilen adam savrularak iç kaldırıcı bir sesle park etmiş arabalardan birine çarptı ve yere devrildi. Thom, Tree’nin hâlâ koşmaya çalıştığını gördü ama şimdi, az ileride yoğun trafik yüzünden duraklamak zorunda kalan kamyona doğru koşturana damarlın gerisindeydi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Tree!” diye bağırdı. Tree artık koşmaktan ziyade tökezleyerek, ağır aksak ilerliyordu. Her adımda kafası kontrolsüzce sallanıyor, mecalsiz kolları vücuduna çarpıp duruyordu. Thom döndü, arkadaşına koştu ve diğer beş adamın tamamen kamyona odaklandıklarını görerek rahatladı. “Tree,” diye seslendi. “Tree!” Ama Tree anlamıyordu. Thom durdurabilmek için atılıp arkadaşına sarıldı. Kısa, cansız bir debelenme yaşandı; Tree’nin kolları ve bacakları kımıldadı, büküldü ve hareket sona erdi. Thom arkadaşını çevirdi, omuzlarından tuttu. “Nen var senin?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree’nin yüzü terle kaplıydı ve gözleri çizgi haline gelmişti. Thom göz attığında kamyonun kavşaktan yavaşça uzaklaştığını gördü. Jean arkasında ayağa kalkmış, takipçilere beysbolcular misali sarı İnka-Kola şişeleri savuruyordu. Uçuşan şişlerden bir tanesi adamlardan birinin tam alına isabet etti. Bir diğerinin bir arabaya çarpmasıyla alarm sesi başladı. Thom’un duyduğu muazzam gururu, geride kalmayı fark edişin paniği izledi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tree!” Hafifçe sarstı arkadaşını.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İyi değilim ben…”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom iki el silah sesiyle irkildi. Adamlardan ikisi sokağın ortasında durmuş, silahlarını doğrultmuşlardı. Jean’i göremedi. “Tanrım… Lütfen.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree’yi doğrulttu ve elini alnına koyarak ateşine baktı. “Has… Doktora götüreyim mi seni?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree zayıf bir sesle, “Koltuğu takip et,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom başıyla onayladı. “Koltuğu takip et.” Koltuğu takibe uygun yol bulmak için etrafına bakındı. Nasıl takip edebilirlerdi koltuğu? İndirdiği adam hâlâ yerdeydi. Adamın ceketinden kıvrımlı ahşap bir şeyin çıktığını gördü. Bir tabanca…</span> <span style="font-style:italic;font-size:92%">Bu da tıpkı filmlerdeki gibi</span><span style="font-size:92%">, dedi beyin.</span> <span style="font-style:italic;font-size:92%">Düşmanın silahını al, mermi kontrolü yap, topu döndür, namluyu üfle</span><span style="font-size:92%">… Toplu tabanca değil bu, dedi Thom beynine. Ayrıca duman ateş ettikten sonra üflenir. Tabancayı alıp filmlerdeki gibi belinin arka tarafına sıkıştırdı. Pek rahatsızdı, batıyordu. Pantolonun beli fazla dardı belki. Pekâlâ, düşün,</span> <span style="font-style:italic;font-size:92%">kafayı çalıştır</span><span style="font-size:92%">!</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Taksi?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree gözlerini kapadı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom yaklaşan bir taksiye el-kol sallayarak bağırdı: “Taksi!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree’yi arabaya tıktı, kendisi de bindi, kapıyı hızla kapadı ve ardından derdini nasıl anlatabileceğine dair en ufak fikrinin bulunmadığını fark etti. Parası var mıydı peki? Kamyonun gittiği yönü işaret etti. Beli acıyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Şoför gözlerini kırpıştırarak yön gösteren parmağa baktı. Anlaşılmaz bir şeyler söyledi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom parmağı iyice vurgulayarak bir daha denedi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Şoför omzu silkti ve gaza bastı. Thom ceplerinde para ararken belindeki ağrının tabancadan kaynaklandığını fark etti. Tabancayı çıkarıp önce kucağına koydu, ardından telaşla ceketinin iç cebine tıkıştırdı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Tree, gözleri kapalı koltuğa yığılmıştı. Thom ceplerini karıştırdı ve pantolon cebinde bir tomar para buldu. Nereden bulmuştu Tree bu kadar parayı? Ön koltuğa yirmi dolar attı ve şoför şaşırarak baktı. Thom neme lazım gibisinden bir yirmilik daha attı ve arabanın hızlandığını fark etti. Dışarısı arabalar, yayalar ve okul çocuklarıyla doluydu ve etrafta düşmandan iz yoktu. Lütfen Jean iyi olsun, lütfen…</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tree? Yardım et bana… Nereye gideceğiz?” Tree, kemikleri bedenini terk etmişçesine yana kaydı. Gözleri hâlâ kapalıydı ve rengi iyice solmuştu. Yardımı dokunmayacaktı. Koltuğun nereye gittiğini kendi bulmak zorundaydı. Saçlarından bir avuç yakalayıp çekti. Hapı yutmuşlardı. Jean vurulmuştu belki. Birden Tree’nin ağzının kımıldadığını gördü.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sola,” diye fısıldadı ağız.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sola, sola! Tanrım… Sol nasıl deniyordu? Sol nasıl deniyordu, biliyor musun?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Yanıt gelmedi Tree’den.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Öne uzandı ve bir kez daha parmağıyla şoföre yönü göstermeye çalıştı. Şoför bir şeyler söyledi ve sola sinyal verdi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“</span><span style="font-style:italic;font-size:92%">No… No hable espanol</span><span style="font-size:92%">,” dedi Thom çekinerek.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Şoför solu gösterdi. “</span><span style="font-style:italic;font-size:92%">Izquierda</span><span style="font-size:92%">.” Ardından sağı. “</span><span style="font-style:italic;font-size:92%">Derecha</span><span style="font-size:92%">.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom işaret ederek tekrarladı. “</span><span style="font-style:italic;font-size:92%">Izquierda… Derecha</span><span style="font-size:92%">.” Sonra içinden ezberlemeye çalıştı.</span> <span style="font-style:italic;font-size:92%">Izquierda, derecha, izquierda, derecha</span><span style="font-size:92%">… Ne demeye böyle karmaşıklaştırırlardı bu dilleri? “Tree, yardım etmelisin… Uyuma ve yol göster…”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Dağlar.” Tree’nin hareket eden tek yeri dudaklarıydı. “Geldiğimiz yoldan.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Dağ nasıl deniyordu? Thom belleğini taradı.</span> <span style="font-style:italic;font-size:92%">Mountainos</span><span style="font-size:92%">?</span> <span style="font-style:italic;font-size:92%">Esmountains</span><span style="font-size:92%">?</span><span class="FootnoteSymbol"><span style="font-size:92%"><span class="Footnoteanchor"><a href="#ftn24" id="bodyftn24">24</a></span></span></span> <span style="font-size:92%">İkisini de denedi ama tatmin edici sonuç alamadı. Binaların arasından dağların bir kısmı görününce işaret etti. “</span><span style="font-style:italic;font-size:92%">Vamos, vamos</span><span style="font-size:92%">!”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“</span><span style="font-style:italic;font-size:92%">Cajas</span><span style="font-size:92%">?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“</span><span style="font-style:italic;font-size:92%">Cajas, sev an al Cajas, el parque</span><span style="font-size:92%">?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Affedersin, ben… E… Anlamıyorum,” dedi ve kaygılı bir ritimle gaz çıkardı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Şoför, boş ver, kasma gibisinden sıkkınca elini salladı ve sürmeye devam etti.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom, iki yirmiliğin yanına bir onluk daha attı.</span> <span style="font-style:italic;font-size:92%">Birbirinizi anlamaya fayda etmeyecek pek</span><span style="font-size:92%">, dedi beyin. Biliyorum, biliyorum ama belki… Bilmiyorum, elimden geleni yapıyorum işte. Bir arpça kızarmış ekmek ne kadar gaza eşitti acaba?</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Dağlara doğru devam ettiler. Kıvrılarak çıkan yolu tırmandılar, gittikçe yükseğe, nefes almanın güçleştiği rakıma çıktılar. Yol arkalarında düğümlenmiş bir tel gibi uzanıyordu. Thom arkadaşlarını geride mi bıraktığını merak ediyordu. Kamyonun buralara çıkması mümkün değildi. Jean, şişe atıcısı, muhabiri Jean ne durumdaydı acaba?</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Derme çatma yol kenarı lokantalarının, peşlerinde eşekleriyle şapkalı ve örtülü adamların yanından geçtiler. Ağaçlar ve bitki örtüsü gittikçe seyrekleşti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Derken Tree, bir fare kapanının aniliğiyle uyanıverdi. “Burası! Burada dur!” Kanlanmış, yaşlı gözleri su birikintilerini andırıyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Issızlığın ortasındaydılar.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Burası mı?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Durdur arabayı.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, durma anlamına geleni bulmaya çalışarak çeşitli işaretler yaptı. Şoför kenara çekti, dönüp iki arkadaşı kuşkuyla süzdü.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree düşe kalka arabadan indi, yol kenarında diz çöktü. Öne eğildi, ellerini yere dayadı ve şiddetle kustu. Thom şoföre sorun yok, burada inecektik zaten cümlesini işaret etmeye çalıştı. Öyle miydi peki? Tanrı aşkına, ne yapıyorlardı? Tree ölüyordu galiba…</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Şoför kafasını sallayıp bakarak gitti. Tree dört ayağı üstünde duruyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tree, çılgınlık bu… Doktora gitmen lazım.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree tükürdü. “Muhtemelen.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne yapacağız peki şimdi?” Thom sesinin bodrumda kapalı kalmış, ürkek bir çocuk gibi çıkmamasına uğraşıyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Patikadan gideceğiz.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Ne patikası? Patika falan yok burada.” Kayalık bir yamaç soldan dimdik aşağı iniyordu ve her yamaçla doruğun ardından daha fazla sis kaplı yenisi geliyor, art arda inen yamaçlar görüntüde sadece girintili çıkıntılı, solgun şekiller kalan dek devam ediyordu. Sağdaysa kıvrılıp tekrar aynı seviyeye çıkana dek tatlı bir eğimle alçalan bir eğim vardı. Her yeri kaplayan pus, uzaklarda yoğun sise dönüşüyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree ağır hareketlerle kalktı. Yavaş adımlarla, dikkatle ilerledi, sağdaki yol kenarlığını aştı ve yürümeye koyuldu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tree! Buraya gelmiş olamazlar, onlar…” Thom’un karnı çırpıcı misali guruldadı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree, her an yere devrilecekmiş gibi yürümeye devam etti. Thom arkadaşının onca halsiz görüntüsüne rağmen bu kadar hızlı hareket etmesine şaşarak adımlarını sıklaştırdı. Elli metre kadar sonra incecik patika, sırtüstü dönmüş yılan misali ortaya çıktı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Görünmez bir ip, manyetik bir güç tarafından çekiliyormuş gibi yürüyen, irade yoksunluğuna rağmen ilerleyen Tree’ye adım uydurmakta zorlanıyordu. Sadece yürüyüş hızları ısınmalarını sağlıyordu. Hava soğuktu. Yağmur serpiştirip kesildi. Thom’un solukları kesikleşti. Deniz seviyesinden yükseklikleri üç bin metreyi aşmıştı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Las cajas, yani</span> <span style="font-style:italic;font-size:92%">kutuların</span> <span style="font-size:92%">derinlerine daldılar. Önlerinde yol açılamayacak, insan uygarlığına uygunsuz zorlukta, dağlarlın enginliğindeki birkaç köşe dışında yaşam bulunmayan yüzlerce kilometrelik bir bölge uzanıyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Saatlerce yürüdüler. Tree kimi yerde yere çöküp bir şey çıkaramadan öğürdü. Çamur kalınlaştı; ayakkabıları her adımda daha fazla balçığa saplandı. Bilek burkan taşlar uzanıp bileklerinin derilerini yüzdüler. Giysileri nem, sis ve geçtikleri derecikleri yüzünden sırılsıklamdı. Patika vadilere dalıp çıktı, gölcüklerden, çaylardan, yamaçlardan geçti ve daha fazla kaybolamayacağını bilen Thom, Tree’yi izledi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree sonunda kalkmamacasına yuvarlandı. Bedenine bağlı bulunmayan bir yerinin zorlamasıyla dudakları zor bela devam etmelerini mırıldandı. Gözleri kapalı, yattığı yerde kaldı; soğuk ve nem giysilerinden içeri sızıyordu. Thom bundan daha fazla yalnızlık hissedilip hissedilemeyeceğini merak ediyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Yaşanan olayları art arda zihninde canlandırdı. Tree’ye saldıranın par eden araca çarpışı, Tree’yi yakalayışı, Jean’in savurduğu şişeler… Ne zaman ateş açılmıştı? Jean’in vurulduğuna dair işaret</span> <span style="font-size:92%">yoktu. Var mıydı? Sokağa düşmemişti. Tree’yi omuzladı, yürümeye devam etti. Patika bir geçitle kesişti ve yüküyle incelen hava yüzünden yorgunluğu arttı, nefesi sıklaştı ve sürekli mola verdi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Nereye gidiyorlardı? Jean ile Erik’in, hele koltukla buralara gelmeleri mümkün görünmüyordu. Tree söyleyecek gibi değildi. Gözleri kapalıydı ve başı geriye devrilmişti. Sessizlik içinde sendeleyerek yola devam etti. Yoldan, karanlık çökmeden geri dönemeyecek kadar uzaklaştıklarından, donma, açlık, susuzluk üzerine beyninden gelen yorumlara kulak tıkayıp uyuşuk bir inançla yürüyordu. Bacakları harcadığı çabayla titremeye başladı. Koltukaltları ter içindeydi; kulakları ve ayak parmakları buz kesiyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Patikada İnka kalıntısı var mı diye bakınıyor ve kaç eski uygarlığın adımlarını izlediğini merak ediyordu. Kayalıklardaki çıkıntıları duvar yıkıntılarına, yıkıntıları kaya çıkıntılarına karıştırıyordu gözleri.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Geçidin üstünden patikanın geniş, yemyeşil bir vadiye indiğini gördü. İki yanından dik kayalıkların yükseldiği vadinin ortasında tatlı eğimli tepecikler vardı. Tam ortasından bir dere akıyordu. Tuhaf bir cennet manzarasıydı karşısındaki.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Geçidin karşı tarafındaki bir patikada bir kıpırtı çarptı gözüne. Patikada insan, pek çok insan vardı ve… Onlar olabilir miydi? Evet, bir koltuk görüyordu. Fırladı, patikadan ayrıldı ve çamurlu, dik bir yamaçtan aşağı, kollarında Tree, içinde çılgın bir neşe ve rahatlamanın itkisiyle düşe kalka inmeye başladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Yamacın dibine vardığında koltuğu gördüğü yöne, bağırarak koşmaya başladı. Adamlar tepelerden birinde göründüler ve Thom soluk soluğa Tree’yi doğrulttu, tek koluyla tutarken boştaki elini salladı. “Hey!” Ağzı bağlı tip Erik miydi? Ha-ha-Ha, ben de aynısını yapmak istemiştim hep. Derken bir patlama duydu ve gözlerini kısarak neler olduğunu anlamaya çalıştı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Ateş ediyorlardı! Tree’yi kaptığı gibi geri döndü. Bir sonraki yamaçtan aşağı davrandı, tökezledi, kaydı ve tüm ağırlıyla sırtüstü düştü. İkisi de baştan aşağı çamura bulanmışlardı şimdi. Birkaç el silah sesi daha geldi ama Thom kurşunların nereye gittiği kestiremedi. Vurulup vurulmadığını görmek için Tree’yi kontrol etti. Tree kendinde değildi ama görebildiği kadarıyla herhangi bir yerinde delik de yoktu. Kontrol panelinin başına geri dönen beyin,</span> <span style="font-style:italic;font-size:92%">tabancan var</span><span style="font-size:92%">, dedi. Tree’yi bir kayanın ardına bıraktı ve ceket cebinden tabancayı çekti. Tamam, plan… Plan… Plan, Jean’i kurtarmaktı. Ve koltuğu. Ve Erik’i. Çaktırmadan yaklaşacak ve… Öldürecek miydi adamları yani? Yamaç yukarı tırmanmaya koyuldu. Yukarıda kalan patikayı göremiyordu. Sağ elindeki tabanca tırmanışla çamura bulanıyordu. Kaymamak için çatılarda kullanıldığı dikkatini çeken otlara tutundu. Hey… Bacağında kan vardı. Tree’yi kayanın ardında ölüme mi terk etmişti yoksa? Ama kan kendisinden çıkıyordu. Kanın çıktığı yırtığı parmaklarıyla genişletti ve tarafsız bir gözle yaraya baktı. Hı-hı, benmişim kanayan. Vurulmuşum anlaşılan. Yırtık et ve kanla süslü feci bir delik… Tuhaftır, acı hissetmiyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Biraz yukarıda koltuk kervanı ve patika bir kez daha görüş alanına girdi. Üstünde bulunduğu yükseltiyle rakipleri arasında ufak bir vadi uzanıyordu. Kalktı ve ürkütücü bir kamikaze narası çıkarabilmeyi merak bağırdı. Aynı anda beyin gerekli kodlamayı yapıyordu:</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">işlev saldırı_yöntem (kötü_adamlar)</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">{</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;&nbsp;eğer(kötü_adamlar = = “silahlı”)</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;&nbsp;&nbsp;&nbsp;&nbsp;&nbsp;saldırı_yöntem = eğil ( ) . yuvarlan ( ) . ateş et ( );</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">yoksa</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;&nbsp;&nbsp;&nbsp;&nbsp;&nbsp;saldırı_yöntem = takip ( ) . tepele ( );</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;&nbsp;dön saldırı_yöntem;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">}</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">işlev kullan_silah (silah)</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">{</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;&nbsp;değiştir (silah)</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;&nbsp;{</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">&nbsp;&nbsp;&nbsp;&nbsp;&nbsp;&nbsp;&nbsp;seçenek: “tabanca”:</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;eylem = “Doğrult, nişan al, tetik çek”;</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;&nbsp;&nbsp;&nbsp;&nbsp;&nbsp;&nbsp;seçenek: “bıçak”:</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;eylem = “Rakibe yaklaş, bıçak önde hamle”;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;&nbsp;&nbsp;&nbsp;&nbsp;&nbsp;&nbsp;seçenek: “el”:</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;eylem = “Rakibe yaklaş, yumruk yap, zayıf noktaya vur”;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;&nbsp;&nbsp;&nbsp;&nbsp;&nbsp;&nbsp;seçenek: “yaratıcılık”:</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;eylem = “İyi şanslar, dostum”;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;&nbsp;}</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;&nbsp;dön eylem;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">}</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom tabancayı kötü adamların bulunduğundan emin olduğu yöne doğrulttu ve tetiğe asıldı. Hiçbir şey olmadı. Tetik takılmıştı ve karşı taraf ateş ediyordu. Bir merminin vızıldayarak geçişini duydu. Bir diğeri ayağı dibinde, şapırtıyla çamura saplandı. Döndü ve yokuş aşağı kaçarak gözden kaybolmaya çalıştı. Tabancaya baktı; gözleri panikle buğulanmış, bir mandala sabitlenmiş, açıyor, kapıyor, tekrar açıyordu. Emniyet… Tabii ya,</span> <span style="font-style:italic;font-size:92%">tabii ya</span><span style="font-size:92%">! Emniyet mandalını açtı ve vadiye doğru bir deneme atışı yaptı. Tabanca elinde sarsıldı. Tamam, işe girişebilirdi. Tepeye tekrar tırmandı ve adamların hepsinin çömeldiğini gördü. Faka bastırmıştı; tabancadan haberleri yoktu demek. Ha-ha! Koltuk patikadaydı ve arkasında birkaç kişi vardı. Jean’i de görüyordu şimdi —Jean! Arkasında, silahı dayamış adamı da. Beyin,</span> <span style="font-style:italic;font-size:92%">zor bir durum olacak</span><span style="font-size:92%">, gözleminde bulundu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Tetiğe asıldı, tabanca sarsıldı. Kurşun saymalı mıydı? Clint Eastwood sayardı. Sahiden kurşun çıkıyor muydu namludan? Karşıdakilerin hepsi sinmişti. Biri çığlık attı. Adamın teki omzunu tutarak koltuğun arkasından fırladı. Koltuğun arkasındaki birisini nasıl vurmuştu peki? Birisini yaralamıştı, suçluluk kapladı içini. Derken muhtemelen kazandığını fark etti. Oyun bitti. Koltuğu alıp eve gitme zamanı. Tabancayı cebine atıp patikayı çıkmaya başladı. Ama o ne? Yine ateş ediyorlardı! Koşarak kendisini bir tümseğin ardında attı ama dalışı pek işe yaramadı. Dalıştan çok tümseğe göbek üstü atlamıştı. Tamam, düşün.</span> <span style="font-style:italic;font-size:92%">Düşün</span><span style="font-size:92%">. Paniğe kapıldığını yeni fark ediyordu. Ya da kendisine aşırı güvenmişti. Ya da şoktaydı. Hepsi aynı şeydi belki. Canları ne zaman isterse ateş edebilirlerdi. Kural falan yoktu ortada. Her niyeyse içlerinden birisini vurduğunda teslim bayrağı çekmeleri mantıklı gelmişti. Keşke Erik yanında olsaydı. Erik’i kurtarmaya odaklanırsa… Belki bir planı olurdu Erik’in. Daha ne yapıyorum diyemeden tekrar tepeye çıktı ve uzaklaşmaya başlamış kervana kurşun sıkmaya başladı. On dört, on sekiz veya belki yirminci elden sonra</span> <span style="font-style:italic;font-size:92%">bang-bang</span> <span style="font-size:92%">sesini ağzıyla çıkardığını ve tabancanın çoktan sustuğunu fark etti. Hay… İyi değildi bu işlerde. Tek umudumuz sensin, Thom Bakker. Han Solo veya Yeşil Fener ya da Aragorn lazımdı yanına… Harcı değildi bunlar. İnsanlara ateş etmek hoşuna gitmiyordu. Ama kurşun bittiyse ateş etme de bitmiş demekti. Ya konsey tayfası? Onların işiydi bu. Yoksa sadece seçilmemişleri ayak işlerine koşmak üzere alan direniş kütüphanecileri miydiler? Bacağı hâlâ acımıyordu ve bir anlığına yenilmez olduğunu düşündü. Tüm bu arayış şeyindeki özel rolü buydu belki. Durdurulamayan Thom. Azul-men! Tabancayı cebine yerleştirdi ve koltuğun peşinden koşmaya başladı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Patika kıvrılmış, gözden yitmişlerdi. Thom bulundukları patikaya erişti ve var gücüyle, sendeleye tökezleye koştu. Dönemeci aldığı anda kervanı gördü. Durmuşlardı ve kötü adamların hepsi birden silahlarını Thom’a çevirmişti. Kükredi ve bir merminin çarpışıyla sarsıldı. Koluna saplanmıştı ama yine canı yanmıyordu. Tabancayı çekti ve koşmaya devam etti. Tabancayı var gücüyle en önde duran adama fırlattı ve mucizevî bir isabetle adamın alnının ortasına isabet ettirdi. Adam devrilirken Thom üçüncü kurşunu karnına yedi. Ya da en azından karnından epey kan çıktı. Son kurşun hızını azalttı, kumlardaymış gibi koşmaya başladı. Belki kısmen yenilmezdi. Belki yirmi kurşun yer ve hemen iyileşirdi. Tabancasıyla vurduğu baygın adama erişti. Ağzı bağlı, kafası sallanarak koşan Erik’i gördü. Nereye kaçıyordu peki? Thom baygın adamı gömleğinden ve kasıklarından tutarak havaya kaldırdı. Güçlü adam… Azul-men! Bu işler tam harcıydı demek! Adamı ateş edenlerden birisinin üstüne muazzam bir güçle fırlattı. Müthiş! Yenilmezim ben! Ama bir kurşun daha yemişti galiba çünkü sırt üstü yatıyordu ve gözlerinin önünde siyah noktacıklar, kargalar misali uçuşmaya başlamıştı. Bu yükseklikte havanın ne kadar inceldiğini de unutmamak gerekirdi. Belki fazla koşmaktandı noktalar. Bir adam gelip başına dikilmiş, silahını kafasına doğrultmuştu. Thom tekme savurdu. Chuck Norris gibi kasıklara! Ama bacak kalkmadı. Hiç tepki vermiyordu. Filmler müthişti; kendi filmimde başrolüm ben… Film bitince yazılar akmaya başlayacak ve adım yazacak. Thom Bakker, kendisi rolünde… Sonrasında süper kahraman Thom Bakker’ın coşkusuyla adrenaline boğulmuş çocuklar otoparklarda karate hareketlerini taklit edecekti. Bir dakika. İşin aslı… Ölecek, bedeni dünyanın en ıssız noktasında çürüyüp gidecekti…</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik altına işememeye uğraşıyordu. Pek şansı yoktu. Korkudan değildi. Maceranın son kısmı öyle sinir bozucuydu ki sinir bozukluğu doğrudan idrar kesesine yükleniyordu. Birkaç sıcak, kaşındırıcı, çılgın damla çoktan çıkmıştı. Ve bıyığı öyle kaşınıyordu ki sürekli üst dudağını yukarı kıvırıyor, sonucunda kaşıntı burnuna sıçrıyordu. Ne yapmalıydı? Omzuyla kaşımaya uğraştı ama elleri arkadan, omzunu kaşıma yüksekliğine kaldıramayacağı denli sıkı bağlanmıştı. Hiç değilse koltuğu taşımıyordu. Başladığın işi yarım bırakma derdi öğretmenleri; başladığın işi yarım bırakma derdi babası. İyi de, nasıl? Lafazanlığı fazla kaçırdığı anda ağzını bağlayıvermişlerdi. Adamlara yakalanmışlardı ve gerisingeri yola götürülüyorlardı. Önündeki herif Jean’in poposunu dört-beş defa avuçlamıştı ve aşağılardan bir yerlerden birisi seslendiği anda Erik, tam her türlü hayatta kalma mantığını bir kenara itmiş, adamın karnına tosu indirmek üzereydi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Onca zekâya karşın Thom, Erik’in hayatında gördüğü en gerzek herifti. Cidden el mi sallıyordu yahu? Tree kollarında manken gibi sallanıyordu. Elleri bağlı olmasa utançtan yüzünü kapardı. Ama dur, Thom’un tabancası vardı ve kurşunlar uçuşmaya başlamıştı. Duruldu ve Erik derhal koltuğun arkasına gizlendi çünkü Thom’un ateş etmekten zerre anlamadığı açıktı. Bir kayadan sekip kafasının üstünden vınlayan bir kurşun yanındaki adama saplanınca Erik iyice büzüldü. Plan… Neydi planı? Toslayarak bir-ikisini patikadan yuvarlayabilirdi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Grup tekrar yola koyuldu; Thom ateş etmeyi bırakmıştı herhalde. Adamların hepsi silahlar elde, geriye bakarak ilerliyordu. Thom ne yapacaktı şimdi? Dikkatleri nasıl dağıtabilirdi? Gerçi Thom’un ateş edişine bakılırsa adamların hepsini yere yatırıp bağlasalar bile isabet ettireceği kuşkuluydu. Arkasındaki omzu yaralı adam küfredip sertçe iteliyordu Erik’i. Derken arkalarından bir kükreme duydu ve döndüğüne kendilerine doğru koşan Thom’u gördü. İnanamadı. Hayatında gördüğü en cesur gerzekti bu. Ama kendisini öldürtecekti; orası gayet açıktı. Koşmaya başladı. En azından Thom’a ateş edenlere toslayabilir, devirmeye uğraşabilirdi. Thom’un kolundan vurulduğunu gördü ve tıkacının ardından öfkeyle bağırdı. Kafasını adamlardan birininkine nişanladı ve çene çatırtısını duydu. Adam yerdeydi. Derken Jean’in adamın böğrüne tekmeyi yapıştırdığını gördü. Koşuyor ve bağırıyordu Jean… Herhalde ikisi de çok salak görünüyorlardı. Silahsız saldırganlar… Demek böyle bitecekti her şey. Derken bir adamın yerde kan-revan içinde yatan Thom’un tepesine dikilip silahını başına doğrulttuğunu gördü. Atıldı ama çok geçti. Yetişemeyeceğini görebiliyordu. Ama adam birden devrildi ve başka kurşunlar uçuşmaya başladı. Bitmeyecek miydi bu keşmekeş? Yeni kurşunlar kimden yanaydı peki? Adamlar panikle kaçışıyordu. Dönüp diğer yana koşmaya başladı ve birden birisi yük treni misali çarparak yere yuvarladı. Jean’di bu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kalkma!” dedi Jean.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Amam, amam… Yi böyle!”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Silah sesleri uzaklaştı ve sessizlik çöktü. Erik etrafına bakındı ama kimseyi göremedi. Sadece Thom ile kafasına silahı dayayanın bedenleri vardı ve ikisi de kımıldamıyordu. İlk aklına yine hapse gireceği geldi ve Thom yerde öylece yatarken kendisini düşündüğü için küfretti. Thom çamura bulanmıştı ve bir adamı öldürmeye yeterli görünenden çok daha fazla kurşun yemişti. Ölmüştü Thom. Jean’e bakındı ama onu da göremedi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Ardından yeni bir grubun yaklaştığını gördü. Yattığı yerden bir ayağın diğer bedenleri dürtükleyişini izledi. Tepesine birisi dikildi. Yüzü çıkartmaya çalıştı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Adam eğildi ve Erik’in ağzındaki tıkacı saçma genişlikte bir bıçakla kesiverdi. “E?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Koltuğu çalmaya mı gelmişlerdi? Kocaman sakalı ve bıyıklarıyla tepesine dikilen adam tam insan irisiydi. Che’nin ormanlarda yirmi yıldır tıkılıp kalmış, devasa ve kıllı generallerine benziyordu. İnsan değildi belki. Leş kılıklı, kuduz ayının tekiydi, evet, evet. Jason Glakowsky…</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik, “Baba?” dedi. Sözcüğün sonu ağzından kesilen nefes misali güçsüz çıktı. Ağzı açık, diyecek başka bir laf aradı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Selam, Erik.” Gülümsedi babası.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Baba!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jason Glakowsky uzandı ve tek bir güçlü hamleyle Erik’i ayağa kaldırıp bağlarını kesti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik kafasını kaldırmadan, “Gittiler mi?” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Gittiler. Şimdilik. Çok kalabalıktık.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik etrafına bakınıp Jean’i aradı ve kızın patikadan ayrılmış, yamaçtan aşağı, Andların derinlerine ilerlediğini gördü. &nbsp;Ağzı ve elleri hâlâ bağlıydı ve sanki birisi tarafından hipnotize edilmiş gibi, görerek ama aslında görmeden yürüyordu. Erik babasının bıçağını kapıp fırladı. Jean’in gözleri</span> <span style="font-size:92%">kocaman açılmıştı ve yanaklarında gözyaşı izleri vardı. Yetişip önüne geçen Erik’i tanımadı, odaklanamadı, yanından geçmeye çabaladı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Jean! Dur!” Erik kızı omuzlarından yakaladı. “Hey, dur artık… Thom ölmemiştir belki, hı?” Ağzından çıkanlarla suçluluk duygusu kapladı içini ama tutamamıştı kendisini. Jean’in tıkacını çıkarıp ellerini çözdü. “Babam burada. Belki o… Berkli ne yapmamız gerektiğini biliyordur.” Jean önce bileklerine, ardından tekrar Erik’e baktı. En azından varlığını kavrar gibiydi. Bakışları donuktu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tree nerede?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tree mi?” Erik daha önce Tree’yi gördüğüne dair belli belirsiz bir şeyler hatırlar gibiydi. Vurulmuş ve tepelerden birinde ölüme mi terk edilmişti? Her şeyi, herkesi toparlamalı, teker teker toparlamalıydı. Jean’i babasına ve babasının adamlarına doğru döndürdü ve kendi başına yürümeye başlayana dek hafifçe ittirdi. Her şey ona kalmıştı artık. Arayış başarısızlıkla sonuçlanmamalıydı ama nasıl… Nasıl sonuçlandırılabilirdi? Herkes ölmüştü…</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree’yi son gördüğü yöne koştu, tepe ardına tepe aştı, düştü, kalktı, tökezledi ve umursamadı. Sonunda Tree’yi bir kayaya yaslı gördü. O da vurulmuştu! Yanına çömeldi, kanayan yer aradı ama bir-iki çizik dışında yara bulamadı. Arkadaşını omuzlarından sarstı. Tree’nin gözleri açıldı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tree,” dedi. “Nen var? Tree? İyi misin?” Birden öfke kapladı içini. “Neden söylemedin bize? Uyan, Tree! Vuruldu! Thom vuruldu!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree’nin gözleri odaklanmakta güçlük çeker görünüyordu; dudakları sesini bulamayan hecelerle uğraşıyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik elini arkadaşının alnına götürdü. “Hastalanmışsın sen, düşçü.” Birden sivrisinekleri, Tree’nin hastalandığını gördüğü düşü hatırladı. Arkadaşını kucakladı. Çok hafifti Tree. Yukarıda babasıyla adamları Thom’u koltuğa yatırmışlardı ve yola çıkmaya hazır görünüyorlardı. Erik nefes nefese, yavaş adımlarla tırmandı yamacı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Patikaya vardıklarında Jean, “Nesi var?” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hastalanmış. Muhtemelen malarya veya öyle bir şey. Babam anlar.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik tanıdık yüzleri, yanlarında büyüdüğü gerillaları gördü. Artık hepsi ak saçlı, kırışık yüzlüydü.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jason, kanamayı yavaşlatmak için Thom’un yaralarını sarıyordu. Thom’un her yanından kan akıyor, koltuk kana bulanıyordu. Yenik bir dev… Kalbi atmıyordu; gömme konusunu tartıştılar. Jean hıçkırarak Thom’un açık kalmış gözlerini kapadı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jason, “Köye götüreceğiz,” dedi. “Kurtarılabilir mi, o bilir ancak.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik, umuttan öfkeyi ayırmaya çabalayarak, “Kurtarılmak mı?” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jason omuz silkti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Ne kalmıştı kurtarılacak? Erik kollarında kıpırtısız yatan Tree’ye baktı. Arkadaşının göz kapağında bir ter damlası parıldadı ve Erik kendini tutmaya çabaladı. Otobüse binecekler, Meksika sahillerine gideceklerdi… Koltuğu yakmak geliyordu içinden.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">İhtiyar gerilla grubu ölen adam için çukur kazmaya koyuldu. Erik adamı inceledi. Siyah keten ceketinde iki kurşun deliği taşıyan, sıradan bir adamdı. Düşmanıydı bu adam. Koltuk için can vermeye hazır bir adam…</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jason mezar kazmayanların önüne düşerek vadini içlerine doğru ilerlemeye koyuldu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Her şey dağılıyor,” dedi Jean. “Arayış bitti, değil mi?” Patikanın kesildiği bir noktaya gelmişlerdi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Neden o yöne gidiyoruz? Geri dönmeliyiz biz!”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Baban o tarafta köy falan var, dedi. Uzakmış ama. Karanlık çökmeden varırsak şanslıyız.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“E, niye gidiyoruz o zaman? Gerilla değiliz ki biz. Hastane lazım bize.” Grup çoktan uzaklaşmaya başlamıştı. Koşar adım yürüyor, koltuğu götürüyorlardı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik’in kollarından yükselen zayıf bir ses, “Bu yön doğru,” dedi. Tree gözlerini devirerek Jean’e bakmaya çabaladı. Kafasını kaldıracak gücü yoktu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ah Tree… Thom’un başına geleni duydun mu?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree gözlerini kırpıştırdı, patikaya baktı. Koltuk ve üstünde Thom’u taşıyan gerillalar uzakta, gözden yitmek üzereydiler.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik peşlerinden gitmek, kanı kalmamış cesedi koltuktan indirirlerken yanlarında olmak istemiyordu. Dipçikleriyle patikanın yanına çukur açarlarken başlarında dikilmek istemiyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ateşe öyle koşulur mu, gerzek herif… Salak, gerzek, gerzek…”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jean kafasını salladı. Gözleri kan çanağına dönmüştü. “Cesurcaydı galiba… Ama hepten faydasızdı. Birkaç dakika geç gelse baban yetişmiş olacaktı…”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik öfkeli üzüntüsüyle Tree’yi sarstı. Ne yapacağız şimdi, ha, Tree?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree bir anlığına gözlerini açtı, ardından yine kapadı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Patikayı izlediler, bulutlar alçaldı ve her yan sisle kaplandı. Sadece ayaklarının dibindeki patikanın azıcık göründüğü kayıp bir ülkedeydiler. İspanyolca konuşan gerillaların sesleri sanki bir başka yüzyıldan geliyordu. Erik’in aklında sadece kollarındaki zar zor yaşayan arkadaşı ve önlerinde bir yerlerde cansız bedeni taşına diğer arkadaşı vardı. Ve bir de arkada bıraktıkları ölü, bedenin toprağa girişi, ağza dolan çamur… Hepsi, her şey bir su yatağıyla başlamıştı. Geri dönebilirse gidip o yatağın sahibine iki çift laf edecekti. Ve bir de koltuk vardı. İleride, bir yerde… Altı üstü bir koltuk… Herkesin istediği bir koltuk. Evet, bitmişti tabii arayış… Hiçbir şey bunlara değmezdi, hiçbir şey bu denli değerli olamazdı, değil mi?</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree arada bir mırıldanıyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik’in kolları uyuşmaya başlamıştı. Vadiyi aştılar. Sağ taraflarında muazzam bir uçurum vardı galiba. Sis yüzünden dibi görünmüyordu. Patika incelerek bir dağa yöneliyordu. Sol taraflarındaki yamaç, yar denebilecek ölçüde dik ve kayalıktı. Sağı üstü sisten tüllerle örtülü bir baş dönmesiydi… Bir taşı tekmeleyerek aşağı yolladı ve sis taşı yuttu. Hiçbir ses duyulmadı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Gerillalardan birisi Tree’yi taşımayı teklif edince reddetti. Tree onundu. Onun arkadaşı, onun sorumluluğuydu. Başı dönüyordu, bitkindi ama adımlarını bu dünyaya ait olmayan bir kararlılıkla atıyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Güneş bir süredir görünmüyordu ve etraflarını saran sisin ürkütücü ışığı azalmıştı. Jason herkesi tek sıra halinde bağlayan bir ip uzattı. Bir kişi düşerse, herkes düşer, diye düşündü Erik. Akıllıca denmesi mümkün müydü bu harekete? Bir şişe artan hevesle elden ele geçti ve kısa süre sonra önlerden bir askerin sarhoş şarkısı duyuldu. Bir büyük kuşun gösterişli çığlığı, avını saptamış tarihöncesi yırtıcılarından birinin haykırışı gibi siste yankılandı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik şişenin kendisinden tarafa gelmesini istercesine havaya, “Mazotu nereden buldu bunlar?” diye söylendi. Sis öyle yoğunlaşmıştı ki önünde ve arkasında yürüyenleri zar zor seçebiliyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Birkaç metre öteden babasının sesi duyuldu. “Patul. Gittiğimiz yerin adı. İçki kaçakçılarının köyüdür. Dün gece vardık oraya. Bulabileceğin en sıkı</span> <span style="font-style:italic;font-size:92%">trago</span> <span style="font-size:92%">var.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Nasıl… Nasıl?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Eh… Ağır soru bu. Ben de anlamıyorum pek. Kolombiya’dan geldik. Bir haftadır yoldayız. Eski bir arkadaşım aradı… Per’i, tanıyor musun? Pek sevişmeyiz ama son birkaç yılda bir-iki ortak nokta bulduk. Söylentileri duyup duymadığımı merak etmişti ki duymuştum. Koltuğu veya artık her neyse onu epeydir biliyorduk. Kutsal kalıntıyı…” Gülümsedi Jason. “Bu işe karışmana seviniyorum. Gurur duydum.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik kızardığını hissetti, ardından her şeyin bunca sefaletle kaybedilişinin doğurduğu umutsuzluk geldi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Yamaca tırmana patika genişledi, ardından dar bir vadiye açılan bir köşeyi döndüler ve sis altında inişe başladılar. Vadiden ışık geliyordu. Küçük Patula köyü, gökten düşmüş bir takımyıldız gibi görünüyordu. Uygarlıktan elektrik ve yol gelemeyecek denli, dış dünyadan kimsenin yapılana gelip burnunu sokamayacağı kadar uzaktaydı köy. El sallayıp bir şeyler bağıran ve sarhoş neşesiyle dolanan kanalık insan şekilleri belirginleşmeye başlamıştı. Patika ahşap bir köprüye ulaştı ve ardından köyün ortasına vardılar.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">G’si H gibi söylenen, Angel adlı bir adam önlerine düşüp grubu ışıklardan birine, zemininde parıltılı bir ateş yanan çamurdan bir kulübeye götürdü. Kapısından dumanlar süzülüyordu; duvarları yıllar boyu yanan ateşlerden kararmıştı ve ayakaltında kobay fareleri koşturuyordu. Köşeye kaba saba bir tahta masa yerleştirilmişti. Devasa, sıkkın bakışlı, tek camı kalmış bir gözlük takan şişman bir kadın içeri girişlerini seyretti. Kana bulanan koltuğu, üstünde Thom’la birlikte ateşe yakın yerleştirdiler. Erik, Tree’ye yere oturtup sırtını duvara yasladı. Koltuğun dağılmaya başladığı ilk defa dikkatini çekti. Minderlerinde yırtıklar vardı. Kolçaklarından biri ayrılmak üzereymiş gibiydi ve her yanı leke içindeydi. Erik, koltuğun ölümü kesinleştireceğini söyleyerek Thom’un cansız bedenini koltuktan indirmeye kalkıştı ama babası engelledi. “Bırak orada kalsın. Gerekirse Rosita indirir. Biliyor her şeyi.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Jason Tree’ye baktı ve “Sarıhumma,” tanısı koydu. “Başka bir şey kapacak denli uzun süredir burada değil. Kurtulacaktır. Onun yaşındakilerin çoğu kurtulur ama zor olacağı kesin. Rosita bir şeyler yapabilir,”—kadını işaret etti—“ama durdurmak için çok geç.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">İs ve çamur kaplı birkaç kat renkli battaniyeye sarılı Rosita doğruldu. Yürürken tek bacağına yüklenen bebekler gibi sağ kalçasını kaldırıyor, ayağını sürüyordu. Erik’in anlayamadığı bir şeyler söyledi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Koltuk kalamazmış burada,” dedi Jason. “Dolunaydan önce götürülmesi gerekiyormuş.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Kimseden ses çıkmayınca Erik, “</span><span style="font-style:italic;font-size:92%">Si, Senora</span><span style="font-size:92%">,” dedi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Kadın bir süre Erik’i süzdü, beriki gülümsemeye çalıştı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Thom’a yardım edebilir misiniz?” dedi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Kadın gürültüyle genzini temizledi, eğildi ve ateşe kocaman bir balgam yolladı. Ateş tıslayıp çatırdadı. Omzu silkti kadın. “</span><span style="font-style:italic;font-size:92%">Tal vez, tal vez</span><span style="font-size:92%">.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik ürperdi. Helikopterler, ambulans düdükleri ve hastanelerin temiz, cilalı koridorları için çok mu geçti artık?</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Kadın Angel’i dışarı yolladı ve adam bir dakika geçmeden içinde su bulunuyor görünen bir plastik şişeyle döndü. Bir yudum aldı, öksürdü ve elinin tersiyle ağzını silerek şişeyi Rosita’ya uzattı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Rosita birkaç iri yudum içip gerisini hiçbir damla kalmasın diye şişeyi iyice sallayarak Thom’un üstüne döktü. Ardından ateşten yanan bir odun parçası aldı ve Thom’un üstüne döktü alkolü yakıverdi. Ateş hızla canlanarak Thom’u kapladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hey!” diye bağırdı Erik. “Ne oluyor ulan?” Arkadaşını oracıkta yakıyorlardı…</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Jean kadına doğru hareketlendi ve Rosita elini kaldırıp Jean’i durdurarak Jason’a ters bir bakış yolladı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jason her ikisini de omuzlarından tuttu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Masmavi, dalgalanan alevler Thom’un bedenini tamamen kaplamıştı. Rosita alevlere birkaç saniye daha izin verdi ve ardından battaniyelerinden birini çekip Thom’u örterek ateşi söndürdü. Battaniyeyi kaldırdı, ardından eğilip ateşten topladığı taşları Thom’un muhtelif yerlerine koymaya başladı. Thom kımıldamıyordu. Öldü işte, diye düşündü Erik. Saçmalık bunlar. Bırak huzur içinde yatsın zavallı gerzek…</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“</span><span style="font-style:italic;font-size:92%">Vayan</span><span style="font-size:92%">.” Rosita elini sallayarak herkesi dışarı çıkardı. Erik ile Jean yavaşça kapıya gerilediler. Tree’yi baygın bırakmışlardı. Angel arkalarından kapıyı kapadı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik, Patul’daki karanlığı daha önce hiçbir yerde görmemişti. Uzam ve mesafeler eriyip gidiyordu sanki. Takımyıldızda hareket eden ışık noktacıkları karanlığı delemiyordu. Bir tepeden belli belirsiz nal sesleri geldi. Nal seslerinde bir ürkütücülük vardı. Sanki her an yanan oklar yağacak, başsız bir atlı ortaya çıkacaktı. Sırf bu hissi yaratmaya uğraşan bir sürü korku filmi çekilmişti. Korku duymamız gereken buydu. Arka plan uğultusunun yokluğu aynı anda hem huzur hem huzursuzluk yaratıyordu. Nal sesleri tam sessizliğe doğru uzaklaştı, üç bin beş yüz metre rakım atmosferinin inceliği sesin hiçlikte yitişine yol açtı. Çamur ve gündelik çaba gecenin siyah kadifesinde eridi. Eski çağlarda köyler böyle görünüyordu herhalde, diye düşündü Erik. Geçmişteyim.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Birisi kolunu yakaladı ama gün boyu içmenin bulanıklığı dışında yüzü çıkaramadı. Köy takımyıldızının dışındaki terk edilmiş bir kil eve götürüldü. Bir mum yakılmıştı. Hepsi sarhoşlukta kendisinden birkaç fersah ileride ve kendisiyle Jean’in gelişini karanlıkta kafalar dumanlı bekleyen köy sakinleriyle tanıştırıldı. İki mum daha yakıldı ve ardından parti başladı. Angel, Edison, Galo, Julita, Maria, tam duyamadığı bir sürü isim… Babası, boynuna asılı devasa, kırmızı bir akordeonla oradaydı ve sirk ayılarını her zamankinden çok daha fazla andırıyordu. Karmakarışık siyah saçlarını bir atlama ipiyle toplamış bir kadın gerilla klarnet çalıyordu. Angel, Erik ev Jean’e özel ilgi gösterdi, en baba içkilerden bayılana kadar içmişlerin ağzı dolaşıklığıyla konuşarak kollarını omuzlarına attı, renksiz, neft yağı gibi kokan içki</span> <span style="font-style:italic;font-size:92%">trago</span> <span style="font-size:92%">ikram etti. Jean birkaç şarkıda kalkıp Erik’le dans etti, ardından devasa, sessiz bir köylü, iri bedeniyle yerçekimine karşı çıkarcasına zarafet ötesi bir dansa girişti. Erik ile Jean adamı hayranlıkla izlediler ve durmadan, coşkuyla, unutmaya, yoldaşlarına içtiler ve içmeleri, her köylünün ayrı kadeh kaldırışıyla teşvik edildi. Her kadehten önce birbirlerinin isimlerini bağırdılar.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Galo!” diye bağırdı Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Enrique!” diye haykırdı Galo.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Julita!” diye çığırdı Jean.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Cin!” diye yanıtladı Julita, yakıcı sıvıyı diklerken.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Ve her kadehte Erik, karanlığa bağırarak Thom ve Tree’ye içti. Ve bilinçleri elektriği kesilmiş bir pikaba, son turlarını atan motor pervanesine, kara deliğe dönüştü. Yerçekimi bilincin ışığını emdi…</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik bir yığın battaniyenin altında uyanarak akşamki partiden kalanları gördü. Gerillalar, babası ve Patuli sakinleri yerde, karman çorman sızmışlardı. Köy kızlarından birinse sarılıp uyumuştu Erik; ikisi de giyinikti. Jean’i göremedi. Kalkmaya çalıştı, akşamdan kalmalık çekmediğini görerek şaşırdı, bir adım attı ve hâlâ sarhoş olduğunu fark etti. Gökyüzü tüm aşırı maviliğiyle döküntü kulübenin her açıklığından sızıyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Sallana tökezleye kulübeden çıktı, çayırlığa işedi. Vadinin geldikleri ucunda dik yamaçlardan dökülen üç çavlanın beslediği bir göl vardı. Yamaçların ardında dorukları bulutlara gömülü dağlar yükseliyordu. Vadinin diğer ucu alçalarak uzaklaşıp sislerde kayboluyordu. Patul bir ara, bir günışığı arafıydı. Vadiye ve tepelerden birinin yamacına doğru yirmi kadar kil kulübe yayılmıştı ama çoğu göçük ve terk edilmişti. Çıktığı kulübeyle Thom’un yattığı Rosita’nınki arasında kapısında bir haç asılı, boyalı bir kulübe, Orta Çağ’dan beri ziyaretçi görmemişe benzeyen bir tür kilise vardı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik, gece izlediği yolu kestirmeye çalışarak Rosita’nın kulübesine yöneldi. Köy bomboş gibiydi. Koyunlar yamaca yayılmıştı ama evlerden çıt çıkmıyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Jean’le Rosita’yı, kasabanın</span> <span style="font-style:italic;font-size:92%">tienda</span><span style="font-size:92%">sı</span><span class="FootnoteSymbol"><span style="font-size:92%"><span class="Footnoteanchor"><a href="#ftn25" id="bodyftn25">25</a></span></span></span> <span style="font-size:92%">sıfatıyla zemini iki kat sertleştirilmiş kulübesinde, ateşin yanında buldu. Tree, üstüne serili battaniyelerle duvara yaslı duruyordu. Meraklı bir kobay faresi iki ayağı üstüne kalmış, ön ayaklarıyla koluna tutunmuştu. Bir buçuk metre kadar yüksekten başlayan duman tabakası içeri gireni yere oturmaya zorluyordu. Sarsıcı beyazlıkta teni, kapalı gözleri, göğsünde kavuşturulmuş elleriyle heykeli andıran Thom koltukta yatıyordu ve Erik’e kesinlikle ölü göründü. Bedeninin muhtelif yerlerine ağır taş parçaları, belli bir düzende dizilmişti. Kurumuş kan ve çamurla kaplı giysileri delik deşikti. Jean’in bir elinde bir kupa dolusu sıcak bir içecek vardı; diğer eli Thom’un ayak bileğindeydi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik korkuyla, “</span><span style="font-style:italic;font-size:92%">Se… Se murio</span><span style="font-size:92%">?” diye fısıldadı.</span> <span style="font-style:italic;font-size:92%">Ölü değil mi?</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“</span><span style="font-style:italic;font-size:92%">No. La hace sangre</span><span style="font-size:92%">,” dedi Rosita.</span> <span style="font-style:italic;font-size:92%">Yeni kan üretiyor</span><span style="font-size:92%">. “</span><span style="font-style:italic;font-size:92%">Perdio mucho sangre</span><span style="font-size:92%">.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“</span><span style="font-style:italic;font-size:92%">Hay esperanza, entonces?</span><span style="font-size:92%">”</span> <span style="font-style:italic;font-size:92%">Umut var öyleyse?</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Rosita omuz silkti.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Tree’yi işaret etti. “</span><span style="font-style:italic;font-size:92%">Y él?</span><span style="font-size:92%">”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“</span><span style="font-style:italic;font-size:92%">Fiebre. Solo hay que esperar</span><span style="font-size:92%">.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne dedi?” diye sordu Jean.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;“Tree’nin ateşi varmış ve yapabileceği fazla bir şey yokmuş. Çoğu insan sarıhummayı atlatırmış ama çok ıstırap çekerlermiş.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Thom bir çeşit komada,” dedi Jean. “Kalbi atıyor. Kurşun deliklerine bir bakmalısın. Şaşırtıcı.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“hım. Bilmiyorum, kan görmekten bildim bileli hoşlanmamışımdır. Çocukken bayılırdım. Kamplarda pek hoş kaçmazdı.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kan yok ama. Tuhaf tarafı o zaten. Bu kadın… Bu kadın, Erik, gerçek bir… Büyücü doktor.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik dikkatle parmağını Thom’un gömleğinin kolundaki yırtığa soktu ve Thom’a dokunmadan kurşun deliğini aramak için gezdirdi. Koldaki çiçek aşısı izini buldu, yırtığı aşağı yukarı oynattı ama mermi yarasına rastlamadı. Jean’e baktı. Belki uğraştığı yırtık, mermilerin açtıklarından değildi. Thom’un karnında, göbek deliğinin hemen solunda bir yırtık daha vardı. Erik yine parmağını soktu ve bir çiçek aşısı izi daha buldu. “Eh…” dedi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İyileşmişler. Sanki bir aydır falan burada… Beş aydır…”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Vay anasını!” Ürpermişti Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Dehşet… Kesin bu konuda bir makale yazacağım. Bu… Yani bu da milletin inanmayacağı şeylerden bir diğeri… Ve inanalar da muhtemelen Patul’a doluşacak. Böyle bir şeye hazır mıyım, bilemiyorum açıkçası.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Daha önce de büyücü doktor görmüştüm ben… Ama bunu… Böyle şeyler yapabildiklerini bilmiyordum.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Yol yok da ondan,” dedi eşikten gelen bir ses. Siyah tişörtlü, gözleri kan çanağına dönmüş Jason şapkasız kapıdaydı. İçeri bir adım attı, dengesini korumak için duvara tutundu. “Biraz akşamdan kalmayım… Sizde durum nasıl, gençler?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik gülümsedi. “Ben sarhoşum hâlâ.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ya,” dedi Jean. “Aynen.” Parmaklarını şakaklarına bastırdı. “Duman da fena geliyor.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“yol yok. Yani uygarlık yok. Patul’da diğer yerlerin çoğundan farklı kurallar geçerli… Yol geldi mi, bilimin mantığı gelir. Televizyon gelir, Batılı inanç sitemi gelir ve insanlar ağır kesiciler ve soluk ferahlatıcılar içmeye başlar. Yeni bilimin havasıyla Rosita’yı unuturlar, daha z şeye inanırlar. Onu eski moda görürler ki Batı bilimi bize yeninin eskiden daima iyi olduğunu öğretir. Bir süre sonra yaptığı tedavilerin peri masalından ibaret olduğu söylenmeye başlar.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jean, gözleri dumandan yaşararak, “Yol geliyor mu peki?” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hesapta bir-iki seneye. En azından hükümetin tehdidi bu yönde.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik kaş çatarak, “Yolla tedavisinin ne ilgisi var, anlamadım,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Buradaki tedavi, tedavi edenle edilen arasında bir ortak-yaşam sürecidir. Tedavi gören tedaviye inanırsa tedavi edenin başarıya çok daha fazla ulaşır. Arkadaşın kendisinde değil ama tedavinin başarısı normal inanç sisteminin dışında kalana inanma eğilimini gösteriyor.” Omuz silkti. “Bilemiyorum. Yüzlerce defa gördüm gerçi. Zaten arkadaşınla şansı daha fazlaydı çünkü özünde sıfırdan başladı. Arkadaşın ölmüştü ki durum değişti demeye getirmiyorum. Henüz. Demek istediğim, yol geldiğinde güçleri, geleneklere en bağlı kimseler haricindekiler üstünde çok daha azalacak.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Rosita ateşi karıştırdı. Homurdanarak ayağa kalktı ve köşedeki bir raftaki yün yığınından bir yumak aldı. Kobay fareleri adımlarıyla ciyaklayarak karanlık köşelere kaçıştılar. Tekrar ateşin karşısına oturdu ve bir eliyle iplikleri döndürüp çözerken diğeriyle eğirmeye başladı. Buyruklarına uyulmasına alışık insanlara has bir baş hareketiyle Jason’a yanına oturmasını işaret etti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jason dikkatle ilerleyip ateş çemberinin dışında kalan bir taşın üstüne oturdu. Sakalı düğümler, toprak ve siyah kıl karmaşasıydı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Genç bir kadın, elinde kararmış bir tava ve tencereyle içeri girip koltuğa, Thom’a sırtını dönerek oturdu. Fasulye dolu tencereyi ateşe yerleştirdi ve çırpılmış yumurta pişirmeye başladı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Rosita kadını kaba bir hareketle koltuktan kaldırdı ve Jason’a, Erik’in anlayamadığı, Rusçayla televizyon hışırtısının birleşimini andıran bir dilde bir şeyler söyledi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne dedi?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Koltuk kalamazmış. Eski insanlara aitmiş ve kendi halkının etkisine maruz kalmasını istemiyormuş. Doğru söylüyor. Bir an önce gitmeniz gerek buradan. Hiçbir şey değilse bile peşinizdekileri buraya çekiyorsunuz ve Rosita, onları burada istemiyor.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Eski insanlar mı? Kimdir, nedir, biliyor muymuş?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jason, Rosita’yla konuştu. “Bilmiyor. Sadece hissediyormuş.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Getirmemiz gereken yer burası çıkar diye ummuştum.” Erik kızgınlıkla kafasını ve bıyıklarını kaşıdı. “Takip edilmekten gına geldi artık.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Burası makaleye çok uygun bir son görünmüştü,” dedi Jean. “Koltuğu dünyadaki en yalıtık yere, unutulmuş bir köye getirmek…”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jason, “Daha yalıtık yerler, daha unutulmuş insanlar var,” dedi. “Daha gidecek yolunuz var yani. Siz yaklaştıkça takipçilerinizin işi zorlaşacaktır. Hedefin onları uzak tutacak. Herkesi itecek… Sizin gidebilmenizin tek nedeni izin verilmesi… Yani, öyle bir yer varsa tabii. Çoktan toza dönüşmediyse…”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Pişenlerin kokusu güzelleşmeye başladı; kız yemeği ustalıkla karıştırıyordu. Dışarıdan son üç saattir on beş dakikada bir bağıran horozun gün doğumunu selamlayan sesi geldi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Çok ama</span> <span style="font-style:italic;font-size:92%">çok</span> <span style="font-size:92%">sorum var,” dedi Erik. “Koltuğu bizi öldürmeye kalkacak kadar çok kim istiyor mesela?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ha.” Jason şişirdiği yanaklarındaki havayı üfledi. “Bu sorulara zar zor yanıt verebilirim. Bulut-kentle ilgili efsaneleri biliyorum ve konseyin—”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Konseyi biliyor musun sen?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Aynen. Konsey, zaman kadar eskidir. Rakipleri de öyle. Konsey onlara koleksiyoncular diyor galiba. Eski derken binlerce yıl, falan. Emin değilim ve siyasi tavrımın bir kısmını biliyorsun ama koleksiyoncular deyince benim aklıma Amerikalı politikacılar, televizyon patronları, Kuzey Amerikan toplumunu kontrol edenler geliyor… Zamanın başından beri yönetenler, hükümdarlar geliyor. Sezar… Çıkar uğruna büyük kitleleri edilgenleştirmeyi hedefleyen bütün ufak gruplar işte… Örgütlü din. Nükleer bombaları yapan ve insan yaşamını olumlu yönde değiştirecek teknolojileri engelleyenler… Koleksiyoncular epey geniş bir ifade. Kendilerini zengin ettiği için Dünya’yı petrole bağımlı kılanlar. Reagan gibi. Veya Nixon ya da Bush. Ama dediğim gibi, tüm bunlar benim inanç sistemime gayet uyuyor…”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik, ifadesiz bir sesle, “Reagan’ı severdim ben,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jason ayağa kalkıp elinin tersiyle yalandan tokat tehdidi sundu. “Çarparım bak ağzının ortasına!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ha,” dedi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Jason sırıtarak oturdu, Erik’e gülünç bir tehdit parmağı salladı. “Sansar seni… Neyse, kim bilir? O başkanlar belki koleksiyoncular tarafından makamlarına oturtulmuşlardı ya da belki sadece o inanç sistemine bağlıydılar… Tekrarlıyorum, benim siyasi bakışım bu. Belki işin aslı çok daha derinlere gidiyordur. Belki insan doğasına, dine, nereden geldiğimize falan uzanıyordur.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ben hâlâ… Hay anasını, tüm bunlara nasıl karıştım anlamıyorum. Niye ben?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jason içten, böğürerek güldü. “Bana çekmişsin!” Uzanıp Erik’in bir tutam saçını tuttu, sağa sola çekiştirdi. Erik’in kafası sallandı, dişleri takırdadı. “Seni gördüğüme çok seviniyorum, evlât. Yedi yıl falan geçti, ha? Ama cidden, hiçbir fikrim yok. Üçlüden birisin sen. Tek bildiğim bu. Koltuğu taşıyan üç kişi… Efsaneden tüm bildiğim bu. Efsaneleri yitiriyoruz ki başlangıçta hiçbiri efsane değildi… Neyse, bu işe karıştın çünkü bildim bileli belaya bulaşırsın sen…”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jason çizmesinden bir tabanca çıkardı, yemeği beklerken kurcalamaya koyuldu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Köy dış dünyayı zar zor uzak tutuyor kendisinden,” dedi. “Koltuk burada kaldıkça tehlike artacak. Diğer ikisi iyileşmese bile gitmeniz gerek. Patul eski nüfusunun yüzde doksanını kaybetti çünkü dış dünyanın feci bir çekimi var. Burada neredeyse herkes sadece Cuenca’da televizyonda gördükleri futboldan bahsetmek ister… Önemli bir maç varsa hep beraber kente inerler ve orada reklâmlardan, gördüklerinden ve duyduklarından zehirlenirler. Köyde çok az genç kaldı. Mülkiyetin ve hızlı kent yaşamının çekiciliği dayanılır gibi değil… Burası artık bir</span> <span style="font-style:italic;font-size:92%">pueblo</span> <span style="font-size:92%">değil… Geleneksel bir</span> <span style="font-style:italic;font-size:92%">pueblo</span><span style="font-size:92%">nun her yanı modern dünya solucanlarıyla dolu cesedi burası…”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Pek betimsel,” dedi Erik. “Ya annem? Kooperatif işleri nasıl?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Jason kocaman gülümsedi. “Yine birlikteyiz, malum. Benle birlikte artık annen. Kooperatifler hep aynı. Bireycilik, Darvincilik, uyabilenin hayatta kalması… Her şey aynı. Kimse kimseye toplum hayrına yardım etmek istemiyor. Hiyerarşi kurmadan ortak bir hedefe yönelik çalışmak mümkün görünmüyor. Herkes kendi yararına ne çıkacak, görmek istiyor. Elimizde ufak çaplı bir inananlar ordusu var ama aramıza katılan kadar kaçan çıkıyor. Patula halkı bile ıssızlığın ortasında yaşadığına inanmaya başladı. Böyle bir fikrin insanın kendine dair kavrayışına ne yaptığını biliyor musun? Bugünkü uygarlık paradigmasına göre ıssızlığın ortasında yaşıyorlar ama eski yollara bakarsan dünyanın merkezine yakınlar… İnsan ıssızlığın ortasında yaşadığına inanmaya başladı mı, hayatının anlamı kalmadığına da inanmaya başlar…”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Yumurtalar pişmek üzereydi ve kokusuna diğer köylüler de geldi. Hâlâ sarhoş ve akşamdan kalmalar arasında açlık tavana vurmuştu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Annemle babam yine bir araya gelmiş, diye düşündü Erik. Ebeveyn sahibi olma kavramının tümüyle tuhaf, heyecan verici, teskin edici geldiğini fark etti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Tree kımıldanıp inleyince Erk yanına gitti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Nasılsın, düşçü?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Susadım.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik, Tree’nin dişetlerine kan oturduğunu gördü. Göz akları sarımsıydı. “Şey… Yardım edebilir misiniz? Tree… İyi görünmüyor. Pat diye söylediğim için kusura bakma, Tree.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jason gelip Tree’ye baktıktan sonra gördüklerini Rosita’ya bildirdi. “Sarılığa yakalanmış. Sarıhummada sık görülür...”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Rosita, Jean’in içtiğinden bir kupa doldurup Tree’ye verilmesini işaret etti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Yola devam etmeliyiz,” dedi Tree. “Thom?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bilmiyorum.” Erik yanıt için etrafına bakındı ve Jason başıyla onay verdi. “Komada mı?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Koltuğa yatırıp taşıyabiliriz.” Son sözcükler gücünü yitirerek döküldü dudaklarından.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sanmıyorum,” dedi Erik. “Senin bir şey taşıyacak halin yok, kardeş. Durumun bombok. Ben de Thom’a daha fazla zarar verecek bir şey yapma riskini göze alacak değilim.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Kahvaltı ettiler. Gerillalar geldi ve kulübe cüsselerle, sakallarla, silahlarla ve abartılı kibarlıkla doldu. Erik, köylülerle gerillaların yaptığı bir tür koltuk taşıma aygıtına dair heyecanlı sohbetleri dinledi. Duydukları canını sıktı ama anlatılanlar taşıma işini başkalarının yüklenebileceği iması taşıyordu. Çoğunlukla yanıtları bilmek istemediğinden pek az soru sordu. Bir paydosa ve arkadaşlarına bakmaya ihtiyacı vardı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">İki gün beklediler. Erik’le Jean sisin Patul’a inişini, dağılışını ve geride parıltılı gökkuşakları bırakmasını seyrettiler. Yıldızlar geceleri öyle yoğun çıkıyordu ki toprak adeta ışıldıyordu. Köylülerle</span> <span style="font-size:92%">futbol ve voleybol oynadılar;</span> <span style="font-style:italic;font-size:92%">trago</span> <span style="font-size:92%">sürekli elden ele dolaştı. Erik sabahları babasıyla balık tuttu ve köyden bir kadın, nasıl edindiğine dair kuşkulu bakışlarla giysilerindeki delikleri dikti. Erik ile Jean birbirlerinden habersiz Patul’un dünya üzerindeki son gerçek yer, son büyülü yer olduğuna karar verdiler. Gündüzleri köylüler koyunlarıyla birlikte tepelerin ardında yitiyor, vadinin bir ucundan diğerine şarkılarla sesleniyorlardı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Hava değişkendi. Bir keresinde gökten taçyapraklar yağdı. Bir başka gün tüm köyü yıkma tehdidi taşıyan bir rüzgâr esti. Vadinin bir ucundan diğerine eyerleri ağaçlara, dalları çatılara savurarak gürledi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Jean her iki gece de Thom ve Rosita’nın yanında geç saatlere kadar oturdu. Ateşin başında oturdu ve köy hekimiyle el işaretleri vasıtasıyla konuştu. Yün eğirmeyi öğrendi, komadaki Thom’la konuştu, birlikte geçirdikleri geceyi hatırladı, geleceğe dair görüşler sundu, ilişkinin temellerini kendi başına attı. Thom’un içinde neler döndüğünü, nereye gittiğini, kendisini düşünüp düşünmediğini merak etti. Uyanıkken cesaret edemeyeceği dürüstlük ve açıklıkta konuştu. Avuçları tekrardan ağrırken parmaklarıyla yün eğirdi. Thom’un ne denli yakışıklı göründüğünü, iri kıyımlığıyla Yunan heykellerini andırdığını, göğsünde kavuşan elleriyle Viking cenazelerine benzediğini düşündü. Thom’un çaresiz sessizliğinde kendisini onu sevdiğine ikna etmek kolaydı. Sevmek kolaydı Thom’u.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Odun yığınıyla çekçek arası, doğada kendince gelişmiş veya su samurlarının inşa edebileceği, her yanından çıkan uzantıları ve dönerli parçalarıyla Taş Devri’nden çıkma, hareket etmesi kesinlikle olanaksız, devasa bir tahta bir şeye benziyordu. Patul’da bir tane dahi tekerlek bulunmadığından köylüler dere kıyısındaki esnek dallardan düzinelerce kesip yuvarlayarak birbirlerine bağlayıp tekerlek ve ispitler yapmışlardı. Dingili tam ortadan geçiyor ve arkadaki pervaneye bağlanıyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Pervaneyi gören Erik, “Bir halta yaramaz bu,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne? Kuşkucu var aramızda,” dedi babası. “Mincho! Oğlana bizim bilimi anlatsana… Oğlum, karşında mucit ve alet-edevat dâhimiz.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik’in babasının adamları arasından bildiği kısa boylu, tıknaz, gözlüklü bir adam öne çıktı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sis pervanesi,” dedi adam. “Bolca sisten geçeceksiniz.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik babasına bakarak gözlerini devirdi. “Sis pervanesi?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Toplaşanlar güldü.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tüm bu zahmet koltuğu yabana taşımamız için mi?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Mincho, kurnaz bir sırıtışla, “Evet, beyim. Şu yavruya bir bak hele,” dedi. “Bu siz hareket ettiğinizde döner ve zeminde kaldıraç etkisi yaratır.” Aracı hareket ettirince altında, dingile bağlı bir alet dönmeye başladı. “Gerilime erişildiğinde, eh, göreceksin, işte.” Alttan çıkan bir sürü çubuk şiddetle yere sürtünerek aracı ileri hareket ettiriyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik, aracın neredeyse güç yüzünden devrileceğini fark etti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Mincho, “Bu dallar fren niyetine de kullanılabiliyor,” diyerek gösterdi. “Atla bakalım.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jean aracın kargo kısmına cesaretle tırmandı ve Erik’e öne geçmesini işaret etti. Erik aracı Patul’un merkezindeki çayırlık tümseğin etrafında dolaştırdı. Dingili dışındaki her şey esnek dallardan yapıldığından, sarsıntılar şaşırtıcı ölçüde yumuşaktı. Kırkayaktan bozma bir Cadillac’tı adeta araç.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Mincho, “Süper Çekçek!” diye bağırdı. Jean’in aynına atladı ve tahtırevanında baloya götürülen imparator misali arkasına yaslanıp yayıldı. Al taraftaki dallar yeterli gerilime ulaşıp aracın altına vurmaya başladı ve Jean ile Mincho havaya sıçrayıp gülüşerek yerlerine döndüler.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Mincho, “Koltuk yerleşince daha iyi işleyecektir,” diyerek gözlüklerini düzeltti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Bir cins kuş. Ya da sıçan. Ses içeride dolaştı; bir süredir bedeni içinde faaldi ve beyin, sarhoş santral görevlisi misali, duyularla bellek arası bağlantıları yapacak denli ayılmaya henüz başlamıştı. Toprakta ufak ayakların çıkardığı eşeleme sesini bir oktav yükselerek uzaklaşan bir ciyaklama izledi. Kanatlı bir hayvan… Konuşmalar duyuluyordu ama başka bir dildeydiler ve odaklanılamayacak denli uzun sürüyorlardı. Her şeyin bir sırası var diyen beyin dosyaları taramaya girişti; ses tanımlanabilirliğe sahipti; daha önce kaydedilmişti ve bellek bankasında mevcuttu. Sesle görsel bir imge eşleştirmeli veya sözlükten sözel bir tanımlayıcı bulmalıydı. Beyin görseli yeğledi, doğru görüneni bulana kadar yüzlerce hayvan kartı taradı ve bulduğunu bilince sundu. Ama bilinç rahat etmedi. Başka bir anı daha vardı. Kuş değil, bir tür yer canlısıydı bu. Beyin tekrar işe koyuldu, bir imge daha çıkardı: tüyleri upuzun ve karmakarışık, kâkülleri gözlerini örten, acımasızca modası geçkin, 70’ler tarzı bir sıçandı</span> <span style="font-size:92%">bu. Utangaç. Bir pabuç büyüklüğünde… Bilinç imgeyi kabul etti. Görsel ve işitsel noktalar eldeyken soyut dil dünyasında nirengi saptaması yapılabilirdi: bir kobay faresiydi bu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Peki, niye bir kobay faresi duyuyordu? Tek duyuyla süzülen bir dünyada ne çıkarım yapılabilirdi bundan?</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Derken iki numaralı duyu, beynin var gücüyle işlemeye koyulduğu yeni veriler getirdi: odun yanığı. Bu kolaydı işte. Baskındı. Demek kobay fareleri böyle kokuyordu. Saman ve toprak ve nemli toprak ve nemli saman. Pişen yemek, yanık mısır kokusu… Yanık yağ… Bir hayvan kokusu daha. Koyun mu? İnsan kokusu… Demir zengini, yoğun âdet kanı kokusu… Tuzlu ter… Ama odun yanığı baskındı. Çıkarım: bir ahır. Bir kamp alanı. Bir çadır. Bir hayvanat bahçesi…</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Uyuşuk parmaklar. Her yan uyuşuk… Bir ağrının anısı, bir uyarı kırıntısı:</span> <span style="font-style:italic;font-size:92%">hareket etmek acı verecek</span><span style="font-size:92%">. Koordinatlar? Konum? Sırtüstü. Kollar göğüste kavuşmuş. Beyin:</span> <span style="font-style:italic;font-size:92%">Tabuta yatırılma şekli</span><span style="font-size:92%">. Düzensiz bir sıcaklık, sol yanakta, omuzda, belde, bacakta… Gün ışığı gibi, ampul gibi. Diğer yan serin. Beyin:</span> <span style="font-style:italic;font-size:92%">odun yanığı = orman yangını</span><span style="font-size:92%">. Çıkarım: uzun süredir buradayım. Hastayım. Ölmemişim. Ölüm değil bu, kesin. Ölümden sonraki yaşamda kobay farelerinden bahsedildiğini hiç duymamıştı. Duymuş muydu?</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Beyin bellek işlevine başvurdu ve bellek yanıt verdi:_______________.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Beyin, gülerek rahatlama adına dirseğiyle müzik kutusunu deviren Fonz’u</span><span class="FootnoteSymbol"><span style="font-size:92%"><span class="Footnoteanchor"><a href="#ftn26" id="bodyftn26">26</a></span></span></span> <span style="font-size:92%">ve müzik kutusunun çalmaya başlayışı sahnesini yükledi. Bellek? Beyin sislere, boyutu belirsiz boşluğa sesleniyordu. Bu karanlık mağaranın genişliği beş metre miydi, beş kilometre mi? Hiçbir anı yoktu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Beden, bilinçlilik gerilimi azalana kadar yeni bilgilerle gevşedi. Beyin manzaraya bir daha dalmayı önerdi ki bu, hareket etmeyi gerektirecekti. Hareket etmekse acıyı. Sinyali yolla, kapakları aç… Dünyaya açılan kapakları açmak büyük mücadele istiyordu. Girdi: karanlık. Ama tanım olasılığı var. Siyahlık haritası…</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Thom… Thom! Thom’un gözleri açıldı!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Ses. Tanınır bir dilde. Sesten anlama çevirici devrede. Çarklara yağ akıyor. Panik. Bir yanıt gerekli. Gerekli mi? Top sende, beyin. Karar senin.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hey… Gilligan,” dedi Thom. Dudaklar yapış yapıştı; dil ağzında içinde tembel hayvan misali uzanıyor, kürkü kalınlaşıyordu. “Bu adadan… Ayrılmalı mıyız?” Sözcükler havaya atılmış kalem çizikleri, konuşma balonlarının en silikleri gibiydi…</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İstiyor muyuz?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Üstüne binen bir ağırlık… Ses daha yakından geliyordu artık. “Cennet burası resmen. Ama kovmaya çalışıyorlar bizi. Kötülüğü getirmişiz cennete.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Beyin sözcükler üstünde çalıştı. İncil imgeleri. Ütopyacı edebiyat. Bir Joni Mitchell şarkısı. Seyahat broşürleri. Âdem ile Havva. Kayıp halklar. Kayıp imparatorluklar. Bir koltuk…</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Elmanın mı üstündeyim?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Aynen.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Erik… Ne…”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne hatırlıyorsun?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Canımı yakıyorsun…”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ah! Affedersin!” Erik, Thom’u göğsünden sıkıca tuttuğunu fark etti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Jean nerede?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Köylülerle… Uzun hikâye. Öğleden… Öğleden beri içiyorlar.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Rahatlama: ilk göz kırpış. Camsı yüzeyin yeniden nemlendirilmesi. Daha fazla tanım, doğru açıda bir dizi tüpün daha ince bir başka dizi tüple uyuşması… Kömür karası. Katran karası… Böcek karası… Yüzeyin bir başka yüzeye birleştiği yeri tarayan gözler. Bir duvar. Siyah harita tavanmış meğer. Beyine bir şikâyet ulaşıyor. Sistem hatası. Bu hızla daha fazla devam edemeyecek, Kaptan. Yarık gövdeli bir denizaltı… Gözler ikinci kırpışı başaramıyor. Sesler statiğe dönüşüyor… Beyne kırmızı telefon açılıyor, hat kesiliyor…</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Bir bilinç kırıntısı geri geliyor. Önce: vurulma anısı. Bedende açılma, içeride kalması gereken parçaların dışarı dökülmesi. Ardından: etrafındaki kimseleri fark etme. Ateş çatırtısı. Görmemenin, çabalamamanın rahatlığıyla kapanan gözler. Dinlemek…</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne dedin?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kayıp şehir.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne demek kayıp?” Bir kadın sesi. Jean.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bulunamaz demek. Yani…”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Var olduğunu nasıl bilebiliyorsun o zaman?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Duraklama.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bilemiyoruz.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Çoğu boş bir tabakta dolanan bir çatal. Tabak, plastik.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Şey… Neden var olduğunu düşünüyorsunuz o zaman? Yani onca uydu ve uçak ve bilmem ne varken bir kentin kaybolabileceğini aklım almıyor… Orada yaşayanlar dış dünyayı bulamıyorlar mıymış?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bulunmak istemiyorlardır belki. Ayrıca hâlâ her yerde İnka ve İnka öncesi harabeleri bulunuyor.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Evet ama”—</span><span style="font-style:italic;font-size:92%">Erik’in sesi bu</span><span style="font-size:92%">—“hepsi yüzlerce yıllık bokun altında… Çayır, ağaç, bilmem ne… Siz içinde insanların yaşadığı bir kentten bahsediyorsunuz… Değil mi?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Öyle düşünüyoruz. Yaşayan veya başka bir şey…”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Buradaki ölçeğin önemini anlamıyorsun bence, Erik.”</span> <span style="font-style:italic;font-size:92%">Yabancı bir ses. Puro ve jet motorlarını, depremleri ve kili andıran bir ses</span><span style="font-size:92%">. “Etrafımızda hiç kimsenin yaşamadığı yaklaşık kırk bin kilometrekarelik bir arazi var. Dünyanın en kayalık, en yüksek, en acımasız yerlerinden biri burası. Yılın neredeyse tümünü sis veya bulutla kaplı geçiriyor bu topraklar. Ayrıca ötesindeki bölgede de inanılmaz düşük nüfus ve aşağı yukarı—”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“E, dediğime geliyoruz işte… Nasıl oralara—”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Buraya kadar nasıl geldiyseniz, evlât.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ha… Baba, benim… Eee... Yoldaşları gördün mü sen?”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Thom toparlanacaktır. Rosita’nın yaptıklarını gördün zaten. Hazır hale getirecektir arkadaşını.”</span> <span style="font-style:italic;font-size:92%">Aynı ses. Ayı homurtusu. Baba mı?</span> <span style="font-size:92%">“Tree o kadar toparlayamayacak. Koltukla birlikte taşımanız gerekecek.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bak, demek istediğim… Yani grup halinde gitsek ve dağılarak ilerlesek daha iyi değil mi? Ne bileyim, mesela telsizlerle, falan? Modern çağdayız. Yani üç kentli çaylağı ve bir koltuğu, dediğin gibi, kırk bin kilometrekarelik cehenneme yollamaktan daha anlamlı…”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Duraklama.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Peki, oraya vardık diyelim. Ne halt edeceğiz? Koltuğu bırakıp kaçacak mıyız? El sıkışıp, ‘Hey, eski millet, bunu mu arıyordunuz?’ diyeceğiz? Nasıl geri dönmemizi bekliyorsun peki? Yoksa dönmemiz planda yok mu?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Duraklama.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Üzgünüm, Erik. Yerinde olsam korkudan kaskatı kesilirdim. Ama efsane üç kişi diyor. Fikrimize göre, daha kalabalık gidersek asla—”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Tree’nin yerine ben gidebilirim.”</span> <span style="font-style:italic;font-size:92%">Yine Jean. Tatlı Jean</span><span style="font-size:92%">.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hepimiz Tree’nin yerine gitmek isteriz, Jean ama bizce teması sadece bu üçü kurabilir.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne efsanesi yahu? Ya da hangi efsane mi demeliyim? Milyon tane dinledik.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Biliyorum, biliyorum.” İç çekiş. “Hangisi hangisidir veya ne nedir, bilen yok. Sadece belirsiz fikirler… Ama böyle yürür bu işler. İşine en gelen efsaneyi kullanırsın. Canarilerinkini zaten duymuşsunuz… Üç kişi kudret koltuğunu dünyanın merkezine geri getirecek… Bir başkasına göre koltuk şey tarafından, her neyse işte korunuyor ve içinde ilk insanların kalıntıları var.</span> <span style="font-style:italic;font-size:92%">İlk</span> <span style="font-size:92%">insanlar… Bak, bugüne dek kimse bulamadı bu kenti… Ki biz de epey aradık. Bence bizi uzak tutuyorlar… Yani sizle gidersek—”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Ama yapma, biraz makul olalım. Yani mesela, niye bir uçak tutmuyor,”—</span><span style="font-style:italic;font-size:92%">Erik’in alaycılığı en keskin noktasında</span><span style="font-size:92%">—“ve uçup en azından nerede aramayacağımızı anlamıyoruz?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Yapa… Mayız.” Tree’ydi bu! Sevgili Tree! Kamyon altında kalmış gibi geliyor sesi. “Kent… Kendini gösterecek.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Biliyordum, biliyordum,” dedi ayı sesi.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Ha, iyi, hareketli kent o zaman. Mobil kent.”</span> <span style="font-style:italic;font-size:92%">Kıkırdama</span><span style="font-size:92%">. “E, peki yanımıza bir GPS şeyi alsak ve açlıktan gebermeye yüz tuttuğumuzda bizi bulabilseniz?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Aksanlı, kuyunun derinlerinden konuşurmuş gibi gelen yeni bir ses: “Çek-o-mat’ta—”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Çek-o-mat 147 diyeceksin!” dedi Erik. “Sayıda anlaşmıştık!”</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-style:italic;font-size:92%">Yeni ses, daha yavaş</span><span style="font-size:92%">: “Çek… O-matik 147’de… On dört günlük yiyecek taşıyacak yer var.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Süper makine canım.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Aceleci adımlar, nefes nefese, yeni bir ses.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Jason, geçitte kamp kurulmuş.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Onlar mı?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Sessizlik.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bu gece toplanıp yola çıkacaklarını gösteren bir şey yapmadılar. Ama kalabalıklar. On-on beş kişi…”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-style:italic;font-size:92%">Hışırtılar, hareketlenme</span><span style="font-size:92%">.</span> <span style="font-style:italic;font-size:92%">Ardından</span><span style="font-size:92%">: “Bu gece gitmelisiniz.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne? Baksana şunların haline!”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“İyiyim ben.” Laf Thom’un ağzından, daha söyleyeceğini bilemeden çıkmıştı. Gözkapaklarından tekini yüzde kırk açtı. “</span><span style="font-style:italic;font-size:92%">Lo que sea mejor por el pais</span><span style="font-size:92%">.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Thom!” dedi Jean.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Ardından öpüldü.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Kendisini kilden yapılmış gibi hissediyordu. Bedeni hâlâ yabancı geliyordu. Frankenstein canavarı. Bir golem, birisinin azat ettiği dökme çimentodan bir heykel… Kurşunlarla delik deşik edilmişti. Nasıl iyileştirmişti kadın peki? Birilerinin koluna girip getirdiği yerde dikildi; gökteki yıldızlar bir Jackson Pollock resmini andırıyordu. Adım atmaya cesaret edemeden hafifçe kımıldadı. Köy, arayışı tekrar başlatma çalışmalarıyla capcanlıydı. Tree, tekerlikli bir şeyin üstüne yerleştirilmiş koltukta yatıyordu. Ayaklarını sürüyerek yaklaştı, Tree’nin kolunu tuttu —delikanlı uyuyor ve hırıltıyla soluyordu— ve umutsuzluğun içine aracın üstüne yığılıverme arzusu dolarak çöküşünü hissetti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Öteberiler köylülerin özel depolarından çıkarılmıştı.</span> <span style="font-style:italic;font-size:92%">Machete</span><span style="font-size:92%">ler, yakacak, su ve yiyecek… Battaniyeler, bir çadır… Silahlar… İçine ateş düşüren —birisi kalkabilmesi için içirmişti ve eh, buraya kadar gelmesini sağlamıştı— renksiz,</span> <span style="font-style:italic;font-size:92%">trago</span> <span style="font-size:92%">dedikleri içki… Habire işaret ettikleri dağa varabilmek için çok daha fazlasından içmeliydi. Köyün ateş yanan noktaları arasında insan şekilleri koşuşturuyordu. Hayaletler köyü… Karanlıkta bir yerlerden nal sesleri, at kişnemeleri geliyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">On dört günlük malzeme. Sayı öyle inanılmaz geldi ki üstünde düşünmeye bile kalkmadı. Bir su yatağı, masaj, kaplıca şifası istiyordu… Ölmüştü. Ölmemiş miydi?</span> <span style="font-style:italic;font-size:92%">Haydi</span><span style="font-size:92%">, millet. Kahramana bir rahat verin yahu! Yavaşça kafasını çevirerek gelip geçen hayaletleri izledi. Derken Jean karanlıklardan çıkageldi, sarıldı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Keşke sizle gidebilsem.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Delisin… Keşke ben senle kalabilsem burada.” Bir sonraki için güç toplarken sanki her cümle arasına upuzun zaman girer gibiydi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jean kafasını bağrına yasladı ve Thom, yakınlaşmalarını sağlayan bir şeyler yaşandığını hissetti. Neydi, bilemiyordu ama memnundu. Aralarında yeni tanışanların endişeli gerilimini hissetmiyordu artık. Kucaklaşmada açıklanamaz bir rahatlık vardı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Geri dön,” dedi Jean. “Birlikte zaman geçirelim biraz.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Evet. Döneceğiz. Döneceğim. Aslında çaktırmadan yerine birisini geçireyim diyordum. Eklemlerim biraz, eh, zamklanmış gibi. Koltuk taşıyıcı konusunda pek heyecanlı şu tip nasıl mesela?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Jean yanıt yerine daha sıkı sarıldı ve Thom kaderinin çoktan yazıldığını anladı. Burada yerini almaya dünden razı çok insan vardı. Ama alamıyorlardı anlaşılan. Bir haftadır su altında yaşamıştı sanki. Sanki kendisi dışında herkes bütün yıl boyu aynı pembe dizi izlemişti ve şimdi dizi hakkında bir tez yazmasını bekleniyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Rosita seke-topallaya geldi ve bir kolunu koltuğa yasladı. Hiçbir şey demedi. Ardından başıyla onayladı ve koltuğa dostça vurdu. Bir anlığına uzanıp Tree’nin alnını tuttu, ardından saçlarını okşayarak yüzünden çekti.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Kolunun altındaki paketi Thom’a verdi ve Erik’e tarif etti: Kahverengi sıvıdan günde bir kaşık Thom’a, grisinden günde bir kaşık Tree’ye…</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Lafını bitirince Thom’un hafifçe kolunu sıktı. “Suerte.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Sonra yürümeye başladılar. Ardından alelacele kucaklaşmalar ve iyi dilekler geldi. Thom, koltuğun dağılmaya başladığını fark etti. Kumaşı aşınmıştı ve ahşap iskeleti kimi yerinden ayrılmıştı. Ağırlığı, normal bir koltuk ağırlığıydı. İnce hava yüzünden sık durup soluklanıyorlardı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik sırtına bağlı çek-o-mat 147’yi çekiyor, Thom arkadan, aracın ardına takılı pervaneden uzak durmaya uğraşıp sendeleyerek geliyordu. Yürüme hareketlerini yeniden öğreniyordu. Dokuzuncu yüzyıldan fırlama bir şeye, gece yolculuk eden üç haçlıya, vebadan kaçan kambur ve bezgin üç çocuğa benziyorlardı. Köylüler üçlü gruplara ayrılıp hem dikkatleri dağıtmak için tepelerde farklı yönlere</span> <span style="font-size:92%">ilerliyor hem de güvenle gidebilmeleri için gözcülük ediyorlardı. Thom köyde yanan yedi ateşin uzaklaşarak soluklaşmasını izledi. Eski bir patikadan And dağlarının derinlerine yürüyorlardı. Ön tarafta Erik durmadan sövüyordu. Tree koltukta baygın yatıyordu. Çevresindekilerin, yukarıdakilerin, arkadakilerin, gizlenen gölgelerin yolu güvenli kıldıklarını ve kötücül nesneyi götürüşlerini izlediklerini belli belirsiz bilen Thom uyurgezer adımlarla arka tarafı kolluyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Gece boyunca patikadan ilerlediler. Arkalarından yükselen yeni ayın önlerine geçişini izlediler. Ayın battığı yöne devam ettiler. Patika çamurlu ve taşlıydı ama çek-o-mat gayet iyi gidiyordu. Patika vadiden bir yamaca tırmanarak daha yüksek, yosundan öte fazla yeşilliğin yetişmediği kayalık bir araziye çıktı. Platonun ortasından ufak bir çay akıyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom zombiler gibi yürüyordu. Bir adım atıyor, mermilerin anısı beynine doluyor, bedeninin yarılışını, içinin dışarı çıkışını hatırlıyordu. Bir adım daha attığındaysa görüntüler yitip gidiyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Sadece hareket ederek sıcaklıklarını koruyabiliyorlardı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">İşi yarım bırakmamak, diye düşündü Erik. Ne baş ağrısı! Ama işte, şu hale bakın, buradayım. Erik, işini yarım bırakmıyor.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tree,” diye seslendi omzu üstünden. “Tree!”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Koltuktan ses gelmedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Thom, Tree’yi uyandırıp doğru yolda mıyız, sorar mısın?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom adımlarını sıklaştırıp Çek-o-Mat’a yetişti ve Tree’yi sertçe sarstı. “Tree. Uyan.” Delikanlı ateşler içindeydi. Yolculuğu sağ salim bitirirse mucize demek lazım, diye düşündü Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Gözlerini odaklayamayan Tree, “Neredeyiz?” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik, sessiz manzaraya doğru, “And dağlarında kaybolduk!” diye bağırdı. “Neredeyiz sanıyorsun ulan? B u dalgayı doğru yönde mi çekiyorum, söyler misin bir zahmet? Yoldan bir adım saptıysam öldürürüm kendimi valla.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ben… Nereye gideceğimizi bilemiyorum,” dedi Tree. “Düşler bitti…”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ne?” Araç aniden durdu. “Ne yapacağız ulan şimdi?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bil… Bilmiyorum.” Tree’nin sesi zayıfladı. Bayılmıştı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“E, ne halt edeceğiz şimdi, Profesör?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kamp… Bittim ben. Bir şeyler söyleyecek mi, sabaha bakarız artık.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Aniden yıldızlar kaymaya başladı. Bir vızıltı, bir hışırtıyla yirmi yıldız birden gökten indi. Son yüz bin yılı hedeflerine, yakıcı atmosfere, parlayarak ölüme, gaza dönüşmeye ulaşma çabasında geçiren meteorlar gökyüzünü, azat edilmiş ateşböcekleri misali aydınlattılar.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Vay,” dedi Erik, “anasını.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Geceyi ufak çadırda titreşerek atlattılar. Bir soğuktan bir ateşten titreyen Tree’yi aralarına alarak yattılar. Tree bir anlığına uyandığında gözlerini sapsarı açtı. Göz bebekleri birer noktaya dönüşmüştü.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Sabah çadıra vuran grimsi ışıkla uyandılar. Sadece birkaç saat uyuyabilmişlerdi ve yer, daha fazlasına izin vermeyecek kadar rahatsızdı. Tree iyice sanrılara kapılmıştı; sorulmayan soruları yanıtlıyor, sorulanlara ilgisiz cevaplar veriyordu. Berbat haldeydi; teni doğaya aykırı bir renge bürünmüş, dudakları çatlamış, terden saçları keçeleşmişti.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik görev bilinciyle Rosita’nın verdiği paketi açtı ve Thom ile Tree’ye ilaçlarından birer kaşık içirdi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Kahvaltı edip toparlandılar. Ardından Erik’le Thom, ne yöne gideceklerine dair hiçbir fikir taşımadan beklenti içinde birbirlerine baktılar.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Yukarıda,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Tamam, kardeş,” dedi Erik. “Yardım bulacağız sana.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Rafta,” dedi Tree.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hı-hı.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kayanın üstünde.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;Erik sertçe kafa sallayıp iç çekti. Tree’nin gözleri, artık nasıl bir bilinç durumuysa ona kayıyor gibiydi. İlacını vermedim mi ben bunun, diye düşündü. A, evet, kahvaltıda vermiştim. Daha fazla mı vermeliyim?</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Koltuğu tekrar çek-o-mata yerleştirdiler ve Tree’yi dikkatle üstüne yatırdılar. Arazi birkaç yerine serpiştirilmiş yosunlar dışında çorak, gri ve kayalıktı. Dimdik, sarp kayalıklar vadi tabanından gökdelenler misali yükseliyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Manzara karşısında sessiz kaldılar.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Birden tok bir sesle birlikte araç sarsıldı ve vadide gök gürültüsünü andıran bir ses yankılandı.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom, “Ateş ediyorlar!” diye haykırdı ve önceki yaylım ateşinin anılarıyla bedenine adrenalin dolarken çılgınca elini-kolunu sallayarak koşmaya başladı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik koltuğa baktığında Tree’nin başının hemen üstünde açılmış deliği gördü. Çömeldi ve uzaklardan gelen bir haykırış duydu. Thom’un yüz metre ötede iki büklüm, nefes nefese durakladığını ve çevrelerini saran tepelere bakındığını gördü. Haykıran her kimse, gitmişti. Haykırışta bir son, bir bitiş tınısı vardı. Her yan, hiçbir şey olmamış gibi sakindi. Ateş eden kişi ya yamaçtan yuvarlanmıştı ya da başına bir şey gelmişti. Erik tekrar dönüp baktığında koltuktaki deliğin kapandığını fark etti. Tahta aracın zemininde, yassılmış bir mermi duruyordu. Koltuk tükürmüştü herhalde. Ürperdi Erik.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom, fazla doğrulmadan araca geldi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hey,” dedi Erik.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Ateş edildi.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Biliyorum. Bir mermi Tree’nin kafasının hemen üstünde koltuğa saplandı. Çığlığı duydun mu?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Gidelim buradan. Hemen.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Dört yanları dik dağlarla, dipleri alçak çalılıklı sarp kayalıklarla çevriliydi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Koltuğu indirip ne tarafa gitmek istediğini görmeliyiz,” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İşe yaramaz bence. Yarar mı?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Anlamanın yolu tek.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Burası en iyi yer değil, kardeş. Ateş edildiğinin farkındasın değil mi?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom omuz silkti. “Çığlığı duydun. Doğru yönü bulup öyle ilerlemeliyiz.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Koltuğu kaldırdılar. Koltuk, üstünde bir insan yatan herhangi bir koltuk kadar ağırdı. Ağırdı yani.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom çenesiyle sola inen patikaya işaret etti. “Önce şu tarafı deneyelim.” Birkaç adım gittiler, gerisingeri döndüler ve diğer patikayı denediler.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İkisi de aynı,” dedi Erik. “Değil mi? Fark göremedim ben.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Has…” dedi Thom. “Bozulmuştur belki. Belki üstünde Tree var diyedir…”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Koltuğu tekrar araca yerleştirdiler ve birbirlerinin yanlış mantık yürütmelerine iyice sinirlenene kadar alçak sesle tartıştılar. Sonunda bir yöne gidip kaybolmanın diğer yönde kaybolmaktan daha fazla işe yaramayacağına ve hareket etmenin dikilmeye üstün geleceğine karar verdiler.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“İnanmalıyız,” dedi Thom. “Kent ortaya çıkacak. Çıkmalı. O yüzden kaybolmak aslında kaybolmak değil, karşımıza çıksın diye yönü falan boş vermek demek…”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Sen, kardeş, kıçından sallıyorsun. Farkındasındır umarım, Bilim Bey.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hı-hı,” dedi Thom. Kafasını kaşıdı ve iç çekti. “Evet, biliyorum. Yeniyim bu işlerde.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik omuz silkti. Cebin bir bozukluk çıkardı. “Şu taraf”—iki doruk arasındaki bir geçide doğru alçalıyor görünen nahoş dağları işaret etti—“yazı. Bu taraf da,”—aynı ölçüde zorlu, hemen yanı başlarından başlayan, biraz daha alçak, daha kayalık ve daha nemli görünen yükseltileri gösterdi—“tura.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Yazı geldi. Thom aracı çekme sırasını devraldı. Kendisine ait değilmiş gibi gelmesine rağmen bedeni hâlâ iş görüyordu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Koltuk, sanki Tree’nin hastalığına yakalanmış gibi ıstırap çekiyordu; ikisi birlikte</span> <span style="font-size:92%;background-color:#ffff00">çözülüp,</span> <span style="font-size:92%">dağılıyorlardı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Arazi aniden donuvermiş, öfkeli bir lav denizini andırıyordu. Çok geçmeden sivri kayalar yüzünden ayak bilekleri berelenmeye ve kanamaya başladı. Dünyanın uzantıları arasında parmak ucunda yürümek sürekli nefeslerini kesiyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Kendilerinin veya aracın geçemeyeceği ölçüde yoğun ve derin, çamurlu bir alanın kenarında mola verdiler. Çamur öbeğinden buharlar yükselmeye başladığında ne yapacaklarını tartışmaya dalmışlardı. Buhar yayıldı ve boğucu, yoğun bir sise dönüştü.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom telaşla seslendi. “Bir yere kımıldama, Erik! Anında birbirimizi kaybederiz.” Aniden havaya zehirli bir maddenin sızdığı endişesiyle gömleğini yüzüne filtre gibi çekip nefes almaya başladı. Ama sis yükselmeye devam etti ve altında temiz hava bıraktı. Çömeldiklerinde üstlerini bulandıran beyaz tavanın altından birbirlerini görebildiklerini kavradılar.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bu bir… Bu bir bulut-yapıcı.” Thom bir bulutun yükselerek tıpkı kendisine benzeyen diğerlerine katılışını hayranlıkla izledi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“İyi de, yere bir baksana sen.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Kocaman çamurluğun yerini çatlak ve çöl kadar kuru toprak almıştı. Erik ayağını uzatıp kontrol etti, ardından dikkatli adımlarla ilerlemeye başladı. Yolu yarıladığı sırada derinlerden bir yerlerden gelen su çatlaklardan yüzeye çıkmaya başladı. Toprak önce sabitliğini kaybetti, ardından bataklığa dönüştü.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hay...” dedi Erik. “Kahretsin.”,</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Ayakkabılarını çamurdan kaldırabilmek için epey uğraşarak aracı yavaşça çektiler. İleriden arka plan hışırtısına benzer bir ses geldi ve sis ayaklarından yükselmeye başladı. Çamur fokurduyordu; acı çığlıkları attılar.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Derken toprağın tekrar sertleşmeye başladığını hissettiler, tekerleklerin saplanıp kalmaması için aceleyle aracı çekip sendeleyerek yürüdüler. Sis bellerine kadar yükselmişti artık. Thom beyazlıktan başka bir şey göremiyordu. Bir vınlama duydu ve aşağı baktığında çek-o-mat 147’nin sis pervanesinin tam güçte döndüğünü gördü. Pervane sis kalkana dek araca ufak bir itiş kazandırdı, ardından durdu.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bu işe yarıyormuş demek,” dedi Erik. “Ben de işe yarayacak sanmıştım.” Çamur tekrar kuruduğunda Erik, “Koş,” diye bağırdı. Çek-o-mat’ın iki ucunu yakaladıkları gibi koşmaya başladılar. Arkada bıraktıkları çamur çatlayıp ufalanıyordu. Tree koltuğun üstünde şiddetle sarsılıyordu. Kayalığa vardıkları anda suyun iyice yükseldiğini gördüler. Aştıkları bölge bir kez daha bataklığa dönüşmüştü. Yerden yine sis buharları çıktı, yükseldi ve buluta dönüşerek diğerlerine katıldı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Soluklarını toparlama çabasında çömeldiler, yeni bulutun doğumunu seyrettiler.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Ne acayip yermiş,” dedi Erik. Kayalıklarda yola devam ettiler ve Thom, kurşunlandığı noktalardan yayılan yakıcı gıdıklanma dışında kendisini tekrar bütün hissetmeye başladı. Yaşıyorum, diye düşündü. Mermilere koşarken beynim neredeydi peki? Kahraman değilim sonuçta. Azul-men, Azul-men kıyafetinde kaldı. Berkli bu film benim filmim bile değildir. Ben kafası karışık yardımcı, kimlik sorunundan mustarip bir figüranımdır belki. Filmde bile değilim; kendisini inanmaması gereken şeylere inandıran herifin tekiyim aslında… Thom hem kendisini iyi hissediyor hem korkuyordu. Hava, hayatında ciğerlerine çektiği en temiz, en keskin havaydı. Gökyüzü ve dağların büyüklüğü, her şeyin ebadı içine coşku dolduruyor, tüyleri ürperiyor, duruşu dikleşiyordu. Çevre hayvan ve bitkilerinkinden farklı bir canlılık hissi veriyordu. Bizzat toprak, bizzat dünya bilinçliydi sanki.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Geniş, sığ bir akarsuyu aştılar. Nehir taşları sivri ve keskindi; ardından gelen vadiye epey bereli ayaklarla adım attılar. Altı metre genişliğinde boğazlardan, uzak durabilmek için yollarını epey daralttıkları dipsiz görünen yarıkların yanından geçtiler.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Zar zor görülen, belirsiz patikalar her yöne kıvrılıyordu. Kimisi on-on beş metre gittikten sonra hiçbir belirgin iz göstermeden, sanki aniden birisi kalanını kaldırıvermiş gibi bitiveriyordu. Bu şekilde bir ileri, bir geri giderek yamaca doğru geçtiler vadiyi. Dost veya düşman birileri var mı diye kaygıyla yamaçları taradılar, canlı veya ölü bir kenti saklayabilecek bir girinti aradılar, her kayaya farklı, inceleyen gözlerle baktılar: kaya mı, inşaat taşı mı? Taş mı, kalıntı mı?</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Yemek molası verdiler, göğü kaplayan gri örtüyü seyrettiler. Thom, soğuğa karşı Rosita’nın verdiği yün pançoya sarındı. Dondurucu bir yağmur başlayınca yağmura karşı aldıkları üç-beş parça eşyayla Tree’yi örttüler ve pançolarının kapüşonlarını kafalarına geçirdiler. Üstlerinde buzlar toplaşırken aracın yanına büzülüp</span> <span style="font-style:italic;font-size:92%">trago</span> <span style="font-size:92%">içip ekmek paylaştılar.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Rezalet.” Erik yanındaki bir su birikintisini dirsekleyerek ince buz tabakasını kırdı. “Nereye gittiğimize dair en ufak bir fikrimiz yok. Bir sonraki sırtın ardında dört yıldızlı otel falan bulacak da değiliz. Yiyeceklerimiz berbat. Neredeyse sadece fasulye-pilav pişirebiliriz. Tree aşçı… Ben nefret erim yemek yapmaktan.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Şu geçidi aşalım bir… O zaman bir görüş açısı buluruz.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik işemeye gitti, Thom yiyecekleri topladı. Bulutlar ayrıldı ve feci parlak bir gün ışığı süzüldü ve vadi gökkuşaklarıyla doldu. Altı tane saydı Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Görüyor musun?</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Görüyorum,” dedi Erik. “Müthiş ama burası feci ürkütüyor beni. Gidelim. Açık hedefiz burada.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Thom gönülsüzce araca bağlandı. İçinden kalıp ebediyen göğü seyretmek geliyordu. Tepelerini örten kubbe tümüyle renge boğulmuştu. Bölgesel bir kuzey ışıkları gösterisiydi sanki. Gökkuşakları artık gökkuşağı biçiminde değildi; renk şeritleri iplerini koparmış, özgürce göğü boyuyordu. Gökkuşakları ve ışık vadiden dar bir çıkışı ortaya çıkarmışlardı. “Bilmesem,” dedi Thom, “yolun bizim için resmedildiğini söylerdim.”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik yiyecek çantasından başını kaldırıp baktı ve başıyla onayladı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Alâmetleri takip edebilirim, diye düşündü Thom. Büyülü bir koltuk taşıyorum ve bana söylediklerini düşündüğümü çevremde aramaya iznim var. Bu işaretlerden başka ne var elimizde? Çevremden başka ne ipuçları çıkarabilirim? Hayatta kalabilme şanslarını gökteki renkli patikaya bağladığı için kendisini hem gülünç hem mutlu hem manyak hissediyordu.</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Yağmur yine bastırdı ve gökyüzü bir kez daha koyu gri tonlara büründü. Konuşamayacak denli yorgun, karanlık çökene dek ilerledikten sonra arazinin gece yürünmeyecek ölçüde tehlike yarattığına karar verip durdular. Thom arkaya bakarak nereden geldiklerini görmeye çalıştı. Arazi yabancı ve tanınmaz haldeydi; gökyüzü eski haline dönmüştü.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Erik köylülerin verdiği kuru odunlarla bir saate yakın uğraştıktan sonra ateşi nihayet yağmura dayanacak güçte yakmayı başardı. Zor bela yutabilecek kadar kendisine gelen Tree’ye bir kâse çorba yedirdiler. Thom baştan aşağı sırılsıklamdı. Yemeği hazırlarken ateşe elinden geldiğince yakın durdu. Bir saat sonunda pilav hazırdı ama fasulyeler hâlâ diş kıracak sertlikteydi. Pilavı tuzlayıp başka bir şey hazırlayamayacak denli yorulduklarından buz kesmiş suyla yediler. Thom fasulyeleri pişirebilmek için yarınki molayı daha erken alma kararına vardı.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">&nbsp;</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom işemek için sabahın ilk ışıklarıyla çadırdan çıktı ve beyaza kesmiş bir insan iskeletine takıldı. Çığlık attı ve Erik derhal çadırdan fırladı. Konuşmadan birkaç dakika iskelete baktılar. Kayalarda yatan iskelet dışında etrafta ne giysi, ne alet ne de başka bir şey vardı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Erik, “Pek cesaret verici bir işaret değil,” dedi.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hım,” dedi Thom. Beyin çürüme hızını hesaplıyordu. “Gömülmemiş olması tuhaf.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">“Tuhaf?”</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Gömmeli miyiz? Gömmeliyiz bence,” dedi Thom.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Elimi sürmem ben buna. Bulut-kenti arayan birisi miydi dersin?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Thom uzaktaki sarp kayalıklara baktı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Gidelim burada,” dedi Erik. “İlaçlarınızı içireyim ve toplanalım.”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">Saatler boyunca girintili çıkıntılı kayalık arazide ilerlediler ve yanına gelene dek göremedikleri bir yarığın başında durdular. Yarık, göz alabildiğine her iki yöne uzanıyordu. On beş metre derinliğindeydi ve karşı kıyının uzaklığı da on beş metreydi. Dibinde buralara göre kısa boylu denebilecek ağaçlar vardı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Bir patika,” dedi Thom. Ayak izleri görmeye çalıştı.</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Kim açmış?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hı-hı… Hayvanlar?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Hangi hayvanlar?”</p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Soru da bu zaten.”</p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Ama takip ettikleri patika yarığın dibinde gözden yitti; tek seçenekleri bodur koruyu geçip patikanın diğer uçtan devam ettiğini ummaktı. Yılanlar gibi kıvrılarak uzanan ağaçlar en fazla dört metre yüksekliğindeydi; gövdeleri ince ve kabuksuzdu. Tree koltuğun üstünde baygın yatıyordu. Ağaçlar arasında bir açıklık keşfedip daldılar ama ağaçlar aracın geçemeyeceği sıklıktaydı. Thom küfretti. Sırılsıklam giysileri iyice yıpranmıştı ve açlıktan elleri titriyordu. Gerisingeri dönüp bir başka açıklık buldular ve aracı zor bela geçirdiler.</span></p>

  <p class="Standard" dir="ltr" style="margin-left:0;margin-right:0;text-indent:18.935432px"><span style="font-size:92%">Ve derken, kelebekler geldi… Birdenbire her yandan çıktılar, her yanı kapladılar. Öyle küçük ve fazlaydılar ki Thom nefes almaya çekindi.</span></p>

  <p class="Standard" dir="ltr" style="margin-left:0;margin-right:0;text-indent:18.935432px;font-size:92%">“Patlamış mısır!” Tree aniden uyanmıştı. “Düşümde görmüştüm.” Kan çanağına dönmüş gözlerini kocaman açmıştı. Zar zor kafasını kaldırdı.</p>
  <hr class="footnoterule" />

  <p class="Footnote" dir="ltr"><a class="FootnoteSymbol" href="#bodyftn23" id="ftn23">23</a> &nbsp;İngilizce armut anlamına gelen “Pear” kelimesi “Per” diye okunur.</p>

  <p class="Footnote" dir="ltr"><a class="FootnoteSymbol" href="#bodyftn24" id="ftn24">24</a> &nbsp;Mountain: Dağ (<span style="font-style:italic">İng</span>.)</p>

  <p class="Footnote" dir="ltr"><a class="FootnoteSymbol" href="#bodyftn25" id="ftn25">25</a> &nbsp;Dükkân.</p>

  <p class="Footnote" dir="ltr"><a class="FootnoteSymbol" href="#bodyftn26" id="ftn26">26</a> &nbsp;1974–1984 arasında yayınlanan Amerikan komedi dizisi Happy Days’in sakar baş karakteri.</p>
</body>
</html>
