<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="en">
<head>
  <title>Tyanalı Apollonius</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block_27" id="id_Toc398999427">2.3. Apollonius/ Balinius</p>

  <p class="block_4">&nbsp;</p>

  <p class="block_10">“To lie unfree;<br class="calibre5" />
  truth is noble.”</p>

  <p class="block_23">“Yalan söylemek köleliktir;</p>

  <p class="block_23">Doğruluk ise soyluluk.”</p>

  <p class="block_19"><i class="calibre3">Apolloinus of Tyana</i><sup class="text_1"><sup class="noteref" id="back_note_140"><a class="calibre2" href="../Text/index_split_155.html#note_140" title="140">140</a></sup></sup></p>

  <p class="block_4">&nbsp;</p>

  <p class="block_5">Gabriel de Sacy İsa Mesih ve Balinius ile 19. yy’ın başlarında İran’da ortaya çıkmış olan Bahailiği ve onun kurucusu olarak kabul edilen Bahaullah’ın yazılarını ve düşüncelerini karşılaştırdığı kitabı 1889’da yazmış ve Bahaullah’ı, 19. yy’ın en önemli “<i class="calibre3">Reformatör</i>”ü olarak değerlendirmişti.<sup class="calibre4"><sup class="noteref" id="back_note_141"><a class="calibre2" href="../Text/index_split_156.html#note_141" title="141">141</a></sup></sup> Bu kitap yayınlandığında Bahaullah adıyla tanınan Mirza Hüseyin Ali Nuri (1817-1892) henüz hayattaydı. (Bahaullah, Allah’ın Haşmeti demektir).<sup class="calibre4"><sup class="noteref" id="back_note_142"><a class="calibre2" href="../Text/index_split_157.html#note_142" title="142">142</a></sup></sup></p>

  <p class="block_5">Bahailik akımı ile Apolloinus’un gerçekten de bir bağlantısı var mıdır? Buna bir bakmakta yarar vardır. Kaldı ki, Bahailiğin, gerçek kurucuları “<i class="calibre3">Babiler</i>” ve “<i class="calibre3">Babilik</i>!’ diye bilinen bir akımın öncüleriydiler. Bu öncülerin en ünlüsü ise, “<i class="calibre3">Kurretül Ayn</i>” adıyla tanınan bir kadındı. Türk asıllı bu İranlı/ Azeri kadın, Babiliğin tek kadın Havarisiydi ve tıpkı Maria Magdelena gibi (Mecdelli Meryem) bu akımın kurucusu “<i class="calibre3">Bab</i>” ile birlikte bu mezhebi yaymıştı.</p>

  <p class="block_5">Gerçek adı Zerrin Taç olan Kürretül Ayn 19. yy. başlarında (Bir kaynağa göre 1818) İran’da Kazvin’de doğdu. Babiliğin tarihine eğilmiş bazı Türk yazarları (Süleyman Nazif, Dr. N. Özşuca, N. Nazif Tepedelenlioğlu) onun Türk olduğunu söylerler. Babası Hacı Molla Muhammed Salih ve dedesi Hacı Molla Muhammed Taki, Kazvin’in önde gelen müçtehitlerindendi. Tüm ailesinin, o sırada Kazvin’de yaygın bulunan Şeyhi tarikatıyla yakın ilişkileri vardı. Zerrin Taç da kadınlara göreli bir bağımsızlık tanınmasını savunan, kapılarını kadın müridlerine kapalı tutmayan bu tarikatı benimsemişti. Şeyhiliğin kurucusu Şeyh Ahmed Aksai’nin en önemli tilmizi olan Hacı Seyyid Kazım Resti ile sık sık görüşürdü; teolojik formasyonunda bu görüşmelerin ağırlıklı etkisi olmuştur. Hatta sonradan tüm Babilerce de benimsenecek olan “<i class="calibre3">Kurretül Ayn</i>” (Göznuru) ve “<i class="calibre3">Ferehul-Fuad</i>” (Gönül süruru) adlarını ona Seyyid Kazım’ın verdiği söylenir.</p>

  <p class="block_5">1845 yılından başlayarak İngiltere, Fransa ve Rusya’nın rekabet ve paylaşım alanı olmanın, arka arkaya yenilgiyle sonuçlanan savaşların; içerdeyse rüşvet ve yolsuzluk olaylarındaki hızlı artışın etkisiyle iyice bunalan İran’da dinsel görünümlü hareket ve ayaklanmalar süregidiyordu. Şahlık yönetimi dengeye göre kimi zaman içeride otoritesini kırmak istediği Şii Mollalara karşı bu hareketleri destekliyor, kimi zaman en kanlı biçimde bastırıyordu.</p>

  <p class="block_5">Bu akımlardan biri ve en güçlüsü, “<i class="calibre3">Bab</i>” (Sözlük anlamı: Kapı) diye bilinen Seyyid Ali Muhammed’in vaazettiği, Şiiliğin Mehdi düşüncesi, Yahudi Kabbala’sı, Zerdüşt dini, Doğu Kilisesi, İslam Sufiler’i ve Hurufilik’ten esinlenen Babilik idi. Kaldı ki, bir ve aynı topraklar üzerinde birlikte yaşayan tüm bu din, inanış ve değerler birbirleriyle yoğun bir etkileşim içindeydiler. Babiliğin kurucusu Ali Muhammed de 1819’da Şiraz’da doğmuş, Reştiyye (Mehdi düşüncesini vaazeden bir tarikat) Şeyhlerinden ders görmüş, matematik, felsefe ve astrolojiye olan ilgisinin yanı sıra, İncil’i Yahudi dinini, Zerdüşt inancını, Arami felsefesini incelemiş, sonradan kurduğu sisteme de yansıyacak olan antik okültizm-esoterizm üzerine derin bilgi sahibi olmuştu.</p>

  <p class="block_5">Şiilik ve bundan hareketle kendine göre büyük bir İslamiyet eleştirisi getirerek, yeni bir inanç sistemi olan Babiliği ilk kez Şiraz’da vaazetmeye başladı (1843). Tanrı’nın bilinmesinde aracı olacak olan Bab (kapı), adını alması da bu tarihlere rastlar. (İsa da kendisini “kapı” olarak görüyordu. İslam Ezoterizmi’nde “<i class="calibre3">kapı</i>” düşüncesi önemli bir yer tutar. Seyyid Ali Muhammed de “<i class="calibre3">Bab</i>” kelimesine mistik bir anlam yüklemişti. Ona göre “<i class="calibre3">Bab</i>” ilahi hakikati arama aracıydı.)</p>

  <p class="block_5">Bu sıralar Seyyid Kazım Resti ölmüş (1843), Şeyhiler yeni bir arayış içine girmişlerdi. Kurretül Ayn Seyyid Kazım’ın önde gelen müridlerinden Molla Hüseyin Buşrevi’ye bir mektup yazarak, bir esrarlı “Zuhur”un yakın olduğunu hissettiğini belirtti. Kendisi de arayış içinde olan Molla Hüseyin bu mektuptan da aldığı güçle yola çıktı. Yolu Şiraz’a düştüğünde Bab’ı buldu; onun öğretisini benimsedi. Bab, mektubunu gördüğü Kurretül Ayn’ı da havariliğine kabul ederek, 18 (kendisiyle birlikte 19) huruf-ül hayy (hayat harfleri): Babi sistemine göre varlık’ı yaratan ilkeler-nitelikler arasında yer verdi.</p>

  <p class="block_5">Babilik Zerrin Taç için önemli bir dayanak noktası olmuştu. Bu inancın ileride göreceğimiz akidlerine dayanarak peçesini attı, halk içinde Bab’ın görüşlerini savunan vaazlar vermeye başladı. Bu vaazlarda poligamiye karşı çıkıyor, kadının da toplumsal yaşamda yerini alması gerektiğini savunuyordu.</p>

  <p class="block_5">Önceden kendisini Allah’ın gönderdiği bir Peygamber, Bab olarak değerlendirmesine karşın, Seyyid Ali Muhammed, bir süre sonra, yeni bir iddiada bulundu: O, Hakikat’ın çıktığı kaynak, Allah’ın bir tezahürü, kutsal bir görüntüydü. Nokta veya Hazret-i Ala ismini aldı. Bundan sonra Bab ismi, Horasanlı Molla Hüseyin Buşrevi için kullanılır oldu.</p>

  <p class="block_5">Bab veya yeni adıyla Nokta, bundan sonra Şiraz’dan hiç ayrılmadı ve zamanını kurduğu yeni dinin teorik ve teolojik umdelerini formüle etmekle geçirdi. Babilik’in yaygınlaştırılması ve siyasal bir güç haline dönüştürülmesi ise başta Molla Hüseyin Buşrevi olmak üzere, içlerinde Kurretül Ayn’ın da bulunduğu 18 havari veya Huruf-ül hayy tarafından gerçekleştirildi. Propagandalarında yerine göre ya yeni dini selamlıyorlar ve herkesi yeni imana çağırıyorlar, ya da Şii akidesine uygun olarak, beklenen imam Mehdi’nin, Nokta’nın kişiliğinde ortaya çıktığını savunuyorlardı.</p>

  <p class="block_5">Babilik, akımı ilk başta Iran olmak üzere özellikle Hindistan ve Uzakdoğu’da çok hızlı bir yayılma göstermiş ve pek çok taraftar toplamıştı. Bu durum İranlı yöneticiler tarafından sakıncalı bulundu ve 9 Temmuz 1850’de Seyyid Muhammed asılarak öldürüldü. Bundan iki yıl sonra Kurretül Ayn ve arkadaşları işkenceyle öldürüldüler.</p>

  <p class="block_5">Bab ve önde gelen Babilerin öldürülmesiyle Babi hareketi büyük ölçüde güçten düşmüştü. Ancak bir yandan bir kısım Babinin biad ettiği Subh-i Ezel, diğer yandan Bağdat’ta Bab’ın müjdelediği Men Yesher Hu Allah (Allah’ın izhar edeceği kişi) olduğu iddiasıyla ortaya atılan kardeşi Mirza Hüseyin Ali (Bahaullah) Babileri kısmen toplandılar. Ancak bu iki kardeşin de kendilerini Bab’ın halefi ilan etmesi Babilik’i Ezel ve Bahai olmak üzere ikiye böldü.</p>

  <p class="block_5">İşin ilginç yanı, Bahaullah’ın, Peygamberlik iddasında bulunmasının hemen ardından Osmanlı İmparatorluğu’nun emriyle İstanbul’a getirilmesidir. Yanında seksen dört kişiyle İstanbul’a gelen Bahaullah burada dört ay kalarak bir takım gizli faaliyetlerde bulunduktan sonra, Edirne’ye gönderilerek 4-5 yıl kadar orada kaldı. Mirza Hüseyin Ali’nin misyonunu açıklaması Edirne’de olmuştur. Ancak iki kardeşin girdiği dinsel çatışmadan tedirgin olan Osmanlı Sarayı, Babi ve Bahailer’i Edirne’den sürerek Bahaullah ve Babai’leri Filistin’de Akka’ya, Mirza Yahya ve Ezelileri de Kıbrıs’a gönderdi. (1868) Her ikisi de propaganda faaliyetlerini buralarda sürdürdüler. Bugün Bahailik kolu başat durumdadır ve dünyaya yayılmıştır. Ayrıca az sayıda Ezeliler de mevcuttur.</p>

  <p class="block_5">Çok kısa bir süre içinde, İran’da özellikle de elit (tanınmış iş adamları, zenginler, ileri gelen aileler, filozoflar, sufiler, Yahudi tacirler vb.) arasında yaygınlaşan Babilik, İslam Sufiliği, Yahudilik, Zerdüşt inancı, Doğu Kilisesi, Doğu okültizmi ve Hurufiliğin her birinin etkisi altında her birinden unsurları bünyesinde sentezleştiren bir inanıştı.</p>

  <p class="block_5">Babi/Bahailere göre Allah özde yaratıcıdır, çünkü hayatın kendisidir, hayatı neşreder ve bu neşretmenin tek yolu, yaratmaktır. Allah yaratabilmek için yedi harfi /kelamı kullanır: bunlar kuvvet, iktidar, irade, eylem, kerem, zafer ve vahiy’dir. Bunlar harf ve kelam olmanın yanı sıra, yaradılışta etkin olmuş nitelik/değerlerdir ki bunlara <b class="calibre6">huruf-ül hayy</b> denir.</p>

  <p class="block_5">Allah’ın yaratıcılığı tam’dır, yaratığınki ise kusurlu; ardından mutlaka parçalanma, azalma, tahrib olma gelir.</p>

  <p class="block_5">Yaratık, kutsal değer-nitelikler’in tümüne sahip olmadığı için Allah-olmayan’dır. Ama, Allah’tan tümüyle ayrı da değildir. O yalnızca eksiklidir. Tamlığma son Yargı Günü’nde, Allah’a kavuşmakla ulaşacak, onunla bütünleşecektir. (Bu bakımdan Tasavvuf’daki Fenafillah düşüncesiyle paralellik gösterir.)</p>

  <p class="block_5">Gobineau, Babilerin Tanrısı’na ilişkin olarak şunları söylüyor:</p>

  <p class="block_5">“Babilerin Tanrısı, görüldüğü gibi Kaldonya felsefesinin, İskender’in, Gnostik teorilerin büyük bir kesiminin, büyü kitaplarının, kısacası Doğu biliminin Tanrısı’dır. Pentatek’inki (Tevrat’ın ilk beş kitabının adı) değilse de Gomara ve Talmud’un vaazettiği Tanrı budur. Musa ve İsa’nın öğrenebildiklerinden hareketle İslamın tanımlamaya çalıştığı Tanrı bu değildir ama, tüm filozofların, kritiklerin, tüm akıllı kişilerin, yani SufiTerin, Semitleşmiş Zerdüştlerin (Yani, Sasanilerden bu yana tüm Zerdüştlerin) ilim bu ülkelerde boy attığından beri aradığı, taptığı Tanrı’dır. Bab, Hıristiyan ve İslam boyunduruğunun bir süre gölgede bıraktığı bu Tanrı’yi tekrar hatırlatmaktan, karanlıklardan çekip çıkarmaktan başka bir şey yapmamıştır.”<sup class="calibre4"><sup class="noteref" id="back_note_143"><a class="calibre2" href="../Text/index_split_158.html#note_143" title="143">143</a></sup></sup></p>

  <p class="block_5">Babilere göre Ali Muhammed’in içinde Allah’ın cemalinin görüldüğü bir ayna olduğunu ve herkesin O’nu orada görebileceğini de ekleyelim.</p>

  <p class="block_5">Babiler, her harfin sayısal bir değer yüklendiğini “ebced”e büyük önem verirler. Babi düşüncesine göre Tanrı’nın sayısal ifadesi, “Vahd” ve “Ahy” (hayat veren)i de karşılayan ve “hayat veren tek” anlamına gelen 19’dur. “Vücud”un ebced hesabındaki değeri de 19 tutmaktadır.</p>

  <p class="block_5">19 sayısı tüm Babi ve Babiliği temel alan Bahai yaşamında denetleyici durumdadır. Babi/Bahai takvimine göre yıl 19 ay, ay 19 gün, gün 19 saat vb.dir. Hukuki ve ticari tüm düzenlemeler önceden yerleştirilmiş bu ilahi uyumu bozmamak için 19 sayısı temelinde yapılır. Bab, Tanrı ile Tanrıdan kopan yaratık arasındaki uyumun yeniden kurulması için “her şeyi birlik sayısına göre, yani 19 bölüm halinde örgütleyiniz” demektir.</p>

  <p class="block_5">Kendisinden önceki Peygamberleri kabul etmesine, onları kendi dönemleri için tutarlı saymasına karşın, dönemlerini doldurmuş olduklarını söyler. Kendi önerdiği sistem, tümünden daha sonra geldiği için, tümünün tamamlayıcısı durumundadır.</p>

  <p class="block_5">Babi-Bahai düşüncesinin en önemli ilkelerinden biri de temizliktir, su, temizliğin kendisidir ve temizler. Öyle ki, Babi savaşçıları, savaşırken, kanları vücutlarına yabancı olan giysilerine değip kirlenmesin diye, giysilerini çıkarıp çıplak savaşırlardı. İyi giyinmek, her türlü lüks ve süs eşyaları, değerli taşlar Babilere haram kılınmamıştır. Aksine, inziva ve istimna’ya kınanması gereken davranışlar olarak bakılmaktaydı.</p>

  <p class="block_5">Babilikte özellikle de çıkış dönemlerinde mallar ortaktı. Bab’ın ölümünden sonra tasarruf hakkını elde edebildiler. Bunun temelinde her türlü malın Allah’ın olduğu düşüncesi yatar. Bahailer’de Kıble yoktur. Allah her yerde olduğu için istedikleri yönde ibadet ederler.</p>

  <p class="block_5">Bahailerin bulunduğu her ülkede bir <b class="calibre6">Milli Ruhani Mahvil</b> ve yerel organlar olan <b class="calibre6">Mahalli Ruhani Mahviller</b> vardır. Bahailer kendi aralarında çıkan her türlü anlaşmazlığı bu organlarda çözümlerler; sivil mahkemelere çıkmaları yasaktır. Her kıtada bir tane olmak üzere beş Bahai Mabedi bulunmaktadır. Bunlar, Chicago (ABD), Kampala (Uganda), Aşkabat (Türkmenistan), Sydney (Avustralya) ve Frankfurt (Almanya)dadır. Cenevre ve de Lozan merkezleri durumundadır.<sup class="calibre4"><sup class="noteref" id="back_note_144"><a class="calibre2" href="../Text/index_split_159.html#note_144" title="144">144</a></sup></sup></p>

  <p class="block_5">Gerçekten de Balinius’un yaşamı ve eserleri dikkate alındığında Bahaullah’ın “<i class="calibre3">Levih</i>” diye tanımlanan yaşam tarzı ve Tanrı inancası arasında sıkı benzerlikler vardır. Doğu mislisizmi başta olmak üzere, Kabala öğretisi, ezoterizm, okültizm ve Maniecheism hep Apollonius tarafından “<i class="calibre3">vaaz</i>” edilmiş öğretilerdir. Temizlik yasaları (abdest) ve tüm dünyayı insanların ortak mülkiyeti gibi görmek Apollonius ile onun bir tür “<i class="calibre3">Replikası</i>” sayılabilecek olan Bahaullah arasındaki birçok ortak husustan bazılarıdır. Diğer bir anlatımla, eğer Apollonius, bir “<i class="calibre3">Din</i>” kurmak isteseydi, bugünkü haliyle değil ama 1880’lerdeki “<i class="calibre3">Saflığı</i>” içindeki Bahailik gibi bir “<i class="calibre3">Cult</i>” kurardı, denilebilir. Bahaullah’ın Balinius’un eserlerinden esinlendiği kesindir.</p>

  <p class="block_5">Şimdi de Apollonius’un yaşamının ve öğretisinin bazı ilginç yanlarını görelim. İsa Mesih’e atfen Kutsal Kitap’ta yazılanlarla, Apollonius’un yaşadığı dönemde belgelenmiş bazı sözlerini ve eserlerini karşılaştıralım. Bu tahminlerin ötesinde ilginç sonuçlar verecektir, şaşırmayın.</p>

  <p class="block_7">* * *</p>

  <p class="block_5">Apollonius ile İsa Mesih’in karşılaştırılması konusu yeni bir olay değildir. Bu tartışmalar ilkin Philostratus’un kitabının yazılışından sonra başlamış ancak doruk noktasına, daha önce sözünü ettiğim yüksek bürokrat Bitniya Valisi Hierocles’in Domitian döneminde yazdığı Apollonius’un hayatını ve mucizelerini anlattığı kitapla ulaşmıştır.<sup class="calibre4"><sup class="noteref" id="back_note_145"><a class="calibre2" href="../Text/index_split_160.html#note_145" title="145">145</a></sup></sup> Domitian döneminde başta Anadolu olmak üzere, İ.S. 3. yy’da Hıristiyanlar çok küçük bir azınlıktılar. (Bkz.:Ek) O dönemdeki Kilise Babaları, kendilerine bir türlü inanmayan Anadolu halkından çok Devleti yönetenleri ve onların karılarını ve kızlarını etkileyerek Hıristiyan yapmaya yönelmişlerdi. Bu gizli faaliyetlerinde de başarılı olmuşlardı.</p>

  <p class="block_5">Daha sonra İ.S. 302 yılından itibaren İmparator Diocletian, Hierocles’in bu kitabından yola çıkarak, Anadolu’da Hıristiyanlığın yayılmasını engellemiş ve baskı uygulamıştı. Bu kitabın etkisi o kadar çok olmuştu ki, dönemin Kilise Babaları, örneğin Filistinli Eusebe (Eusebe de Cesaree) sadece bu kitabı konu alan ve İsa’yı savunan “<i class="calibre3">Hieroclese Karşı</i>” (Contre Hierocles)<sup class="calibre4"><sup class="noteref" id="back_note_146"><a class="calibre2" href="../Text/index_split_161.html#note_146" title="146">146</a></sup></sup> adlı bir kitap yazmak zorunda kalmıştı. Eusebe’nin doğrudan Apollonius’u hedef alan bir kitabı da vardır.<sup class="calibre4"><sup class="noteref" id="back_note_147"><a class="calibre2" href="../Text/index_split_162.html#note_147" title="147">147</a></sup></sup></p>

  <p class="block_5">Hierocles, kitabında, o günlerde, İsa Mesih’e atfedilen mucizeleri, gerçekte İsa’nın değil, Apollonius’un yaptığını ve/fakat Hıristiyanların Apollonius’un yaptıklarını/mucizelerini “<i class="calibre3">İntihal</i>” (Plagierism) yoluyla alarak haksız bir şekilde İsa’ya malettiklerini açıklayan ilk yazardır/devlet adamıdır. Buna karşılık, Kilise Babaları, ister istemez, Apollonius’un çok ünlü bir şif acı (Thaumaturge), olduğunu, mucizeler yarattığını ama aslında bunları “<i class="calibre3">Kara Büyü</i>” aracılığıyla edindiğini ve İsa’nın mucizelerinin Apollonius’unkilerden büyük olduğunu yazmışlardır. Eusebe, Apollonius’un örnek bir insan olduğunu, örnek bir ahlâk sahibi olduğunu kabul ettiğini ama konu mucizelere gelince bunları gizlice öğrendiği Büyü ve Sihir aracılığıyla yaptığını, yapabildiğini öne sürerek onu sahtekârlıkla suçlamıştır. İlginçtir ki, adından bugünkü İncil’de de söz edilen Simon Magus adlı kişiyi de, aynı suçlamayla karalamışlardı. Gospel yazarları Simon Magus’un, çok tehlikeli ve çok maharetli bir büyücü olduğunu belirtmişler sonra da onun İsa Mesih’in üstünlüğünü kabul ettiğini duyurmuşlardı. Simon Magus 1. yy’daki Gnostiklerin önde gelen liderlerindendi.</p>

  <p class="block_5">Tıpkı İsa Mesih’in yaşamını ve eserlerini (mucizeleri dahil) anlatan 4 Gospel-Yazarı olduğu gibi, o çağlarda Apollonius’un yaşamını ve mucizelerini anlatan 4 yazar vardır. Bunlar, İsa için, Matthew, Marcus, Luke ve John’dur; Apollonius için de Flavius Philostratus, Moeragenes, Sotorichus of Oasis ve Hierocles’tir. İlginçtir ki, İsa Mesih’in yaşamını yazmış olan bu kişiler -eğer gerçek iseler- bilindiği üzere ya çok az dini eğitim görmüş ya da dindışı mesleklerde görev almışlardır, örneğin Matta vergi tahsildarıydı. Apollonius’un yaşamını ve mucizelerini yazmış olanlar ise tarihçi, felsefeci, bürokrat ve siyasetçiydiler.</p>

  <p class="block_5">1996 yılında Time Dergisi “<i class="calibre3">İsa’yı Ararken/Arayış</i>” başlıklı bir dosyayı kapak yapmıştı.<sup class="calibre4"><sup class="noteref" id="back_note_148"><a class="calibre2" href="../Text/index_split_163.html#note_148" title="148">148</a></sup></sup> Derginin bu sayısında David Van Biema imzalı yazıda, daha önceki bölümde değindiğim “<i class="calibre3">Beş Gospel</i>” İsa Seminerine katılan ilahiyatçıların ve bilim adamlarının bulguları ışığında, 4 Gospel’de anlatılanların pek çoğunun yalan yanlış olduklarının kesinleştiği vurgulanmıştı. Ayrıca ilk 4 Gospel yazarının (4 Evangelistin) da hiç güvenilmeyecek kişiler oldukları, pek çok ilahiyatçı ve bilim adamı tarafından vurgulanmıştı. İlginçtir ki Apollonius’un hayatını ve eserlerini birinci elden yazmış olan ilk dört yazar, hiçbir şekilde “<i class="calibre3">Güvenilmez</i>” bilgileri yazan “<i class="calibre3">Sahte</i>” ve/veya kimlikleri belirsiz, kişiliksiz insanlar olarak tarihin hiçbir döneminde diğerleri gibi suçlanmamışlardı. Tersine, bu yazarlar, hem kendi dönemlerinde hem de 1700 yıl içinde hep en güvenilir kaynaklar olarak gösterilmişlerdir.</p>

  <p class="block_5">Yine ilginçtir ki, Protestanlığın kurucusu Martin Luther de, bu dört Gospel yazarından ilk üçünün “Hiç Güvenilmez” kişiler olduklarını, dolayısıyla sadece John’a bakılması gerektiğini hep vaaz etmişti. 1835’te David Friedrich Strauss, “<i class="calibre3">İsa’nın Yaşamı</i>” adlı kitabını yayınlayınca, Luther’in başlattığı tartışma artık bilim alanına taşınmış oldu. Strauss, kitabında eldeki - İznik Konsili’nde kabul edilen metinlerin çoğunun sonradan ekleme olduğunu, bunlara güvenilmemesi gerektiğini vurguladı. Onun açıklamaları sonraki kuşak ilahiyatçılara yol gösterici oldu. Bu inanışa göre încil ile Tarih ve Bilim uyuşmuyordu. İncil’deki veriler, mucizeler vd. ne tarih bilimi, ne de Pozitif bilimlerle açıklanabilirdi. İncil’de adı geçen kentler, kasabalar ve olaylar tarihen “<i class="calibre3">Zaten</i>” hiç var olmamışlardı! Strauss ve diğer birçok ilahiyatçıya göre İncil’deki İsa ile “<i class="calibre3">İmanın</i>” İsa’sı ayrıydılar, aralarında bir bağ yoktu. Belki olması da gerekmiyordu! Diğer bir anlatımla, inanmak isteyenler gerçek-olmayan, “<i class="calibre3">Sanal</i>” bir kişiye iman etmekte serbesttiler.</p>

  <p class="block_5">Tıpkı Apollonius için olduğu gibi İsa Mesih için de, öğretisinde “<i class="calibre3">Büyücülük</i>” ve sihir bulunduğu söylenmiştir. İsa’nın doğumundan başlayarak, daha sonra suyu şaraba çevirmesi, ölüyü diriltmesi, “<i class="calibre3">Cin</i>” kovması (Exorcism) ve diğer “<i class="calibre3">Mucizeleri</i>” ne hikmetse, aynen Apollonius için de geçerlidir. O da “<i class="calibre3">ölüyü diriltmiş”</i>, o da bir kenti (Efes) salgından kurtarmış, o da insanlara, tıpkı Esseneler’in Esrarengiz Belleticisi gibi “<i class="calibre3">Şifa</i>” dağıtmıştır. Tek farkla ki İsa, “<i class="calibre3">Büyücülükle</i>” suçlanmamış, ama ne hazindir ki, “<i class="calibre3">Şifa Ustası”</i> Apollonius “<i class="calibre3">Büyücü</i>” olmakla suçlanmıştır.</p>

  <p class="block_5">Eğer bazı özel bilgiler (Occultik) aracılığıyla insanlara şifa dağıtmak büyücülükse, Musa da, İsa da büyücü sayılmalıydılar. Hele Musa, Tevrat’a göre, Mısırlı Büyücülerle Firavun’un huzurunda yarışmış ve kendi “<i class="calibre3">Tanrısının</i>” ona verdiği “<i class="calibre3">Sihirin</i>” Firavunların büyücülerinkinden daha güçlü olduğunu kanıtlamaya çalışmıştı. Öte yandan eğer “<i class="calibre3">Yoktan Var Etmek</i>” büyücülükse, ilk başta Tanrı’nın kendisi “<i class="calibre3">Baş</i>” büyücü sayılmalıdır. Niçin Apollonius ve Gospeller’deki Simon Magus, büyücü sayılmışlardır, bu belli değildir. Ortada açık bir haksızlık olduğu kesindir.</p>

  <p class="block_5">Tıpkı İsa Mesih gibi Apollonius da en yakın dostlarından birinin ihanetine uğramıştır. Bilindiği gibi 12. Havari olarak tanınan Judas İscariot, Romalılar’dan (ya da başka bir anlatıma göre Yahudiler’den) 30 gümüş sikke rüşvet aldıktan sonra İsa Mesih’i Romalı askerlere ihbar etmiştir. Öte yandan sadece bu “<i class="calibre3">İhbar</i>” masalı bile kendi içinde bu Gospeller’i “<i class="calibre3">Yalanlar</i>” mahiyettedir. Çünkü Judas, ilginçtir ki, Gospeller’ de yazdığına göre, ONU HİÇ TANIMAYAN, ADINI, SANINI VE NASIL BİRİ OLDUĞUNU HİÇ BİLMEYEN Romalılar’a şöyle bir öneri götürmüştü: Ben İsa’nın ve Havarileri’nin yanına gideceğim, hangisini ensesinden öpersem işte “<i class="calibre3">O</i>” kişi kendisinin “<i class="calibre3">Tanrı’nın Oğlu</i>” ve “<i class="calibre3">Yahudilerin Kralı</i>” olduğunu iddia edendir; benim kimi öptüğüme bakıp, kişiyi tanırsınız ve yakalarsınız. Bu anlatım, aynı zamanda, Gospel’de “<i class="calibre3">Herkes Onu tanıyor ve peşinden binlerce kişi gidiyordu</i>” diye yazılanları da yalanlamaktadır; ülkenin egemeni olan Romalılar’ın “<i class="calibre3">İsa Mesih</i>”i bırakın tanımayı, varlığından bile haberleri yoktu.</p>

  <p class="block_5">Apollonius’u da yakın dostu -sonra da en hırslı düşmanı Euphrates, İmparator Domitian’a ihbar etmişti. En yakın dostlarının ihanetine uğradıkları bilinen bu iki kişiden Apollonius, Domitian’ın Güvenlik Bakanı (<i class="calibre3">Prefect</i>) Aelian tarafından zindana atılmıştı. Kendisine isnad edilen suçlar “<i class="calibre3">Cinayet</i>” ve darbecilerle işbirliği idi.</p>

  <p class="block_5">Ne kadar ilginçtir ki, en yakınları tarafından ihbar edildikleri bildirilen bu iki kişiden, İsa Mesih’in GERÇEKTE JUDAS TARAFINDAN HİÇ İHBAR EDİLMEDİĞİ bizzat Hıristiyan İlahiyatçılar tarafından 1996’da açıklanmıştır. Diğer bir anlatımla Judas Iscariot, 30 gümüş sikke alarak İsa Mesih’i Romalı askerlere ihbar etmemiştir. BU İHBAR OLAYI TAMAMEN sonradan uydurularak İncil’e konmuştur.<sup class="calibre4"><sup class="noteref" id="back_note_149"><a class="calibre2" href="../Text/index_split_164.html#note_149" title="149">149</a></sup></sup> Oysa Apollonius’un ihbarı gerçektir, yazılı metinlere ve Roma belgelerine göre bu İHBAR GERÇEK, Romalı askerlere yapılan İHBAR MASALDIR!</p>

  <p class="block_5">Tıpkı Apollonius’un başına geldiği gibi, ne ilginçtir ki İsa’nın başına da benzer bir olay gelmiştir. Buna göre bu iki kişi, bir süre için, en yakınları tarafından ÖNCE SAHTE TANRI oldukları gerekçesiyle REDDEDİLMİŞLER, SONRA DA SÖZLERİNİ GERİ ALARAK ONLARIN “TANRI” (LORD JESUS) ve “İNSAN SURETİNDEKİ TANRI” olduklarını kabul ve beyan etıhişlerdir. İsa Mesih, en yakını Aziz Peter tarafından Romalı askerlerin önünde önce reddedilmiş, sonra da yeniden kabullenilmiştir. Rastlantı bu ya, Apollonius da, Tigellius tarafından önce RED edilmiş, sonra MAHKEME karşısında O’nun İnsan Suretindeki Tanrı olduğu kabul ve beyan edilmiştir. İsa ile Apollonius arasında bu olayda TEK FARK vardır, o da Apollonius’la ilgili RED ve KABUL meselesi Roma kayıtlarında, duruşma tutanaklarında vardır (Damis’ten naklen). AMA İSA’nın başına gelen AYNI olayla ilgili hiçbir kayıt yoktur!</p>

  <p class="block_5">Tıpkı İsa’nın ölü Lazarus’u diriltişi gibi, rastlantıya bakın ki, Apollonius da Efes’li zengin bir ailenin genç ve güzel kızını “<i class="calibre3">Ölü</i>” iken diriltmiştir. Aralarındaki tek fark İsa’nın bunu Tanrı ve Tanrı’nın Oğlu olduğu için yaptığı/yapabildiği söylenirken, Apollonius’un ölüyü diriltmesi nedense “<i class="calibre3">Büyü ve Sihir</i>” gücüne bağlanmıştır. Kaldı ki, Apollonius, bunu kendi başına değil, Doğanın yasalarını kullanarak yaptığını, kendisinin büyücü olmadığını; bunun bir “<i class="calibre3">Doğa Olayı</i>” olduğunu ve her zaman olmayacağını söylemiştir. Oysa İsa’nın Lazarus’u dirilttiğine inandırılan ilk Hıristiyanlar, topluca, kendilerinin de öldükten sonra İsa tarafından yeniden canlandırılacaklarına iman ettirilmişlerdir. Üstelik yeniden canlandırdıklarında, doğrudan Cennet’te olacaklarını düşünmüşlerdir. Ve bu Cennete de kendilerinden başka hiçbir din mensubunun giremeyeceğini öne sürmüşlerdir.</p>

  <p class="block_5">Tıpkı İsa Mesih gibi, Apollonius da “<i class="calibre3">Cin</i>” kovmacılığı yapmıştır. İsa, taşlanacak bir kadını kötü yola sevk eden cinleri temizlemiş, Apollonius da Efes kentini “<i class="calibre3">Kıtlığa</i>” duçar eden cinleri kovarak, topraklara bereket getirmiştir. İlginçtir ki, fahişeyi cinlerin egemenliğinden kurtaran İsa, Tanrı (LORD) sayılmış, Apollonius ise, ne hikmetse, “<i class="calibre3">Şarlatan</i>” olarak tanıtılmıştır.</p>

  <p class="block_5">Ve son olarak -ama sonuncu olarak değil İsa da Apollonius da “<i class="calibre3">Tanrısal</i>” olmakla anılmışlardır. İsa Mesih, ilk kez, Aziz yapılan Simon=Petrus tarafından Tanrı’nın Oğlu ve Tanrı (LORD) ilan edilmiş (Peter, İsa’ya Tanrı’nın Oğlu olduğuna İman ettiğini söyledi); Apollonius ise Damis tarafından “<i class="calibre3">İnsan Suretindeki Tanrı</i>” olarak nitelendirilmiştir. Ama nedense, İsa Mesih, İznik Konsili’nde yeryüzüne “<i class="calibre3">İnsan</i>” suretinde gönderilmiş olan Tanrı’nın Oğlu yapılmış -Devlet zoruyla- ve Apollonius’un kaderine “<i class="calibre3">İnsan Suretindeki Büyücü</i>” olmak düşmüştür. Damis’in beyanı ve yazıları İmparatorluk arşivinde dururken, yoksul ve cahil balıkçı Peter’in, İsa’yı “<i class="calibre3">Tanrı</i>” (önce oğlu) yapışının hiçbir belgesi yoktur, olmamıştır. Aynı Peter, İsa’nın ölümünden sonra, ne hikmetse, birkaç ay önce “<i class="calibre3">Tanrının Biricik Oğlu</i>” dediği İsa’yı bu kez, sadece, bir “<i class="calibre3">Peygamber</i>” olarak çevresindekilere lanse etmiştir (Peter, 3:22).</p>

  <p class="block_5">Şu kesindir ki, Tyanalı Apollonius, “<i class="calibre3">Hayatı Çalınan Adam</i>” olmuştur. Nedense, onunla ilgili her ne varsa, bunlar İsa’ya atfedilmiştir. Aynı yıllarda, aynı yörelerde, aynı insanlara muhatap olarak yaşamış olan İsa ve Apollonius’tan, İsa “<i class="calibre3">Tanrı</i>” yapılmış, Apollonius’un ise en az 1500 yıl adı unutturulmuştur. Bunun nedeni de Konstantin’in “<i class="calibre3">Yeni Din Yeni Devlet</i>” kurmak amacıyla topladığı 1. Ekümenikal İznik Konsili ile, daha sonra İmparator olan I. Theodius’un (İ.S. 381-389) verdiği emirlerle Apollonius’un adının tarihten sildirilmiş olması yatmaktadır.</p>

  <p class="block_5">Bu dönemden sonra Apollonius’un yaşamıyla ilgili Flavius Philostratus ve diğerlerinin yazdıkları eserler, İ.S. 460 yılında Apollonius Sidonius (günümüzde Aziz Sidoine diye tanınıyor) adlı Fransız asıllı bir soylu tarafından bulunmuştur. Sidonius, Roma İmparatoru Auitus’un kızıyla evlenmiş ve bir tez yazarak Apollonius’u ona tanıtmıştır. Solarion’un yazdığına göre 500-1500 yılları arasında Apollonius, “<i class="calibre3">Bilge Balinius”</i> adıyla sadece Araplar’ın arasında kendisine bir yer bulmuştur. Daha önce de adından söz ettiğimiz Cabir İbn Hayyan, (İ.S. 800 yıllarında) ve “<i class="calibre3">Geber</i>” adını alan (Cabir’e özenerek) İspanyol yazar Huques de Santalla (İ.S. 1150) Aristo’nun ünlü eseri “<i class="calibre3">Secretum Secretorum</i>” (Sırların Sırrı) kitabından söz ederken Apollonius ile ilgili Cabir’in kitabından da uzunca alıntılar yapmıştır. Cabir’in Apollonius’la ilgili bu çalışması “<i class="calibre3">Kitab al-Hacerala Re’i Balinius</i>” adını taşıyordu ve tüm Orta Çağ boyunca, Apollonius’tan söz edilen tek kaynak bu kitap olmuştur.</p>

  <p class="block_5">Şu kesinlikle söylenebilir ki, gerek Tapınak Şövalyeleri, gerekse onların uzantısı olan Gül ve Haç Kardeşliği ile sonraki Spekülatif Masonik örgütlerin kurucu ve yöneticileri, Kilise’nin yoğun baskısı nedeniyle gizlenen Apollonius’un bazı eserlerini görmüş ve okumuşlardı. Gül ve Haç’ın kurucularından kabul edilen Paracelsus, uzun yıllar Araplar’la ve Türkler’le birlikte yaşamış ve Doğu’nun büyü, tılsım, alşimizm, şifacılık ve Hermetizm konularındaki bilgilerine birinci elden ulaşmıştır.<sup class="calibre4"><sup class="noteref" id="back_note_150"><a class="calibre2" href="../Text/index_split_165.html#note_150" title="150">150</a></sup></sup></p>

  <p class="block_5">Şu da kesinlikle söylenebilir ki, tarihsel olarak devlet ve özel arşivlerdeki belgelere göre Tyanalı Apollonius adlı “<i class="calibre3">Ermiş</i>” bir kişi yaşamıştır. Ancak Kilise Babaları bu kutsal kişiyi, nedense, ısrarla “<i class="calibre3">Yok</i>” saymışlar, “<i class="calibre3">Varlığını</i>” kabul etmek zorunda kaldıkları zaman da O’nun “<i class="calibre3">Büyücü ve Sihirbaz</i>” olduğunu iddia etmişlerdir. Acaba neden? Şimdi bunu görelim.</p>

  <p class="block_7">* * *</p>

  <p class="block_5">Tarihte çok az kitap, yüzyıllar boyu sürecek tartışmaların kaynağı olmuştur. Flavius Philostratus’un yazdığı ya da Damis’in tuttuğu notlardan ve İmparatoriçe Julia Domna’ya iletilen belgelerden derlediği “<i class="calibre3">Tyanalı Apollonius’un Yaşamı</i>” böyle bir tartışmanın odağı olmuştur. Bu kitapta verilen bilgilere göre, Tyanalı Pagan Apollonius’un yaşamı ile Yahudi asıllı İsa Mesih’in yaşamı neredeyse birebir çakışmaktadır.</p>

  <p class="block_5">Şöyle ki; Flavius’un yazdığına göre, Apollonius günümüzün takvimiyle hesaplanınca, İ.Ö. 4. yılda Tyana kentinde doğmuştur. Tyana, birinci yüzyılda Kapadokya’daki en ünlü ve gelişmiş Pagan yerleşim alanlarından biri, belki de birincisiydi. Batı’sında Galatia (Konya ve çevresi), Doğu’sunda Armenia, Güney’de Kilikya, Kuzey’de Pontus ile komşuydu. Tyana, günümüzde Niğde İli’nin Kemerhisar ilçesidir.(Bkz: Haritalar Ek.)</p>

  <p class="block_5">Tyana, Kilikya Boğazı denilen bir geçitle Pozantı’ya (Podandus) ve oradan da Tarsus ve Adana’ya bağlıydı. Bu iki kentte o dönemde en az Edessa (Urfa) ve Carrhae (Harran’ın 1. yy’daki adı) kadar gelişmiş ve uygarlaşmış kentlerdi. Ama Kapadokyalılar, o yıllarda olduğu gibi, ilginçtir ki, 10. yy’da da gözükara, kaba, dikkafalı, söz dinlemez, cesur gibi sıfatlarla anılıyorlardı. Öyle ki, 10. yy’da Saray geleneğinde Kapadokyalı demek sert, hoyrat, kabadayı demek anlamına geliyordu.<sup class="calibre4"><sup class="noteref" id="back_note_151"><a class="calibre2" href="../Text/index_split_166.html#note_151" title="151">151</a></sup></sup></p>

  <p class="block_5">Apollonius’un doğum tarihi ile İsa’nın doğum tarihi, kuvvetle muhtemelen aynıdır. Katolik Kilisesi ile diğer Kiliseler arasında bu konuda da sorun vardır. Papa Gregory’nin takvimi, 1582’de yürürlüğe girdi. Günümüzde birçok ülkede kullanılan bu takvimde gerçekte 11 gün atlanmıştı. Gregory bununla da yetinmemiş, koskoca bir yılı da atmıştı! Diğer bir anlatımla, Papa kendi Katolik Kilisesi’nin kutsal günlerinin her zaman için geçerli olacak bir takvime bağlamak istediği için, İsa’nın doğumunu l.Yıl (Birinci yıl) olarak göstermişti. Oysa, matematiksel olarak bu “<i class="calibre3">0</i>” (sıfır yılı) olması gerekirdi.<sup class="calibre4"><sup class="noteref" id="back_note_152"><a class="calibre2" href="../Text/index_split_167.html#note_152" title="152">152</a></sup></sup> Dolayısıyla günümüzde İsa’nın tam olarak hangi yılda doğduğu bilinmemektedir. Kesin olan Gregory’nin takvimde gösterilen 1 (Bir) yılında doğmamış olduğudur. İsa muhtemelen kendinden önce (İ.Ö.) 4 ile 6 yılları arasında bir dönemde doğmuştu.</p>

  <p class="block_5">Flavius’un kitabından öğrendiğimize göre, Apollonius, çok varlıklı ve kültürlü bir ailenin çocuğudur. Ataları Tyana’ nin kurucularındandır. İyi bir eğitim ve öğrenim görmüştür. On altı yaşına geldiğinde ailesinin isteği üzerine o dönemde eğitim merkezi sayılan Tarsus’a gitmiş ve buradaki Pisagorcu/Apollo’ya bağlı kişilerle tanışmış ve onların öğrencisi olmuştur. Aynı yıllarda, daha genç olarak Aziz Paul da Tarsus’ta eğitim ve öğrenim görüyordu. Biri Yahudi Farisi mezhebinin öğretilerine göre, diğeri de Roma İmparatorluğu’nun asli dinsel sistematiği olan Paganizm’e göre eğitilmişlerdi. Aziz Paul da Tarsus’un yerlisi, zengin bir ailenin iyi eğitim görmüş bir çocuğuydu. Daha sonraki hayatında kendisini, tutucu Farisiler’in “<i class="calibre3">En</i>” tutucu Farisisi olarak tanımlamıştır. Apollonius ile Paul’un Tarsus’ta tanışıp tartışmış olmaları muhtemeldir. Ancak kesinlikle “<i class="calibre3">Olmamıştır</i>” denilebilecek bir gerçek vardır: İkisi de, tüm yaşamları boyunca İsa’yı hiç görmemiş ve tanımamıştır.</p>

  <p class="block_5">Aziz Paul ileriki yaşlarında, başlangıçta çok karşı olduğu, İsa Mesih olayını yaymayı üslenmiş ve dört Evangelist’in Gospelleri’ni vaaz etmeye başlamıştır. İlginç olan, şu ünlü Lazorus olayıdır. Dördüncü Gospel’in yazarı John -ki bunu onun yazdığı belli değildir- İsa’nın Lazarus adlı bir genci “<i class="calibre3">Öldükten</i>” sonra dirilttiğini yazmıştır. (Nedense bu Lazarus ve diğer “<i class="calibre3">Sözde</i>” dirilenler, daha sonra tekrar ölmüşler ve bu kez yanlarında İsa olmadığı için, bir daha dirilmek şansını yakalayamamışlardır!) Bu masalda garip olan, John’un son Evangelist olması ve Gospeli’ni İsa’nın ölümünden (İ.S. yaklaşık 27-29 yılları) 60 yıl kadar sonra yazmış olmasıdır. Oysa Claude-Carrierre’nin de belirttiği gibi, ilk Gospel’in yazarı Matthew, İsa’nın hep yanında yer almıştı. Her zaman onunla beraber olmuş, her zaman ona yakın olmuştu ama kendi Gospeli’nde, böylesine inanılmaz bir olaydan tek satırla dahi söz etmemişti!<sup class="calibre4"><sup class="noteref" id="back_note_153"><a class="calibre2" href="../Text/index_split_168.html#note_153" title="153">153</a></sup></sup> Nitekim Aziz Paul da bugünkü İncil’de yer alan sözlerine göre, “Ben de bana ne iletilmişse sizlere sadece onları anlatıyorum o kadar” demişti. Paul İsa’nın ölüleri dirilttiğini ve öldükten sonra göğe yükselişini sorgulayanlara işte bu yanıtı vermekle yetinmişti. Paul da Apollonius gibi, Atina’ya gitmiş ve burada Stoacı ve Epiküryen filozoflarla tartışmıştı. Filozoflar ona, “<i class="calibre3">Kulağımıza garip gelen sözler söylüyorsunuz</i>” demişler ve kendisini dikkate almamışlardı.<sup class="calibre4"><sup class="noteref" id="back_note_154"><a class="calibre2" href="../Text/index_split_169.html#note_154" title="154">154</a></sup></sup> Oysa Apollonius Atina’ya gittiğinde tüm felsefecilerle konuşmuş, daha sonra birçoğuyla yıllar boyunca mektuplaşmış ve karşılıklı fikir alışverişinde bulunmuştu. Apollonius’un ortadan kaldırılmış olanlar dışında bilinen 81 mektubu vardır. İlginçtir ki, bu 85-90 yıllık dönemde Apollonius’un yazdığı mektupların hiçbirinde İsa’dan söz edilmemiştir. Belli ki kendisine yollanan mektuplarda da Hıristiyanlığın ve “<i class="calibre3">Öldükten</i>” sonra dirilen Tanrı’nın Oğlu İsa Mesih’in adı geçmemiştir.</p>

  <p class="block_5">İsa’nın ölümünden sonra kendisi hakkında yazılanlar ile daha sonra özellikle de 325 yılında Konstantin’in “<i class="calibre3">Devlet</i>” siyaseti yaratmak amacıyla topladığı İznik Konsili’nde yine bu kanlı ve gaddar imparatorun isteğiyle düzenlenen nihai belgede (Creed=Amentü) yer alan sözler Hıristiyanlar için sorgulanmadan kabullenilen kaziyeler olmuştur. Konstantin ile başlayan “<i class="calibre3">Yeni</i>” dönemde “<i class="calibre3">Zorla</i>” Hıristiyanlaştırılan Paganların sayısı milyonları bulmuştur. Rodney Stark’ın yaptığı hesaplara göre, ilk yüzyılda toplam nüfusun içinde en fazla 1000 kişi İsa’nın adını duymuştu ve bu sayı Roma İmparatorluğu nüfusunun 0.0017 sine tekabül ediyordu. Oysa 325 yılından sonra katlanarak artan Hıristiyan sayısı 350 yılında 34 milyona (toplam nüfusun %56.3’üne) yükselmişti.<sup class="calibre4"><sup class="noteref" id="back_note_155"><a class="calibre2" href="../Text/index_split_170.html#note_155" title="155">155</a></sup></sup></p>

  <p class="block_5">Apollonius da İsa da aynı dönemde yaşamış olmalarına ve adlarını duyurmuş olmalarına rağmen, birbirlerinden hiç haberdar değillerdi. Apollonius, Pisagorcu ve Şifacı olarak uzak ülkelere gidip gelirken İsa, kısa yaşamı boyunca Yahudi yerleşim alanlarının sadece iki ya da üçüne gidebilmişti. Apollonius’un gezilerinde ilk durak Antakya ve Babil olmuştu. Apollonius daha sonra Mısır’a, Hindistan’a ve birçok kez de Atina’ya, Efes’e, Roma’ya ve diğer büyük merkezlere gitmiş, buralarda bazen Krallar’la -Hindistan’da ve Babil’de olduğu gibi- bazen İmparatorlarla -Roma’da olduğu gibi- bazen de filozoflar, dinadamları ve/veya sıradan insanlarla tanışmış onlarla konuşmuş, fikir alışverişlerinde bulunmuştur.<sup class="calibre4"><sup class="noteref" id="back_note_156"><a class="calibre2" href="../Text/index_split_171.html#note_156" title="156">156</a></sup></sup></p>

  <p class="block_5">Apollonius ile İsa’yı karşılaştıran kitaplar, Katolik Kilisesi’ nin baskısına uğramıştır. Nedir ki, 18. yy’ın sonundan itibaren bu kitaplarda bir artış görülmüştür.<sup class="calibre4"><sup class="noteref" id="back_note_157"><a class="calibre2" href="../Text/index_split_172.html#note_157" title="157">157</a></sup></sup></p>

  <p class="block_5">W.B.Wallace’ın yazdığına göre Philostratus’un kitabındaki Tyanalı Apollonius, Semitik “<i class="calibre3">Kurtarıcı</i>” (Saviour) İsa’ya karşı gerçek bir Pagan “<i class="calibre3">Kurtarıcı</i>”dır.<sup class="calibre4"><sup class="noteref" id="back_note_158"><a class="calibre2" href="../Text/index_split_173.html#note_158" title="158">158</a></sup></sup> Gerçekten de günümüzde bilinen anlatımıyla İncil’de İsa ile Philostratus’un kitabındaki Apollonius, birbirlerinin yerlerinde olabilecek karakterlerdir. Hatta Apollonius çok daha uzun yaşadığı için İsa’dan “<i class="calibre3">Fazladır</i>”. Öte yandan İncil’in Yeni Ahit bölümü dikkatlice okunduğunda Tyanalı Apollonius’un bir “<i class="calibre3">Deus Absconditus</i>” (Kendini Gizleyen Tanrı) gibi Gospeller’in arasında dolaşmakta olduğu görülür. (İsrailoğulları, Musa’nın onlara sunduğu ya da tebliğ ettiği Tanrı JHVH-Yahveh’i, göremedikleri için ona “<i class="calibre3">Bu Tanrı Niçin Kendini Göstermiyor da Gizliyor?</i>” diye sormuşlardı. Deus Absconditus Latince bu Tanrı için yapılmış yakıştırmalardır.)</p>

  <p class="block_5">Apollonius, kuşkusuz 1. yy’da Greko-Romen dünyadaki adı en ünlü olan filozof, şifacı ve büyü ustasıydı. Sözün burasında, “<i class="calibre3">Büyü ve Sihir</i>” denildiğinde, günümüzde “<i class="calibre3">Bilimi</i>” Tanrılaştırmış, mutlaklaştırmış olan akademik çevrelerin “<i class="calibre3">Hokus Pokus”</i> sözleriyle özetlenebilecek olan “<i class="calibre3">Eksik ve Çarpıtılmış</i>” Büyü ve Sihir tanımlarını değil, başta ünlü Matematikçi Isaac Newton olmak üzere sayısız bilimadamının ömürleri boyunca uğraştıkları Hermetik, Büyü ve Sihir’i kast ettiğimizi belirtmek gerekiyor. Sokak ve sahne İllizyonistleri’nden değil, her şeyi “<i class="calibre3">Yoktan</i>” var ettiğine inanılan Tanrının “<i class="calibre3">Gizil</i>” gücünü simgeleyen Hermetik Büyü ve Sihir’in sırlarına ulaşarak bunu kendi çapında uygulayan ve böylelikle de insanlara “<i class="calibre3">Yeni</i>”yi tanıtan “<i class="calibre3">Büyü Ustalarından</i>” biriydi Apollonius.</p>

  <p class="block_5">Bu tip Büyü ve Sihir’in alşimizmin, ezoterizmin ve hermetizmin bilimsel niteliğini anlatan Kurt Seligmann’ın yazdığına göre Tyanalı Apollonius, bu alanda kendi başına bir okuldu.<sup class="calibre4"><sup class="noteref" id="back_note_159"><a class="calibre2" href="../Text/index_split_174.html#note_159" title="159">159</a></sup></sup> Yine Seligmann’ın yazdığına göre Grekler “<i class="calibre3">Ölüler Kültü</i>” (Totenkult) diyebileceğimiz bir inanca da çok bağlıydılar. Ölen bazı kişilerin, yeryüzünde yapmak istedikleri işleri tamamlayamadan ölmeleri halinde, bir süre “<i class="calibre3">Hades</i>”in (Yeraltı Tanrısı) yanında dinlendikten sonra geri döndüklerine ve yarım kalan “<i class="calibre3">Misyonlarını</i>” tamamladıklarına inanıyorlardı.<sup class="calibre4"><sup class="noteref" id="back_note_160"><a class="calibre2" href="../Text/index_split_175.html#note_160" title="160">160</a></sup></sup> Dikkat edilirse bu inanç Pagan geleneğine uygundur, Semitik değildir. Oysa İncil’de Semitik İsa’nın ölümünden sonra geri dönüşü “Misyonunu” tamamlamak için olacaktır. Diğer bir anlatımla Tanrı Baba, biricik Oğlu İsa Mesih’i “<i class="calibre3">İkinci</i>” kez yeryüzüne gönderecektir! Oysa Philostratus, zindanda bulunduğu sırada Apollonius’un, ölüme mahkum edilmiş olan tilmizi ile konuşurken -Damis’den naklen- kendisinin onun için Hades’e gidip, yani ölüp geri geleceğini söylemişti. Philostratus’un kitabında Apollonius, defalarca Hades’e “<i class="calibre3">Gidip Geri Dönmekten</i>” söz etmiştir. Bu da olması gerekendir, çünkü Apollonius’un bağlı olduğu Pisagorculuk’un kurucusu Pisagor da, İsa’dan yüzlerce yıl önce, Antik Mısır Hermetizmi’nden öğrendiği bu bilgiyi yazmış ve durmaksızın tekrarlamıştı. İsa’nın yaşadığı 1. yy’da bu tezi yayan ve seslendiren tek filozof Apollonius idi. İsrailoğulları’nın ve İsa Mesih’in bunu dile getirmesi mümkün değildi, çünkü Yahudi geleneği (Habakkuk ve Hagada) ve Şeriatı bunu “<i class="calibre3">Seslendirmeyi</i>” kesinlikle yasaklamıştı. Nedir ki, İncil’de Yahudi İsa, tıpkı Apollonius’un dediği gibi Hades’e (ölüme) gitmiş ve “<i class="calibre3">Geri Dönmüştür</i>”!</p>

  <p class="block_5">İlginçtir ki, Katolik Kilisesi Apollonius’u karalamak için onun “<i class="calibre3">Cinlerle</i>” uğraşan, şifa getirmek amacıyla “<i class="calibre3">Cinleri</i>” kovan bir Büyücü olduğunu yüzyıllardır yinelemektedir. Katolik Kilisesi’ne göre, Pagan Apollonius, “<i class="calibre3">Cinlerle</i>” konuştuğunu ve onları yönlendirdiğini öne sürmüş bir “<i class="calibre3">Sahte Şifacı</i>”dır. Nedir ki, o dönemde “<i class="calibre3">Cin</i>” ilimi (Demonology) ile sadece Paganlar uğraşıyorlardı. Yahudiler’de böyle bir uygulama ve inanç yoktu, olamazdı. “<i class="calibre3">Cin Kovma</i>” (Exorcism) Paganlara özgü bir “<i class="calibre3">Şifa</i>” yöntemiydi. Bugünkü tanımlarla söylersek bir tür “<i class="calibre3">Ruhsal Terapi</i>” ve psikolojik danışmanlık ve Ruhsal “<i class="calibre3">Sağım</i>”dı. Doğrudur, 1. yy’da bu dalda da en ünlü kişi Apollonius idi. Şaşırtıcı olan tamamen Paganlara ait olan bu uygulamanın “<i class="calibre3">Tıpkısı</i>” günümüzün Katolik Kilisesi’nde “<i class="calibre3">Resmen</i>” vardır ve, rastlantıya bakın ki, yüzyıllardır Kilise’ye bağlı sofu Katolik Papazlar, Kilise’nin gizli bölümlerinde “<i class="calibre3">Cin Kovmakla</i>” meşguldürler. Katolik Kilisesi’nde resmen “<i class="calibre3">Cin Kovma/Çıkarma</i>” dairesi vardır. Ve adı da “<i class="calibre3">Athenaeum Pontificium Regina Apostolorum</i>”dur. Burada deneyimli Papazlar, tıpkı 1. yy’da Pagan Apollonius’un yaptığı gibi, Ruhsal bunalımlar geçirmekte olan hastalarını “<i class="calibre3">Zapt</i>” etmiş olan Cinleri çıkartmakta ya da kovmaktadırlar. Şu farkla ki, Apollonius bunu Hindistan’da, Mısır’da ve Askelipos’da öğrendiği yöntemle “<i class="calibre3">Doğa</i>” adına yapmıştı. Katolik papazlar, Konstantin’in emriyle “<i class="calibre3">Devlet Tanrısı</i>” yapılmış olan İsa Mesih ve “<i class="calibre3">O</i>” nun olduğu söylenen Kutsal Kitap İncil adına yapmaktadırlar. Papazlar neyin adına yapsalar da sonuç bir Pagan “<i class="calibre3">Pratiğinin</i>” Katolik Kilisesi tarafından gasp edilerek kendisine maledilmiş olduğu gerçeğini değiştiremez.</p>

  <p class="block_5">3. yy’da yaşamış filozoflardan Apoleis ve ünlü Lactantius’un hocası Arnobius, Apollonius’un, Musa ve Zerdüşt gibi bir kişi olduğunu yazmışlardı.<sup class="calibre4"><sup class="noteref" id="back_note_161"><a class="calibre2" href="../Text/index_split_176.html#note_161" title="161">161</a></sup></sup> Gerçekten de, İncil’in Yeni Ahit bölümünde anlatılanların neredeyse tamamını Apollonius “<i class="calibre3">DA</i>” yapmıştır. Garip ama gerçektir ki, Apollonius’un doğumunda da “<i class="calibre3">Mucize</i>” vardır. Apollonius’un doğumunda onun yeryüzüne Apollo’nun oğlu olarak gönderildiği söylenmiş -Philostratus da bunu nakletmiştir. Yazar bunun o dönemin kahinlerinin yaptıkları/söyledikleri “<i class="calibre3">Oracle</i>”lardan kaynaklandığını belirtmiştir. Apollonius “<i class="calibre3">DA</i>” rastlantı bu ya, tıpkı İsa Mesih gibi mabedleri ve tapınakları dolaşmış ve buradaki “<i class="calibre3">Çarpık ve Yoz</i>” dinsel öğretileri eleştirmiştir. Bir farkla ki, İsa, Yahudi sinagoglarını, Apollonius ise Pagan tapınaklarını gezmiş ve eleştirmiştir. Apollonius “<i class="calibre3">DA</i>” tıpkı İsa gibi, faizci ve rüşvetçi tefecilerle tartışmış onların insanlara zulüm ve acı getirdiklerini söylemiş ve onların kentlerden ve de özellikle mabedlerden çıkartılmalarını istemiştir. İncil’de İsa’nın sinagogun avlusundaki tefecilerin para masalarını nasıl devirdiği anlatılmaktadır. Apollonius da her gittiği kentte bu kişilerle tartışmıştır.</p>

  <p class="block_5">Tıpkı İsa Mesih gibi, Apollonius “<i class="calibre3">DA</i>” insanlara kötü huylarından ve uygulamalarından vazgeçerlerse, kendilerine “<i class="calibre3">Yeni Bir Yaşam</i>” verileceğini muştulamıştır. Bir farkla ki, İsa bu yeni ve “<i class="calibre3">Ölümsüz</i>” yaşamın kendisinden geleceğini söylemiş —ya da Kilise Babaları onun ağzından söylemişler— Apollonius ise bunun Pagan Tanrıları tarafından verileceğini öne sürmüştür.</p>

  <p class="block_5">Tıpkı İsa Mesih gibi, Apollonius da “<i class="calibre3">Yeryüzünün</i>” tüm insanlar için olduğunu hiçbir zalimin ve/veya tiranın yeryüzüne “<i class="calibre3">El</i>” koyamayacağını ve insanları köleleştiremeyeceğini vaaz etmiş ve insanları zalimlere karşı çıkmaya çağırmıştır. Bir farkla ki, İsa Apollonius gibi bu çağrısının arkasında durmamış ve gösterdiği cesaretsizlik nedeniyle<sup class="calibre4"><sup class="noteref" id="back_note_162"><a class="calibre2" href="../Text/index_split_177.html#note_162" title="162">162</a></sup></sup> Yahudiler’in umutla bekledikleri “<i class="calibre3">Mesih</i>” olabilme şansını yitirmiştir. Apollonius ise zindanda bile çağrısını yinelemekten çekinmemiştir.</p>

  <p class="block_5">Tıpkı İsa Mesih gibi Apollonius “<i class="calibre3">DA</i>” konuştuğu zaman Peygamber, ya da W.C. Frend’in deyimiyle bir “<i class="calibre3">Yasayapıcı</i>” (Lawgiver) gibi konuşmuş ve söylediklerinin uygulanmasını, yanlışların düzeltilmesini, hatalardan dönülmesini sağlamak istemiştir. Bir farkla ki, İsa’nın vaaz ettikleri, muhtemelen 10-15 kişi tarafından hayata geçirilmiş, Apollonius’un sözleri ise tüm Pagan dünyasında yankılanmış ve hayata geçirilmiştir. Bunların hayata geçirilmesinde, Krallar ve İmparatorlar, Apollonius’un işaret ettiği yanlışların ve hataların düzeltilmesinde onun sözünü dinleyerek özel emirler ve fermanlar yayınlamışlardır. Örneğin bir Pagan geleneği olan “<i class="calibre3">Kurban</i>” kesilmesinin yanlış olduğu ilk kez Apollonius tarafından dile getirilmişti. Apollonius, vejeteryandı ve Tanrılara adak olarak hayvanların kurban edilmesinin Tanrılar’a “<i class="calibre3">Hakaret</i>” olduğunu vaaz etmişti -tüm yaşamı süresince. (Özellikle Mitraizm’de Boğa kurban etmek ve hayvanın kanını yüze göze ve cinsel organa sürmek geleneği vardı. Apollonius buna şiddetle karşı çıkmıştı.)</p>

  <p class="block_5">Tıpkı İsa gibi, Apollonius “<i class="calibre3">DA</i>” kendi bağlı olduğu dinsel-sistematiğin artık yozlaşmaya başladığını, doğru ve sağlam bilgiler aktarması gereken din adamlarının bu kutsal görevlerini yapamadıklarını öne sürmüşlerdi. Apollonius’a göre -Damis’ten naklen- Antakya’daki Apollo Tapınağı’ndaki kahinler, “<i class="calibre3">ciddi araştırmalar ve öğretim</i>” görmemiş, yanlış bilgiler (batıl) aktaran kişilerdi. Oysa, demişti Apollonius, insanlar Tanrıların huzuruna temiz bir vicdan ve dürüst dualarla çıkmalıdırlar. Ve eklemişti: “<i class="calibre3">Ey yüce Tanrılar, bana hak ettiğimi lütfedin, yeter.</i>” Bu ünlü sözündeki Tanrılar sözcüğünü “<i class="calibre3">Baba</i>” sözcüğüyle değiştirirseniz, W.C.Frend’in de belirttiği gibi, Apollonius’un yaşamını ve eserlerini Gospeller’le karşılaştırmak ve kıyaslamak “<i class="calibre3">Kesinlikle</i>” mümkündür.<sup class="calibre4"><sup class="noteref" id="back_note_163"><a class="calibre2" href="../Text/index_split_178.html#note_163" title="163">163</a></sup></sup></p>

  <p class="block_5">İsa’nın yapmadığı fakat Apollonius’un yaptığı bazı hususlar da vardır. Örneğin Apollonius, İskenderiye ve Mısır’a giderek buralarda çölde yaşayan, çıplak dolaşan ve kendilerine “<i class="calibre3">Gymnasofist</i>” denilen “Çıplak Uyarıcılarla” görüşmüştür. Bu kişiler çölde çıplak olarak yaşamakta ve “<i class="calibre3">Kozmik</i>” bilgiler aramaktaydılar. Apollonius yeryüzüne ait, başta seks olmak üzere her nesneden uzak çölde “<i class="calibre3">Münzevi</i>” olarak yaşayan bu kişilerle “<i class="calibre3">Tanrıların Varlığını</i>” tartışmıştır. İlginçtir ki, bu “<i class="calibre3">Gymnasofist</i>” denilen kişiler tarafından uygulanan “<i class="calibre3">Münzevi</i>” yaşam tarzı, yine çölde yaşayan ve bu gelenekten gelen Aziz Antony tarafından Hıristiyanlığa sokulmuş ve ilk Hıristiyan münzevileri “<i class="calibre3">Çöle</i>” çekilerek Karanis’te ilk Hıristiyan Keşiş tarikatını (Monastisizm) kurmuşlar ve günümüze kadar taşımışlardır.<sup class="calibre4"><sup class="noteref" id="back_note_164"><a class="calibre2" href="../Text/index_split_179.html#note_164" title="164">164</a></sup></sup></p>

  <p class="block_5">Sözü uzatmaya ve tümünü karşılaştırmaya sanırım gerek yoktur. Zaten karşılaştırmalar, bu kitabın yazarından çok önce, yüzyıllardır tüm ayrıntılarıyla yapılmıştır. Olayın özü şudur: İncil’in Yeni Ahit bölümünde İsa Mesih’e atfedilen birçok özellik, mucizeler de dahil “<i class="calibre3">İntihal</i>” izlenimini vermektedir. Bunların birçoğu, İsa’nın ağzından çıkmamış sözlerdir. Bunların birçoğu İsa Mesih tarafından yapılmış işler ve mucizeler değildir. İsa nasıl ki, Babasız doğarak “<i class="calibre3">Baba Tanrının Oğlu</i>” yapılmışsa “<i class="calibre3">Tanrı Oğlu</i>” yapmak fikri İncil’den en az 1000 yıl önce Hindistan’da ve Mısır’da uygulanan bir gelenekti. Ölü Deniz’de bulunan “<i class="calibre3">Qumran</i>” belgelerinde İsa’nın da kuvvetle muhtemelen esinlenmiş ve etkilenmiş olduğu Esseneler, İ.Ö. 200 yıllarından beri “<i class="calibre3">Seherin/Şafak’in Oğlu/Oğulları</i>” (bene hashahar) ile “<i class="calibre3">Işığın Oğulları</i>” ayrımını yapıyorlardı. Eldeki okunmuş belgelere göre (4Q298) Esseneler’in Belletici Öğretmeni (maskil) henüz belirli olgunluğa gelerek/ulaşarak “<i class="calibre3">Işığın Oğlu</i>” olamamış genç tilmizlere “<i class="calibre3">Seher in Oğulları</i>” diyerek hitap ediyordu.<sup class="calibre4"><sup class="noteref" id="back_note_165"><a class="calibre2" href="../Text/index_split_180.html#note_165" title="165">165</a></sup></sup> Belletici Essene Münzevileri’nin arasına yeni katılan kişilere, “Ey, Seherin Oğulları, burada öğreneceklerinizi tam olarak uygularsanız, YENİDEN YAŞAM YOLUNA DÖNERSİNİZ” diyerek onları uyarırdı, gelenek böyleydi, (and returned to the path of life).</p>

  <p class="block_5">Gerçekte İncil’de kendini gizleyen, gözlere gözükmeden İncil’in sayfalarında dolaşan “<i class="calibre3">Deus Abscondilus</i>” (invisible God), göze görünerek bu sayfalarda “<i class="calibre3">Dolaştırılmış</i>” olan İsa Mesih değil, doğrudan doğruya Tyanalı Apollonius’tur, denilse yanılgı olmaz kanısındayım.</p>

  <p class="block_17" id="calibre_pb_14">&nbsp;</p>
</body>
</html>
