<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>1-10</title>
  <link href="../Styles/idGeneratedStyles.css" rel="stylesheet" type="text/css" />
</head>

<body id="x1" xml:lang="tr-TR">
  <div class="Basic-Text-Frame">
    <p class="split" xml:lang="en-GB"></p>

    <p class="anabaslik" id="_idParaDest-7"><span><img alt="sekil.png" class="_idGenPageitem-6" src="../Images/sekil_fmt10.jpeg" /></span> 6. BÖLÜM <span><img alt="sekil.png" class="_idGenPageitem-6" src="../Images/sekil_fmt11.jpeg" /></span></p>

    <p class="arabaslik_sol" xml:lang="en-GB">1. Deniz</p>

    <p class="paragraf ParaOverride-7">Niye dönmüştü buraya?</p>

    <p class="paragraf ParaOverride-7">Emin olduğu için.</p>

    <p class="paragraf ParaOverride-7">Hazır mıydı?</p>

    <p class="paragraf ParaOverride-7">Evet.</p>

    <p class="paragraf ParaOverride-7">Otoban boyunca yürüdü Deniz, yanından akan trafiğin tozunu, şehrin zehrine aşılanırmışcasına az az içine çekerken. Öldüğü yerdi burası, yeniden doğmak için dönmüştü ama var olmak değildi artık amacı, zaten vardı, bu sefer amaç bir olmaktı. Kendi geçmişinin ölümünden doğan her ruh gibi artık biliyordu hayatın anlamını. Bir olmak… Ben olmadan Biz olunmuyor, Biz olunmadan Bir olunmuyordu. Ben olmak için acıyı anlamak gerekiyordu, geçmişte ölüp anlamda doğmak da bir yoldu. Daha fazla saklanmayacaktı. En iyi bildiği, en iyi yapabildiği şeyle kendini ortaya koyacak, dokunduğu her ruha farkındalık vermek için kullanacaktı en iyi yaptığı şeyi.</p>

    <p class="paragraf ParaOverride-7">Hapsedilmişti tüm anlam, tutsaktı. Yıkılan heykelleri, yakılan kitapları, yasaklanan filmleri, yok olan müzikleri düşündü Deniz… İçi acıdı, akıldan doğan bir anlamın yaratabileceği etkinin değerini bilen herkesin içi acırdı. Yaratılışa saldırıydı bu, Yaradan’a saldırı. Tekâmüle hizmet etmek için vardı sanat ama sahtekârların eline düşmüştü müzik, kalçalarını sallarken müşterilerine sundukları bir bardak içkiyle sahnelenir olmuştu. Hayatında hiç gerçek müzik dinlememiş çapsızlar tarafından pazarlanır olmuştu, bu yüzden solmuştu. Dinlediğinde bir şey anlatmıyor, hissettirmiyordu. En iyi ihtimalle, belki biraz can sıkıntısına iyi geliyordu artık, o kadar. Anlamı doğuran sesin matematiğiydi müzik ve anlamı unutturan, önemsizleştiren, düşünceyi uzaklaştıran bir gürültü gibiydi artık. Sanat neredeydi?</p>

    <p class="paragraf ParaOverride-7">Devrimi de, evrimi de besleyen tek şeydi sanat! Tüm ihtilaller sanatla başlamamış mıydı?!</p>

    <p class="paragraf ParaOverride-7">Halk köleliğine tarihteki en büyük darbeyi vuran Fransız İhtilali’ni düşündü Deniz, herkes insanların hapishaneleri basıp yıkmasını hatırlardı ama birkaç kitap, birkaç müzik, birkaç heykel, birkaç resim ve anlamı forma sokan bu sanatların üzerine binlercesinin sohbeti değil miydi o hapishaneleri yıkan?! Hakkı korudukları için öldürülmek üzere olanları kurtaran… Konuşmalıydı insan! Sanat konuşmalı, sanat izlemeli, sanat okumalı, sanatı takip etmeli, sanatla beslenmeliydi. Kendine entelektüel diyenlerin anlamı zehirleyen, çatallanmış, sürüngen dillerinden kurtarılmalı, ilkokuldaki çocukların sansürsüz dillerine inmeliydi sanat. Üniversitelilerce korunmalı, annelerce beslenmeli, öğretmenlerce fark ettirilmeliydi… Hepsi olacaktı ama önce sanat hapsedildiği yerden kurtarılmalıydı!</p>

    <p class="paragraf ParaOverride-7">Dinlendiğinde tüyleri havalandıran müzikler, izlendiğinde ayağa kaldıran filmler, okunduğunda fark ettiren kitaplar neredeydi?!</p>

    <p class="paragraf ParaOverride-7">Sanatın her formu sanki yağıyordu bu gezegenin atmosferine ve anlam, onu arayan insanların aklına doğuyordu. Doğmak için sabırsızca, ihtiyaçla kendine zihin arıyordu anlam. Tertemiz, dönüştürücü ve korkusuzdu. Sadece sahip çıkılması gerekiyordu, korunması gerekiyordu, tohumdan yeni çıkan filiz gibi narin ama kök saldığında binlerce yıl yaşayacak bir ağaç gibi güçlüydü sanat. Anlamdı. Ama satılıyor, pazarlanıyor, paraya dönüştürülüp yağmalanıyor ve şekilcilikte kayboluyordu.</p>

    <p class="paragraf ParaOverride-7">“Bu satmaz!” cümlesiydi sanatın ve anlamın katili.</p>

    <p class="paragraf ParaOverride-7">Hakkını vererek tek iyi bir kitap okumamış ama 30 bin kitap okudum diye böbürlenen bir cahil tırnaklarını geçirerek yapıştığı koltuktan karar veriyordu neyin satıp satmayacağına! Doğru düzgün nota bilmeyen müzik prodüktörü seçiyordu satacak müziği.</p>

    <p class="paragraf ParaOverride-7">“Bu satmaz!” değersiz, bilgisiz, anlama bir gün ev sahipliği yapmamış bir ağızdan çıkıp anlamı değersizleştirmek için yayılıveriyordu atmosfere. Satmayacaksa, doğduklarında öldürülen kız çocukları gibiydi sanat. Belki de binlerce dehaya annelik yapacak kapasitedeki o kız çocukları…</p>

    <p class="paragraf ParaOverride-7">Saatte 140 kilometre hızla giden arabalara yol olmuş otobandan sakince karşıya geçti Deniz. Şehre gelmişti. Uzakta yükselen üç köprüye dikti gözlerini, gideceği yol belliydi.</p>

    <p class="arabaslik_sol" xml:lang="en-GB">2. Bilge &amp; Can</p>

    <p class="paragraf ParaOverride-7">Bilge huzursuzdu. Eti bu kadar hasta olmasa, onu bu halde yarı yolda bırakacak olmasa gelmezdi bu eve.</p>

    <p class="paragraf ParaOverride-7">Profesyonel bir hırsız sessizliğinde girdi, yürümeden gözlerinin karanlığa alışmasını bekledi. Karanlık salona uzanan basamakları inceledi… Kimse yoktu, şükürler olsundu. Eve girmeden hazırladığı kitabı parmaklarının ucunda yürüyerek mutfak tezgahına bıraktı, daha önce onlarca kez bıraktığı eşyalarla aynı noktaya… Parmak ucunda geri döndü, bugün evi toplamayacaktı, nasılsa Eti asla anlamazdı. Çıkışa uzanan iki basamağı inerken karanlığın içinden Can’ın sesi geldi.</p>

    <p class="paragraf ParaOverride-7">“Perdeyi aralar mısın?”</p>

    <p class="paragraf ParaOverride-7">Bilge içinde hissettiği korkudan sıyrılıp sesin geldiği yöne dahi bakmadan pencereye ilerledi, Can artık pusudaydı. Buradan çıkar çıkmaz Eti’ye gitmeye karar verdi, Can Manay’ın daha profesyonel bir yardıma ihtiyacı olduğunu söylemeliydi.</p>

    <p class="paragraf ParaOverride-7">Perdeyi açtı, kafasını hiç kaldırmadan çıkışa ilerledi, gözünün ucuyla daha önce sesin geldiği yere baktı ama Can Manay artık orada değildi… çıkış kapısının önünde sırtı kapıya yaslanmış dikilmekteydi. Pencereden giren ışık, salonun kıvrımlı duvarlarından ulaşamadı Can Manay’ın karanlık gözlerine, Bilge göremedi karanlıkta bekleyen o yüzdeki ifadeyi… görseydi kaçabilirdi.</p>

    <p class="paragraf ParaOverride-7">“Ne bıraktın bugün?” dedi Can Manay, duygusuz bir sesle.</p>

    <p class="paragraf ParaOverride-7">Bilge, “Kitap…” diyebildi sesindeki titremeyi engelleyemeden. Yutkundu. Bir daha konuşursa boğazındaki kuruluk onu engelleyecekti. Neydi bu adamın kendisiyle derdi?! Neydi bu dünyanın kendisiye derdi!</p>

    <p class="paragraf ParaOverride-7">“Adı ne?” dedi Can Manay aynı duygusuzlukla.</p>

    <p class="paragraf ParaOverride-7">Bilge, <span class="CharOverride-10">“Şeker Portakalı”</span> diye cevap verdi, hayatında okuduğu ilk kitaptı ve Can Manay’a getirmişti onu.</p>

    <p class="paragraf ParaOverride-7">Can Manay mırıltıyla, “Gidebilirsin artık…” demişti ama kapının önünde o böyle dikilirken nasıl gidebilirdi? Bilge çekilmesini bekledi. Can Manay nihayet kenara, menteşelerin duvarla birleştiği köşeye çekildi.</p>

    <p class="paragraf ParaOverride-7">Bilge dikleşti, kamburunun Can Manay’ın dikkatini çekmesini istemedi. Sakin bir acelelikle kapıya ilerledi, açtı, araladı, nihayet çıkacaktı… Kapının tokmağı elinden kurtuldu önce, sonra ani bir çarpma sesiyle kapı kapandı, Bilge kendini kenara atana kadar Can Manay kolunu yakalamıştı.</p>

    <p class="paragraf ParaOverride-7">Dikkatle yaklaştı Bilge’ye, sıkıca toplanmış saçlarının düzenini incelerken üzerine giydiği gömleğin eline değen ipeksi hissi ilginçti. Artık manto giymiyordu, mevsim değişmiş olmalıydı. Yakası yine boynuna kadar kapalıydı.</p>

    <p class="paragraf ParaOverride-7">Bilge genzini temizleyip, “Benim gitmem lazım, dışarıda taksi bekliyor” diyebildi, kolunu tutan Can Manay’ın sıkı parmakları sanki hiç kendisine dokunmuyormuş gibi, sanki hiç daha da fazla kolunu sıkmıyormuş gibi.</p>

    <p class="paragraf ParaOverride-7">Can bir adım daha sokuldu, “Kitabı al, okumuştum ben onu…” dedi.</p>

    <p class="paragraf ParaOverride-7">Bilge hemen kitabı almaya sığınıp Can’ın elinden kurtulmak istedi, kendini geriye çekip kitaba doğru yöneldi ama Can’ın elleri koluna iyice kenetlenmişti. Buradan çıkar çıkmaz Eti’ye gidecekti! Bu adamın çok daha profesyonel yardıma ihtiyacı olduğu kesindi! Boğuşmaya başlayamazdı, çünkü Can Manay boğuştuğunuzda asla kurtulamayacağınız bir bataklık gibiydi.</p>

    <p class="paragraf ParaOverride-7">Sakince, “Size bir şey daha getirmiştim belki onu beğenirsiniz” dedi.</p>

    <p class="paragraf ParaOverride-7">Can mırıldandı.</p>

    <p class="paragraf ParaOverride-7">“Nerede?”</p>

    <p class="paragraf ParaOverride-7">Bilge tam arabada diyecekti ki Can onun yerine cevap verdi.</p>

    <p class="paragraf ParaOverride-7">“Yoksa dışarıdaki hayali takside mi?!”</p>

    <p class="paragraf ParaOverride-7">Bilge yutkundu, boğazı tamamen kurumuştu. Konuşmak için ağzını açtı ama ses çıkmadı, kuruyan boğazından çıkan hava ses tellerinde dokunmadan dışarı kaçtı birkaç harfle birlikte, Bilge genzini temizleyip, “Ali Bey de dışarıda, ondan alacağım” dedi Ali’nin yine dışarıda olmasına dua ederek.</p>

    <p class="paragraf ParaOverride-7">Can, Bilge’nin nefesini kendi yüzünde hissetmek için yaklaştı, çünkü kızın derin nefesinde hayat vardı. Bilge o zaman görebildi Can’ın karanlık gözlerini… Merakla, kendisine odaklanmış sanki eğleniyorlardı.</p>

    <p class="paragraf ParaOverride-7">Bilge’nin kaşları çatıldı, deli bir adamın oyuncağı olmayacaktı! Aniden ittirdi Can’ı ve elinden kurtardı kendini. Salona, ışığın olduğu yere gitti, koşmadı ama hızlıydı. Peşinden gelip gelmediğine baktı, temkinliydi.</p>

    <p class="paragraf ParaOverride-7">Can kapının önünde, karanlıkta hâlâ beklemekteydi.</p>

    <p class="paragraf ParaOverride-7">Bilge kitabı eline aldı, kendini korumasına yarayacak başka bir şeyler var mı diye etrafa baktı, bulamadı. Boşalmış salonda Eti zaten tüm bıçakları kaldırmıştı. Etrafa zarar vermeye ya da kendini korumaya yarayacak hiçbir şey kalmamıştı. Basamakların başına geldi, bahçenin sadece çatıya ulaştığını kafasında hesaplarken, elinde kitabı tutup, “Artık benim gitmem lazım yoksa Ali Bey merak eder” dedi. En küçük bir hamlede tuvalete koşup kendini kilitleyecek ve Eti’ye telefon edecekti.</p>

    <p class="paragraf ParaOverride-7">Can’ın mırıltısını duydu ama anlamadı. “Gidebilirsin ama önce bana külodunu vereceksin” mi demişti? Anlayamadı, bu ne demekti şimdi! Bu adam artık zırdeliydi! Buradan çıkar çıkmaz Eti’ye gidecekti! Bu adamın çok daha profesyonel yardıma ihtiyacı olduğu kesindi! Bilge aklının anlamadığı bu cümleyi kulakları da duymamış gibi yaptı, “Bugün Eti Hanım gelecek, birazdan burada olur” derken.</p>

    <p class="paragraf ParaOverride-7">Can’ın kahkahası esti durduğu karanlıktan.</p>

    <p class="paragraf ParaOverride-7">Bilge derin nefes aldı, yutkunurken dikleşti, şu kuruyan boğazı bir türlü kendine gelemedi! Ağzından hırıltı çıkmamasını kontrol etmeliydi. Genzini temizledi. Can Manay’ın kahkahası hâlâ devem etmekteydi. Tam konuşacaktı ki kahkaha kesildi, Can’ın bedeni aydınlığa adım atıp yarım da olsa yüzünü gösterdi, “Buraya gelmeyi bırak, Eti belki ölmüştür bugün!” derken.</p>

    <p class="paragraf ParaOverride-7">Kırmızı damarlanmış gözlerin ortasında kocaman siyah gözler, gözbebekleriyle birlikte sanki simsiyah bütündüler… derindiler… tehlikeliydiler… bakanı içine çekebilecek güçteydiler. Sanki annesinindiler. Bilge, Can’ın aydınlığa çıkan tek gözüne bakarken o gözlerden kendisine yansıyan acının şiddetinde küçüldü, omuzları düştü, kamburu çıktı yine, teslim oldu bir insanın kendini maruz bıraktığı böylesine bir şiddete… ona annesini hatırlatan bu hale. Acı deliliğe normallik veren tek şey değil miydi? Konuşmak istedi… ağlamak istedi… ona sarılıp yalnız olmadığını söylemek istedi… annesine söyleyemediği her şeyi söylemek istedi… diyemedi. Herkes yalnız değil miydi? Can Manay belki ilk defa yüzleşmişti ama herkesin yalnızlığı ölüm gibi kesin, net beklemekteydi. Belki de sadece Duru’nun gitmesi değil Eti’nin hasta olmasıydı Can’ı böyle yıkan diye varsaydı, varsaydığı şeyin varsayılmış birçok şey gibi yanlış olduğunu varsaymadan. Can’a doğru adım atıp birinci basamağı indi, gördüğü şeye yenilmişti.</p>

    <p class="paragraf ParaOverride-7">Can karanlıktan fırlayıp tuttu Bilge’yi, bir hamlede karanlığa çekti. Kamburunun öne getirdiği omuzlarının saklamaya çalıştığı o göğüsleri görmek o an yaşamdan tek beklentisiydi. Bu kızın göğüslerini görecek, külotunu alacak ve içeri gidip Eti’nin bulamadığı son paket Xanax’la kendini uyuşturacaktı! Gömleği yırtmayı düşündü önce ama yapamadı çünkü çok tuhaf bir şey olmuştu! Tüm planlarını altüst eden bir şey!</p>

    <p class="paragraf ParaOverride-7">Bilge’nin kolları Can’ın omzuna dolandı, Can Manay bir çocuk gibi kucaklandı. Bilge’nin küçük tertemiz elleri, uzamış, karışmış, kirli saçlarının arasına girip kafasını kendi omzuna bastırırken Bilge fısıldadı.</p>

    <p class="paragraf ParaOverride-7">“Yalnız değilsin… şışşş… biliyorum çok zor… ama yalnız değilsin…”</p>

    <p class="paragraf ParaOverride-7">Yaşadığı duygusal karmaşanın içinde kayboldu Can, çatık kaşlarının altında ne olduğunu anlamaya çalışan gözleri Bilge’nin ipek gömleğinin dokusuna kilitlendiler, karanlıkta görmese de yüzünün sakalsız kısmında hissettiği dokuyu izledi. Gömleği yırtmaya hazır pençeye dönüşmüş parmakları kalakaldı, içindeki karanlık, saldır diye bağırırken bedeni hissettiği huzura teslim oldu, bu küçük, çelimsiz, kamburlu kızın huzuruna.</p>

    <p class="paragraf ParaOverride-7">“Yalnız değilsin… seninleyim… ne olursa olsun seninleyim… seninleyim…” diye mırıldanmaya devam etti Bilge, her çocuğun annesinden duymak isteyeceği bir şefkatle. Gömleğinin ıslanan kumaşının omzuna yapışmasına aldırmadı, Can Manay’ın sırtını okşayıp onun içindeki zehri gözyaşlarına çevirip akıtmasına yardım etti.</p>

    <p class="paragraf ParaOverride-7">İnsan yalnızdı. Ne kadar bir arada olursak o kadar yalnızlaşıyor, kalabalıkta kayboluyorduk. Bazen ağladığımızı kafamızın içindeki gürültüden kendimiz bile duymuyorduk. İdare ediyorduk, ta ki gürültüsünü bastırdığımız aklımızın içinde kaybolana kadar. İlk defa anladı Bilge insanlar niye birlikteydi, yalnız kalmamak için değil, kendi içlerinde kaybolduklarında bir diğerinin çekip çıkarması içindi birliktelikler. Can’ın iniltiyle başlayıp hafifçe yükselen ağlaması yükseldiği anda dindi ve Bilge, aynı Doğru’ya yaptığı gibi, Can’ın kafasını ellerinin arasına alıp vücudunu geri çekti, göz göze geldiklerinde kalın kemik gözlüklerinin arkasından Can Manay’a ulaşamayacağını bildiğinden oyalanmadan onu alnından öptü ve geriye bir adım atıp saçındaki tokayı çıkardı, Can’ın her an pençeye dönmek için tetikte olan elini alıp lastik tokayı bileğine geçirdi. Sessizce ve seri çıkıp gitti.</p>

    <p class="paragraf ParaOverride-7">Can bakışlarını bileğindeki lastik tokadan hiç ayırmadan suratını ıslatan gözyaşlarını sildi diğer eliyle. Kalın, sadece saçı tutması için iddiasızca tasarlanmış siyah tokayı inceledi, ne kadar da oyunsuz, ne kadar da tasarlandığı şeye adanmış bir tokaydı, Duru’nun ince, renkli, oyunlu tokalarından farklıydı… sadeydi. Sağlamdı.</p>

    <p class="arabaslik_sol" xml:lang="en-GB">3. Bilge &amp; Ali</p>

    <p class="paragraf ParaOverride-7">Trafik kazasından ramak kala kurtulduğunu sanıp paramparça aracın içinden indiğinde ancak kaza geçirdiğini ve ölmediğini anlayan bir kazazede gibi çıktı Manay’ın evinden Bilge. Saçları toplanmaktan iz yapmış ve tokasızlıktan dağılmıştı yine. Bir daha bu eve gelmemesi gerektiğini söyledi kendine, kalbinin derinliklerinde hem Eti’yi hem de Manay’ı kendi kaderleriyle bırakacağı için kızgındı kendi güçsüzlüğüyle yüzleşircesine. Koca Can Manay diye düşündü, ne kadar da kaybolmuştu… Omzundaki ıslaklığa kaydı gözleri… Çaresiz hissetti kendini. Hemen Eti’ye gitmeli ve bu işi bitirmeliydi… Kapının kenarında Ali’yi görünce irkildi… Hayatında yücelttiği erkeklerin bittiği andı sanki Ali’yle her karşılaşması. Ali’nin kemikli, erkek, ciddi suratında, yanaklarının içe çöküp elmacıkkemiklerini çıkardığı detaya baktı, ilk defa kirli sakallıydı. Ali, “Bana anlatabilirsin. O eve gitmek zorunda değilsin…” demişti.</p>

    <p class="paragraf ParaOverride-7">Bilge ancak o zaman hatırladı, bugün onun arazisine gideceklerdi. Ama neden buraya gelmişti ki! Adresi almıştı, kendisi gidecekti. “Niye buraya geldiniz?” diye sordu, burnunun ucuna kayan gözlüklerini düzeltirken.</p>

    <p class="paragraf ParaOverride-7">Ali cevap vermedi, sadece baktı. Dikkatle. İlgiyle. Bekleyerek. Ne diyebilirdi ki?! Bilge’nin çok değerli olduğunu, onun için burada olduğunu. Can’ın delirdiğini, Bilge’nin o eve girmesinin doğru olmadığını, o eve girdiği her gün burada olacağını, onu asla yalnız bırakmayacağını. Onu asla yalnız bırakamayacağını! Onu bildiğini, görür görmez bildiğini, bu bilme halinin değerini… beklediğini… ne diyebilirdi ki?… Sustu Ali. Bilge anlayana kadar susacaktı.</p>

    <p class="paragraf ParaOverride-7">“Doğru’yu almam lazım, adresiniz var bende orada buluşuruz” dedi Bilge ve dağınık saçlarını eliyle dolayıp gömleğinin sırtına soktu. “İyi günler” deyip yürüdü.</p>

    <p class="paragraf ParaOverride-7">Ali ardından hemen bakmamak için bir an bekledi, sonra sakince döndü, ipekli gömleğinin yakasının içine sokuldukları için sırtında çıkıntı yapan saçlarına, sade ama anlamlı kıyafetine, ayağındaki ayakkabıların konforuna, attığı küçük adımların temkinliliğine baktı… Arabaya binip tek hamleyle gaza basıp ruhuna yakışacak hızda ve dikkatte yola fırlamasını izledi… Yola yürüdü, bu gidişi görmek zorundaydı. Seri, tereddütsüz, emin Bilge… Bu makine bir kadın tarafından daha iyi kullanılamazdı.</p>

    <p class="paragraf ParaOverride-7">Dikiz aynasına bakmasa da Ali’nin yolun kenarından kendisine baktığını biliyordu Bilge, gözü aynaya kaydığında çok uzaklaşmıştı ama Ali hâlâ oradaydı… Niye bekliyordu?! Neyi bekliyordu?!</p>

    <p class="arabaslik_sol" xml:lang="en-GB">4. Deniz</p>

    <p class="paragraf ParaOverride-7">Suyun kıyısında olmak güzeldi. Köprünün ayağındaki teknelerden birine binmek için sıraya geçti, tekneye nihayet bindiğinde huzur içine yerleşti ama sadece bir an huzurda kalabildi çünkü tekne motorunun ve tekneye binmiş insanların uğultusuna rağmen duymuştu ilk birkaç notayı… Aklı benzerliktir diye teselliye girişirken, notaların devamı aktı kulağına…</p>

    <p class="paragraf ParaOverride-7">Dalgaların üstünde hoplaya zıplaya gitmeye çalışan teknenin dengesizliğinde ayağa kalktı, müziğin çıktığı küçük hoparlöre yaklaştı, dikkatle dinledi. Kesinlikle kendi müziğiydi!</p>

    <p class="paragraf ParaOverride-7">Yanından geçebilmek için yol bekleyen adamı görmedi, hoparlörün başında öylece çaresizlikle dikildi… Kendinden çalınan müziği, ilhamı hapsetmek için varlığını bir tıpa gibi kullanan Şadiye’nin o kalınlaşmış, kendi özünden tamamen uzaklaşmış, buğusunu kaybettiği için boğuklaşmış sesinden dinledi… Kulaklarından giren ses, kalbine indi, ritmini bozacak kadar kendine ait hissettiği bu müzik nasıl olmuştu da Şadiye’ye teslim edilmişti?! Can Manay geldi aklına, çoktan ölmüş birini hatırlarcasına… ama o değildi! O, Deniz’in yıllar önce bestelediği bu şarkıyı nereden bilebilirdi!</p>

    <p class="paragraf ParaOverride-7">Kendisine kabaca çarpıp geçenleri fark etmedi bile, çünkü daha önce onlarca kere kalbinde hissettiği o mırıltı, kendine en yakın olduğunu zannettiği o ses, hoparlörün tüm cızırtısına rağmen oradaydı. Müziğin tam içinde, en mahrem yerinde Ada’nın sesinin o sade mırıltısı sakince söze başladı, reklamını yaptığı bankanın adını söylerken. Deniz hoparlöre arkasını döndü, en kıymetlisini kaybetmenin, en mahreminden afişe edilmenin ağırlaştırdığı adımlarını atarak müzikten kaçarcasına üst kata çıktı. Şiddetli rüzgâr yüzünden kimsenin oturmadığı üst katta kendini teknenin ahşap sırasına bıraktı. En sağlam zannettiği yerde nasıl bu kadar kolay sarsılmıştı? Ayağa kalktı, sallanan teknenin üstünde önce bir uca sonra geriye yürüdü, kafasında yankılanan Ada’nın sesini silmek istedi… silemedi. Teknenin geride bıraktığı dalgalara bakarken içinden çıkan haykırış neyse ki teknenin gürültüsüne karıştı… Deniz’in acısını kimse fark etmedi. Burası, her gün acıyan milyonlarca insanın şehriydi. Deniz hoş gelmişti.</p>

    <p class="arabaslik_sol" xml:lang="en-GB">5. Ali &amp; Bilge</p>

    <p class="paragraf ParaOverride-7">İki saatlik yolculuktan sonra nihayet varmışlardı. Araziye tırmanan yolun iki kenarındaki ağaçların arasından evin ne tarafta olduğunu görmeye çalıştı Bilge, Doğru ise ağaçları saymaya devam etti.</p>

    <p class="paragraf ParaOverride-7">Yolun düzleştiği yerde sağdaydı ev, aynı Ali’nin tarif ettiği gibi. Ali’nin arabasının hemen yanına park etti, inşaat malzemeleri ve boru yığınlarının iki metre ötesine. Evin arkasıydı burası. Arabadan indiğinde ona telefon etmesi gerektiğini düşündü ama telefonda konuşmaktan hep rahatsızdı Bilge, evin önüne geçerlerse belki karşılaşırlardı.</p>

    <p class="paragraf ParaOverride-7">Bilge evin taş duvarlarını incelerken, Doğru hâlâ ağaçları sayıyordu. Evin yanından yürüyüp önüne geçtiler. Önlerinde açılan manzarada, dönümlerce ekili tarlanın dama dama desenlediği araziye baktı Bilge. Her dama farklı bir bitkiye aitti galiba. Şehirden iki saat uzaklıkta olduklarına işte şimdi inanamadı. Öylesine etkileyici bir manzaraydı ki bu, arkalarındaki tek katlı yayık taş evin tüm güzelliğini önemsizleştirmişti.</p>

    <p class="paragraf ParaOverride-7">Arazinin etrafı evle aynı cins taştan bel hizasında yükselmiş duvarla çevriliydi. Damaların ortasında bulunan dev kayalar ve tek tük ağaçlar, tarlaya ancak yağlıboya resimlerde görülecek bir etki verirken, tarlanın diğer ucunda bulunan öteki evin parlayan çatısı dikkatini çekti. Doğru’ya döndüğünde, onun da, önünde durdukları evin çatısına pür dikkat odaklandığını gördü. Bu evin çatısı da aynı parlak malzemeyle kaplıydı. Taşranın NASA’yla buluştuğu bir yer gibiydi burası. Uzaylıların bir dünya evi yapmaya çalışması gibiydi görüntüsü. Doğru’ya saydığı ağaçları unutturacak farklılıktaydı. Arazinin diğer ucundaki evin önündeki insanları inceledi Bilge, gözleri Ali’yi ararken ve aklı telefon etmesi gerektiğini söylerken.</p>

    <p class="paragraf ParaOverride-7">Ali yoktu. Traktörün üstündeki adam ve etrafta, tarlada çalışan birkaç kişi vardı ama çok uzaktaydılar. Tarlanın ortasındaki bu büyük kayaları acaba neden kaldırmamışlardı? Doğru’nun yanında olmadığını fark ettiğinde bir an telaşlandı ama evin sağ tarafındaki zeytinliğin gerisinde parlayan şeye doğru gittiğini anlayıp hemen peşine takıldı. Önce ahşap bir aksamı geçtiler, sarmaşığın henüz dolanıp sarmalayamadığı bir çardaktı bu. Zeytinliğin hemen kıyısında yukarıya uzanan yamacın tamamını kaplayan bu parlaklık güneş panelleriydi. Panellere pür dikkat odaklanmış Doğru’nun hemen yanında dikildi ona bakmadan, sanki havayla konuşuyormuş gibi, “Güneş panellerinden oluşan bir enerji tarlası” dedi. Doğru sadece, “Enerji…” dedi gözlerini hayatında gördüğü en parlak şeyden ayırmadan.</p>

    <p class="paragraf ParaOverride-7">Bilge kendi bedeninin etrafında dönerken etrafta başka neler olduğunu görmek için sakince inceledi çevreyi ve Ali’nin tam arkasında, biraz önceki çardağın kıyısından kendilerini izlediğini fark etti. Doğru’yu oradan ayıramazdı, bu parlak panellere uzunca bir süre bakmaya ihtiyacı olacağına emindi. Ali’nin kendisinden ayrılmayan gözlerinin hissettirdiği ağırlığın kendi hayal ürünü olduğuna kendini ikna ederek ona doğru yürüdü. Yaklaştığında geç kaldıkları için özür dilemeyi planlıyordu ki Ali, “Erken geldiniz, hızlı kullanmış olmalısınız. 180?” dedi sakin bir merakla.</p>

    <p class="paragraf ParaOverride-7">Bilge düzeltti.</p>

    <p class="paragraf ParaOverride-7">“Düzde 190, virajda 140.” Ve ekledi. “Ufaklığın adı Onur’du değil mi?”</p>

    <p class="paragraf ParaOverride-7">Ali, “Evet. Diğer evde. Bir şey içer misiniz?” dedi.</p>

    <p class="paragraf ParaOverride-7">Bilge kafasını sağa sola sallarken, “Akşam trafiğinden önce dönmemiz gerekiyor, Doğru, trafik sıkıştığında çok rahatsız oluyor” diye açıkladı.</p>

    <p class="paragraf ParaOverride-7">Ali kafasını sallayarak onayladı gözlerini Bilge’nin gözlerinden ayırmadan. Bilge gözlüklerini düzeltti, arkasında kendisini her türlü ilgiden korunakta, güvende hissederek.</p>

    <p class="paragraf ParaOverride-7">Doğru’nun yanına gidip onu diğer parlak çatılı eve bakmaya ikna etmesi altı dakika sürdü. Çok daha uzun sürebilirdi ama Ali’nin çaldığı tuhaf korna ve üzerine bindiği atölye dökümü tuhaf traktör panellerin parlaklığından çok daha dikkat çekiciydi. Doğru hemen traktöre Ali’nin yanına bindi. Eve yaklaşırlarken traktörün sessizliği bölen sesine rağmen Ali anlattı.</p>

    <p class="paragraf ParaOverride-7">“Freiburg. Almanya’da bir şehir. Alman hükümeti, 1970’lerde şehrin birkaç kilometre dışına nükleer santral yapmak için işe koyulunca, Almanya’nın her yerinden nükleer santral karşıtı protestocular şehre yığılıyor ve polisle ciddi bir çatışmaya giriyorlar. Hükümet enerjiye ihtiyaçları olduğunu haykırırken protestocular da dünyaya ihtiyaçları olduğunu haykırıyorlar. ‘Enerji üretebilmek için, yaşadığın gezegeni yok etme!’ Sloganları da bu. Başta kimse dinlemiyor ama dünyanın diğer ülkelerinden de gelen çevreciler protestoya katılınca nükleer santral yapımı askıya alınıyor. Protestoyu yöneten kişi, yani 1970’lerde baş belası olarak görülen kişi Thomas Dressel, bugün dünyanın en temiz enerjisini üreten, kendine yeterli, hatta Alman hükümetine ürettiği elektriği sattığı için de çok zengin olan Freiburg şehrinin enerji geliştirme müdürü. Şehri görmek yetmişti bana. İlham, insana hedef sunan bir şey. Freiburg’a tesadüfen yaptığım bir seyahatte karar verdim, bir gün bir arazi alıp tarım yapacağım ve tamamıyla kendine yeterli bir sistem kuracağım diye. Ve işte buradayız! Daha yapılacak çok şey var ama iyi gidiyor.”</p>

    <p class="paragraf ParaOverride-7">Bilge, Ali’nin anlattıklarını sessizce düşünürken Doğru sihirli bir kelime keşfetmişcesine, “Freiburg!” dedi.</p>

    <p class="paragraf ParaOverride-7">Evin önüne vardıklarında tek hamlede traktörden inen Ali, önce Doğru’yu indirmek için uzandı, Doğru dokunulmaktan hoşlanmazdı, Bilge, Ali’nin hamlesini ve sonrasında gelebilecek bir krizi engellemek için öne atıldı ama Doğru kendini Ali’nin kollarına bırakıp yere zıplamıştı ve işte tam o sırada Bilge’nin de eteği oturduğu yerdeki bir şeye takılmıştı. Takılan eteği ve Ali’nin kollarına kendini bırakan Doğru’nun yarattığı şaşkınlıkla karışık gözleri açıldı, suratındaki ifadenin tuhaflığını fark eden Ali’ye açıklamak istedi, ağzını açtı ama kelimeler çıkamadan Ali Bilge’ye kollarını uzatmıştı. Kendine uzanan kolların kucağa davet eden etkisinde iyice sarsıldı, aptallaştı. Traktörün tepesinden yardımsız inmek için hamle yaptı… Poposu yerçekimiyle aşağı kayarken eteği takıldığı yerde yukarı çekilmeye başladı, anlık bir şeydi, kurtarabileceğine emindi ama o bir an öyle çabuk geçti ki Bilge’nin eteğinin yukarı sıyrılması ve içindeki pamuklu külotunun gözükmemesi için Bilge’nin yerçekimiyle savaşırcasına debelenmesi, debelenirken üzerindeki ipek gömleğin kolunun da traktörün köşesine takılıp yırtılması, Bilge’nin açılan bacaklarını kontrol etmek için yüzünü traktöre tek bir hamleyle dönmesi, döner dönmez Ali’ye döndüğü poposunun birazdan açıkta kalacak olduğunu düşünüp yine önüne dönmesi ve eteğini aşağıya çekmek için elleriyle eteğine asılıp kendini yere bırakırken, eteğin traktöre takılan arka kısmından gelen “cart” sesine aldırmadan onurunu koruyan her kadının yapacağı gibi poposunun üstüne düşmeyi eteğinin açılmasına tercih etmesi bir anda olmuştu.</p>

    <p class="paragraf ParaOverride-7">Traktörün tepesinde sakince dururken, suratındaki o şok ifadesiyle tuhaf bir şekilde debelenen, dönen, yine dönen, üstündeki kıyafeti her tarafa taktırıp yırtan ve eteğini tutmak için kendini yere bırakan Bilge’nin traktörle boğuşması o kadar ilginçti ki Ali çok uzun bir süre bu izlediği şeyin Bilge’yle ilgili en ilginç görüntü olduğunu düşünecekti, ta ki Bilge’yi doğurtmak zorunda kalacağı o güne kadar.</p>

    <p class="arabaslik_sol" xml:lang="en-GB">6. Özge</p>

    <p class="paragraf ParaOverride-7">Haber öyle bir patlamıştı ki, etkisi inanılmazdı. Ofise gizlice soktuğu baskıyı dikkatle inceledi, <span class="CharOverride-10">Darbe</span>’nin baskısıydı bu ama kimin bastığı belli değildi! Kendisi basmamıştı, basmıyordu <span class="CharOverride-10">Darbe’</span>yi, internetten yayıyor ve her yere maillerle atılmasını izliyordu ama bu seferki çok farklıydı. Gittiği her yerde görür olmuştu <span class="CharOverride-10">Darbe’</span>yi, her sokakta, apartman girişlerinde, kafelerde… sanki birisi binlerce adet basıp bedava her yere saçmıştı bu hafta <span class="CharOverride-10">Darbe</span>’yi, bir ihtiyaç gibi.</p>

    <p class="paragraf ParaOverride-7"><span class="CharOverride-10">Darbe’</span>nin sosyal medyada yayılan yabancı adreslerine artık ülkenin her yerinden, gizli adreslerden fotoğraflar, siyasi skandallar yağar olmuştu ama siyaset çukuruna düşmeden kıyısında dolanabilmişti Özge, ta ki bu son habere kadar. Terör örgütüne finansal destek sağladığı için her yerde aranan Katar’lı bir iş adamıyla başbakanın kızı Hilal’in sarmaş dolaş görüntüleri vardı kapakta. Haber iki kaynaktan sızmıştı. Uzaktan çekilmiş dört fotoğrafın üçünde teknede bu iki kişi net bir şekilde görülürken dördüncü fotoğrafta Hilal adama sarılmış durmaktaydı.</p>

    <p class="paragraf ParaOverride-7">Fotoğrafları kim göndermişti bilmiyordu, kaynağı araştırdıkça fotoğrafları gönderen kişinin asla bulunamayacağını anlamıştı. Yurtdışına taşıdıkları servis sağlayıcıları daha da güvenli hale getirmek için İngiltere’ye gitmişti önce, üç günde gerekli işlemleri yapıp, ne olursa olsun dergiye ulaşılmasını engelleyip sonra da haberi salmıştı, salmamak için kendisiyle ve Muammer Bey’le çok savaşmıştı ama sanki haşaratla kaplanmış bir tarlanın üzerine bırakılan ilaç gibiydi bu haber. Yolsuzluk ve faili meçhul cinayetlerle ün yapmış başbakan omurgasından vurulmuştu bu haberle. Herkes her şeyin değişeceğini düşünmeye başlamış umutlanmıştı, ancak kurşun bir yerden girip diğer yerden çıkmıştı. Akla işlememiş bilgi gibi sadece izi kalmıştı.</p>

    <p class="paragraf ParaOverride-7">Özge haberin etkisi ne kadar büyük olursa olsun bir değişimi tetikleyemeyeceğini biliyordu, sisteme vurulan küçük bir fiskeden başka bir şey değildi bu fotoğraflar, çünkü başbakan sadece bir kuklaydı. Muammer Bey’in anlattığı gibi 1946 yılından beri uygulamaya konulmuş büyük bir planın maşalarından sadece biriydi. O gitse yerine hemen başkası gelecekti, aynı hedef için seçilebilecek yüzlercesinden biri… Ama bizimkisi, zaaflara çalışmada pek becerikliydi. Kimi nereden yakalayacağını, olaylara nasıl yaklaşacağını, atacağı sloganın neyi vuracağını iyi hesaplayan uluslararası bir ekip oluşturmuşlardı ona. Otel odasında üç Rus kızla yaptığı grup seksin kayıtları çıksa bile birkaç ay meydanlarda haykırır, birkaç kişinin hayatını karartır ama yine de otururdu o koltuğa Şaban Meydanoğlu.</p>

    <p class="paragraf ParaOverride-7">Yedi yaşındaydı ülkeye girdiğinde. Hor görülmüş, ezilmiş, aç kalmış, babasının tacizlerine katlanarak hayatta kalmış bir çocuktu Şaban. Dersleri iyi olmamıştı hiç, ne destek ne şefkat görmüştü. Hep aşağılanmıştı. Hırpalanmıştı. Kendi hırpalanmışlığında, katlanmışlığında karakter bulmuştu. Azimli olmuştu, sabırlı olmuştu. Sabırla bekleyeceği planlar kurmayı, bilir gibi yapmayı, yetkinmiş gibi olmayı, çözecek gibi probleme yaklaşmayı öğrenmişti, bilmese de, yetmese de, çözemese de “gibi” yaparak kendini meydanlarda göstermişti. Meydanların oğluydu Şaban! Çok da gösterişliydi. Zeki değildi ama akıllıydı, cesur değildi ama kindardı, kendine, kendi gibilere yapılanı hiç unutmadığı için öç alırcasına çıktı siyasetin basamaklarını. Aslında bir açıdan bakıldığında haklıydı da, uğradığı haksızlığa dönüşmesi, o haksızlığı yapar hale gelmesi hayatın doğasında, karanlığında vardı. Canının yandığı gibi can yakmak, sana işkence yapana aynı işkenceyle cevap vermek, dişe diş, göze göz hak değil miydi!… Değildi, ama o bunu bilemedi.</p>

    <p class="paragraf ParaOverride-7">Başta adalet için yola çıkan herkes gibi intikama odaklanmıştı, kendisine yapılan haksızlıkların hesabını soracaktı, ülkeyi adaletsizlikten kurtaracaktı ama sistemi kuranlar ondan çok daha akıllıydı… Ondaki savaşma azmini, kini, öç almak için atan yüreği, çektiği haksızlığın hesabını sorma isteğini görünce kaparcasına aldılar onu aralarına, dünyayı kurtaracağını, fark yaratacağını fısıldadılar kulağına. Tatlı tatlı anlattılar temsil ettiği ülkenin sorunlarını, değiştirilmesi gereken yasalarını, açılması gereken sınırlarını, öğrenilmesi gereken gizlisini saklısını ve tüm sırlarını. İkna etmelerine bile gerek kalmamıştı iki gün sonra, Şaban tüm kalbiyle sisteme hizmet etmeye hazırdı. Çünkü fark yaratacaktı! Yola devamdı! Ama çıktığı yolda kayboldu.</p>

    <p class="paragraf ParaOverride-7">Açlıktan gelen ve asla doyamayacak olan birçokları gibi güce sahip olmak için ne gerekirse yaptı, adalet için yapıyorum diye ikna etti kendini yediği her hakkın ardından. Binlercesinin önünde meydanlarda sıralarken yalanları adalet için söylüyorum dedi içinden. Çaldırdığı paralar, peşine taktığı hırsızlar yüce amaca hizmet etmek için, her yol aynı adalet içindi. Bu adalet ona daha küçücükken öğretilmişti.</p>

    <p class="paragraf ParaOverride-7">Hakk’ın adaleti içindi tüm bu adaletsizlik, yalan, hırsızlık ve karartılan onca hayat! Ama ne için yapılmış olursa olsun yapılan kötülük nasıl Yaradan’a hizmet etsindi?… Belki de hiç düşünemedi çünkü güce ait olmak böyle bir şeydi, gerekeni feda edebilme cesareti tek gereklilikti. Her şeyi feda edebilenlerin aitliğiydi güç, gözü kara, önüne geleni ezip geçen, kinle çalışan, gövde gösterisiyle kendini sunan ve en sonunda da kendisine yaklaşanı yutan kara bir delikti.</p>

    <p class="paragraf ParaOverride-7">Şaban da adım adım ne feda etmesi gerektiyse feda etmiş, güce ait olduğu o koltuğa ulaşmıştı ve asıl savaş işte o zaman başlamıştı çünkü güce ulaşmak güçte kalmaktan çok daha zordu. Güç bir kere size sahip oldu mu, kurtuluşunuz yoktu. Ait olduğunuz şeye sahip olmak için az gelirdi ruhunuz, değersizleşirdi varoluşunuz. Güç sizi aldığında, etrafınızdaki insanların size nasıl baktığı önemli olur, sizden korkmaları huzur verir, yarattığınız etkide bulurdunuz kendinizi, bir karakterin asla var olamayacağı tek yerde. Diğerlerinin gözünde adam olurken, tüm insanlığınızı kaybederdiniz aslında, çünkü ruh değersizleştikçe güç artardı.</p>

    <p class="paragraf ParaOverride-7">Aniden açılan kapının etkisiyle sıçradı Özge, kapıda dikilen Sadık’ın gözleri kendisine odaklandı. Sadık arkasını dönüp giderken, Özge yerinden kalktı, bunun bir davet olduğu çok anlaşılırdı.</p>

    <p class="arabaslik_sol" xml:lang="en-GB">7. Bilge</p>

    <p class="paragraf ParaOverride-7">Etrafı çatıdaki gibi parlak materyalle kaplanmış, tuhaf kuyunun başında derinlikten yükselen buhara bakarken bıraktı Doğru’yu, Ali’nin bakışından aldığı ona göz kulak olacağını söyleyen onaylamayla.</p>

    <p class="paragraf ParaOverride-7">Giymek zorunda kaldığı Leyla Hanım’a ait entariyle camdaki yansımasına dikkat ederek girdi eve ve biraz önce kıyafetini değiştirdiği odanın yanındaki kapıyı açtı Leyla Hanım. İçeri girdi sessizce… ve gördüğü şeyin dehşetinde kaybolurken kadın onu Onur’la yalnız bıraktı.</p>

    <p class="paragraf ParaOverride-7">Arka bahçeyi gören pencerenin önünde oturmuş kıpırtısız bir dikkatle bir şeye bakan Onur’u durduğu köşeden izledi Bilge. Sessizce yanına kadar sokuldu, adını söyledi… tepki yoktu. Tekrar… tekrar söyledi, tepki gelmedi. Kulağına eğildi kendi varlığını fark ettirmeye çalıştı… Onur fark etmedi.</p>

    <p class="paragraf ParaOverride-7">Neye bakıyordu? Dışarıda kimse yoktu, olsa da fark eder miydi? Aklından geçen düşüncede emin olmak istedi, aynı Doğru’nun yaptığı gibi Onur da camdaki yansımasına mı bakıyordu? Kendisini fark ettirmek için çabalamaya devam etti… Ama Onur onu asla fark etmeyecekti. Her 100 kişiden biri otizmliydi. Onur’un durumu ne kadar ilerlemişti. Asperger Sendromu<span class="dip CharOverride-11"><a class="_idFootnoteLink" href="#footnote-225-6" id="footnote-225-6-backlink">6</a></span> değildi, belliydi. Doğru’ya da otizmli denmişti ama şimdi Bilge’nin uğraşlarıyla o bile Atipik Otizm<span class="dip CharOverride-11"><a class="_idFootnoteLink" href="#footnote-225-7" id="footnote-225-7-backlink">7</a></span> seviyesine gelmişti. Acaba Onur otizm çizgisinde neredeydi? Ne kadar ilerideydi? Dezintegratif olabilir miydi?<span class="dip CharOverride-11"><a class="_idFootnoteLink" href="#footnote-225-8" id="footnote-225-8-backlink">8</a></span></p>

    <p class="paragraf ParaOverride-7">Etrafına baktı Bilge, odada bir yatak, birkaç tane ahşap oyuncak araba ve bir avuç da oyuncak araba tekerleği vardı yerde. Halı yoktu. Yatak ve Onur’un oturduğu pencere önündeki tabure dışında oda bomboştu. Gözleri Onur’un altına kayarken aklı sorguladı: Acaba altına yapıyor muydu?</p>

    <p class="arabaslik_sol" xml:lang="en-GB">8. Özge &amp; Sadık</p>

    <p class="paragraf ParaOverride-7">Asansörün içinde bekleyen Sadık’a adım adım yaklaşırken onunla aynı asansöre binmemek için adımlarını yavaş attı ama Sadık öylece tuttu asansörü Özge’nin kendisine gelmesini bekleyerek… Özge içeri girdi, zaman ağır akar gibiydi. Birbirlerine hiç bakmadan kapının kapanmasını beklediler. Yukarı çıkacaklarını, Sadık’ın ona öfke kusacağını düşünmüştü ama asansör aşağıya iniyordu. Nereye gidiyorlardı? Sormak istedi ama sormadı, bu huzursuz sessizliğin içinde huzur buldu, Sadık’tan saklanırcasına.</p>

    <p class="paragraf ParaOverride-7">Giriş katına vardıklarında Sadık’ı takip etti. Yanlarından geçtikleri hiç kimse bakmadı onlara, Sadık’ın görünmezliğini kabul etmek bu şirkette yer almanın ve sistemde var olmanın birinci koşuluydu. Kendisinden bakışını kaçıran herkesi dikkatle inceledi Özge, ne kadar da istekli ait olmuşlardı sisteme. Sistemin işlemesine aracılık etmenin gururunu taşır gibi çalışıyorlardı bu ruhu satılmış medya şirketinde. Hepsinin son model arabası vardı, her biri pahalı kıyafetlerin içinde ne kadar da rahattı… Dikkati insanlardan kayıp yine Sadık’a odaklandı çünkü arka tarafta daha önce önünden bile geçmediği ve kapısında protokolün bulunduğu bir odaya girdiler.</p>

    <p class="paragraf ParaOverride-7">İçeride otuz beş kişi vardı. Beyaz yakalıların ayini gibiydi bu toplantı salonu. Kocaman masanın etrafında toplanmış, volkan kraterinin ağzından acımasız tanrılarına adayacakları kurbanları seçmek için sanki efendilerini, Sadık’ı bekliyorlardı.</p>

    <p class="paragraf ParaOverride-7">Salona girer girmez hepsi ayağa kalktı. Sadık masanın diğer ucunda, en baştaki koltuğa otururken protokolden, daracık elbisesinin ve üzerinde yürümesi mucize olan topuklu ayakkabılarının üzerinde bir kız Özge’yi masanın gerisindeki üçlü küçük koltuğun köşesine yerleştirdi. Sadık’ın beyaz yakalılara oturmalarını buyurmasıyla ülkenin en büyük, en kârlı holdinginin yönetim kurulu toplantısı başladı.</p>

    <p class="arabaslik_sol" xml:lang="en-GB">9. Bilge &amp; Leyla</p>

    <p class="paragraf ParaOverride-7">Leyla Hanım’ın suratındaki pes etmişlik o kadar büyüktü ki Bilge, kadının kendisini dinlediğinden bile emin değildi: “Beyinde bilgiyi işleyen sinir hücrelerinin birbirleriyle bağlantısını ve bu sinir hücrelerinin birbirlerine gönderdikleri sinyallerin organizasyonunu etkileyen bir düzensizliktir otizm.”</p>

    <p class="paragraf ParaOverride-7">Kadın anladığını anlatan küçük bir hareketle başını kımıldattı. Bilge derin bir nefes aldı, anlaşılmadığını biliyordu. Anlaşılma ihtimali bile yoktu, anlaşılma ihtimali şimdi olsa Onur o odada camdaki yansımasına değil, bahçede sistem içinde hareket eden her şeye, hayatın matematiğine odaklanmış olurdu. Kadına acımak istedi, işi tarla çapalamak olan biri otizm düzensizliğiyle ilgili ne bilebilirdi?… Ama acıyamadı, bu kadın her şeyden önce anneydi! Araştırmalı, öğrenmeliydi!</p>

    <p class="paragraf ParaOverride-7">Pes etmiş bir anneye asla acıyamazdı! Kendi annesi dışında.</p>

    <p class="paragraf ParaOverride-7">Kaşlarının çatıldığını, sesinin duygusuzlaştığını fark etmeden konuya girdi.</p>

    <p class="paragraf ParaOverride-7">“Ne zaman konuldu teşhis?”</p>

    <p class="paragraf ParaOverride-7">Leyla hiçbir hecesinde tek bir ton farkı olmayan bir sesle cevapladı.</p>

    <p class="paragraf ParaOverride-7">“Üç sene oluyor.”</p>

    <p class="paragraf ParaOverride-7">“Kaç yaşında Onur?” dedikten hemen sonra düzeltti Bilge sorusunu. “Doğum günü ne zaman?”</p>

    <p class="paragraf ParaOverride-7">Leyla bir sırrı deşifre ediyormuş gibi duraklayarak fısıldadı.</p>

    <p class="paragraf ParaOverride-7">“5 Aralık… 2005.” Yedi değil dokuz yaşındaydı.</p>

    <p class="paragraf ParaOverride-7">Ali niye yedi demişti? Dikkatle baktı Leyla’nın gözlerine, muhtemelen Leyla yalan söylemişti. Çocuklarının gelişiminde problem yaşayan birçok annenin yaptığı bir şeydi bu, yaşı küçültmek. Önce inkâra saklanırlar, zaman geçip inkâr işe yaramayınca da yaşı küçültmeye başlarlardı. Doğru’nun ilk gittiği merkezdeki birçok annede görmüştü bunu. Normalize edilmiş bir anormallikti annelerin gelişemeyen çocuklarını kamufle etmeye çalışmaları. Gelişimde geciken bir çocuk varsa çocuğa yardım etmenin anneye odaklanmaktan geçtiğine emindi Bilge, kendi annesinden öğrenmişti, sordu.</p>

    <p class="paragraf ParaOverride-7">“Emeklemesi normal miydi?”</p>

    <p class="paragraf ParaOverride-7">Leyla, “Yok, kendini öne ata ata emeklemeye çalışırdı” diye cevap verdi.</p>

    <p class="paragraf ParaOverride-7">Bilge, “Konuşması nasıldı?” dediğinde Leyla açıkladı.</p>

    <p class="paragraf ParaOverride-7">“Başta iyiydi, hatta daha üç yaşına varmamıştı harfleri falan sökmüştü, okuyordu bile, ama sonra sessizleşti… Konuşmanın zekâyla ilgisi yoktur dediler. Biz köyde yaşıyorduk, doktor da yoktu orada…”</p>

    <p class="paragraf ParaOverride-7">“Kaç yaşındaydı sessizleştiğinde?” dedi Bilge, alacağı cevap önemliydi.</p>

    <p class="paragraf ParaOverride-7">“Dörde basmıştı hiç konuşmaz oldu… sonra sallanmalar başladı. Adını duymaz oldu…” dedi Leyla.</p>

    <p class="paragraf ParaOverride-7">Bilge, “Aşıları tam mı?” dediğinde Leyla, “Evet, her aşısı tam” diye cevapladı.</p>

    <p class="paragraf ParaOverride-7">Bilge, “Menenjit aşısı yaptırdınız mı?” diye sordu cevabını aslında bildiği bu soruyu.</p>

    <p class="paragraf ParaOverride-7">Leyla doğurduğu çocuğun vücuduna enjekte edilen, sersemletilmiş olsalar da o en tehlikeli virüslerin neler olduğunu bilmiyordu. Bilmesi gerektiğini dahi bilmiyordu, yavrusunu toplumun ellerine teslim etmek en uygunuydu, öyle öğretilmişti ona. Bilmesine gerek olmadığı, herkesin yaptığını yapmanın doğru olduğu öğretilmiş, gelişmek için yaratılan beyni, adım adım, dinlediğini uygulamaya teslim olmuştu. Kadının, büyük ihtimalle kireçten, tüm dokusunu kaybetmiş epifiz bezini<span class="dip CharOverride-11"><a class="_idFootnoteLink" href="#footnote-225-9" id="footnote-225-9-backlink">9</a></span> görür gibi oldu Bilge, beyninin tam ortasında, iki gözünün tam arasında kirece bulanmış küçük beyaz bir parça… Çünkü belliydi bu kadın artık düşünmüyor sadece söyleneni yapıyordu. Kaşlarının yapısı ve gözleri ne kadar da çok kendi annesine benziyordu.</p>

    <p class="paragraf ParaOverride-7">Bilge silkeledi aklına gelen düşünceyi ve sordu.</p>

    <p class="paragraf ParaOverride-7">“Ne kullanıyorsunuz?”</p>

    <p class="paragraf ParaOverride-7">Leyla’nın gözlerinin içindeki boş ifade, bir şeklin gözbebeğine bir anlık yansıması gibi bir farkındalıkla değişti ama sadece birkaç saniye… Kaşları çatıldı Bilge’ye “Ne mi kullanıyorum?” derken.</p>

    <p class="paragraf ParaOverride-7">Bilge başını salladı.</p>

    <p class="paragraf ParaOverride-7">“Depresyon için ne kullanıyorsunuz?” Leyla’nın doğruyu söyleyip söylememekte tereddütlü ifadesinde gezdirdi gözlerini, “Prozac!” diye tahmin etti.</p>

    <p class="paragraf ParaOverride-7">Leyla en iyi bildiği şeyi yaptı yine, pes etti, yalan söylemeyecekti… Başını salladı. Büyük bir ihtimalle reçetesiz alıyordu bu ilacı, Bilge tam soracaktı nasıl aldığını Leyla açıkladı, “Kocama yazıldı ben de alıyorum” diye.</p>

    <p class="paragraf ParaOverride-7">Paxil, Aderol, Effexor XR, Stratterra, Lythum, Prozac, Cymbalta, Tegratol, Zolof, Siptimul, Tagratol, Clorazil, Seraquil… ve daha nicellerini, evrenin en gelişmiş sisteminin, insan beyninin kimyasıyla, beynin içine paslı, çirkin, kenarları çatallanmış bir çomak sokarcasına oynayan, insanı sersemletmek ve duyuları yavaşlatmak dışında etkileriyle ilgili hiçbir kanıt bulunmayan ilaçları düşündü Bilge, birkaç ilaç şirketi tarafından üretilen onlarca ilaç dünyanın her yerinde doktorların da işbirliğiyle 100 milyondan fazla insana reçetelendiriliyordu. Leyla’nın gözlerindeki teslimiyetin sadece pes etmekten değil, aklını ilaca teslim etmesinden olması rahatlatıcı mıydı?… Bir annenin umursamazlığını ilaca bağlamak, onun kendinde olmamasını normal kıldığı için rahatlatıcıyken bir insanın teslimiyetini ilaca bağlamak dehşet vericiydi.</p>

    <p class="paragraf ParaOverride-7">Leyla, Onur’un aşı karnesini bulmak için gittiğinde düşünceleriyle yalnız kaldı Bilge. Annesine kaydı aklı. Komodinin üstündeki ilaç şişeleriydi çocukluğundan kalan en kalabalık anıları. Önce ruhunu ezmişti annesi ilaçlarla, zombiye dönmüştü, hissetmeyen, dinlemeyen, görmeyen bir posa ve sonunda da öldürmüştü bedenini yine ilaçlarla. Düşünceleri annesinden Can Manay’a kaydı, içinde bir yerlerde kendini en sorumlu hissettiği o yerdeydi Can Manay, annesinin boş bıraktığı yerde, karanlıkta yardım beklemekteydi. Yalnız, uyuşmuş, kimsesiz… beklemekteydi. Kaşları çatıldı, dahil olamazdı onun travmasına, yardım edemezdi, kendisi zaten çok şanssızdı, böyle giderse olabilecek en kötü şeyin parçası olabilecek kadar şanssızdı, Doğru’yu korumak için buradaydı, Can Manay’ı başkası düşünmeliydi diye aklında kendiyle çelişti.</p>

    <p class="paragraf ParaOverride-7">“Ne düşünüyorsun?” demişti Ali, Bilge’nin çatılan kaşlarının altında çelişen ifadesini fark etmişcesine.</p>

    <p class="paragraf ParaOverride-7">Bilge kafasını kaldırır kaldırmaz yanı başında dikilen Ali’ye “Doğru nerede?” dedi. Hayatındaki en değerli kişi neredeydi? Ali sakince geriye bir adım attı, ilerideki açık kapıdan Bilge’nin Doğru’yu görebileceğini göstererek, “Ayçiçeklerini inceliyor. Çiğdemlerin paterni, altın oran ilgisini çekti” dedi.</p>

    <p class="paragraf ParaOverride-7">Doğru kıpırtısız odaklandığı ayçiçeğinin içinde hesaplara dalmıştı, Fi’de kaybolmuşçasına.</p>

    <p class="paragraf ParaOverride-7">Ali ekledi.</p>

    <p class="paragraf ParaOverride-7">“Başını kaldırdığı an seslenecekler bize. Merak etme, ülkedeki en güvenli yerdesin.”</p>

    <p class="paragraf ParaOverride-7">Ali yanına otururken Bilge’nin çelişkili ifadesi karmaşaya bulandı, niye hemen ayağa kalkmamıştı ki! Şimdi böyle yan yana oturmaları pek bir tuhaftı! Ali sordu.</p>

    <p class="paragraf ParaOverride-7">“Ne düşünüyordun?”</p>

    <p class="paragraf ParaOverride-7">Bilge bakışını yerden ayırmadan cevapladı.</p>

    <p class="paragraf ParaOverride-7">“Neden insanların duygularını antidepresan adını verdikleri zehirlerle uyuşturduğunu…”</p>

    <p class="paragraf ParaOverride-7">Ali, kendisine bakmayan Bilge’yi inceledi keyifle, üzerine giydiği çiçekli eteğin içinde uzay istasyonundan insanlığı incelemek için dünya gezegenine inen bir bilimadamının beceriksizce kamufle olmaya çalışması gibiydi hali. “Hissetmekten kaçıyorlar. Varoluşunu sistemin monotonluğundan kurtaramadığı için, yaşama motivasyonu yok olan insan, bu motivasyonun yok oluşunun verdiği acıyı, yaşama isteğinin kaybolmasının yarattığı boşluğu hissetmemek adına duygularını sindirmeyi tercih ediyor” dedi.</p>

    <p class="paragraf ParaOverride-7">Bilge ekledi.</p>

    <p class="paragraf ParaOverride-7">“Yaşarken ölüyorlar. Acımıyor, hissetmiyor, gelişmiyor, değişmiyor ve bu ilaçlarla yaşarken ölüyorlar…”</p>

    <p class="paragraf ParaOverride-7">Konuşurken onun zihninin derinlerinde annesiyle sarmalanmış Can Manay’ın düşüncesi olduğunu fark etmedi Ali, zaten Bilge de farkında değildi. Anlam vardı bu kızın bedeninde, sesinde, kelimelerinde, bakışında, saçını toplama şeklinde, her gün giydiği o gömleklerin sadeliğinde… sanki dokunduğu her şeye bulaşacak yoğunlukta bir anlam. Dokunsan ne hissettirecek diye ellerini titreten bir hisle oturuyordu yanı başında. Kasaların içine kilitlenmiş gibiydi Bilge’nin bedeni, şifreyi bilmek de yetmezdi, ona dokunabilmek için sihirli kelimeler gerekliydi… Açılsa o kasanın içinde biriktirdiği her anlamı seninle paylaşsa… hayat nasıl olurdu? Ali kendi düşüncelerinden sıyrıldı Bilge başını kaldırınca. Ama kendisine bakmıyordu konuşurken, gözleri önündeki ahşap kapıya kilitlenmişti.</p>

    <p class="paragraf ParaOverride-7">“Bu antidepresanların beyinde nasıl işlediğini biliyor musun?” dedi sakince senlibenli bir cümleyle.</p>

    <p class="paragraf ParaOverride-7">Ali biliyordu ama Bilge’den dinleme zevkini kaçıramazdı. “Anlat lütfen” dedi.</p>

    <p class="paragraf ParaOverride-7">Bilge gözlerini ahşap kapıdan ayırmadan anlattı.</p>

    <p class="paragraf ParaOverride-7">“Düşünceleri oluşturan elektrik akımı yavaşlıyor önce, sonra da sürekli aynı patern üzerinden akan akım zamanla beyin hücrelerini zedeliyor, eskitiyor. Sürekli aynı bölgenin kullanımıyla oluşan eskime sonucu algıları yavaşladıkları için iyi hissediyorlar kendilerini. Tabii bağımlılık başlıyor. Beynin ödül sistemi bu sefer düşünmek gibi en doğal işi yapmak için bile kullanılan ilacın daha fazlasını istiyor.”</p>

    <p class="paragraf ParaOverride-7">Bilge iyice dalmıştı konuşurken, sanki Ali yoktu, aklının içinde konuşuyordu, Ali bunu çok net hissedebiliyordu. Onu anladığını anlatırcasına mırıldanarak lafa girdi.</p>

    <p class="paragraf ParaOverride-7">“Herhangi bir duyguyu hissetmeyecek kadar aptallaşıp bedenlerini televizyonlara teslim ediyorlar. Dizilerde yaşıyor, filmlerde hayat buluyor, aktör ve aktrislere âşık oluyor, televizyona çıkan herkesi adam yerine koyuyor ve kitap okumaya çalışınca da hemen uyuyuveriyorlar! Daha fazla hissetmemek için ilaçlara sığınıyorlar… AMA hissetmek için buradayız, hissetmek ve anlamak için, gerekirse acıya da hazır olmalıyız.”</p>

    <p class="paragraf ParaOverride-7">Ali gözlerini kırpmadan baktı Bilge’ye, kendisine dönmesini dileyerek… Kendisini görmesini dileyerek. Kalın gözlük camlarının arkasında saklanmış o gözlerin içindeki zekâyla bir kez daha göz göze gelmeyi isteyerek.</p>

    <p class="paragraf ParaOverride-7">Bilge dönmeyecekti, karşıya dikmişti zihnini. Ali bekledi. Bilge nihayet yavaşça, temkinli döndüğünde yine bakmadı ona, bakamazdı, karşılaşacağı bakışta ezilmek istemeyen herkes gibi bakışını uzaklara, uzakta hâlâ ayçiçeğini inceleyen Doğru’ya, huzur bulduğu, bildiği herhangi bir duyguya dikip konuştu.</p>

    <p class="paragraf ParaOverride-7">“Haklısınız. Bunca mutsuzluk veren şeyler olmasına rağmen hayatından mutsuz olmanın bir hastalık kabul edildiği gezegen burası.”</p>

    <p class="paragraf ParaOverride-7">Ali gözlerini bir milim dahi ondan ayırmadan, “Yaptıkları işi niye yaptıklarını bilmeyen robotların dünyası burası, söyleneni şikâyet ede ede yapan mutsuz robotların dünyası” dedi. “Mutsuz olanlar hayatlarını düzenlemek, kendilerini mutsuz eden şeyleri çalışıp değiştirmek yerine bedenlerini ilaca teslim ediyor ve düzeltmeleri gereken şeyleri düzeltmek yerine unutmak için beyinlerini ilaçlarla hırpalıyorlar. Katlananların dünyası.” Lavantayı andıran o muhteşem sabun kokusunu alabilecek kadar uzun yanında durmuştu Bilge’nin, ona sarıldığı o dehşet günden sonra ilk defa, Murat’ın öldüğünü ona söylediği o günden sonra… ilk defa… almıştı bu aynı temiz, taze, kirlenmemiş kokuyu. Onun gözlerine baktığında hissettiği duygunun kokusuydu bu. Tazeliğin sadelikle birleştiği o duygunun kokusu.</p>

    <p class="paragraf ParaOverride-7">Bilge kendi dalgınlığının içinde bir an döndü ve Ali’nin kendine kilitlenmiş, mühürlenmiş gözleriyle karşılaştı, hemen ayağa kalktı. Bu kalkışın mesafe koymak için umutsuz bir çabalama olduğunun fark edilmemesini umarak.</p>

    <p class="paragraf ParaOverride-7">Üzerindeki bu entariyle kendisi gibi davranmak ne kadar da zordu ama yine de dikleşti. Koyduğu mesafede rahatlamıştı ki Ali kalkıp tam karşısına dikildi. Kocaman bedeniyle ne kadar da… gerçekti. Leyla Hanım’a seslendi Bilge, geriye bir adım atarken kafasını çevirdi sanki geride birilerini arıyormuş gibi… aceleyle. Döndüğünde Ali gitmişti.</p>

    <p class="paragraf ParaOverride-7">Ali Bilge’nin huzursuzluğunu hissedip evden çıkmıştı, huzur vermek istediğin birini huzursuz etmek çok insafsızcaydı. Önüne açılan kocaman tarlaya baktı, topraktan çıkan hayata hayrandı! Ayçiçeklerinin arasında adım adım Doğru’ya yaklaşırken dünyayı düşündü. Can Manay’ın hikâyesindeki<span class="dip CharOverride-11"><a class="_idFootnoteLink" href="#footnote-225-10" id="footnote-225-10-backlink">10</a></span> gibi Yaradan’la şeytanın iddiaya girdiği yer değil miydi burası, tüm dinlerde aynı söylem vardı… öyleyse an itibariyle şeytan kazanmaktaydı, üretilen bu ilaçların ve din tüccarlarının yardımıyla kurulan sistem ortadaydı. Özgür iradeye savaş açmıştı sistem, ilaçla, biatla iradeyi uyuşturuyor insanı manipüle ediyorlardı. Acıyı engelleyerek, deneyimi yok ediyorlar, deneyimi yok ederek bilgiyi siliyorlardı.</p>

    <p class="paragraf ParaOverride-7">Ali’nin gidişinin ardından koşup kapıdan çıkmak, Doğru’yu aldığı gibi evine dönmek istedi Bilge. Kolay yolu seçmek istedi. Durup yardım etmek o an çok zor geldi. Ama, ancak zor yolu seçenlerin huzura ereceğini hayat ona çoktan öğretmişti, gidemezdi.</p>

    <p class="paragraf ParaOverride-7">Bilge’nin yirmi iki dakika süren bekleyişinin ardından, Onur’a konulan teşhislerin, hastalandığında verilen reçetelerin, yapılan aşıların karnelerinin bulunduğu eski torbayı getirebildi Leyla Hanım, nereye koyduğunu unutmuş olmalıydı, Bilge’nin önüne, mutfak masasının üzerine yığdı.</p>

    <p class="paragraf ParaOverride-7">Bilge oturup çantasından defterini çıkardı, arkasını çevirip Onur’un notlarını almaya başladı. Yazı yazmayı öğrendiğinden beri Doğru için tuttuğu sağlık defterinin aynısını Onur’a da yapmalıydı. Tek tek inceledi eline geçen her reçeteyi, raporu… aşı karnesine ulaşana kadar devam etti.</p>

    <p class="paragraf ParaOverride-7">Bulunduğu bu evde bir gün çocuğunu doğuracağını bilemezdi.</p>

    <p class="arabaslik_sol" xml:lang="en-GB">10. Sadık &amp; Özge</p>

    <p class="paragraf ParaOverride-7">Otuz beş vahşi yırtıcıyla bir odadaymış gibi hiç kımıldamadan toplantıyı izledi Özge. Telefonu yanında değildi, kâğıt kalemi de yoktu, hiç not alamadı ama kim kimdir öğrendi. Her şeye dikkat etti. Sistemi döndüren kölelerin algılarının nasıl yönetilmesi gerektiğine karar verenlerdi bunlar. Televizyonlardan halka sunulan yalanları icat edenler, kimin ünlü, kimin rezil olacağına, kime ödül verileceğine, kimin ipinin çekileceğine karar veren otuz beş kişi ve Sadık Murat Kolhan.</p>

    <p class="paragraf ParaOverride-7">Sadık’ın hâkimiyetini gördü ilk defa. Bu beyaz yakalı yağmacıların korktuğu tek kişiydi, önünde eğildiği, konuşurken herkesin çıt çıkarmadan dikkatle dinlediği tek kişi… Onu küçümsemişti. O, bu sistemin en değerli kişisi… kişilerinden biriydi. Tehlikenin ta kendisi.</p>

    <p class="paragraf ParaOverride-7">Don Kişot gibi hissetti kendini Özge, değirmenlere karşı savaşan bir zavallı… Sadık Murat Kolhan’ın karşısında vızıldayıp duran bir sinek gibi. Ama bir sivrisinek öldürebilirdi bir devi, aldığı bir ısırıkla taşıdığı virüs içine girebilir, ebola gibi ciğerlerine ulaştığında onu içeriden çökertebilirdi. Tek bir virüs… ebola<span class="dip CharOverride-11"><a class="_idFootnoteLink" href="#footnote-225-11" id="footnote-225-11-backlink">11</a></span> gibi bir virüs… sistemi tek bir hamlede çözebilirdi. Sistemin ebolası olmak için neler neler verirdi!</p>

    <p class="paragraf ParaOverride-7">Ağzından çıkan her kelimenin Özge tarafından duyulduğunu bilerek konuştu Sadık. Ona kim olduğunu göstermek için almıştı onu buraya. Bugün etrafa dağıtılan <span class="CharOverride-10">Darbe’</span>nin sayıları ortalığı sıkı karıştırmıştı, bu pisliği temizlemek için başkanın kendisinden yardım istemesine yol açacak kadar etkili olmuştu. Özge’nin yarattığı kriz, sistemde kendisine ihtiyaç doğurmuştu. İşine yaramıştı. Ama bunu paylaşamazdı onunla, kızgın görünmek, onu aşağıya, bu çukura çekmek için iyi bir yoldu. Yoksa o koltukta böyle kıpırtısızca nasıl oturtabilirdiniz bir pumayı… nasıl indirirdiniz bu kadar aşağıya, üzerlerindeki pahalı kıyafetleri giyebilmek, kullandıkları arabalara binebilmek, lüks evlerde yaşayabilmek için ruhlarını satmış bu parazitlerin yanına… diye düşünürken düşüncesini susturdu, parazit demişti, aynı Özge gibi kullanmıştı bu kelimeyi… bu kız onu epey etkilemişti. Ona bakmamak için nasıl da kendini tuttuğunu fark etti… Burada milyonları yönetmektense onunla sokakta yürümeyi tercih ederdi. Toplantı bittiğinde Özge’nin kendi köşesinde beklediğini düşünerek sakince kalktı yerinden, onun odadan çıkmasını ayakta saygıyla bekleyen kişilerin önünden geçti ve adım adım ilerledi, Özge’yi bir bakışla kaldırıp peşine takıp gidecek, odaya varınca da gövde gösterisine devam edecekti… ama Özge yoktu, gitmişti.</p>

    <p class="arabaslik_sol" xml:lang="en-GB">11. Bilge &amp; Ali</p>

    <p class="paragraf ParaOverride-7">“Beni çok ama çok dikkatli dinlemenizi istiyorum” dedi Bilge sofranın başına dikildiğinde. Yere kurulmuş sofrada yemeklerini yemeye hazırlanan Onur’un babası Zeki ve Leyla Hanım şaşkın kaldırdılar kafalarını. Bilge, Doğru’nun da yer sofrasına oturmuş tepsiyi incelemekte olduğunu bir an sonra fark etti ve dikkatini hayatında ilk defa yer sofrasına oturan Doğru’dan koparıp konuşmasına başladı, ellerini kurulayan Ali’nin arkasına gelip dikildiğini hissetmeden.</p>

    <p class="paragraf ParaOverride-7">“1950’lerde bir grup psikiyatr bir odada toplandılar ve kendi deneyimlerinden yola çıkarak bir liste hazırladılar. Bu listeye <span class="CharOverride-10">Mental Bozuklukların Teşhisi ve İstatistiği Elkitabı</span><span class="dip CharOverride-11"><a class="_idFootnoteLink" href="#footnote-225-12" id="footnote-225-12-backlink">12</a></span> adını verdiler. O günden bugüne altı farklı şekilde geliştirildi bu liste ve bugün, 973 sayfadan oluşan 374 akıl bozukluğunu listeleyen bir elkitabı haline geldi. Artık dünyada yaşayan herkesi bu listede kategorize edilmiş birçok bozuklukla sınıflandırabilirsiniz! Yani her gün gelişen ve deliliği tanımlayan bu listeyi öyle bir geliştirdiler ki, kitabın içeriğine göre hepimiz hastayız. Klinik psikolojinin kutsal kitabıdır bu. Ama asıl konu bu değil! Anlatmak istediğim konu şu, bugün bu kitaptaki sınıflandırma dikkate alınarak 0-3 yaş arası çocuklara dahi akıl bozukluğu teşhisi konulabiliyor. Peki nedir akıl bozukluğu?! Bu kitabı yazanlara göre, psikolojik bozukluklar beyindeki kimyasal dengesizlikten kaynaklanıyor. 1965 yılında bu kimyasal dengesizlik teorisini ortaya atan adam Schildkraut, bir çalışmasında beyinde düşüncenin oluşmasına yani beyindeki elektrik akımının bir noktadan diğerine ulaşmasını sağlamakta kullanılan nörotransmitter adı verilen bu küçük elektrik akımlarındaki aksamanın depresyona yol açtığını buluyor.”</p>

    <p class="paragraf ParaOverride-7">Sonra aniden, “Lütfen çatalı bırakın elinizden!” dedi elindeki çatalla birazdan yemek yiyebileceğini sanan Zeki ve Leyla’ya. İkisi birden aynı anda çatallarını bırakırken Bilge de onlara yakın olmak için çöktü dizlerinin üstüne ve varoluşunda anlaşılmak için çaba gösteren her duyguyla konuşmasına devam etti.</p>

    <p class="paragraf ParaOverride-7">“Bu anlattıklarımı anlamanız çok ama çok önemli. Bir yere bağlayacağım ve o zaman anlayacaksınız neden bu kadar uzun konuştuğumu. Dinleyin!… Lütfen. Nörotransmitterlerdeki aksama depresyona neden oluyor, yani beyinde kimyasal dengesizlik olabilir. Evet! Peki beyindeki kimyasal dengesizlik ispatlanabilir mi? Kimyasal dengesizliği olan birini siz ispatlayabilir misiniz?! Hayır, ispatlayamazsınız. Mesela serotonin dediğimiz nörotransmitter beyindeki mesajların bir noktadan diğerine aktarılmasına ve bu yüzden de düşüncenin oluşmasına yardım eder, eğer serotonin seviyesinde azalma varsa o zaman mesajlar bir noktadan diğerine kolaylıkla akmaz ve biz düşünemez, hatırlayamaz, hayal kuramaz oluruz... ve kolaylıkla düşünemeyen insan, depresyon, panik atak, heyecan krizleri gibi tuhaf duygularda kaybolabilir. Yani beynimiz… vücudu yönetmek için dizayn edilmiş beynimiz, işini yapamaz hale gelir. Depresyon ilacı alıyorsunuz. Nedir depresyon?! Hiç düşündünüz mü? Nedir?” Bilge cevap bekledi ama karşısında kendileriyle konuşulanın ne olduğunu anlamaya çalışan iki kişinin nasıl da kaybolduklarını fark etti. Dikleştiği dizleri üzerinden inip iyice yere oturdu. Anlaşılmaya ihtiyacı vardı. Onur’un iyileşmesi anne ve babasının anlamasıyla olacaktı! Devam etti.</p>

    <p class="paragraf ParaOverride-7">“Size konulan teşhis tıp dünyasındaki diğer teşhisler kadar bilimsel değil. Sizde kimyasal dengesizlik olup olmadığının bilimsel hiçbir ispatı yok. Kimyasal dengesizlik teorisi üzerine kurulmuş bu kategorizasyon sayesinde, yani bu elkitabı sayesinde bugün bir doktorun ofisine giren birine sadece şöyle bir bakıp ilaç vermesi yasal hale geldi. Her yıl 330 milyar dolarlık dev ilaç bir endüstrisinin büyümesi için daha çok depresyona, daha çok kimyasal dengesizliğe ihtiyaçları var. O 973 sayfanın içinde her birimize uyan, uydurulmuş bir bozukluk var! Emin olun. Bugün artık 0-3 yaş arasındaki çocuklara da teşhis koyup, hiperaktif deyip ilaç veriyorlar, beyni gelişme döngüsünde olan bir canlıya beynindeki kimyasal dengeyi nasıl etkileyeceği kesinlikle bilinmeyen bir ilaç veriyorlar. Paslı, kocaman bir demiri kafatasının içine soksunlar daha iyi. Çocuğun zekâsı yaramazlığıyken, o yaramazlığı bastırmak için ilaç veriliyor! Daha da kötüsü bugün piyasadaki ilaçların yüzde 75’ini genel cerrahlar dahi reçetelendirebiliyor. Yani psikiyatr, psikofarmakoloji eğitimi almış bir psikolog olmalarına dahi gerek yok. İşte bu yüzden bugün 100 milyondan fazla kişi 2000’den fazla yan etkisi olan pisikoterapik<span class="dip CharOverride-11"><a class="_idFootnoteLink" href="#footnote-225-13" id="footnote-225-13-backlink">13</a></span> ilaç kullanıyor ve ayda 3000 kişi bu ilaçlar yüzünden ölüyor! Dünyada 17 milyon çocuğa psikoterapik ilaç veriliyor, gelişme çağında olan çocuklardan bahsediyoruz burada! Ve istatistiksel olarak bunlardan 1000 tanesi kendini öldürecek! Prozac’ın intihar eğilimi yaptığı bilindiği halde depresyon ilacı olarak hâlâ satılıyor!”</p>

    <p class="paragraf ParaOverride-7">Bilge’nin kelimeleri durdu çünkü Leyla ve Zeki birbirlerine baktılar, Prozac kullanıyorlardı. Bilge iyice çöktü yere ve sofraya doğru eğilip son sözlerini söyledi.</p>

    <p class="paragraf ParaOverride-7">“Ben demiyorum ki kimyasal dengesizlik diye bir şey yok ve ilaç tehlikelidir. Kullandığımız sudaki, diş macunundaki florür, yediğimiz domatesin kabuğuna ilaçlamayla bulaştırılmış zehirler yüzünden kimyasal dengemiz zaten bozuluyor. Maruz kaldığımız tüm bu zehirler, ki bunlara çocuklarınıza yedirdiğiniz krakerlerden çikolatalara her yerde kullanılan glutamat, aspartat, sistein gibi beyin hücrelerini öldürdüğü ispatlanmış, onaylanmış aminoasitleri de ekleyin ve hesabı yapın. Depresyonda olmanız için özellikle dizayn edilmiş bir çevrenin içinde istatistiksel olarak bugüne kadar bir tek kişiyi bile iyileştirmediği kanıtlanmış bu antidepresanları, psikoterapik ilaçları kullanarak daha da hasta hale geliyorsunuz. Beyniniz çalışmayınca kontrol edilebilir oluyorsunuz! Anlamıyor musunuz?! Size yedirdikleri içirdikleri bu zehirlerle insanlığınızı, iradenizi öldürüyorlar!”</p>

    <p class="paragraf ParaOverride-7">“Ama acı çekiyoruz?” dedi Leyla, ağzından çıkan kelimeleri kontrol edemeyerek. Zeki karısına sarıldı. Paylaştıkları acıda sanki bir olmuşlardı.</p>

    <p class="paragraf ParaOverride-7">“Çektiğiniz acının kaynağını sorgulayın, kendinizi uyutmak yerine çabaya geçin. Size söz veriyorum iki yıl içinde her şey değişecek. Acıdan kaçmayın, odaklanın. Acı odaklandığınızda küçülürken, ondan saklanmaya, görmezden gelmeye çalıştığınızda her tarafa yayılır, büyür. Sadece size değil etrafınızdaki herkese bulaşır. Hayatınızı kaplar. Odaklanın ve anlayın, acı anlaşıldığında huzura dönüşür… Kolay olmayacak ama vazgeçmediğinizde başaracaksınız.”</p>

    <p class="paragraf ParaOverride-7">Sustuğunda kendine geldi Bilge, karşısında birbirine sarılmış bu iki kişinin nasıl da saklanmak için büküldüklerini gördü. Geri çekildi. Çok ileri gitmişti. Anlaşılmak isteyen herkes gibi tüm kalbiyle konuşmuş ve korkutmuştu kendini dinleyenleri. O kadar anlaşılmaya odaklanmıştı ki Doğru’yu unutmuştu, kafasını ona çevirdiğinde şok oldu, Doğru kendi başına daha önce hiç tadına dahi bakmadığı bir şey yiyordu… patlıcan salatası!</p>

    <p class="paragraf ParaOverride-7">Bilge ne yapacağını bilemedi, kendini mutlu hissetti ama içindeki adrenalin çok yüksekti, kalktı, “Ellerimi yıkamalıyım” dedi ve banyoya gitmek için döndüğünde dibinde dikilen Ali’yle karşı karşıya geldi. Neydi bu adamların dibinde aniden dikilmesi!</p>

    <p class="paragraf ParaOverride-7">Ali kenara çekildi, yol verdi. Banyodan çıktığında kapının önünde Leyla bekliyordu. Tuvalete girmek istediğini düşünüp hemen yol verdi Bilge ama Leyla geçmedi, tam tersi ona dönüp, “Çok teşekkür ederiz kızım” dedi ve sıkıca sarıldı. İşte o zaman düşündü Bilge, Can Manay dışında kimse sarılmamıştı uzun süredir kendisine. Sarılmak ne tuhaftı, kollarını sardı Leyla’nın gövdesine ve huzurla bekledi.</p>

    <p class="paragraf ParaOverride-7">Zihninin derinliklerinde annesinin kendisine sarılmasını hatırlattı bu sarılış ona. Doğru’ya bakmaya başladığı zamanlarda aferin demekti bu sarılış, ödüllerin en büyüğü olmuştu Bilge için ve Doğru’ya bakmaktan duyduğu mutluluğun da kaynağı haline gelmişti. Sevgiyle edilmiş bir motivasyondan daha kuvvetli hiçbir şey olamazdı, özellikle de sevginin yokluğunu çeken biri için. Bilge Leyla’nın sarılmayı bitirmesini bekledi… Leyla geriye çekilirken neredeyse ağlayacaktı. Yine teşekkür etti, şimdi de tamamen Bilge’ye teslimdi.</p>

    <p class="paragraf ParaOverride-7">Bilge kadına iyice yaklaştı, suratına eğildi. Söylediği her kelimeye yüklenerek konuştu.</p>

    <p class="paragraf ParaOverride-7">“Buraya sana yardım etmeye gelmedim! Konu sen değilsin!” Elini kadının omzuna koydu, bu bir dokunuştan çok, varlığını karşı tarafa hissettirme çabası gibiydi. Sakince tane tane, “Şimdi kendine gel!” dedi. “Sakın ağlayayım deme! Benim ağabeyimi gördün dışarıda, bırak konuşmayı, yürüyemiyordu bile! Her şeyi tek tek sırasıyla ben öğrettim ona! Ve adım adım bir matematik dehasına dönüşmesine tanıklık ettim! Onun bulduğu bir rakam sayesinde büyük paralar bile kazandık!”</p>

    <p class="paragraf ParaOverride-7">Kadın gözyaşlarını yutkundu, burnunu çekti… ağlamayacaktı. Bilge devam etti.</p>

    <p class="paragraf ParaOverride-7">“Otizmli bir beyin eşsizdir. Otizm bir eksiklik olarak algılanır, çünkü çocuk zamanla diğer insanlar gibi iletişim kuramaz, etrafındaki dünyayı anlayamaz ama fırsat verirseniz büyük bir yeteneği doğurabilecek bir eksikliktir bu!… Yardım ederseniz bir şeyin eksikliği diğer bir şeyin fazlalığına dönüşebilir.”</p>

    <p class="paragraf ParaOverride-7">Bilge kadının gözlerinde canlanan ilgiyi gördü nihayet. Devam etti.</p>

    <p class="paragraf ParaOverride-7">“Onur hiçbir zaman diğer insanlar gibi iletişim kuramayacak, seyrettiğiniz aptal dizilerdeki saçma sapan şeylere gülmeyecek, konuşması, sizi algılaması daima farklı olacak, belki biraz gecikmeli olacak ama eğer ona bir şans verirseniz, emek verirseniz diğerlerinin asla yapamayacağı bir şeyi başarabilir. Benim ağabeyime otizm teşhisi konalı yıllar oldu, eksikliğine değil yeteneğine odaklandığım için bugün bir matematik dehasıdır. Eksikliklerimize odaklanıp inancımızı kaybedersek yeteneklerimiz asla var olamaz. Beslemek lazım, eksikliği ne olursa olsun, insanı beslemek lazım. Kolay değil ama başardığınızda hayatınızda keyif aldığınız her şeyden daha keyifli, daha huzurlu olacaksınız. Onur’un hangi aşamada olduğunu bilmiyorum ama öğrenmem bir haftamı alır. Kademesini belirledikten sonra ilerlemek için plan yapıp uygulayacağız… Ve tek bir şeye ihtiyacımız var…”</p>

    <p class="paragraf ParaOverride-7">Bilge sustu, kadının yorgun, umutlanmaktan korkarcasına titreyen gözlerine baktı, bekledi.</p>

    <p class="paragraf ParaOverride-7">Leyla Bilge’nin konuşmaya devam etmeyeceğini on iki saniye sonra anladığında titrek bir sesle sordu.</p>

    <p class="paragraf ParaOverride-7">“Nedir o?”</p>

    <p class="paragraf ParaOverride-7">Bilge sakince cevap verdi.</p>

    <p class="paragraf ParaOverride-7">“İlgi. Senin ilgin. Verebilecek misin bu ilgiyi oğluna?”</p>

    <p class="paragraf ParaOverride-7">Kadın kafasını hızlıca, istekle, yılların ilgisizliğini silercesine sallarken Bilge açıkladı.</p>

    <p class="paragraf ParaOverride-7">“İlgisizlik, nereden kaynaklanmış olursa olsun, otizm düzensizliğinin büyümesine neden olur. Bu düzensizliğin kademeleri vardır, düzensizlik ilerledikçe o bedenin içinde yaşayan kişi, Onur, sanki kaybolur. Sadece doğru ilgiyle bu düzensizliğin artışını durdurabilir hatta azaltabilirsin.”</p>

    <p class="paragraf ParaOverride-7">Kadın tutamadı kendini ağlamamak için, kendiyle savaşının sonunda yenilmişti.</p>

    <p class="paragraf ParaOverride-7">Ne umutlarla doğurmuştu Onur’u, nasıl da coşmuşlardı erkek olduğunu gördüklerinde. Nasıl da gururlanmıştı! Sonra nasıl da boğulmuştu o gururun içinde, Onur’un farklılığını görmezden gelip dualara sarılmıştı, yeterince dua ederse geçeceğine inanmıştı… ama geçmemişti. Onur daha kötüye gitmiş, o gülen, kıkırdayan yavrusu resmen o bedende kaybolmuştu. Ağlamaları kısık çığlıklara dönüştü, iki büklüm oldu Leyla, Bilge ona dokunmadan sadece fısıldarken: “Bir tek senin ilgin geri getirebilir onu. Plana uyacaksın ve asla yorulmayacaksın… ve bir daha ağlamayacaksın.”</p>

    <p class="paragraf ParaOverride-7">Kadının hıçkırıkları dindi ve sessizliği vereceği, verebileceği her cevaptan daha fazla anlattı çaresizliğini, yaşadığı vicdan azabını.</p>

    <p class="paragraf ParaOverride-7">Salondaki yer sofrasına döndüklerinde şokla kendine geldi Bilge! Şoktaydı, Doğru’nun kendine servis yapmasına, Ali’nin hazırladığı köfteleri itirazsız yemesine, Zeki ve Ali’yi taklit edip nar suyu içmesine! Dikildiği yerde birkaç saniye donup kaldı… ta ki Doğru ona bakana kadar. O bakışla toparlandı, sofraya çöküp yemeğe daldı. Hayatında ilk defa yer sofrasındaydı, hatta uzun süredir ilk defa bir sofradaydı.</p>

    <p class="arabaslik_sol" xml:lang="en-GB">12. Sadık</p>

    <p class="paragraf ParaOverride-7">Yoktu Özge. Odasında da yoktu, binada hiçbir yerde yoktu. Masasına oturdu Sadık, parmakları telefonun yanında masanın sert zeminine vururken güvenliği arayıp Özge’yi sordurmamak için kendisiyle savaştı.</p>

    <p class="paragraf ParaOverride-7">Her böyle hissettiğinde aradığı adamını aradı. Emniyet müdürüydü adamı, gerektiğinde gerekenin yapılması için aranırdı. Dinlenmesi gereken telefon, izlenmesi gereken insan, bilinmesi gereken ne varsa devletin kaynakları kendisine açıktı. Daha önce bu adamı Özge’yle ilgili aramamak için kendisiyle epey savaşmıştı. Ama insan en çok da kendine yenilmiyor muydu? Konuşma kısa sürdü, devletin tüm kaynakları Sadık Murat Kolhan’ın parmaklarının ucunda kullanılmayı bekliyordu. Özge’nin telefonları dinlenecek, her gittiği yer listelenecek, görüştüğü her kişi bilinecek, kiminle, nerede, ne kadar zaman harcadığı her akşam bir raporla bildirilecekti.</p>

    <p class="paragraf ParaOverride-7">Kaynakları olan her erkeğin merakını çeken kadını bilmek için kullandığı basit yöntemlerdi bunlar, kimisi telefonunu karıştırırdı, kimisi sorardı, kimisi arkadaşlarını sorgulardı. Sadık Murat Kolhan ise rapor çıkarttırırdı. Kaynakları geliştikçe cüreti de artıyordu insanın. Hak buluyordu kendinde, kendine ait olmayan hakları bulmanın hakkıydı bu.</p>

    <p class="paragraf ParaOverride-7">Yirmi dakika içinde geldi ilk rapor, binadan çıkmıştı Özge. Cep telefonu üzerinden takibe alınmıştı. Yoldaydı. Varınca nereye gittiği bildirilecekti… Sadık bekleyecekti. Nesi vardı bu kızın! Telefonu kırmak istedi Sadık elinde sıkarken ama sakince yerine bıraktı. Niye kaçıyordu! Niye normal insanlar gibi yaklaşmıyor, niye diğer kadınlar gibi kapılmıyordu?! Nesi vardı bu kızın! Gözlerinde görüyordu kendini çağıran o ilgiyi, o gözlerin içindeki yeşilin her tonunda hissediyordu kendisine duyulan merakı ama niye gelmiyordu Özge! Usandırıyordu! Bir türlü gelmiyordu!</p>

    <p class="paragraf ParaOverride-7">Toplantısının başlamak üzere olduğunu, bakanlıktan gelen misafirinin kendisini beklediğini bildirdi sekreteri. Ayağa kalktı Sadık, içine çekildiği bu duygudan silkelendi. Yapacak çok işi vardı. Toplantıya gitmeliydi, ama telefonunu aldı. Haber gelecekti. Özge acaba nereye gitmişti?</p>

    <p class="arabaslik_sol" xml:lang="en-GB">13. Ali</p>

    <p class="paragraf ParaOverride-7">Batmakta olan güneşin kızıllığında arabalarına doğru ilerleyen Bilge ve Doğru’nun ardından baktı… bugün dünya ne kadar da huzurluydu. Özenle yapılan her işi izlemekten alınan bir keyifle Bilge’nin Doğru’yu koltuğa yerleştirmesini, emniyet kemerini bağlamasını izledi…</p>

    <p class="paragraf ParaOverride-7">Bilge kendi kapısını açarken bir an baktı Ali’ye, kaçamak, kısa, ani ve hedefsiz bir bakış… Sonra hemen arabaya bindi, kesin yine utanmış olmalıydı diye düşündü Ali. Keyiflendi. Bir bakıştan utanacak kadar tertemizdi. Huzurlu bir nefes alarak hayatında tanıdığı ve tanımasının mucize olduğunu bildiği bu en katıksız insanın arabayla uzaklaşmasını izledi. Bu ilk gidişin geri dönüşlere vesile olacağına emindi. Görebilmek için evin önüne ilerledi, Bilge’nin arabası uzaklaşırken kalbine umut doğdu, yalnız olmadığının umudu. Herkesin nasıl da yaralı olduğunu, eksik olduğunu, her gün mücadelede olduğunu düşündü. Hayat paylaşmayı bilmediğimiz için savaşa dönmüştü, halbuki paylaşmak için birlikteydik savaşmak için değil. Ailesini bırakıp bu şehre geldiği için değildi yalnızlığı, bilgilendikçe, öğrendikçe doğduğu aileye yabancılaşmasından, olduğu kişiyi, rahminden çıktığı anasına tanıştıramamasındandı. Kendi mücadelesinden yenik çıkmıştı. Tarikatta büyümüştü Ali, varoluşu sorgulamanın yasağında çocuk aklıyla kendini günahkâr hissederek gelişmeye çalışmıştı. İstanbul’a gelmesi ve okulu bırakıp taksi şoförlüğüne başlaması hep ekonomik problemlerdendi. Can Manay’la tanışmasa kendi karanlığında kaybolurdu, doğamazdı belki karakteri. Ailesinin kendisine yüklediği korkudan beslenen biri olarak yaşamaya… daha doğrusu ölmeye devam ederdi.</p>

    <p class="paragraf ParaOverride-7">Korkuyla yaşayamıyordu ki insan, adım adım her nefeste ölüyordu, sevgiydi ölümsüz yapan bir varlığı, sevince, yok olmak değil dönüşmek oluyordu ölüm. Cahilliğin temeliydi bu korku, korkuyla şekillenmiş aileler çocuklarının kendilerinden büyüyüp yabancılaşmasını engellemek için, en ilkel haliyle, bilgiden uzak tutuyorlardı yavrularını, kendilerini geliştirip yavrularına yetişmek yerine yavrularını engellemekti cehalet. Aklına gelen sorularla kendini günahkâr hissederek yaşamak, imkânsızlıklar içinde imkân olmuştu Ali’ye hayatın felsefesini keşfetmesinde. Açlığı, yalnızlığı, acıyı… biliyordu hem bedenen hem ruhen, fiziksel olarak deneyimlediğin hallerin duyguya dönüşmesiydi varoluş bilinci. Ali çok zengindi bu anlamda, belki de en zengin.</p>

    <p class="paragraf ParaOverride-7">Sekiz çocuğun ortancalarından biriydi, kardeşlerinden üçünün hastalıktan ölümünü, ikisinin doğumunu, kalabalık içinde doğan bir çocuğun fark edilmezliğini, olduğu kişiyi görünmez kılan ailesinin cahilliğini, her soruda kendisini günahkâr hissetmenin ağırlığını, her oluşu Yaradan’a bağlamanın hafifliğini, sorgusuzluğun cehaletini… her şeyi yaşamış bir deneyim zenginiydi.</p>

    <p class="paragraf ParaOverride-7">Bilge’yi görür görmez tanımıştı, deneyim zenginleri birbirlerini görür görmez tanırlardı. Bilge de onu tanıyacaktı, zamanı gelecek ve gerçekten tanışacaklardı. Bilge henüz fark etmemişti zenginliğini, çünkü düzlükte değildi. Az kalmıştı, o da çıkacaktı. Görüyordu Ali, bekliyordu.</p>

    <p class="paragraf ParaOverride-7">Araba gözden kaybolurken arazinin diğer köşesindeki eve kaydı gözleri, Leyla’nın da Bilge’nin gidişini köşeden izlediğini fark etti. Umudun sadece kendisinde doğmadığına emindi. Bilge bugün nasıl da herkesi etkilemişti.</p>

    <p class="paragraf ParaOverride-7">Evine girdi Ali, her köşesini, hemen hemen her eşyasını kendi elleriyle yapmıştı. Kendini gerçekleştirmek için bir kozaydı bu ev, bu tarla… topraktan beslenecek, tükettiğini üreterek insanlığını keşfedecekti. Şanslıysa kendini bir gün insana dönüştürecekti, hakiki bir insana.</p>

    <p class="paragraf ParaOverride-7">Yaralanarak, eksik hissederek, mücadele ederek öğrenmişti hayatı, halbuki hayat mücadele değildi ki, yardımlaşma olması gerekirdi. Burası, diğerlerini yargıladığımız değil anladığımız zaman ancak yaşamaya başlayacağımız yerdi.</p>

    <p class="arabaslik_sol" xml:lang="en-GB">14. Bilge</p>

    <p class="paragraf ParaOverride-7">Ağaçların arasında, toprak yoldan akıp gittiler. Bilge müziği açtı. Radyoda Patric Watson’dan Step Out For a While çalmaya başladı. Doğru kafasını koltuğa yasladı, yol kenarındaki tarlalara odaklandı… İlk defa saymıyor, izliyordu. Sanki ilk defa hesaplamıyor akışına bırakıyordu.</p>

    <p class="paragraf ParaOverride-7">Hızını azalttı Bilge, acelesi yoktu, gidilen yolun tadını çıkarmak istedi. Hayat varılan yer değil, gidilen yol değil miydi?…</p>

    <p class="paragraf ParaOverride-7">Toplum diye düşündü, bugün ilk defa toplumun içindeydi Doğru’yla birlikte. Daha önce onlarca kez maruz kalmışlardı diğer insanların varlığına, kalabalığına ama bugün ilk defa birlikte olmuşlardı diğerleriyle. Nasıl da yer sofrasında itirazsız oturmuştu Doğru ve etrafındakilerden rahatsız olmamıştı ilk defa, onların yediklerinden itirazsız yemiş, itirazsız Ali’nin kendisine sunduğu şeyleri denemişti. Daha önce hiç olmamıştı böyle, ritüelin asla dışına çıkmazdı, çünkü her çıkış bir kriz… her kriz geriye atılan bir adım, her geriye atılan adım Bilge’nin ruhunda açılan bir yaraydı. Doğduğundan beri yanındaydı Doğru onun. Annesinin kendisini nasıl da Doğru’dan uzak tuttuğuydu ilk anıları ve Doğru’nun elinden aldığı kalem yüzünden Doğru’nun kilitlenip saatlerce bağırarak ağlamasıydı onunla ilgili ilk hatırladığı.</p>

    <p class="paragraf ParaOverride-7">Annesinin sürekli kendisine kızması, Doğru’yu rahatsız ettiği için ceza alması, babasının hiç ortada olmamasıydı çocukluk yılları… Nasıl olmuştu da sahip çıkabilmişti Doğru’ya? Hatırladı. Yazı yazmayı öğrendiğinde Doğru’nun ne kadar hızlı hesap yaptığını keşfetmişti, belki de onu ilk defa o zaman sevmişti bir hesap makinesini sever gibi. Sayıları yazıp ona toplatmak ilk oyunları olmuştu, rakamlarla konuşur olmuşlardı… Sonra kendi yalnızlığı, yokluğu içinde kendisini reddetmeyen bir tek o olduğu için yakınlık hissetmişti, hiçbir şey hissedemediği söylenen ağabeyiydi hayatı paylaştığı tek kişi. En yakın arkadaşı otizmliydi.</p>

    <p class="paragraf ParaOverride-7">Derin bir nefes aldı. Doğru’ya baktı, uyumuyordu sadece seyrediyordu… Acaba ne düşünüyordu? Ali karşısında dikilirken koşup kaçmak istediği o evden doğacaktı Doğru, ilk defa bunu hissetti Bilge. Onur’a yardım etmek aslında Doğru’ya yardım etmekti, şimdi anlayabiliyordu bunu. İnsan diğerine yardım edince aslında kendine yardım ediyordu… Dikiz aynasından baktı, uzun süredir ilk defa kendine gülümsüyordu.</p>

    <p class="arabaslik_sol" xml:lang="en-GB">15. Özge &amp; Mahizar</p>

    <p class="paragraf ParaOverride-7">Gecenin karanlığında, kendisini kovalayan her duygudan kaçarcasına açılan kapıdan içeri girdi. İnsan kaybolmamak için hep kendisini en iyi bilen kişiye gelirdi. Mahizar sevgiyle sarıldı. Özge ağlamaya başladı, kendini güvende hissettiğinde salmıştı duygularını dışarıdaki dünyanın saçmalığından, tuzaklarından saklanmaya ihtiyacı vardı sadece birkaç dakika da olsa… Mahizar’ın kollarında saklandı. Bu saklanışın Mahizar’ın yakalanışı olacağını bilemeden.</p>

    <p class="paragraf ParaOverride-7">Özge’nin ağlamasının geçmesini sormadan bekledi Mahizar. Özge başını kaldırdığında yeşilin kırmızıya karıştığı gözlerinde korku vardı, ancak o zaman konuşmak zorunda kaldı. “Neyin var?” derken usulca, Özge’nin gözlerindeki korkuyu korkuyla beslememek için dikkatliydi.</p>

    <p class="paragraf ParaOverride-7">Özge ayırdı bedenini, “Peçeteye ihtiyacım var…” dedi, akan burnunu silmesi gerekti. Mahizar bir hamleyle peçete getirirken Özge kendini koltuğa bıraktı. “Kocaman bir savaşın içindeyim ve karşımdaki şey o kadar devasa ki sanki kendi kendime savaşçılık oynuyormuşum gibi… Duramıyorum… Ama varamıyorum da! Yorulmak istiyorum, yorulup sıyrılabilmek… ama sıyrılamıyorum çünkü her gün yataktan fırlarcasına kalkıyorum savaşını vermem gereken şeyler için… Her gün yeniliyorum… Korumak istediğim her şeyi her gün kaybediyorum… her gün eksiliyorum. Çoğalmak isterken azalıyorum…”</p>

    <p class="paragraf ParaOverride-7">Mahizar Özge’nin yanına çöktü. Anlamaya çalışarak, “Bir şey oldu ve olan şeyi anlatmak yerine hayatın felsefesine saklanıyorsun. Saklanmazsan, anlatırsan, benimle paylaşırsan söz azalacak bu his ve sen çoğalacaksın. Anlat…” dedi.</p>

    <p class="paragraf ParaOverride-7">Ama Özge anlatamazdı. Sadık Murat Kolhan’a hissettiği bu duyguyu kimseyle paylaşamazdı, kendi kendine bile düşünemezken, kelimeleri ağzından çıkaramazdı. Beyninde ezerek yok etmeye çalıştığı bu düşüncenin ses olarak atmosfere yayılmasına katlanamazdı… asıl o zaman yenilirdi.</p>

    <p class="paragraf ParaOverride-7">İçini çekti, burnunu sildi, ciğerlerine doldurduğu ikinci havayla daha da güçlü hınkırdı… içinden atmak istediğinin mukus değil etrafında sinsice dolaşan Sadık’ın o enerjisi olduğunu biliyordu. Yenilmeyecekti. Dikleşti.</p>

    <p class="paragraf ParaOverride-7">Mahizar’a dönüp, “İyiyim, geçti…” dedi. Mahizar sevgiyle uzandı ona ama Özge dokunulmak istemedi, başka biri tarafından. Neden buraya gelmişti ki?… Kendini bomboş hissederek nazikçe kalktı. Karnının acıktığını söyledi. Yemek yemesi, Mahizar’la biraz sohbet edip evden gitmesi bir saat sürdü. Evden çıktığında gecenin karanlığına daldı, kim olduğunu hatırlattı kendine. Yenilmeyecekti. Sadık Murat Kolhan’ın kendisine bulaşmasına izin vermeyecekti. Ne hissederse hissetsin, her şey bir testti.</p>

    <p class="arabaslik_sol" xml:lang="en-GB">16. Deniz</p>

    <p class="paragraf ParaOverride-7">Gecenin kalabalığında, sokaklarda hayata tutunan, umudu başka birinin bedeninde, aşkta bulabilecekleri sanrısıyla gece dışarı çıkan gençlerin arasında yürüdü. Aşkı merkeze koymuş, aracı amaç haline getirmiş herkes gibi mutsuzdular. Tamamlanmak istiyorlardı, eksikliklerini başka birinin şahitliğiyle, sevgisiyle tamamlayabileceklerini sanarak sürekli aranıyorlardı. Bulduklarını sandıkları şeye yapışıp hayattan bekledikleri her şeyi bir kişiye yükleyip birbirlerini sömürüyorlardı.</p>

    <p class="paragraf ParaOverride-7">Aşk zannettikleri duygularla tetiklenen cinsellikleri o kadar ilkeldi ki, sevişemiyorlar sadece izledikleri pornoları taklit ediyorlardı. Yanından geçtiği kızların, bir ilgiyle buluşmak için can atan, arayan gözlerinden sakınırcasına eğdi kafasını ve kendilerine söylendiği gibi kendilerini erkek hissedebilmek için arayışta olan oğlanların arasından geçip, yoluna devam etti Deniz.</p>

    <p class="paragraf ParaOverride-7">Küflenmiş tazelikleriyle, insan ırkının geleceği, saplandıkları aşk arayışında kaybolmuştu. Eksiklik başka biriyle tamamlanamazdı! Aşk sadece motivasyondu, insanı kendi versiyonunun en iyi haliyle var olabilmesi adına tetikleyen bir motivasyon.</p>

    <p class="paragraf ParaOverride-7">Motivasyonu merkeze koyup geri kalan her şeyi ona adamaksa kayboluştu. Biz gelişelim diye hayat tarafından sunulmuş bu araç nasıl olmuştu da bir tuzağa dönüşmüştü? Kendisine takılan akılları paralize eden kocaman bir örümcek ağı gibi yapış yapış ve arayış içinde olanları süründüren bir döngü olmuştu aşk. Yanından geçtiği insanların yüzlerine bakmadan kafası önde, gecenin bangırtılı sokaklarında ilerledi.</p>

    <p class="paragraf ParaOverride-7">Konservatuvardan arkadaşının bir zamanlar işlettiği mekân bu sokağın sonundaydı, “Varoş” bir mekân adı için ne kadar da saçmaydı, acaba Hasan hâlâ orada mıydı?</p>

    <p class="paragraf ParaOverride-7">Kapıdaki güvenliğin önünde oluşan sıra o kadar kalabalıktı ki, gençliklerinde eğlenme sırasının kendilerine gelmesini beklemeye alıştırılmış bu insanların duraklarda saatlerce bekleyebilmeleri ne kadar da doğaldı. Güvenliğe nihayet yaklaştığında Hasan’ı soracaktı ki adam hemen itiraz etti.</p>

    <p class="paragraf ParaOverride-7">“Sen giremezsin.”</p>

    <p class="paragraf ParaOverride-7">Deniz dümdüz baktı adamın gözlerinin içine ve sakince konuştu.</p>

    <p class="paragraf ParaOverride-7">“Girmek ister bir halim var mı sence?! Hasan Taza hâlâ burada mı?”</p>

    <p class="paragraf ParaOverride-7">Güvenlik dikildiği iri bedeninin üstünden dikkatle baktı Deniz’e, elindeki telsizle, “Hasan Bey’i soran bir adam var” derken arkasını döndü, Deniz bekledi.</p>

    <p class="paragraf ParaOverride-7">Sonra Deniz’e dönüp bu irilikte bir adamın olabileceği en ilkel şekilde, “Kimsin?” dedi.</p>

    <p class="paragraf ParaOverride-7">Deniz, “Deli Deniz” dedi. Deli Deniz de kimdi! Güvenlik telsize tekrarladı tekrar arkasını dönerek ve cevap bekledi… cevap yerine Hasan geldi.</p>

    <div class="_idFootnotes">
      <div class="_idFootnote">
        <p class="dipnott"><a class="_idFootnoteAnchor" href="#footnote-225-6-backlink" id="footnote-225-6">6</a> Sözel olmayan iletişim yetilerinin düşük ama konuşma beceresinin var olduğu hayat boyu süren Otizm Spekturumundaki gelişimsel bir bozukluk.</p>
      </div>

      <div class="_idFootnote">
        <p class="dipnott"><a class="_idFootnoteAnchor" href="#footnote-225-7-backlink" id="footnote-225-7">7</a> Sosyal iletişim becerileri bozukluğu dışında diğer Otizm bozukluğu tanı koyma kriterlerinin bulunmadığı Otizm Spekturumundaki gelişimsel bir bozukluk.</p>
      </div>

      <div class="_idFootnote">
        <p class="dipnott"><a class="_idFootnoteAnchor" href="#footnote-225-8-backlink" id="footnote-225-8">8</a> Sözel anlatım, dil, sosyal becerilerin 10 yaş sonrasında gerilediği psikolojik ve fizyolojik bir gelişimsel bozukluk.</p>
      </div>

      <div class="_idFootnote">
        <p class="dipnott"><a class="_idFootnoteAnchor" href="#footnote-225-9-backlink" id="footnote-225-9">9</a> Organizmanın biyolojik ritmini belirmede gerekli, çeşitli hormonların üretildiği, omurgalı canlıların beyninin ortasında bulunan bir parça. Descartes’in ruhun oturduğu yer olarak ve uzak doğu felsefesine göre ‘Üçüncü Göz’ olarak tanımlanan yer.</p>
      </div>

      <div class="_idFootnote">
        <p class="dipnott"><a class="_idFootnoteAnchor" href="#footnote-225-10-backlink" id="footnote-225-10">10</a> <span class="CharOverride-10">Fi,</span> 1. Bölüm, 1. Sahne</p>
      </div>

      <div class="_idFootnote">
        <p class="dipnott"><a class="_idFootnoteAnchor" href="#footnote-225-11-backlink" id="footnote-225-11">11</a> Afrika’da ortaya çıkan, sivrisinek ısırığıyla önce damar yoluna giren sonra ciğerlere ulaştığında hücreleri parçalayarak organizmayı içerden parçalayan ve organizmayı gözlerinden, kulaklarından, teninden kanatarak öldüren bir virüs.</p>
      </div>

      <div class="_idFootnote">
        <p class="dipnott"><a class="_idFootnoteAnchor" href="#footnote-225-12-backlink" id="footnote-225-12">12</a> <span class="CharOverride-10">DSM</span>-<span class="CharOverride-10">V Amerikan Psikologar Birliği’nin teşhis kitabı.</span></p>
      </div>

      <div class="_idFootnote">
        <p class="dipnott"><a class="_idFootnoteAnchor" href="#footnote-225-13-backlink" id="footnote-225-13">13</a> Johan A Den Boer, <span class="CharOverride-10">Looking Beyond the Monoamine Hypothesis.</span> European Neurological Review, 2006; 6(1): 87-92</p>
      </div>
    </div>
  </div>
</body>
</html>
