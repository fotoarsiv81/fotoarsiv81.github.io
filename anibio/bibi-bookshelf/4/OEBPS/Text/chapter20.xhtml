<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
  <title>Dolandırıcı Felix Krull'un İtirafları</title>
  <link href="../Styles/main.css" rel="stylesheet" type="text/css"/>
</head>

<body class="chapter epub-type_chapter">
  <div class="sayfa-bosluk html5_section">
    <h1>İkinci bölüm</h1>

    <p>Asansör hizmetini bütün kış boyunca sürdürdüm, sürekli değişen konuklar tarafından çok sevilmeme rağmen bu işten sıkılmaya başladım. Hep aynı işi yapmaktan sıkılıyordum ve deyim yerindeyse asansör kabininin içinde yaşlanıp saçlarımın ağaracağından korkuyordum. Stanko’dan duyduklarım bu konudaki kaygılarımı daha da arttırıyordu. Stanko, içinde iki büyük ocak, dört fırın, bir ızgara aleti ve tütsüleme ocağı bulunan ana mutfağa geçmeye çalışıyordu, orada zamanla –hemen mutfak şefi olamasa da– salondaki garsonlardan siparişleri alıp aşçı sürüsüne iletebileceği mutfak şefi yardımcısı konumuna gelmeyi umuyordu; ancak söylediğine göre böyle bir kariyer için şansı çok azdı, burada harcanma olasılığı çok yüksekti. Karamsar bir ifadeyle pek de gönüllü olarak yapmadığım bu asansör hizmeti görevinden asla uzak kalamayacağımı ve bu dünya otelinin işleyişini, bu çok spesifik ve kısıtlı perspektif dışında başka bir perspektiften asla görmeyeceğimi söyledi.</p>

    <p>İşte bu beni korkutuyordu. Kendimi kabinin içine ve asansörle aşağı yukarı inip çıktığım boşluğa hapsedilmiş hissediyordum; öyle ki salonu dolduran hafif müzik, ünlü edebiyatçılar ve Grek tarzda giyinmiş dansçı kızlar görkemli masaların etrafındaki hasır koltuklara yaslanan zenginler dünyasını eğlendirirken, altın sarısı renkli içeceklerin yanında küçük pastalar ve özel hazırlanmış sandviçleri yiyip parmaklarını hafifçe şakırdatıp havada hareket ettirerek üzerlerindeki kırıntıları uzaklaştırmaya çalışırlarken, krallara özgü bir yolluğun üzerinden geçip saksı çiçekleriyle süslenmiş sahanlığa çıkan görkemli merdivene doğru yürürlerken, dış yüzeyleri heykelciklerle bezenmiş ahşap vazolara ekilen palmiyeler arasından geçip merdiven boşluğuna çıkarlarken, birbirleriyle selamlaşıp tanışırlarken, zeki olduklarını gösteren mimik ve baş hareketleriyle birbirleriyle şakalaşıp kaygısızca gülüşürlerken, ben beş çayı için salonu dolduran bu göz kamaştırıcı sosyeteyi seyretmek şöyle dursun, onlara bir göz atma şansı bile bulamıyordum. Orada olsam ve hanımların briç odasında ya da papyon takmış beyleri ve mücevherleri parlayan hanımları indirdiğim yemek salonunda onlara hizmet etsem ne iyi olurdu. Kısacası, huzursuzdum, yaşamımı renklendirmek ve dünyayla haşır neşir olabilmek için daha iyi olanaklara kavuşmak istiyordum; gerçekten de şansım yüzüme güldü ve bana bu olanağı sağlandı. Asansör hizmetinden kurtulma ve yeni bir üniforma içerisinde daha geniş perspektifli bir işte çalışma isteğim yerine geldi: Paskalya Yortusu’nda garsonluğa başladım ve bu da aşağıdaki gibi gelişti.</p>

    <p>Otelin başaşçısı Mösyö Machatschek büyük mevki sahibi bir adamdı, otoriter yapısıyla ve her gün değiştirdiği kolalı gömleğiyle koca göbeğini sallaya sallaya yemek salonunda dolaşıyordu. Tıraşlı ve yağlı ablak yüzü parlıyordu. Masaların efendisi olan bu adamın yaptığı en güzel şey, kolunu yukarıya ya da ileriye doğru uzatarak yeni gelen konuklara oturacakları yerleri sunmasıydı. Sakarlık yapan ve beceriksizce davranan personelin yanından geçerken, kendine özgü bir şekilde ağzının kenarıyla kimseye fark ettirmeden onları azarlıyordu. Müdüriyetin talimatıyla olsa gerek, bir gün öğle öncesi beni yanına çağırttı ve o muhteşem yemek salonuna açılan bürosunda kabul etti.</p>

    <p>“Kroull,” dedi. “Armand diye mi çağırılıyorsunuz? <em>Voyons, voyons. Eh bien</em>,<a class="si-noteref epub-type_noteref" href="#f87" id="ref_f87">87</a> ben sizin adınızı duymuştum, gördüğüm kadarıyla sizinle ilgili olumsuz bir durum söz konusu değil. Ama bu ilk bakış yanıltıcı olabilir. Bu otelde vermekte olduğunuz hizmetlerin çocuk oyuncağı olduğunu ve sahip olduğunuz yeteneklerin çok azını kullandığınızı biliyorsunuzdur herhalde. <em>Vous concentez?</em><a class="si-noteref epub-type_noteref" href="#f88" id="ref_f88">88</a> Sanırım sizi restoran işinde yetiştirmek istiyorlar, bu mümkün olabilir, <em>si c’est faisable</em>. Garsonluk mesleği için yaratıldığınızı düşünüyor musunuz? Bunun için <em>belli</em> bir yeteneğiniz var mı? – Demek istediğim, başvurunuzda beyan ettiğiniz gibi, öyle olağanüstü müthiş bir yetenek kastetmiyorum. Gerçi cesur olmanın bir zararı yok ancak kendinizi bu kadar abartılı sunmanıza da gerek yok; kibar bir şekilde servis yapabilecek bir yeteneğe sahip misiniz? Konuklara gerekli ikramları yapabilecek yetenek görüyor musunuz kendinizde? Otelimizin saygın ve kibar konuklarına hizmet edebilecek yeteneğiniz var mı? Yani doğuştan yeteneğiniz var mı? Zira insan böyle bir yeteneğe ancak doğuştan sahip olur ama görebildiğim kadarıyla, doğuştan var olduğunu söylediğiniz yetenekleriniz beni biraz şaşırtıyor. Aslında sağlıklı bir kendine güven duygusunun hiçbir zararı yok, bunu bir kere daha söylemek isterim. Birkaç yabancı dil biliyorsunuz, öyle mi? Ama ben size ileri derecede yabancı dil biliyor musunuz diye sormadım, gerekli olacak kadar biliyor musunuz, dedim. Pekâlâ. Aslında bunlar daha sonra sorulacak sorular. Bu işe en alttan başlamak zorunda olduğunuzu biliyorsunuzdur sanırım. Yapacağınız iş şimdilik salondan gelen servis takımlarının üstündeki yemek artıklarını, mutfağa gidip yıkanmadan önce, sıyırmaktır. Bu iş için kırk frank aylık ücret alacaksınız, mimiklerinizden anladığım kadarıyla oldukça yüksek bir ücret bu. Benimle konuşurken, ben gülümsemeden önce sizin gülümsemeniz uygun değil. Ancak ben izin verirsem gülebilirsiniz. <em>Bon</em>.<a class="si-noteref epub-type_noteref" href="#f89" id="ref_f89">89</a> Tabaklardaki artıkları temizlemek için giymeniz gereken beyaz önlüğü size biz vereceğiz. Yemek salonunda servisleri toplamak için size ihtiyaç duyulduğunda, garsonlarımızın giydikleri fraklardan sizin de giymeniz gerekecek, bundan bir tane temin edebilecek durumda mısınız? Bunun parasını kendinizin ödemesi gerektiğini biliyorsunuzdur sanırım. Anladığım kadarıyla bunları <em>kesinlikle</em> yapabilecek durumdasınız. Harika. Sizinle sorun yaşamayacağımızı düşünüyorum. İhtiyacınız olan çamaşırlarınız, frak içine giyeceğiniz uygun gömlekleriniz var mı? Söyleyiniz bakayım bana: varlıklı bir ailenin çocuğu musunuz? Az varlıklı mı? <em>À la bonne heure</em>.<a class="si-noteref epub-type_noteref" href="#f90" id="ref_f90">90</a> Kroull, öyle sanıyorum ki, maaşınızı yakın bir gelecekte elli ya da altmış franka yükseltebiliriz. Fraklarımızı diken terzinin adresini öndeki bürodan öğrenebilirsiniz. Ne zaman isterseniz gelip işe başlayabilirsiniz. Bizim bir yardımcıya ihtiyacımız var, asansör kadrosu için yüzlerce aday sırada bekliyor. <em>A bientôt</em>, <em>mon garçon</em>.<a class="si-noteref epub-type_noteref" href="#f91" id="ref_f91">91</a> Ayın ortasına yaklaşıyoruz, bu seferliğine yirmi beş frank alabileceksiniz çünkü ben bu iş için size yıllık altı yüz frank öneriyorum. Bu sefer gülümsemenize izin var çünkü ben sizden daha önce gülümsedim. Hepsi bu kadar. Artık gidebilirsiniz.”</p>

    <p>Machatschek’in benimle yaptığı fikir alışverişi böyle gelişti. Önemli sonuçlar doğuracak bu konuşma benim yaşam koşullarımı biraz zora sokmuştu ama tasavvur ettiğim şeyler gerçekleşmiş oldu, bu yadsınamazdı. Asansör hizmetlisi olarak giydiğim üniformamı depoya teslim edip onun yerine o beyaz ceketi aldım, ceketin altına işe yarayacak bir pantolon bulmam gerekiyordu; zira gezmeye giderken giydiğim takım elbisemin pantolonunu bu işte giyip eskitemezdim. Kullanılmış tabak çanakların ön temizliği, yani tabaklarda kalan artıkları çöp tenekesinin içine sıyırma işi şimdiye kadar yaptığım ve en azından daha asil olduğunu düşündüğüm işle kıyaslandığında, biraz alçaltıcıydı ve ilk başlarda biraz itici gelmişti. Üstelik benim görev alanım bulaşıkların yıkandığı yere kadar uzanıyordu, burada tabak çanaklar elden ele geçerek bir dizi yıkama prosedüründen sonra kurutmacılara gidiyordu ve ben de ara sıra beyaz önlüğümle onlara yardım ediyordum. Böylece tabak çanakların yıkanıp yeniden servise hazır hale getirilmesi işinin hem başında hem de sonunda yer almış oluyordum.</p>

    <p>İnsanın kendisine yakıştıramadığı bir işte çalışırken surat asmamak ve yaptıkları işi kendilerine uygun gören öteki iş arkadaşlarına samimi bir şekilde yaklaşmak, yüreğinde “şimdilik” sözcüğünü taşıyan bir insana zor gelmez. İnsan her ne kadar yaptığı işte eşitlik ilkesi arasa da, eşit olmayana ve doğal olarak tercih edilene karşı içinde doğuştan bir içgüdüye sahiptir ve bu içgüdüsel davranışın gereğini yerine getireceğinden emin olur; ben de bu alt basamak işinde çok fazla kalmayacağımdan, bu işe sadece geçici olarak ve formalite icabı yerleştirildiğimden emindim. Bunu Mösyö Machatschek’le yaptığım konuşmadan hemen sonra, Saint James and Albany Oteli’nin çalışanlarının kıyafetlerini hazırlayan terziye gidip kendim için bir frak diktirmek zorunda kaldığımda anlamıştım. Terzinin atölyesi otelin çok uzağında değildi, Rue des Innocents’te bulunuyordu. Kıyafet için yetmiş beş franklık bir harcama yapmam gerekiyordu, bu ücret terzi atölyesiyle otel yönetimi arasında yapılan anlaşmaya göre düzenlenmiş özel bir fiyattı ve ekonomik durumu iyi olmayanlar bu ücreti aylıklarından taksit taksit ödüyorlardı. Ancak ben bunu doğal olarak peşin ödedim. Frak, üstünde taşımasını bilen için olağanüstü güzel bir giysiydi: Siyah pantolonun ve yakası derin kesimli yeleğin üstüne giyilen kadife yakalı ve altın düğmeli frakın gerçekten de etkileyici bir görüntüsü vardı. Ben bu giysileri edinmekten büyük keyif aldım ve onları yatakhanenin önündeki dolaba, sivil kıyafetlerimin yanına astım, ayrıca garson kıyafetimi tamamlayan beyaz bir papyon ve gömlek için emaye düğmeler de aldım. Tabak sıyırma işinde beş hafta çalıştıktan sonra, Herr Machatschek’in yanında çalışan siyah fraklar giymiş ve siyah papyonlar takmış iki garsondan birisi yanıma geldi, yemek salonunda bana ihtiyaç duyulduğunu ve gerekli hazırlığı yapıp hemen oraya gidip göreve başlamamı söyledi, ben de ona bu iş için her bakımdan hazır olduğumu ve hiç vakit kaybetmeden işe başlayabileceğimi söyledim.</p>

    <p>Ertesi gün öğle yemeği sırasında kendimi bütün şatafatımla, sütunları dikey oluklarla süslenmiş kilise büyüklüğündeki salonda servis yaparken buldum. Salon muhteşemdi, altın yaldızlı sütun başlıklar, tavanda beyaz alçı kabartma süslemeleri, kırmızı abajurlu duvar aplikleri, pencerelerden aşağıya doğru dökülen dekoratif kırmızı kumaş perdeler ve Şam ipeğinden yapılmış beyaz masa örtüleri, orkidelerle süslenmiş yuvarlak masalar ve üzerlerine kırmızı minderler konulmuş beyaz lake ahşap koltukların çevrelediği küçük küçük masalar, masaların üstüne konulmuş yelpaze ve piramit şeklinde katlanmış peçeteler göz kamaştırıyorlardı, pırıl pırıl parlayan tabak çatal takımları, zarif cam bardaklar ve parlayan buz kovalarının ya da küçük sepetlerin içine yan yatırılmış şarap şişeleri salona bir tören havasında getiriliyordu; ancak şarapları salona getirme işi şarap kilercisi önlüğü giymeye hak kazanmış kiler baş sorumlusu olan garsonun göreviydi. Konuklar öğle yemeğine inmeden çok önce, ben göreve hazırdım ve ikinci garson adayı olarak masaları hazırlamaya, peçeteleri ve çatal bıçak takımlarını üstüne koymaya, yemek listelerini dağıtmaya yardım ettim ve –daha sonra masalara oturup yemek yiyecek konukları servis yapacak garsonun bulunmadığı yerde– güler yüzle selamlamak, hanımların altına sandalyelerini iterek oturmalarına yardımcı olmak, yemek listesini uzatmak, bardaklarına su koymak gibi hizmet sunduğum konukların farklı cazibelerine bakmaksızın, tüm varlığımla dikkatlerini çekmeye çalışıyordum.</p>

    <p>Bunu yapabilmek için bana verilen yetki ve imkân şimdilik pek de geniş değildi. Siparişleri ben almıyordum, yemekleri ben sunmuyordum. Benim görevim sadece sunulan her servisten sonra masaları toplamak, kullanılan tabakları ve çatal bıçak takımlarını kaldırmak ve tatlı servisi yapılmadan önce alınan hafif yemeklerden sonra masa örtülerinin üstündeki ekmek kırıntılarını fırçayla ve faraşla temizlemekti. Öteki görevleri benim üstüm olan, yaşı biraz ilerlemiş ve uykulu bir görüntü sergileyen Hector yerine getiriyordu; onun otele geldiğim günün sabahında masada birlikte oturduğum ve bana sigara ikram eden personelden biri olduğunu hemen hatırladım. O da elini cansız bir şekilde sallayarak, “<em>Mais oui, c’est toi</em>,”<a class="si-noteref epub-type_noteref" href="#f92" id="ref_f92">92</a> dedi; bu el hareketini bir davranış biçimi olarak benimsemişti ve benimle her karşılaşmasında aynısını yapıyordu. Onun bu davranış biçimi ilk baştan itibaren emir vermekten ve azarlamaktan çok, işi bana devretme anlamına geliyordu sanki. Konuklar, özellikle de gencinden yaşlısına bütün hanımlar herhangi bir sos ya da baharat, örneğin İngiliz hardalı ya da Worcester sosu ya da ketçap istediklerinde, kendisine değil de, bana işaret ediyorlardı ve o da bunu görüyordu; tabii hanım konukların bu tür isteklerde bulunmaları yalnızca bir bahaneydi, benim kendilerine “<em>Parfaitement, madame</em>”, “<em>Tout de suite, madame</em>”<a class="si-noteref epub-type_noteref" href="#f93" id="ref_f93">93</a> dememden hoşlandıkları için beni masalarına çağırdıkları çok belli oluyordu. İstediklerini getirince de, aslında hiç gereği yokken bana aşağıdan yukarıya doğru yandan yandan bakarak, “<em>Merci, Armand</em>,” diyorlardı. Birkaç gün sonra servis masasının üstünde dilbalığı filetolarının kılçıklarını ayıklamaya yardım ederken, Hector bana şöyle dedi:</p>

    <p>“Bunu onlara sen servis edersen, <em>au lieu de moi</em>,<a class="si-noteref epub-type_noteref" href="#f94" id="ref_f94">94</a> daha çok hoşlarına gider, sana nasıl baktıklarını görmüyor musun, bunların hepsi sana âşık, <em>toute la canaille friande!</em><a class="si-noteref epub-type_noteref" href="#f95" id="ref_f95">95</a> Bu gidişle sen beni en kısa zamanda buradan gönderip servisleri kendin yapacaksın. Sen bir atraksiyon haline geldin – <em>et tu n’as pas l’air de l’ignorere</em>.<a class="si-noteref epub-type_noteref" href="#f96" id="ref_f96">96</a> Bunu otel yönetimi de biliyor ve seni öne itiyorlar. Mösyö Cordonnier’nin (bu beni buraya getiren başgarsondu) senin biraz önce tatlı tatlı sohbet ettiğin İsveçli çifte seninle ilgili olarak: ‘<em>Joli petit charmeur, n’est-ce pas? Tu iras loin, mon cher, –mes meilleurs voeux, ma bénédiction</em>,’<a class="si-noteref epub-type_noteref" href="#f97" id="ref_f97">97</a> dediğini duydun mu, tabii ki duydun.”</p>

    <p>“Abartıyorsun, Hector,” diye karşılık verdim. İstesem de senin ayağını hemen kaydıramam; zira senden çok şey öğrenmem gerektiğini biliyorum.”</p>

    <p>Düşündüğümden daha da fazlasını söylemiştim. Çünkü takip eden günlerden birinde, bir akşam yemeği sırasında, Mösyö Machatschek koca göbeğini bana yaklaştırdı, yüzlerimiz farklı istikametlere dönük bir biçimde yanımda durdu ve ağzının kenarından kulağıma şunları fısıldadı: “Fena değil, Armand. Hiç fena çalışmıyorsunuz. Eğer bir gün bu işi yapmayı düşünüyorsanız, Hector’un servis yapışına özellikle dikkat etmenizi öneririm” – Ben de aynı ses tonuyla ona şöyle yanıt verdim:</p>

    <p>“Binlerce teşekkürler, başgarsonum ama ben servis yapmasını biliyorum, Hector’dan daha iyi biliyorum. Bağışlayınız ama ben doğuştan yetenekli biriyim. Beni deneyin diye zorlamıyorum sizi. Ama beni denemeye karar verirseniz, söylediklerimin doğru olduğunu göreceksiniz.”</p>

    <p>“Atmasyoncu seni!” dedi gülerek; bunu söylerken koca göbeği oynuyordu, sonra kısa ve esnek adımlarla oradan uzaklaşırken, bu kısa sohbetimizi gözlemlemiş olan, boyalı saçlarını kabarık şekilde taramış yeşil giysili bir hanıma, kafasını yana doğru çevirip göz kırparak beni işaret etti. Giderken koca göbeği neşeli neşeli oynuyordu.</p>

    <p>Kahve servisi hizmeti kısa bir süre sonra lobiye çıkmamı da sağladı, orada da birkaç arkadaşla birlikte günde iki defa kahve servisi yapıyordum. Bu görevime kısa bir süre sonra çay servisi de eklendi, aynı yerde öğle sonraları çay servisi de yapıyordum. Bu arada Hector salondaki başka bir masa grubuna verilmişti, onun yardımcısı olarak baktığım masalara da servis yapmakla görevlendirildiğim için neredeyse hiç durup dinlenmeden çalışmak zorundaydım ve gün boyunca bana verilen çeşitli görevleri yerine getirdikten sonra, bir de akşam yemeklerinden sonra lobide kahve ve likör servisi, viski soda ve <em>infusion de tilleul</em><a class="si-noteref epub-type_noteref" href="#f98" id="ref_f98">98</a> servisi yapmaktan o kadar yoruluyordum ki, zenginler dünyası ile aramdaki alışveriş ilişkisi önemini kaybediyor, hizmet aşkımın gücü beni yarı yolda bırakacak gibi oluyor ve yüzümdeki gülümseme acı veren donuk bir maskeye dönüşüyordu.</p>

    <p>Ama benim esnek doğam sabahları bu yorgunluktan kurtulup neşeli bir tazeliğe dönüşmüş oluyordu ve ben tekrar kahvaltı odası, içeceklerin bulunduğu mutfak ve ana mutfak arasında hiç durmadan gidip geliyordum ve oda servisini kullanıp yatakta kahvaltı eden konuklara da çay, yulaf ezmesi, tost, reçel, marmelat, meyve, turşu, kızartılmış balık servisleri yapıyordum ve üzerine şurup dökülmüş akıtma servisleri hazırlıyordum; daha sonra salonda beceriksiz beceriksiz dolaşan ikinci garsonla birlikte sorumlu olduğum altı masayı öğle yemeğine hazırlıyordum, Şam ipeği masa örtülerini üstü çuha kaplı masaların üstüne seriyordum, çatal bıçak takımlarını yerleştiriyordum ve saat on ikiden sonra yemeğe gelenlerin siparişlerini almak için blok notumu elime alıyordum. Yemek seçimi konusunda kararsız kalan konuklara bir garsona yakışır bir şekilde ve yumuşak bir ses tonuyla önerilerde bulunmayı ne kadar da iyi beceriyordum, yemekleri sunuş ve masaya yerleştirme biçimimle ilgili olarak herhangi bir serzenişte bulunulmasın diye öyle büyük özen gösteriyordum ki, sanki kişisel bir aşk hizmeti sunuyordum onlara. Eğitim görmüş ve iyi yetişmiş garsonlar gibi bir elim arkamda, öne eğilmiş olarak tabakları masaların üstüne koyuyordum, sadece sağ elimi kullanarak kaşık ve çatalları konukların önlerine sanatsal bir şekilde yerleştiriyordum; bunu yaparken, hizmet ettiğim konuklar, kadınlar ya da erkekler, özellikle de kadın konuklar bir erkeğin eline benzemeyen elimin hareket edişini tatlı bir şaşkınlıkla seyrediyorlardı.</p>

    <p>Hector’un dediği gibi, yemek yemeye düşkün zengin konukların beni çok beğendiklerini söylemeleri ve her fırsatta benim öne sürülmem şaşılacak bir şey değildi. Beni çevremi saran bu beğeni dalgasının içine atmışlardı, kibar bir karşılık vererek bu sevgi dalgasını coşturmak ya da mesafeli davranarak dizginlemek benim yeteneğime kalmıştı.</p>

    <p>Karakter yapımla ilgili anılarımı okura aktarırken, temiz görüntümü koruyabilmek için onuruma yakışır biçimde şunları da belirtmem gerekir: Yaşam biçimimden dolayı yerine getiremediğim isteklerim karşısında kibirli davranıp hiçbir zaman başkalarının çektikleri acılardan keyif almadım. İnsanın çevresinden etkilenmeksizin odak noktası olduğunu bildiği tutkular, (benim dışımdaki) insanlarda sevimsiz bir soğukluk ve kendini üstün görme duygusu uyandırır ya da duyguları acımasızca ayaklar altına alan bir küçümseme, bir hor görme duygusu yaratır. Ancak ben çok farklıydım! Böylesi duyguları her zaman dikkate aldım ve onları bir çeşit suçluluk bilinciyle en iyi şekilde korumaya ve bana âşık olanları mantıklı bir şekilde ikna ederek bundan vazgeçirmeye çalıştım; bunu kanıtlamak için yaşadığım dönemle ilgili iki örnek sunmak istiyorum: Birmingham’lı küçük Eleanor Twentyman ve İskoç yüksek aristokrasisi üyesi Lord Kilmarnock. Bu iki örneği sunmak isteyişimin nedeni, her ikisi de, aynı zaman dilimi içinde, hedeflediğim kariyerimi vaktinden önce bıraktırma tehlikesi arz ediyordu ve bu tehlike tuzakları, vaftiz babamın sözünü ettiği gibi, nereye varacağını ve ne kadar gideceğini bilemediğim çıkmaz sokaklara sürükleyebilirdi beni.</p>

    <p>Twentyman ailesi, baba, anne, kız ve hizmetçileri birkaç haftadan beri Saint James and Albany Oteli’nin süit dairelerinin birinde kalıyorlardı, sadece bu bile onların ne kadar varlıklı olduklarını göstermeye yetiyordu. Varlıklı ve zengin oldukları Mrs. Twentyman’in akşam yemeğinde taktığı muhteşem mücevherlerden de çok belli oluyordu ancak ne yazık ki bu mücevherleri onun gibi bir kadın takıyordu, zira Mrs. Twentyman kötümser bir kadındı, kendisine bakanlar için olduğu kadar, sanırım kendi ruh hali içinde de donuk bir kadındı, onun bu ruh hali, eşinin Birmingham’daki ticari çabalarının büyük bir başarıya ulaşmasıyla küçük burjuva konumundan çıkıp resmî ve acımasız çevrelere girdiğini açıkça gösteriyordu. İyimser ruh halini Porto şarabı kırmızısı suratıyla daha çok Mr. Twentyman gösteriyordu ancak onun bu güler yüzlülüğü de su mavisi gözlerinin boş boş bakmasından ve etrafına kulak kabartmasından anlaşıldığı üzere, çevresini saran sağırlıkla büyük ölçüde bastırılıyordu. Karısı ona bir şey söylemek zorunda kaldığında (ki bu çok ender oluyordu), Mr. Twentyman’in kulağına tuttuğu dinleme borusunun içine konuşuyordu, Mr. Twentyman siparişlerini verirken, kendisine yemek konusunda önerilerde bulunmam için boruyu bana doğru da tutuyordu. On yedi ya da on sekiz yaşındaki kızı Eleanor görevli olduğum 18 No’lu masada, babasının karşında oturuyordu ve babasının işareti üzerine olsa gerek, arada sırada ayağa kalkarak babasının yanına gidip elindeki boruyla onunla iletişim kuruyordu.</p>

    <p>Mr. Twentyman’in çocuğuna içten davrandığı belliydi ve bu herkesin dikkatini çekiyordu. Mrs. Twentyman’e gelince; annelik duyguları taşıdığını hiçbir zaman yadsıyamam; ancak duygularını sevecen bakışlarla ve tatlı sözlerle ifade etmek yerine Eleanor’un yaptıklarını sürekli eleştiriyor ve onu denetim altına tutmaya çalışıyordu, bunu yaparken de kaplumbağa derisi kaplamalı tek saplı gözlüğünü gözlerinin önüne tutup kızının saçlarını tarayışını, oturup kalkışını, elinde ekmek parçalarıyla oynamasını, tavuk budunu eline alıp kemirmesini, salondakileri meraklı bakışlarla süzmesini ve benzeri şeyleri eleştirmeden edemiyordu. Bütün bu denetimlerinden kızının eğitimiyle ilgili huzursuzluk duyduğu ve kaygılandığı anlaşılıyordu, bu da Miss Twentyman’i belli ki çok rahatsız ediyordu; ancak benim onunla yaşadıklarım annesinin eleştirilerinde ve denetimlerinde ne kadar haklı olduğunu gösteriyordu.</p>

    <p>Miss Twentyman sarışın bir kızdı ve bir keçi yavrusu kadar güzeldi; akşamları giydiği ipek elbisesinin dekoltesini açınca, dünyanın en sevimli köprücük kemiklerine sahip olduğu görülüyordu. Anglosakson tiplerine karşı eskiden beri zaafım vardı, Miss Twentyman bu tipi çok belirgin bir şekilde temsil ettiği için onu seyretmekten büyük keyif alıyordum, yemek sırasında, yemeklerden sonra ve benim hizmet ettiğim ve ilk başlarda Twentyman ailesinin de katıldığı müzikli çay sohbetlerinde sürekli onu görüyordum. Keçiciğime iyi davranıyordum, sadık bir erkek kardeş gibi onun çevresinde fır dönüyordum, et yemeğini önüne koyuyordum, ikinci kez tatlı servisi sunuyordum, severek içtiği nar şurubundan ikram ediyordum, yemekten kalkınca kar beyazı incecik omuzlarını işlemeli bir şalla şefkatlice örtüyordum – ve bütün yaptıklarımla kesinlikle çok ileri gittim, düşünmeden bu hassas kızcağıza karşı günah işledim ve insanları kolayca etkileyebilen çekici yanımı yeterince hesaba katmadım. Varlığımdan kaynaklanan bu çekici kişiliğim istesem de istemesem de duyguları körelmemiş her insanı etkiliyordu; şunu yüreklilikle iddia edebilirim ki, yaşamın sonunda denildiği gibi, benim “fani vücudum”, yani güzel ama cansız yüzüm aslında pek anlam ifade etmese de, yine de herkes üzerinde etkili olurdu; çünkü bu yalnızca görüntüydü, daha derin güçlerin ve sempatinin ürünüydü.</p>

    <p>Kısacası, bu küçük kızın bana sırılsıklam âşık olduğunu anlamam çok uzun sürmedi, bu yalnızca benim kendi algım değildi, aynı zamanda aşırı endişeli annesi Mrs. Twentyman’in de saptamasıydı; bir gün öğle yemeği sırasında Mrs. Twentyman gözüne tuttuğu tek saplı gözlüğüyle kızının davranışını izlerken, durumu fark ettiğini, arkamdan bana da duyururcasına kızına şöyle fısıldamasından anlamıştım:</p>

    <p><em>“Eleanor! If you don’t stop staring at the boy, I’ll send you up to your room and you’ll to eat alone till we leave!</em>”<a class="si-noteref epub-type_noteref" href="#f99" id="ref_f99">99</a></p>

    <p>Evet, keçicik ne yazık ki davranışlarına hâkim olamıyordu, kendisini denetim altında tutmayı ve bana âşık olduğunu gizlemeyi aklının ucundan bile geçirmiyordu. Mavi gözleriyle kendinden geçercesine ve düşlere dalmış gibi sürekli bana bakıyordu, göz göze geldiğimizde yüzü birden kızarıyordu ve bakışlarını önündeki tabağa yöneltiyordu; ama ateşli bakışlarını kaybetmemek için yüzünü yeniden yukarıya kaldırıp tutkuyla bana bakıyordu. Annesinin duyarlılığına kızmamak gerekirdi; çünkü Birmingham ahlak anlayışıyla yetişmiş bu kızın her türlü taşkınlığı yapabilecek bir yapısı vardı, şehveti yaşama hakkına sahip olduğuna ve bunun da bir insani görev olduğuna inandığı için Mrs. Twentyman ona karşı temkinli davranma gereği duyuyordu. Tabii ben Miss Twentyman’i destekleyecek bir davranışta bulunmuyordum, geriye çekilip kendimi ondan korumaya çalıştım ve hatta ona karşı kendi kendimi uyardım, ona hizmet ederken sorumluluk alanımın sınırları dışına çıkmadım ve Eleanor için acı verici olsa da, annesinin aldığı önlemleri doğru buluyordum, bu önlemler doğrultusunda Twentyman’ler ikinci haftanın başında benim hizmet ettiğim masayı bırakıp Hector’un hizmet ettiği uç köşedeki bir masaya geçmişlerdi.</p>

    <p>Ama benim vahşi keçiciğim işini biliyordu. Kahvaltısını annesi ve babası gibi her zaman odasında yaparken, sabahın sekizinde, <em>petit déjeuner</em><a class="si-noteref epub-type_noteref" href="#f100" id="ref_f100">100</a> için aşağıya, benim servis yaptığım salona çıkıp geldi. Daha kapıdan içeri girerken yüzünün renginin değiştiğini fark ettim, kızarmış gözleriyle beni arıyordu ve buldu da, bu saatte kahvaltı salonu dolu olmadığı için benim hizmet verdiğim masalardan birine oturdu.</p>

    <p>“<em>Good Morning, Miss Twentyman. Did you have a good rest</em>?”<a class="si-noteref epub-type_noteref" href="#f101" id="ref_f101">101</a></p>

    <p>“<em>Very little rest, Armand, very little</em>,”<a class="si-noteref epub-type_noteref" href="#f102" id="ref_f102">102</a> dedi fısıldayarak.</p>

    <p>Bunu duyduğuma üzülmüş gibi yaptım. “Biraz daha yatakta kalmanız ve size getireceğim çayı ve yulaf ezmesini odanızda yemeniz belki daha akıllıca olurdu, yukarıda hiç kimse tarafından rahatsız edilmeden kahvaltınızı yapabilirdiniz,” dedim. “Yukarıda, sessiz sakin odanızda, yatağınızda...” Bu çocuk ne mi yanıt verdi?</p>

    <p>“<em>No, I prefer to suffer</em>.”<a class="si-noteref epub-type_noteref" href="#f103" id="ref_f103">103</a></p>

    <p>Mönüden yiyeceği marmeladı göstererek, “<em>But you are making me suffer, too,</em>”<a class="si-noteref epub-type_noteref" href="#f104" id="ref_f104">104</a> diye yanıtladım onu sessizce.</p>

    <p>“<em>Oh, Armand, then we suffer together!</em>”<a class="si-noteref epub-type_noteref" href="#f105" id="ref_f105">105</a> dedi ve uykusuz gözlerinden yaşlar akıtarak bana baktı.</p>

    <p>Bu iş böyle nereye varacaktı? Ben onların otelden ayrılmalarını diliyordum ama ayrılmaları uzadı; kulağına tutulan siyah borudan kızının bu gelgeç aşkını öğrendiğini tahmin ettiğim Mr. Twentyman doğal olarak otelden ayrılıp Paris tatilini kısa kesmek istemiyordu. Ama Miss Twentyman her sabah, anne ve babası daha uyurken aşağıya, benim yanıma geliyordu – annesi ve babası saat ona kadar uyuyorlardı, annesi yataktan kalkıp ona baktığında, kahvaltı takımlarının oda servisi tarafından alındığını söylüyordu, onun onurunu korumak, kötü duruma düşmemesini sağlamak, elimi tutmaya çalışmasını ve aşk sarhoşluğu içinde yaptığı başka taşkınlıklarını diğer konuklara fark ettirmemek için zor anlar yaşıyordum. Anne ve babasının onun bu kahvaltı sırrını sonunda öğrenecekleriyle ilgili uyarılarıma kulaklarını tıkıyordu. Dediğine göre, Mrs. Twentyman sabahları çok derin uyuyordu, ayık olup kendisini gözlemlemesindense uyurken daha çok seviyordu annesini! Ama annesi onu sevmiyordu, tek saplı gözlüğüyle sürekli onu gözetliyordu. Babası ise onu seviyordu ama aşkını ciddiye almıyordu. Annesi, iyi niyetli olmasa da, en azından onu ciddiye alıyordu ve Eleanor annesinin bu davranışını bağışlanabilir bir özür olarak kabul etmek istiyordu. “<em>For I love you!</em>”<a class="si-noteref epub-type_noteref" href="#f106" id="ref_f106">106</a></p>

    <p>Ben bu sözcüğü şimdilik duymak istemiyordum, ona servis yapmak için geri döndüğümde, etrafa fark ettirmeden ona şöyle dedim:</p>

    <p>“Miss Eleanor biraz önce ‘aşk’la ilgili olarak söylediğiniz şeyler, yalnızca bir kuruntu ve tam bir saçmalık. Babanız çok haklı, ciddiye alınacak bir şey değil gerçekten, öte yandan anneniz bu saçmalığı ciddiye alıp size yasak koymakta son derece haklı. Siz de lütfen hem benim hem de kendinizin acı çekmemesi için bunu ciddiye almayın, tersine bununla eğlenmeye çalışın, ben bunu asla yapmam ama siz yapın! Bu aşk ne işe yarayacak ki? Hiç uygun değil, siz birkaç haftadır Saint James and Albany Oteli’nde kalan ve son derece varlıklı olan Mr. Twentyman’in kızısınız, bense bu otelde servis yapan bir garsonum. Miss Eleanor, ben sadece bir garsonum ve büyük saygı duyduğum toplum düzenimizin en alt seviyesinde yer alıyorum. Sizin bunu önemsemeniz gerekir ama annenizin haklı olarak söylediği gibi siz bunu yapmıyorsunuz, aksine annenizin ve babanızın uyuyup toplum düzenini koruyamadıkları bir anda, gizlice kahvaltıya iniyorsunuz ve yanıma gelerek bana aşktan söz ediyorsunuz. Ancak bu ‘aşk’ benim için yasak bir aşktır ve ben bu aşka karşılık veremem, beni görmekten hoşlandığınızı biliyorum ancak ben içimde kabaran sevgiyi bastırmak zorundayım. Sizden hoşlanıyorum ama bunu kendime saklamak zorundayım. Mr. ve Mrs. Twentyman’in kızları olarak siz beni sevemezsiniz, bu, işin doğasına aykırı. Bu öylesine bir etkilenme, bir büyülenme olayı, büyük ölçüde de şu üstümdeki Saint James and Albany Oteli’ne özgü kadife yakalı, altın düğmeli fraktan kaynaklanıyor; aslında üstümdeki bu kıyafet benim bu alt seviyedeki konumumun makyajından başka bir şey değil ve sizi temin ederim ki, üzerimde bu giysi olmadan ben bir hiçim! İnsan yolculuk sırasında frak giymiş biriyle karşılaşınca içinde bir şeyler kıpırdar ve çarpılıverir ya, işte sizin ‘aşk’ dediğiniz şey bu. Oradan ayrılınca da –ki siz de yakında buradan ayrılacaksınız– bir dahaki durağa kadar unutulur gider. Karşılaşmamızla ilgili anıları burada bırakın, bana kalsınlar, o zaman bunlar size herhangi bir rahatsızlık vermez ve hafızanızda, bir yerlerde korunurlar!”</p>

    <p>Onun için daha fazla ne yapabilirdim, yeterince sevecen bir şekilde konuşmamış mıydım onunla? Ama o yalnızca ağlıyordu, öyle ki yakındaki masaların boş olmasına sevinmem gerekirdi; hıçkırarak ağlarken beni acımasızlıkla suçluyordu, aşk çılgınlığı ve toplum düzeniyle ilgili hiçbir şey duymak istemiyordu; tersine her sabah bana gelip kendisini biraz seviyorsam bir kere olsun kendisiyle baş başa kalıp istediğimiz gibi davranmamız konusunda ısrar ediyor ve o zaman her şeyin yoluna girebileceğini ve birlikte mutluluğa ulaşabileceğimizi düşünüyordu. Ben de onu sevdiğimi inkâr etmiyordum, en azından onun bana duyduğu ilgiden dolayı müteşekkirdim ona ancak özgür bir ortamda buluşup baş başa kalmamız söz ve eylem olarak nasıl gerçekleşebilirdi ki? Bunun yanıtını o da bilmiyordu ama yine de arzusundan vazgeçmek istemiyordu ve bunun gerçekleşmesi için bir yol bulmam konusunda beni zorluyordu.</p>

    <p>Kısacası, onunla tatlı bir sıkıntı yaşıyordum. Ve bundan daha az önemli olmayan Lord Kilmarnock olayının da Miss Twentyman’le aynı zamana denk gelmesi benim için hiç de kolay bir sınav değildi. Gerçekten de öyleydi çünkü burada söz konusu olan aşk peşinde koşan yaramaz küçük bir kız değildi; tersine, toplum içinde ağırlığı olan ve duyguları insanlık terazisinde ağır basan önemli bir kişilik söz konusuydu, öyle ki insan ona ne duygularını hafife almasını ne de duygularıyla alay etmesini önerebilirdi. En azından ben bunu yapabilecek bir delikanlı değildim.</p>

    <p>On dört gündür bizim otelde kalan ve benim sorumluluğumdaki tek kişilik bir masada yemek yiyen Lord Kilmarnock, görünüşüne bakılırsa kibar bir adamdı; elli yaşlarında, oldukça uzun boylu, ince yapılı, son derece şık giyimli bir beyefendiydi, demir rengindeki kırlaşmış saçlarını yana doğru özenle tarayıp ayırmıştı; narin yapılı güzel dudaklarını ortaya çıkaran kısa kesilmiş bıyıkları da saçları gibi hafifçe kırlaşmıştı. Kabarık kaşlarının ve zorlanarak görmeye çalışan yeşil gri gözlerinin arasından aşağıya doğru derin bir yarık oluşturarak uzanan burnu yüzünden dışarıya doğru fırlamış gibiydi. Görüntüsü hoş olmayan bir durum sergiliyor olsa da, aşırı derecede temiz olması, en yumuşak yanak ve çene tıraşına sahip olması ve tıraş sonrası sürdüğü kremle yüzünün pırıl pırıl parlaması insanın içini ferahlatıyordu. Mendilini menekşe kolonyasıyla ıslatıyordu ve kolonyanın kokusu benim tanımadığım bir doğallıktaydı ve insana bahar ferahlığı veriyordu.</p>

    <p>Lord’un sıkıntılı bir ruh haliyle salona girmesi, böyle önemli bir beyefendi söz konusu olduğunda insana belki biraz tuhaf gelebilirdi ancak bu onun itibarına, en azından benim gözümde, zarar vermiyordu. Saygın kişiliği bu sıkıntılı ruh halini dengeliyordu, insanlar onun bu davranışının ona özgü özel bir şey olduğunu ve dikkat çekerek kendisinin gözlemlendiği hissine kapıldığını tahmin ediyorlardı. Sesi yumuşaktı ve ben de ona daha yumuşak bir sesle karşılık veriyordum ancak bunun onun için hiç de iyi olmadığını geç fark etmiştim. Lord acı çekmiş bir adamın melankoliyle beslenmiş kibarlığına sahipti. Ben nazik davranarak kendisine hizmet ettim – hangi iyi niyetli insan onun bu nazik davranışına karşılık vermezdi ki? Ancak bu ona iyi gelmiyordu, servis yaparken hava durumu ve sunulan yemekler hakkında yaptığımız kısa konuşmalar sırasında önceleri yüzüme çok az bakıyordu, zaten genelde gözlerini az kullanıyordu, onları hep kaçırıyor ve koruyordu, gözlerini kullanırsa olumsuz durumlara düşeceği kaygısını taşıyordu sanki. Aramızdaki ilişkinin rahatlaması, resmiyetten ve toplumsal normlardan uzaklaşmamız bir hafta sürdü, bu süre içinde beni sevindiren ama biraz da tedirgin eden bir yakınlık oluştu aramızda; aslında bir haftalık süre bir kişinin her gün yüz yüze gelip kaynaştığı yabancı bir insandaki bazı değişimleri fark etmesi için çok kısa bir zaman dilimiydi, özellikle de gözlerini çok ekonomik kullanan insanlar söz konusu olduğunda.</p>

    <p>Lord bana ne zamandan beri burada çalıştığımı sordu, nereden geldiğimi ve kaç yaşında olduğumu bilmek istedi, yaşımı duyunca, duygulanıp omuzlarını silkeleyerek, “<em>Mon Dieu!</em>” ya da, “<em>Good heavens!</em>”<a class="si-noteref epub-type_noteref" href="#f107" id="ref_f107">107</a> dedi – hem Fransızca hem de İngilizce konuşuyordu. Alman kökenli olduğuma göre, adımın neden Armand olduğunu, neden bir Fransız adı taşıdığımı da öğrenmek istedi. Benim adım Armand değil, yönetimin isteği üzerine bu adı kullanıyorum, diye yanıt verdim ona. Gerçek yaşamımda benim adım Felix. “Ah, ne kadar da güzel,” dedi Lord. “Elimde olsaydı, gerçek adınızı size geri verirdim.” Ancak söyledikleri onun üstün konumuyla pek örtüşmüyordu, vaftiz adının Nectan olduğunu ve bunun da İskoçya’nın en eski halkı olan Piktlerin krallarından birinin adı olduğunu söylemesi biraz dengesiz olduğu izlenimi uyandırdı bende. Söylediklerini dikkatle dinliyor ve ilgili bir yüz ifadesiyle karşılık veriyordum ona; ama adının Nectan olması benim için bir sorundu ve bu beni sıkıntıya sokuyordu, zira adının Nectan olmasının bana bir yararı yoktu, ben ona Nectan olarak değil, lordum diye hitap etmek zorundaydım.</p>

    <p>Daha sonraları Aberdeen kentinin çok da uzağında bulunmayan bir şatoda, kendisinden yaşlı ama ne yazık ki hastalıklı olan kız kardeşiyle birlikte yalnız başına yaşadığını ve Kuzey İskoçya’daki göllerden birinin kenarında bir yazlığı olduğunu, orada insanların İskoç dili konuştuklarını (bu dili kendisinin de biraz konuşabildiğini), oranın çok güzel ve romantik bir yer olduğunu, dağların yamaçlarının sert ve yarık kayalıklarla dolu olduğunu ve fundalıklarıyla buram buram doğa kokan mis gibi bir havasının olduğunu anlattı. Söylediğine göre Aberdeen’in etrafı da çok güzelmiş ve kent ihtiyaç duyanlara her türlü eğlenceyi sunuyormuş, ayrıca Kuzey Denizi’ nden esen kuvvetli rüzgârlar nedeniyle havası da çok temizmiş. Bu arada müziği sevdiğini ve org çaldığını ama yaz aylarında, göl kenarındaki yazlık evinde sadece armonyum çaldığını da anlattı.</p>

    <p>Söz ettiği şeyler öyle sohbet sırasında anlatılan şeyler değildi, sessizce ve bölük pörçük anlattığı şeylerin “Nectan” dışında öyle dikkat çekici iletişimsel bir değeri yoktu, yalnız başına seyahat eden ve garsondan başka sohbet edecek kimsesi olmayan birinin anlattıkları şeylerdi bunlar ve anlatması için de en uygun zaman öğle yemeği sonrasıydı. Lord öğle yemeğini yedikten sonra, hep yaptığı gibi, kahvesini lobide değil de, neredeyse bütünüyle boşalmış olan salonda, masasının başında yaktığı mısır sigarasıyla içiyordu. Her zaman birkaç fincan kahve içiyordu ama kahveden önce ne doğru dürüst bir şey yiyor ne de herhangi bir şey içiyordu. Neredeyse hiçbir şey yemiyordu, yedikleriyle nasıl ayakta kalabildiğine şaşırmamak mümkün değildi. Gerçi çorbayla iyi bir başlangıç yapıyordu: Tabağındaki koyu et suyu, yalancı kaplumbağa ve öküz kuyruğu çorbasını çabucak bitiriyordu. Ama ona sunduğum iyi şeylerden ancak bir-iki lokma alıyordu ve hemen arkasından bir sigara yakıyor ve her yemeği neredeyse hiç el sürmeden kaldırtıyordu. Bu konuyla ilgili olarak ona bir şeyler söylemeden edemedim.</p>

    <p>“<em>Mais vous ne mangez rien, Mylord</em>,”<a class="si-noteref epub-type_noteref" href="#f108" id="ref_f108">108</a> dedim kaygılı bir şekilde. “<em>Le chef se formalisera, si vous dédaignez tous ses plats</em>.”<a class="si-noteref epub-type_noteref" href="#f109" id="ref_f109">109</a></p>

    <p>“Ne yapabilirim ki, iştahım yok,” diye yanıt verdi. “Sorun iştahımın olmayışında. Yemek yemekten hoşlanmıyorum, bu belki de insanın kendisini inkâr etmesinin bir emaresidir.”</p>

    <p>Daha önce duymadığım bu sözcük beni korkuttu ve kibarlığımı bir tarafa bırakmama neden oldu.</p>

    <p>“İnsanın kendisini inkâr etmesi mi?!” dedim alçak bir ses tonuyla. “Saygıdeğer lordum, bu konuda kimse size katılmaz ve hak vermez. Sizin bu görüşünüze kesinlikle karşı çıkmak gerekir!”</p>

    <p>“Gerçekten mi?” diye sordu ve masaya bakan gözlerini yavaşça yukarıya kaldırıp yüzüme çevirdi. Bakışlarında her zaman bir zorlama ve kendini aşma çabası vardı. Ancak bu kez bu çabayı isteyerek gösterdiği anlaşılıyordu. Dudakları asil bir hüzünle gülümsüyordu ancak dudaklarının üstündeki kocaman ve kaba burnu gözüme batacakmış gibi yüzüme doğru uzanıyordu.</p>

    <p>Böylesine güzel bir ağız yapısı olan birinin nasıl böyle kaba bir burnu olabilir, diye düşündüm.</p>

    <p>“Gerçekten de öyle!” diyerek onayladım onu biraz şaşırmışçasına.</p>

    <p>“Bak çocuğum, insanın kendi kendisini inkâr etmesi, karşısındakini onaylama yeteneğini arttırıyordur belki.” Bunu söyledikten sonra ayağa kalktı ve salondan dışarı çıktı. Ben masanın üstündekileri toplayıp yeniden düzenlerken, aklıma takılan bazı şeyleri düşünmeden edemiyordum.</p>

    <p>Hiç kuşku yok ki, lordun günde birkaç kez benimle iletişim kurması kendisi için iyi değildi. Ancak ben bu iletişime ne son verebilirdim ne de ona karşı olan kibar davranışımdan vazgeçebilirdim; sohbetimizi resmî ve onur kırıcı bir havaya sokarak onda uyandırdığım duyguları yaralayamazdım. Küçük Eleanor’a yaptığım gibi onun anlattıklarıyla alay edip eğlenemezdim. Lorda karşı çok daha dikkatli olmam gerekiyordu, söylediği şeylere doğal olarak hiçbir şekilde bulaşmak istemiyordum. Bu davranışımla kendimi içinden çıkılması zor bir duruma sokmuştum, zira onun yaptığı beklenmedik teklifle baştan çıkma tehlikesiyle karşı karşıya kalmıştım – nesnel içeriği düşünüldüğünde, özü ve biçimi bakımından hiç beklenmedik bir teklifti bu gerçekten.</p>

    <p>Lord bu beklenmedik teklifi ikinci haftanın sonuna doğru, akşam yemeğinden sonra lobide kahve servisi yaptığım sırada yaptı. Salon girişinin yakınında saksı bitkilerinin oluşturduğu bir çitin arkasında küçük bir orkestra konser veriyordu. Lord orkestranın uzağında, lobinin öteki ucunda, küçük bir masa seçmişti kendisine, ayrıca bu masayı daha önce de pek çok kez kullanmıştı ve ben kahvesini onun masasının üstüne bırakmıştım. Yanından geçerken kendisine puro getirmemi istedi. Biri şeritli ve diğeri şeritsiz olmak üzere iki paket ithal malı puro getirdim ona. Onları inceledi ve, “Hangisini alsam ki?” dedi.</p>

    <p>Ben de, “Satıcı bunları tavsiye etti,” dedim ve şeritli olan paketi gösterdim. “Ben şahsen öteki paketi tavsiye ederdim, tabii izniniz olursa.”</p>

    <p>Ona kibar davranma fırsatı vermekten kendimi alıkoyamadım.</p>

    <p>O da, “Sizin kararınıza uyacağım,” dedi; ancak puroları kendi almadı, aksine iki kutuyu da bana uzattırdı ve onlara dikkatlice baktı.</p>

    <p>Salonda orkestra çalarken, usulca, “Armand?” dedi.</p>

    <p>“Evet, lordum?”</p>

    <p>Lord hitap biçimini değiştirdi ve şöyle dedi:</p>

    <p>“Felix?”</p>

    <p>“Lordum ne emrediyorlar?” diye sordum gülümseyerek.</p>

    <p>Lord bakışlarını puroların üstünden kaldırmadan, “Siz otel hizmeti görevinizi bırakıp özel uşak statüsüne geçmek istemez miydiniz?” diye sordu bana.</p>

    <p>İşte korktuğum başıma gelmişti.</p>

    <p>Ne demek istediğini anlamıyormuşum gibi yaparak, “Bu nasıl mümkün olur, lordum?” diye sordum.</p>

    <p>Aslında duymak istediği şey, “Kimin yanında?” diye sormamdı. Omuzlarını hafifçe silkeleyerek yanıt verdi bana:</p>

    <p>“Benim yanımda. Bu çok kolay. Siz Aberdeen ve Nectanhall şatolarına benimle birlikte geleceksiniz. Üzerinizdeki bu üniformadan kurtulup onun yerine statünüzü belirleyen ve sizi öteki hizmetlilerden ayıran sivil kıyafetler giyeceksiniz. Sarayımda çeşitli görevler yapan uşaklar var. Ama sizin görevleriniz sadece benim kişisel bakımımla sınırlı olacak. Siz hep benim yanımda olacaksınız, hem sarayda hem de dağdaki yazlık evimde. Alacağınız ücret muhtemelen burada aldığınızın iki ya da üç katı kadar olacaktır.”</p>

    <p>Yüzüme bakıp konuşmaya zorlamıyordu beni; ama ben sustum ve hiçbir şey söylemedim. O beni konuşmaya zorlamaktan çok elimdeki puro kutucuklarından birisini aldı ve bu tütün türünü ötekisiyle karşılaştırdı.</p>

    <p>Sonunda ben de, “Bu konuyu etraflıca düşünmek gerekir, lordum,” diyebildim. “Bu teklifinizin beni olağanüstü onurlandırdığını söylememe gerek yok. Ancak çok ani ve şaşırtıcı oldu... Düşünmem için bana zaman vermenizi rica etmek zorundayım.”</p>

    <p>“Düşünmeniz için çok az zamanınız var,” diye yanıt verdi lord. Bugün cuma, ben pazartesi günü buradan ayrılıyorum. Benimle gelin! Bu benim arzum.”</p>

    <p>Benim kendisine önerdiğim purolardan bir tanesini aldı ve elinde evirip çevirip inceledikten sonra burnuna tutup kokladı. Hiçbir gözlemci, onun bunu yaparken ne söylediğini tahmin edemezdi. Yavaşça şöyle dedi:</p>

    <p>“Yalnız bir kalbin arzusu bu.”</p>

    <p>Hangi zalim yaşadığım bu derin sarsıntı karşısında bana kızabilir? Ve ben böyle bir yan yola sapmaya karar veremeyeceğimi biliyordum.</p>

    <p>“Düşünme süresini iyi değerlendireceğim konusunda lord hazretlerine söz veriyorum,” diye mırıldandım ve masasından ayrıldım.</p>

    <p>Kahvesinin yanında içecek iyi bir purosu var, diye düşünüyordum. Bu ikili son derece rahatlatıcıdır ve rahatlama, mutluluğun küçük bir biçimidir. İnsan bununla yetinmesini bilmeli.</p>

    <p>Bunları söyleyerek ona yardımcı olmaya çalışıyordum. Ancak birkaç sıkıntılı gün geçirdim çünkü her yemek ve çay servisinden sonra Lord yüzüme bakıp soruyordu: “Evet?” Onun bu sorusu üzerine ya bakışlarımı önüme eğiyordum, ya üzerlerine sanki ağır yük binmiş gibi omuzlarımı yukarı kaldırıyordum ya da endişeli bir şekilde yanıt veriyordum:</p>

    <p>“Henüz bir karara varamadım.”</p>

    <p>Acı çektiği narin dudaklarından belli oluyordu. Tek düşüncesi hastalıklı kız kardeşinin sağlığı olsa da, lord yine de hizmetinde çalışan uşakların arasında beni, dağdaki yazlık evinde çalışan uşakların arasında oynayacağım rolü düşünüyordu. Kuşkusuz bu büyük adamın hevesi alay konusu olmazdı ancak onun bu hevesinin oyuncağı olan kişi alay konusu olurdu. Onun bu haline acıyor olsam da, içimden onu bencillikle suçluyordum. Ve keşke bir de Eleanor Twentyman’in söz ve eylemde özgür davranma isteğini sürekli kontrol altında tutmak zorunda kalmamış olsaydım!</p>

    <p>Pazar günü yenilen akşam yemeğinde çok fazla şampanya içilmişti; gerçi Lord hiç içmemişti ama karşı taraftaki Twentyman’lerin masasında şampanya şişeleri peş peşe patlatılıyordu. Bunun Eleanor için iyi olmayacağını düşündüm ve bu endişemde haklı olduğum kısa zaman sonra anlaşıldı.</p>

    <p>Yemekten sonra her zaman olduğu gibi lobiye kahve servisi yaptım; lobiye açılan yeşil ipek perdeli cam kapının arkasında bir okuma salonu vardı, okuma salonunun içinde çevresine deri koltuklar konulmuş uzun bir gazete okuma masası bulunuyordu. Burası çok az kullanılan bir odaydı, sabahları bazı konuklar oturuyor, günlük gazeteleri ve dergileri okuyorlardı. Aslında gazete ve dergilerin dışarı çıkarılmaması gerekiyordu ancak konuklardan biri <em>Journal des Débats</em> gazetesini yanına alıp lobiye götürmüş ve lobiden çıkarken de masanın yanındaki sandalyelerden birinin üstüne bırakmıştı. Düzeni seven biri olarak gazeteyi oradan alıp sopasına taktım ve okuma odasına bıraktım. Hepsini düzenleyip masanın üzerine yerleştirmiştim ki, Eleanor içeri girdi ve içtiği birkaç kadeh Moët&amp;Chandon’un onu ne hale soktuğu açıkça belli oluyordu. Bana doğru geldi, kendinden geçmiş bir halde ve titreyerek narin çıplak kollarını boynuma doladı ve kekeleyerek şunları söyledi:</p>

    <p>“<em>Armand, I love you so desperately and helplessly, I don’t know what to do, I’m so deeply, so utterly in love with you that I am lost, lost, lost... Say, tell me, do you love me a little bit, too</em>?”<a class="si-noteref epub-type_noteref" href="#f110" id="ref_f110">110</a></p>

    <p>“<em>For heaven’s sake. Miss Eleanor, be careful, somebody might come in... for instance, your mother. How on earth did you manage to escape her? Of course, I love you, sweet little Eleanor! You have such moving collarbones, you are such a lovely child in every way... But now get your arms off my neck and watch out... This is extremely dangerous</em>.”<a class="si-noteref epub-type_noteref" href="#f111" id="ref_f111">111</a></p>

    <p>“<em>What do I care about danger! I love you, I love you, Armand, let’s flee together, let’s die together, but first of all kiss me... Your lips, your lips, I am parched with thirst for your lips...</em>”<a class="si-noteref epub-type_noteref" href="#f112" id="ref_f112">112</a></p>

    <p>“Ellerini yavaşça boynumdan çekmeye çalışırken, “Hayır, sevgili Eleanor, böyle şeyler yapmayalım lütfen,” dedim. “Sanırım çok fazla şampanya içmişsiniz, bir de ben sizi öpecek olursam, o zaman kendinizi büsbütün kaybedersiniz ve hiçbir şekilde mantıklı hareket edemezsiniz. Zenginlikleriyle saygınlık kazanmış Mr. ve Mrs. Twentyman gibi bir çiftin kızları olarak karşınıza çıkan ilk yakışıklı garsona âşık olmanızın doğal bir durum olmadığını daha önce size söylemiştim ve bunun yakışık almayacağı konusunda sizi samimi bir şekilde uyarmıştım. Her ne kadar bu durum sizin doğanızla örtüşüyor olsa da, bu büyük bir yanılgı. Toplumsal kurallar ve ahlaki değerler adına bunu aşmak zorundasınız. Öyle değil mi? Şimdi akıllı ve anlayışlı bir çocuk olun, beni bırakın ve annenizin yanına gidin.”</p>

    <p>“Ah, Armand, bana karşı ne kadar soğuk ve acımasızsınız, hani beni biraz sevdiğinizi söylemiştiniz? Anneme gelince; ondan nefret ediyorum ve o da benden nefret ediyor; ama babam beni sever ve eminim ki, işi oldubittiye bitmişe getirirsek anlayış gösterecektir. Hadi hemen kaçalım, örneğin bu gece ekspres trenine binip İspanya’ya ve oradan da Fas’a kaçalım, bunu size önermek için geldim yanınıza. Oralarda saklanırız, size bir çocuk doğururum ve böylece evliliğimiz perçinlenmiş olur. Torununu kucağına verir dizlerine kapanırsak, <em>daddy</em><a class="si-noteref epub-type_noteref" href="#f113" id="ref_f113">113</a> bizi affeder, bize para verir ve biz de zengin ve mutlu bir çift oluruz... Dudaklarınız!”</p>

    <p>Bu vahşi kız hemen oracıkta benimle yatıp hamile kalmak istiyormuş gibi davranıyordu gerçekten de.</p>

    <p>“Yeter artık, gerçekten de yeter artık, sevgili küçük Eleanor,” dedim ve sonunda yumuşak ama kararlı bir şekilde kollarını boynumdan çektim. “Bütün bunlar çarpık düşler, ben bunlar için yürüdüğüm düz yoldan ayrılıp yan yola sapamam. Davranışınız hiç hoş değil, beni böyle taciz edip kötü bir duruma sokmaya çalışmanız bana olan aşkınızla hiç bağdaşmıyor. Zaten işlerim başımdan aşkın ve sizin gibi bir tatlı beladan başka dertlerim de var benim. Çok bencil bir kızsınız, bunu biliyor musunuz, zaten siz hepiniz öylesiniz, size kızmıyorum, aksine size teşekkür ediyorum ve siz küçük Eleanor’u hiç unutmayacağım. Ama şimdi beni bırakın da lobiye işimin başına döneyim.”</p>

    <p>“Hü hü hü!” diye ağlamaya başladı. <em>“No kiss! No child! Poor, unhappy me! Poor little Eleanor, so miserable and disdained!</em>”<a class="si-noteref epub-type_noteref" href="#f114" id="ref_f114">114</a> Sevimli ellerini yüzüne kapatıp kendini deri koltuklardan birine attı, yürek paralayıcı bir şekilde hıçkıra hıçkıra ağlıyordu. Odadan dışarı çıkmadan önce, yanına gidip onu teselli etmek istedim. Ancak bu iş başka birine kısmet oldu. Zira tam bu sırada birisi içeri girdi; bu herhangi birisi değildi, Nectanhall’lu Lord Kilmarnock’ tu. Üzerinde mükemmel bir gece kıyafeti vardı, yumuşak kuzu derisi mat ayakkabılar giymişti, tıraştan sonra sürdüğü kremle pırıl pırıl parlayan yüzünden öne doğru uzanan kaba burnuyla girdi içeriye. Kafasını omzuna doğru eğmiş, aşağıya düşen kaşlarının altındaki gözlerinden düşünceli düşünceli bakarken, ellerini yüzüne kapatıp ağlayan kızı gördü, onun yanına geldi ve parmağının sırtıyla sevecen bir şekilde yanağını okşadı. Küçük Eleanor gözlerinden akan yaşlarla ve açık ağzıyla şaşkın şaşkın yabancının yüzüne baktı, oturduğu koltuktan fırladı ve bir gelincik gibi cam kapının karşısındaki öteki kapıdan koşarak dışarı çıktı.</p>

    <p>Lord Kilmarnock kızın arkasından düşünceli düşünceli baktıktan sonra, sakin bir şekilde ve bir beyefendi gibi davranarak bana döndü.</p>

    <p>“Felix,” dedi, “kararınızı vermeniz için sürenin sonuna geldik. Ben yarın buradan ayrılıyorum, hem de sabah erkenden. Benimle birlikte İskoçya’ya gelmeniz için eşyalarınızı geceden toplamanız lazım. Kararınız nedir?”</p>

    <p>“Lordum, size en içten teşekkürlerimi sunuyorum ve beni anlamanızı rica ediyorum,” diye yanıt verdim. “Bana iyi niyetle sunduğunuz bu işi becerebileceğimi düşünemiyorum, yürüdüğüm bu yoldan çıkıp başka bir yola sapmamam gerektiğine kanaat getirdim.”</p>

    <p>Bunun üzerine lord, “Sizin yetersizlik diye öne sürdüğünüz şeyi ciddiye almam mümkün değil,” dedi. “Ayrıca buradaki işlerinizin bitmiş olduğu izlenimini edindim,” diye ekledi ve çıkış kapısına doğru şöyle bir baktı.</p>

    <p>Ben de ona yanıt vermek için kendimi topladım:</p>

    <p>“Öyleyse bu işi de tamamlamış olayım ve siz lord hazretlerine iyi yolculuklar dileyeyim.”</p>

    <p>Lord başını öne eğdi ve gözlerime bakmak için kendine özgü bir şekilde ve zorlanarak kafasını yavaşça yeniden yukarı kaldırdı.</p>

    <p>“Felix!” dedi, “hayatınızın en yanlış kararını verdiğinizden korkmuyor musunuz?”</p>

    <p>“İşte ben de bundan korkuyorum lordum ve bu nedenle bu kararı aldım.”</p>

    <p>“Size önerdiğim işin üstesinden gelemeyeceğinizi düşündüğünüz için mi acaba? Çok daha başka şeyler için yaratıldığınız konusunda benimle aynı duyguyu taşımamış olmanıza çok şaşırırdım. Bana hayır diyerek sunduğum işin size ne büyük olanaklar sağlayacağını hesaba katmıyorsunuz. Benim çocuğum yok ve davranışlarımda özgürüm. Sizi evlat da edinebilirim... Bir sabah Lord Kilmarnock ve sahip olduklarının tek mirasçısı olarak uyanabilirdiniz.”</p>

    <p>Bu çok etkileyiciydi. Gerçekten de bütün bombalarını patlatıyordu. Kafamda çeşit çeşit düşünceler dolaşıyordu ama hiçbiri verdiğim hayır yanıtından beni vazgeçirmeye yetmiyordu. Onun bana olan ilgisinin sağlayacağı lordluk kuşkusuz kötü bir lordluk olurdu, insanların gözünde kötü biri olurdum ve beni pek de yüceltecek gücü olmazdı. Ama asıl sorun bu değildi. Asıl sorun, içimdeki dürtünün kararlı bir şekilde bana sunulan kusursuz gerçeğe karşı çıkıyor olmasıydı. Eğer ben bir oğlan çocuğu olarak bir sabah Karl adında on sekiz yaşında bir prens olma kararıyla uyanmış olsaydım, böyle temiz ve büyüleyici düşlere istediğim kadar ve özgürce sarılmış olsaydım, o zaman bu gerçek benim için amacına ulaşmış olurdu; ama uzun burnunu gözüme batıracak gibi sürekli yüzüme bakan bu adamın bana gösterdiği ilgi ve sunduğu teklif uygun değildi.</p>

    <p>İçimde olup bitenlerin beni hangi düşüncelere götüreceğini hızlı bir şekilde özetleyerek ona anlattım ve kararlı bir sesle dedim ki:</p>

    <p>“Yanıtımı iyi yolculuklar dileklerimi tekrarlayarak verdiğim için beni bağışlayın lordum,” dedim.</p>

    <p>Bunu duyunca yüzü sapsarı oldu ve çenesi birden titremeye başladı.</p>

    <p>Onun bu hali karşısında benim de gözlerim kızarmaya, hatta biraz da yaşarmaya başladı, hayır belki de sadece kızarmıştı. Gözlerimin kızarması karşısında hangi zalim bana kızabilir ki? Benimle hangi amaçla ilgilenmiş olursa olsun, ilgi ilgidir, buna minnet duymamak alçaklıktır. Ve ona dedim ki:</p>

    <p>“Ama lordum, ne olur bunu kendinize dert edinmeyin! Burada bana rastladınız ve beni her gün gördünüz ve gençliğimden dolayı bana ilgi duydunuz, bunun için size çok minnettarım; ama bana tesadüfen duyduğunuz bir ilgi bu, aynı ilgiyi bir başkasına karşı da duyabilirdiniz. Lütfen – ne sizi rencide etmek istiyorum ne de bana verdiğiniz değeri küçümsemek istiyorum, benim gibi güzel yaratılmış bir delikanlı ilk defa karşınıza çıkmış olabilir –ki herkes biraz özeldir– ama unutmayın ki, benim gibi milyonlarca yakışıklı delikanlı var. Türünün tek örneği olmamı bir kenara bırakırsak, herkes aşağı yukarı birbirinin benzeridir. Ben bir kadın tanıdım, o sadece genç oğlanlara ilgi duyuyordu, aslında aynı şey sizin için de geçerli. Genç kuşaklar her zaman ve her yerde vardır. Siz şimdi İskoçya’ya geri dönüyorsunuz – orada genç oğlanlar yokmuş da bana ilgi duymaya ihtiyacınız varmış gibi davranmayın! Bildiğim kadarıyla İskoçya’da genç erkekler çıplak bacaklarının üstüne kareli kumaştan etekler giyiyorlarmış, bunları görmek müthiş keyif verici olmalı. Orada yaşayan gençlerin arasından kendinize yakışıklı bir oda hizmetçisi seçebilirsiniz, onunla İskoç diliyle sohbet edebilirsiniz ve sonunda onu evlat da edinebilirsiniz. Bu genç adam lord olabilecek kadar özel becerilere sahip biri olmayabilir ama zamanla öğrenir, ne de olsa o ülkenin çocuğudur. Onun çok sevimli bir delikanlı olacağını tasavvur ediyorum ve şundan eminim ki, onun arkadaşlığı size buradaki rastlantısal karşılaşmamızı tamamen unutturacaktır. Bırakın da bu rastlantısal karşılaşmamız ben de bir anı olarak kalsın, bırakın da bende saklı kalsın. Zira size söz veriyorum ki, garsonunuz olarak size hizmet ettiğim ve puro seçiminizde yardımcı olduğum bugünleri ve benimle paylaştığınız gelgeç hevesinizi her zaman büyük bir saygıyla hatırlayacağım. Söylememe izin verirseniz, sizden daha çok yemek yemenizi rica ediyorum! İnsanın kendisini inkâr etmesi fikrinize gelince; aklı ve zekâsı olan hiç kimse bu konuda size katılmaz, size hak vermez.”</p>

    <p>Onunla böyle konuştum; renkli kısa ceketiyle söylediklerimi başını sallayarak dinlemiş olsa da, bu ona iyi geldi. Ona kendinizi inkâr etmemelisiniz, dediğimde gülümsediği gibi, o narin ve hüzünlü dudakları yine gülümsüyordu. Bu sırada zümrüt yüzüğü parmağından çıkardı – parmağında sık sık gördüğüm ve hayran olduğum bu çok değerli yüzüğü bu satırları yazarken artık ben takıyorum. Yüzüğü parmağıma taktı demiyorum, hayır, o bunu yapmadı, tersine yüzüğü bana verdi, sessizce ve üzgün bir şekilde dedi ki:</p>

    <p>“Bu yüzüğü alın. Onu almanızı istiyorum. Size çok teşekkür ederim. Hoşça kalın!”</p>

    <p>Daha sonra arkasını döndü ve gitti. Bu adamın asil davranışlarını okurun takdir etmesi için ne kadar anlatsam azdır.</p>

    <p>Eleanor Twentyman ve Lord Nectan Kilmarnock’la ilgili olarak anlatacaklarımın hepsi bu kadar.</p>
  </div>

  <div class="si-footnotes html5_section epub-type_footnote">
    <div class="si-footnote html5_aside epub-type_footnote" id="f87">
      <a class="si-backref" href="#ref_f87">87</a><span class="si-footnote-text">. (Fr.) Tamam tamam, iyi. (Ç.N.)</span>
    </div>

    <div class="si-footnote html5_aside epub-type_footnote" id="f88">
      <a class="si-backref" href="#ref_f88">88</a><span class="si-footnote-text">. (Fr.) Beni anlıyor musunuz? (Ç.N.)</span>
    </div>

    <div class="si-footnote html5_aside epub-type_footnote" id="f89">
      <a class="si-backref" href="#ref_f89">89</a><span class="si-footnote-text">. (Fr.) Güzel. (Y.N.)</span>
    </div>

    <div class="si-footnote html5_aside epub-type_footnote" id="f90">
      <a class="si-backref" href="#ref_f90">90</a><span class="si-footnote-text">. (Fr.) Ha şöyle. (Ç.N.)</span>
    </div>

    <div class="si-footnote html5_aside epub-type_footnote" id="f91">
      <a class="si-backref" href="#ref_f91">91</a><span class="si-footnote-text">. (Fr.) Görüşürüz, delikanlı. (Ç.N.)</span>
    </div>

    <div class="si-footnote html5_aside epub-type_footnote" id="f92">
      <a class="si-backref" href="#ref_f92">92</a><span class="si-footnote-text">. (Fr.) Evet, bu sana. (Ç.N.)</span>
    </div>

    <div class="si-footnote html5_aside epub-type_footnote" id="f93">
      <a class="si-backref" href="#ref_f93">93</a><span class="si-footnote-text">. (Fr.) Sırasıyla; hay hay madam, hemen madam. (Y.N.)</span>
    </div>

    <div class="si-footnote html5_aside epub-type_footnote" id="f94">
      <a class="si-backref" href="#ref_f94">94</a><span class="si-footnote-text">. (Fr.) Benim yerime. (Y.N.)</span>
    </div>

    <div class="si-footnote html5_aside epub-type_footnote" id="f95">
      <a class="si-backref" href="#ref_f95">95</a><span class="si-footnote-text">. (Fr.) Boğazına düşkün ayaktakımı (Y.N.)</span>
    </div>

    <div class="si-footnote html5_aside epub-type_footnote" id="f96">
      <a class="si-backref" href="#ref_f96">96</a><span class="si-footnote-text">. (Fr.) Pek de farkında değilmiş gibi görünmüyorsun. (Ç.N.)</span>
    </div>

    <div class="si-footnote html5_aside epub-type_footnote" id="f97">
      <a class="si-backref" href="#ref_f97">97</a><span class="si-footnote-text">. (Fr.) Ne kadar da sevimli dediklerini duydun mu? Sen uzaktaydın, monşer ama ben kulaklarımla duydum. (Ç.N.)</span>
    </div>

    <div class="si-footnote html5_aside epub-type_footnote" id="f98">
      <a class="si-backref" href="#ref_f98">98</a><span class="si-footnote-text">. (Fr.) Demleme ıhlamur. (Y.N.)</span>
    </div>

    <div class="si-footnote html5_aside epub-type_footnote" id="f99">
      <a class="si-backref" href="#ref_f99">99</a><span class="si-footnote-text">. (İng.) Eleanor! Bu delikanlıya bakmaya devam edersen seni odana gönderirim ve otelden ayrılana kadar da yemeğini tek başına yersin! (Ç.N.)</span>
    </div>

    <div class="si-footnote html5_aside epub-type_footnote" id="f100">
      <a class="si-backref" href="#ref_f100">100</a><span class="si-footnote-text">. (Fr.) Kahvaltı. (Y.N.)</span>
    </div>

    <div class="si-footnote html5_aside epub-type_footnote" id="f101">
      <a class="si-backref" href="#ref_f101">101</a><span class="si-footnote-text">. (İng.) Günaydın, Miss Twentyman. İyi uyudunuz mu? (Ç.N.)</span>
    </div>

    <div class="si-footnote html5_aside epub-type_footnote" id="f102">
      <a class="si-backref" href="#ref_f102">102</a><span class="si-footnote-text">. (İng.) Çok az uyudum, Armand, çok az. (Ç.N.)</span>
    </div>

    <div class="si-footnote html5_aside epub-type_footnote" id="f103">
      <a class="si-backref" href="#ref_f103">103</a><span class="si-footnote-text">. (İng.) Acı çekmeyi tercih ederim. (Ç.N.)</span>
    </div>

    <div class="si-footnote html5_aside epub-type_footnote" id="f104">
      <a class="si-backref" href="#ref_f104">104</a><span class="si-footnote-text">. (İng.) Ama siz de bana acı çektiriyorsunuz. (Ç.N.)</span>
    </div>

    <div class="si-footnote html5_aside epub-type_footnote" id="f105">
      <a class="si-backref" href="#ref_f105">105</a><span class="si-footnote-text">. (İng.) Oh, Armand, o zaman birlikte acı çekelim. (Ç.N.)</span>
    </div>

    <div class="si-footnote html5_aside epub-type_footnote" id="f106">
      <a class="si-backref" href="#ref_f106">106</a><span class="si-footnote-text">. (İng.) Seni sevdiğim için! (Y.N.)</span>
    </div>

    <div class="si-footnote html5_aside epub-type_footnote" id="f107">
      <a class="si-backref" href="#ref_f107">107</a><span class="si-footnote-text">. (İng.) Aman Tanrı’m! (Y.N.)</span>
    </div>

    <div class="si-footnote html5_aside epub-type_footnote" id="f108">
      <a class="si-backref" href="#ref_f108">108</a><span class="si-footnote-text">. (Fr.) Fakat hiçbir şey yemediniz, lordum. (Ç.N.)</span>
    </div>

    <div class="si-footnote html5_aside epub-type_footnote" id="f109">
      <a class="si-backref" href="#ref_f109">109</a><span class="si-footnote-text">. (Fr.) Eğer tüm yemekleri geri gönderirseniz şef çok üzülecek. (Ç.N.)</span>
    </div>

    <div class="si-footnote html5_aside epub-type_footnote" id="f110">
      <a class="si-backref" href="#ref_f110">110</a><span class="si-footnote-text">. (İng.) Armand, seni öyle umutsuzca ve çaresizce seviyorum ki, ne yapacağımı bilemiyorum, seni öylesine derin bir aşkla seviyorum ki, kendimi denetleyemiyorum, aşk denizinin içinde kaybolmuş gibiyim... Söyle bana, sen de beni biraz olsun seviyor musun? (Ç.N.)</span>
    </div>

    <div class="si-footnote html5_aside epub-type_footnote" id="f111">
      <a class="si-backref" href="#ref_f111">111</a><span class="si-footnote-text">. (İng.) Tanrı aşkına. Dikkatli olun Miss Eleanor, her an birisi içeri girebilir...örneğin anneniz. Ondan kaçıp bana gelmeyi nasıl başarabildiniz? Tabii ki ben de sizi seviyorum, küçük tatlı Eleanor! Öyle güzel köprücük kemikleriniz var ki, siz her bakımdan çok sevimli bir kızsınız... Ama şimdi ellerinizi boynumdan çekin ve davranışlarınıza dikkat edin... Bu son derece tehlikeli. (Ç.N.)</span>
    </div>

    <div class="si-footnote html5_aside epub-type_footnote" id="f112">
      <a class="si-backref" href="#ref_f112">112</a><span class="si-footnote-text">. (İng.) Tehlikeyi düşünen kim! Seni seviyorum, evet seni seviyorum, Armand, hadi birlikte kaçalım ve birlikte ölelim ama her şeyden önce öp beni... Ah dudakların, dudakların, dudaklarının susuzluğuyla yanıp tutuşuyorum. (Ç.N.)</span>
    </div>

    <div class="si-footnote html5_aside epub-type_footnote" id="f113">
      <a class="si-backref" href="#ref_f113">113</a><span class="si-footnote-text">. (İng.) Babam. (Ç.N.)</span>
    </div>

    <div class="si-footnote html5_aside epub-type_footnote" id="f114">
      <a class="si-backref" href="#ref_f114">114</a><span class="si-footnote-text">. (İng.) Öpücük yok! Çocuk yok! Zavallı ve mutsuz ben! Zavallı küçük Eleanor, aşağılanmış sefil kız! (Ç.N.)</span>
    </div>
  </div>
</body>
</html>