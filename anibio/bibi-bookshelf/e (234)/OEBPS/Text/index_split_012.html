<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="en">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block_20" id="calibre_pb_11">&nbsp;</p>

  <p class="block_21" xml:lang="tr">1</p>

  <p class="block_22">&nbsp;</p>

  <p class="block_16"><span xml:lang="tr">Arada bir, başımı kaldırıp duvarlara baştan aşağı yapıştırılmış olan gazetelere bir göz atmaktan kendimi alamıyordum. Sayfalardan birinde bir fotoğrafla şu başlık vardı: ‘İşgalci Amerikan ordusu My Lai denen yerde büyük bir soykırım gerçekleştirdi.’ Fotoğraf küçük ve bulanıktı, ama birbirinin üzerine atılarak bir yığın oluşturan cesetler yine de seçilebiliyordu.</span></p>

  <p class="block_16" xml:lang="tr">Yeni odamızın duvarlarını gazeteyle kaplamak ve özellikle bu fotoğrafı tam ortaya yerleştirmek beni fazlasıyla huzursuz etmişti. Yine de gazeteyi yırtıp atmamış, yerine başka bir gazete yapıştırmamıştım.</p>

  <p class="block_16"><span xml:lang="tr">Bir de şu yatak örtüsü sorunu vardı. Örtünün üzerine pulluk çeken, iki tane kocaman traktör resmi işlenmişti. Bu dev gibi makinelerin altında uyumayı nasıl başaracaktık?</span></p>

  <p class="block_16"><span xml:lang="tr">Duvarlar Haytz’ın fikriydi; önce duvarları kireçle sıvamama yardım etmeyi önerdi. Ama sonra, Devlet Çiftlik Merkezinden kol unun altında koca bir deste gazeteyle döndü; heyecanla konuşup duruyordu.</span></p>

  <p class="block_16"><span xml:lang="tr">Gazeteleri yere, ayağımın dibine attı: “Kardeş, bak ne yapacağım! Bu duvarların kireçle sıvanamayacağı çok açık; en iyisi onları gazeteyle kaplamak. Amerika’da da duvarların kâğıtla kaplandığını biliyorsundur.”</span></p>

  <p class="block_16"><span xml:lang="tr">Destenin ortasından birkaç sayfayı ayırdı ve yaptığım yatağın üzerine fırlattı. “Günlük Gazete’yi okumak hoşuna gidecektir. Şöyle bir karıştırman için birkaç tane yürüttüm. Oku da eğlen biraz. Öte yandan, yabancıların bizden birşeyler öğrenmeye başladığı anlaşılıyor. Marksist Leninist partilerden biri bizim şu ‘7 Mayıs Politikasını’ yüceltmeye başlamış.</span><sup class="calibre4" xml:lang="tr"><sup class="noteref" id="back_note_19"><a class="calibre5" href="../Text/index_split_036.html#note_19" title="19">19</a></sup></sup> <span xml:lang="tr">Eh, onlar için kolay tabii; karın doyduktan sonra sıra düşünmeye gelir. Hele tarlalara gelip biraz çalışsınlar, işin aslı neymiş anlarlar.”</span></p>

  <p class="block_16"><span xml:lang="tr">Bunun üzerine Haytz çalıştı, bense gazeteleri okudum; sonunda da duvarda işte bu ceset yığını belirdi.</span></p>

  <p class="block_16"><span xml:lang="tr">Yatak örtüsü Taburun bize bir armağanıydı; taburdaki insanlar da bizim gibi ‘çalışma ıslah kampında’ olanlar, ‘çalışma yoluyla eğitilenler’, ‘kitlesel eleştiriye uğrayanlar’ ya da hapse girip çıkmış olanlardı. Bu sınıflardan herhangi birine ait olmayan tek kişi, Koca Ayaklı Düşünür idi. Her aile elli sent bağışlamış, böylece bu küçücük köyde yirmi dolar toplamayı başarmışlardı. Ne kadar büyük, öte yandan ne acınası bir rakam.</span></p>

  <p class="block_16"><span xml:lang="tr">“Hepsini ben ayarladım,” dedi Yaşlı Bayan Ma gururla. Gerekenleri almak için kasabaya kadar yaklaşık yirmi kilometre yol yürümüştü. “Öteki renklerde iş yoktu; en güzeli bu parlak kırmızıydı. Buysa sizin mutlulukla dolup taşacağınıza, bizimse gelecek yıl tombul bir bebeği kucaklayacağımıza işaret!”</span></p>

  <p class="block_16" xml:lang="tr">İşte pulluk çeken traktörler böylece gelip yatağımızın üzerine serildiler.</p>

  <p class="block_16"><span xml:lang="tr">Ama hepsi bu kadar değildi. Düş devam etti. Artık sonuna kadar götürülmesi gerekiyordu. Dünyada herkes için ayrı ama dar bir patika vardır: İlk adımdan sonra adımların birbirini izlemesi gerekir. Bir kez yola çıktıktan sonra gönlünüzce gezinmenize izin verilmez; her iki yandaki duvarlar sizi sıkıştırır, sürekli ilerlemeye zorlar.</span></p>

  <p class="block_16"><span xml:lang="tr">Şiyanciyu ile konuştuğum gün, Haytz’ın evine uğradım. Daha içeri girdiğimi görür görmez, “Kutlarım!” diye haykırdı. “Harika! He Lifang söyledi. Birbirinize çok yakışıyorsunuz: eski yedek parçalardan oluşan yepyeni bir çift.”</span></p>

  <p class="block_16"><span xml:lang="tr">He Lifang onu payladı: “Alay etme. Lao Cang’ımız eski parça değildir; daha önce hiç kullanılmadı ki! Aslını istersen kendisi taze, açılmamış bir gonca!” Haytz’ın arkasından bana göz kırptı.</span></p>

  <p class="block_16"><span xml:lang="tr">Haytz, “İşte sen bu kadar bilirsin,” diyerek karısının kalçasına bir şaplak indirdi. “Erkekler için ‘açılmamış gonca’ deyimi kullanılmaz, ‘bakir oğlan’ demelisin. Zararı yok Lao Cang, sen iyi bir insansın. Şu evleneceğin oyuncak da iyi madde. Bir şeye gereksinimin olursa bana haber ver.”</span></p>

  <p class="block_16"><span xml:lang="tr">Doğruca konuya girdim, ona planımdan, bana neyin gerektiğinden söz ettim.</span></p>

  <p class="block_16"><span xml:lang="tr">“Tamam, daha fazla konuşma!” Avucuyla göğsüne vurdu. “Kao Şueyi ile kendim konuşacağım. Eğer karşı çıkarsa, onu Beijing’deki kardeşlerime, Gençlik Kolumuzun insafına terk ederim. Herifçioğlu eski savaş suçlularının bile salıverildiğinden habersiz.” Çabucak eliyle ağzını kapadı. “Allah kahretsin, bu kez ona küçük bir armağan getirmeyi unuttum. Elimde bir tek şu darı şarabından iki şişe kaldı, belki...”</span></p>

  <p class="block_16"><span xml:lang="tr">“Karısını şişmanlatmak için bir kutu da şekerleme verebilirsin,” diye anımsattı He Lifang.</span></p>

  <p class="block_16"><span xml:lang="tr">“Hey, doğru söylüyorsun. Çabuk, hemen bir kağıt bulup yazmaya koyulalım.. Tamam, bu olur. Bu tanrının cezası mektup kâğıdını Beijing’deki Şidan’dan almıştım. Pekâlâ Lao Cang, işte sana fırça; şuraya otur ve yaz... Yeterince mürekkep var mı? Tamam, şöyle de: ‘Karşı devrimci Cang Yonglin ile cezasını doldurmuş bir tutuklu olan Huan Şiyanciyu, kendi rızalarıyla karşı devrimci bir ekip oluşturmayı kararlaştırmışlardır... “</span></p>

  <p class="block_16" xml:lang="tr">Hep birlikte kahkahaları koyverdik.</p>

  <p class="block_16"><span xml:lang="tr">Sonra ciddileştim, oturup daha önce hiç yazmadığım bir şeyi yazmaya koyuldum: Bir evlilik başvurusu. Dilekçe takılmalarla, şakalarla dolu bir ortamda yazıldı; sanki her şey bir tür şakaydı. Sayfalardan birini aldım; Haytz’ın ileri sürdüğü gibi bir mektup kâğıdı değil, Şidan mağazasının ‘Müşteri Önerileri’ için bastırdığı bir formdu. Kâğıdın arkasını, boş tarafını çevirdim ve bir an durakladım.</span></p>

  <p class="block_16"><span xml:lang="tr">“Haytz, ne dersin, Mao’nun bir özdeyişi ile başlamam daha uygun olmaz mı?”</span></p>

  <p class="block_16"><span xml:lang="tr">“Çok iyi olur. İyi de, hangi özdeyişi yazmalı?” Haytz birden yumruğunu masaya indirdi. “Burjuva Diktatörlüğü türünden birşeyler yaz da, gör gününü; ömrünün sonuna kadar bekâr kal! İşte o zaman seni gerçekten ‘ıslah’ ederler! Sana öyle değişik bir düğüm atarlar ki, bir daha çözemezsin. Siz tanırının cezası ‘Kokuşmuş Dokuzlar’ kendinizi dövmek için hep başkasının kırbacını kullanırsınız zaten.”</span><sup class="calibre4" xml:lang="tr"><sup class="noteref" id="back_note_20"><a class="calibre5" href="../Text/index_split_037.html#note_20" title="20">20</a></sup></sup></p>

  <p class="block_16"><span xml:lang="tr">“Öyle deme; herkes gibi biz de şu ‘Herkese gereksindiği kadar’ sözünü kullanabiliriz pekâlâ. Doğrusunu istersen, şu anda yaptığım da bu. Beni rahatsız etme.”</span></p>

  <p class="block_16" xml:lang="tr">Kalemi aldım, aşağıdaki satırları yazdım:</p>

  <p class="block_2">&nbsp;</p>

  <p class="block_9"><span xml:lang="tr">BAŞKAN MAO’NUN ÖZDEYİŞİ</span></p>

  <p class="block_16"><span xml:lang="tr">‘Sosyalist bir toplum yaratmak denen o yüce amaca hizmet etmek için olumlu unsurları topluma karıştırın, birleşebilenleri birleştirin, olumsuz unsurları olumlu unsurlara çevirmek için elinizden geleni yapın.’</span></p>

  <p class="block_7">&nbsp;</p>

  <p class="block_9" xml:lang="tr">BAŞVURU</p>

  <p class="block_16"><span xml:lang="tr">3 numaralı Tugaya bağlı tarım işçisi Cang Yonglin (erkek, otuz dokuz yaşında, medeni durumu: daha önce hiç evlenmemiş) ile tarım işçisi Huan Şiyanciyu (kadın, otuz bir yaşında, medeni durumu: boşanmış) bu dilekçeyle evlenmek için başvurmaktadırlar. Bu evliliğe her iki taraf da razıdır. Evlendikten sonra kendilerini yeniden yapılandırmayı, Parti Şubesi ve Aşağı Orta Çiftçi Sınıfı tarafından denetlenmeyi, yeniden eğitilmeyi sürdüreceklerine ve sosyalist bir toplumun kurulmasına katkıda bulunacaklarına söz verirler. Tugay Parti Şubesinin ilgisi ve onayı minnetle karşılanacaktır.</span></p>

  <p class="block_29" xml:lang="tr">Saygılarımızla, Cang Yonglin</p>

  <p class="block_29" xml:lang="tr">Huan Şiyanciyu Nisan, 1975</p>

  <p class="block_22">&nbsp;</p>

  <p class="block_16"><span xml:lang="tr">“Hey!” Haytz bir kaligrafi uzmanıymış gibi sayfayı baştan aşağı dikkatle süzdü. “Allah kahretsin! Şuna bir bakar mısın? ‘Minnetle karşılanacaktır’! Vay be! Peki ya özdeyişe ne demeli; duyan da sütten çıkmış kaşık olduğunuzu sanır. Salt bu belge bile senin Parti Sekreteri olmayı hak ettiğini kanıtlıyor. Herifçioğlu onaylamayıp da ne yapacak? Sen burda bekle, gidip onu bulacağım.”</span></p>

  <p class="block_16"><span xml:lang="tr">“Bu kadar acele etme. Nerede oturacaklar, peki?” He Lifang elini uzatmış, kocasını tutup geri çekmişti. “Kao Şueyi ile bu küçük ayrıntıyı da görüşsen iyi olur.”</span></p>

  <p class="block_16"><span xml:lang="tr">Haytz bir dakika kadar düşündü. “Evet, oturulacak yer. Bana kalırsa Yaşlı Bayan Ma’yı da, Cu Ruiçen’i de yerlerinden etmemelisiniz -ikisi de acınacak durumda zaten...”</span></p>

  <p class="block_16"><span xml:lang="tr">“Onlar da aynı odaya taşınsınlar bari,” diye söze karıştı He Lifang.</span></p>

  <p class="block_16"><span xml:lang="tr">“Boşversene! Hayır, başka bir yol bulmalıyız... Hah! Buldum. Kao’dan eski araç gereci doldurdukları şu iki odalı depoyu isteyelim. Tamam mı? Tamam, gidiyorum.”</span></p>

  <p class="block_16"><span xml:lang="tr">Haytz gittikten sonra He Lifang bana baktı, az çok sevecen bir sesle, “Eh, Lao Cang,” dedi. “Huan çocuk doğuramazsa, sakın onu suçlama, oldu mu?”</span></p>

  <p class="block_16"><span xml:lang="tr">“Çocuğu olmayacağını nereden biliyorsun?”</span></p>

  <p class="block_16"><span xml:lang="tr">“Kadınlar hakkında bilmediğim bir şey mi var?” Parmaklarını burnumun önünde şıklattı. “Senin kitaplardan öğrendiğin şeyler benim bildiklerimin yanında solda sıfır kalır.”</span></p>

  <p class="block_16"><span xml:lang="tr">“Çocuk doğurup doğurmaması umurumda bile değil. İşin doğrusu, çocuk sahibi olmaya kesinlikle niyetim yok.”</span></p>

  <p class="block_16" xml:lang="tr">He Lifang bana bakakaldı; afallamıştı.</p>

  <p class="block_22">&nbsp;</p>

  <p class="block_16"><span xml:lang="tr">Sonunda her şey Haytz’ın dediği gibi ‘temizce halledildi’. Ansızın bir yuvaya kavuşmuştum. Üstelik evim çoğu tarım işçisinin evinden iki kat büyüktü. Onlarınki gibi tek odalı değil, iki odalıydı. Terk edilmiş, kırık dökük bir depoydu ama yine de bir iç, bir de dış odası vardı! Haytz’ın bunlara karşılık Kao Şueyi’ye ne verdiğini bilmiyordum.</span></p>

  <p class="block_16"><span xml:lang="tr">Şiyanciyu, yaşadığımız yeri süslerken olağandışı bir yetenek sergiledi. Yiyecek çubuklarının tutamağını nereye çivileyeceğimi, sabunun konacağı küçük rafı nereye yerleştireceğimi, yatak için yükseltiyi nereye kuracağımı, sandıkları elverişli bir mutfak dolabı oluşturacak biçimde nasıl üst üste dizeceğimi, ocağın çevresini nasıl yapacağımı, hem el altında bulunması hem de kirlenmemesi (ve tabii fazla yer kaplamaması) için tencereleri, çanakları, kaşıkları nereye koyacağımı bana gösterdi. Yüz lavabosuyla ayak lavabosunun kullanılmadığı zamanlar nereye kaldırılacağını, çamaşır ipinin nasıl gerileceğini öğretti. Her ayrıntının bir nedeni vardı, daha sonra anlayacağım gibi hepsi de çok geçerli nedenlerdi. Örneğin, şapka kancası giysi kancasının üstüne asılmalıydı; Şiyanciyu giysilerin kirlenmemesi için giysi kancasının altındaki duvara beyaz kâğıt yapıştırdı. Giysilerin üzerine de bir tür örtü örtülünce neredeyse bir dolap elde etmiş olduk.</span></p>

  <p class="block_16"><span xml:lang="tr">İki odanın arasında, üzerindeki sloganlar sayılmazsa hâlâ iyi durumda olan bir kapı vardı. Bir yerlerden bir testere bulduk, kapıyı gizlice tam ortadan kestik; böylece iki tane uzun, kusursuz kanat elde ettik. Kanatlardan birini pencerenin altına koyduk, Huan cilt losyonu şişesini tahtanın üzerine yerleştirdi. Onun yanına da sergileyebileceğim tek malım kondu: Tam takım halinde, ciltli ‘Marks ve Engels’in Eserleri’. Bunlar, dünyaya açıkça gösterilebilecek tek kitaplardı. On sekiz zorlu yıldan sonra, sonunda bir kitap rafına kavuşmuştum. 9.6 milyon kilometre karelik toprağın birkaç metre karesine benim diyebilirdim artık.</span></p>

  <p class="block_16" xml:lang="tr">Rafın üzerindeki losyon şişesi odaya ne bayağı ne de güzel bir görünüm veriyor, yalnızca odanın zarif havasını güçlendiriyordu. O günlerde ürünlerin etiketleri son derece yalındı.</p>

  <p class="block_16"><span xml:lang="tr">Huan kapının öteki yarısını şöyle değerlendirdi: Aynı kalınlık ve uzunlukta dört tane sopa aldı, uçlarını sivriltti, toprak zemine sapladı. Üzerine kapının kalan yarısını yerleştirdi; onun üzerine de bir örtü yaydı. Ansızın ortaya çıkıveren bu yemek masasının görüntüsü odayı adamakıllı evcilleştirmişti. Masamız bütün köydeki ilk ve tek yemek masasıydı.</span></p>

  <p class="block_16"><span xml:lang="tr">Sonra Huan bana, yatak konusunda yeni bir yöntem öğretti. O alışıldık yöntemin, yani kang ile ocağı birleştirmenin yerine, ikisini ayrı odalara koymak konusunda ısrar etti. Önceleri yadırgadım, ama kısa bir süre sonra bu düzenlemenin hiçbir sorun yaratmadığını fark ettim; yalnızca ikisini birleştirmek için biraz daha uzun bir boru kullanmak gerekmişti. En önemli yararıysa küllerin yattığımız yere ulaşmamasıydı. Bu kadar kolaydı da, neden bunu daha önce kimse düşünememişti?</span></p>

  <p class="block_16"><span xml:lang="tr">İki odanın arasındaki kapının eksikliğini hiç hissetmedik; Huan oraya bir çarşaftan bozduğu, beyaz bir perde astı. Çarşaf o karman çorman sloganlardan çok daha iyi duruyordu.</span></p>

  <p class="block_16"><span xml:lang="tr">He Lifang bize vazosuyla birlikte bir demet plastik çiçek armağan etti; vazo iki yıldır ondaydı. He Lifang’ın evindeyken çiçekler pek zavallı görünürdü ama bizim evimizde, sabunlu suyla yıkanınca pırıl pırıl parladılar. Yeni masamızın ortasındaki vazoyu gören He Lifang bunun bir zamanlar kendisinde bulunan şey olduğuna inanmakta zorlandı.</span></p>

  <p class="block_16"><span xml:lang="tr">“Hey, işinizi gerçekten biliyorsunuz!” dedi hayranlıkla. “Sizin elinizde yeniden can buldular sanki.”</span></p>

  <p class="block_16"><span xml:lang="tr">“Senin gibi bir eşin sebze tuzlamayı, turşu kurmayı çok iyi bildiğinden eminim.” Yaşlı Bayan Ma da aramızdaydı; yeni evin onuruna bir parti veriyorduk. “Neler yaptığınızı görmek için bu kış buraya sık sık uğrayacağım.”</span></p>

  <p class="block_16"><span xml:lang="tr">Cu Ruiçen bir iskemlede sessizce oturuyor, şekerleme emiyordu. Herkes er-hu’suyla birşeyler çalması için yalvardı, ama o buna yanaşmadı: “Yakışık almaz, kesinlikle...”</span></p>

  <p class="block_16"><span xml:lang="tr">“Şarkı söylemenin neresi yakışıksızmış?” diye karşı çıktı herkes. Bir tek ben anladım.</span></p>

  <p class="block_16"><span xml:lang="tr">Partinin en gürültülü ânında, Parti Sekreteri Kao Şueyi içeri girdi. “Hey, Huan Şiyanciyu, burada büyük bir iş başarmışsın.” Çevresine bakındı, sonra Huan’a gülümsedi. “Şu eski depo ne kadar da güzelleşmiş.”</span></p>

  <p class="block_16"><span xml:lang="tr">Haytz temiz, yeni masa örtüsünün üzerindeki paketten bir sigara alıp Kao’ya uzattı. “Sekreter, buyrun. Görüyor musunuz, sizin o akıllıca yönetiminiz sayesinde insanlar taşrada kök salmaya, bir çiftliği mesken tutmaya nasıl da gönüllü?”</span></p>

  <p class="block_16"><span xml:lang="tr">“Bugün dilinden bal damlıyor. Her neyse, Huan Şiyanciyu’nun bu mutlu gününde o sigarayı sevinerek tüttüreceğim. Ne de olsa, onu bu çiftliğe getirten benim...”</span></p>

  <p class="block_16"><span xml:lang="tr">Kutlamalarını salt Huan’a yöneltmekte resmi açıdan haklıydı. Huan Şiyanciyu da benim gibi ağır iş cezasına çarptırılmıştı, ama o benim gibi ‘şapkalanmamıştı’. Ben ‘şapkalanmıştım’, bu nedenle de ikili bir kimlik taşıyordum. Sekreter, dereceleri ve sınıfları ayırma konusunda çok titizdi.</span></p>

  <p class="block_16" xml:lang="tr">Huan beyaz çarşaftan yaptığı perdenin yanında duruyordu; gülümsedi.</p>

  <p class="block_16" xml:lang="tr">Tebessümü çok güzeldi.</p>

  <p class="block_22">&nbsp;</p>

  <p class="block_16"><span xml:lang="tr">Parti bitti. Yeni yapılmış yatağın ayakucuna oturdum, bir sigara yaktım. O hâlâ dıştaki odadaydı, geceden kalan kavun çekirdeklerini, şekerlemeleri kaldırıyordu. Zaman zaman kulağıma hafif bir şangırtı çalınıyordu. Ses çok uzaktan, sanki bir düşten geliyordu. Bu, bir eşin sesiydi; başka birinin elinden asla böyle bir ses çıkmazdı.</span></p>

  <p class="block_16"><span xml:lang="tr">Kadın, diye düşündüm: Sözcüğün anlamı sandığımdan çok daha derindi. Bu sözcüğün kendine özgü bir sesi, ruhu, bir çekim alanı, kendi soluğu ve kendi tadı vardı. Kadın dokunduğu her şeye bunları da bulaştırıyordu. Kadın başka yerdeyken bile, bütün bunlar onun çekiciliğini taşıyordu; kadın her şeye erkeği esir alan, büyülü bir güç kazandırıyordu. O aynı anda her yerde, odamızdaki her şeydeydi. Şu sinir bozucu fotoğrafların dışında, buradaki her şeyi o yaratmıştı; bu onun yarattığı bir yaşamdı.</span></p>

  <p class="block_16"><span xml:lang="tr">Yaşamı oluşturan şeyler işte bunlardır: bir yatak, bir yatak örtüsü, kapıdan bozma bir kitap rafı, altına beyaz bir kâğıt yapıştırılmış bir giysi kancası, ‘Kardelen’ marka vücut losyonu. Onun yarattığı bu dünya beni öylesine sarıp sarmalıyordu ki kimliğimi yitiriyormuş duygusuna kapıldım. Beni kesip içime girmişti, tıpkı tahta kapıyı testereyle ikiye bölüşümüz gibi. Beni tam ortadan ikiye bölmekle, geçmişimi kesip atmıştı.</span></p>

  <p class="block_24"><span xml:lang="tr"><br class="calibre6" />
  2</span></p>

  <p class="block_22">&nbsp;</p>

  <p class="block_16" xml:lang="tr">Dış odadaki lambayı söndürdü, perdeyi yana çekip içeri girdi.</p>

  <p class="block_16"><span xml:lang="tr">“Uykun mu geldi?” diye sordu gülümseyerek. Yıllardır birlikte yaşıyormuşuz gibi bir hali vardı.</span></p>

  <p class="block_16"><span xml:lang="tr">“Yo, pek sayılmaz,” dedim. “Ya sen? Yatağı hazırlayayım.”</span></p>

  <p class="block_16"><span xml:lang="tr">“Gerek yok. Yetişkin bir adamın yatak yaptığı nerede görülmüş?” Kang’ın üzerine çıktı, becerikli elleriyle örtüleri topladı. “Sen dışarı çıkıp yıkan; suyunu hazırladım bile.”</span></p>

  <p class="block_16"><span xml:lang="tr">Böylece iki şeyi öğrenmiş oldum: Birincisi şu andan sonra yatakla uğraşmam gerekmeyeceği, ikincisiyse ‘yıkanmanın’ bir sonraki şey için bir ön hazırlık olduğuydu.</span></p>

  <p class="block_16"><span xml:lang="tr">Yıkanıp dönünce, çoktan yatağa girmiş, uyukladığını gördüm. Ne kadar çabuk! Ne yapacağıma karar vermek oldukça zordu. Kang’ın üzerinde yalnızca bir tek yorgan vardı, ama baş tarafa iki yastık yerleştirilmişti. Bu yastıklardan birinin üzerinde bir kadın başının bulunması öyle alışılmadık bir şeydi ki. Yanıbaşımda yatan kişi bir erkek değil, bir kadın olacaktı. Bu kadınla yan yana uyuyacaktık. Kimse içeri girip bize karışmayacaktı; işin doğrusu bu durumu benden başka yadırgayan yoktu. Bu iş için uygun bir düzen, bir olaylar dizisi bulunmalıydı... Zaman kazanmak için bir sigara yaktım.</span></p>

  <p class="block_16"><span xml:lang="tr">“Hâlâ sigara mı içiyorsun?” Azarlamıyor, yalnızca soruyordu.</span></p>

  <p class="block_16"><span xml:lang="tr">“Henüz uyuyabileceğimi sanmıyorum.” Özür dilercesine güldüm. “Çok heyecanlıyım da.”</span></p>

  <p class="block_16" xml:lang="tr">O da gülmüş olmalıydı, ama herhangi bir ses duymamıştım.</p>

  <p class="block_16"><span xml:lang="tr">“Şiyanciyu, neden benimle evlenmek istedin?” Kang’ın bir kenarına iliştim; soruyu sorarken doğruca ona baktım. Gözlerini yukarıya, çatı kirişlerine dikmişti, bir dakika kadar sustu. Sonra, sordu: “Sen benimle neden evlenmek istedin?”</span></p>

  <p class="block_16"><span xml:lang="tr">“Sekiz yıl öncesini anımsıyor musun? Kamışların arasında...?”</span></p>

  <p class="block_16"><span xml:lang="tr">Bunun üzerine güldü, örtünün sarsıldığını hissettim. “Ah, onu hâlâ anımsıyor musun?”</span></p>

  <p class="block_16"><span xml:lang="tr">“Elbette anımsıyorum! Hiç aklımdan çıkmadı ki!”</span></p>

  <p class="block_16"><span xml:lang="tr">“Bense çoktan unuttum.” Sözümü kesmiş, sertçe konuşmuştu. Unutmuştu! Unutmuş olamazdı; yine de yüreğim burkuldu.</span></p>

  <p class="block_16"><span xml:lang="tr">“Hayır, unutmadın. Unutsaydın, beni görür görmez kim olduğumu nasıl anlardın?”</span></p>

  <p class="block_16"><span xml:lang="tr">“Gel, hadi yatağa gel,” dedi tatlılıkla; sesi şimdi sabırsızdı. “Bunları konuşup durmanın ne yararı var? Artık birlikte olduğumuza göre, bundan sonra nasıl yaşayacağımızı düşünelim.”</span></p>

  <p class="block_16"><span xml:lang="tr">“Nasıl yaşayacağımızı mı?” Soyunmaya başladım, biraz utanıyordum. Söyleyecek milyonlarca şey bulabilir, milyonlarca duygusal sözcük fısıldayabilirdim, oysa elimden gelen tek şey onun emirlerine uymaktı.</span></p>

  <p class="block_16"><span xml:lang="tr">“Evet, günlerimizi nasıl geçireceğimizi.” Sırt üstü yatıyordu, bedeni dümdüzdü. “ikimizin aylığı birleşince rahatça geçinebiliriz. En azından dışardaki moruklardan çok daha iyi durumda olacağız. Ah o kadınlar; o düşük çenelerinden başka hiçbir şeyleri yok. Beceriksizler. İçlerinden birine bile saygı duymuyorum.”</span></p>

  <p class="block_16"><span xml:lang="tr">Sesine ansızın küçümseyen bir tını gelmişti. Şu andan sonra yaşamının tek amacı ‘günleri geçirme’ konusunda onlarla yarışmaktı sanki. Bu çekişmeyi de ne pahasına olursa olsun kazanmaya kararlıydı.</span></p>

  <p class="block_16"><span xml:lang="tr">Kadınlar, ah kadınlar! Sizi yavaş yavaş anlayacaktım. Gömleğimi, pantolonumu çıkarmıştım, yanına oturdum, sırtımı duvara yasladım. Sigaramı bitirmek, bu süreyi uzatmak istiyordum. Bu, insanın yaşamında uzatmaya değecek bir andı. Burada, yanımdaydı. Uzun, siyah bir saç kümesi yumuşak, beyaz bir yastığın üzerine kıvrılmıştı. İki parlak göz sınırlı, dar bir boşluğa bakıyordu. Bu boşluğu zihninde güzel imgelerle mi dolduruyordu? Siyah gözlerini ileriye dikmişti; bu gözlerde umut, beklenti, ince hesaplar vardı. Gözlerini bir noktaya dikmişti, benim gibi o da bekliyordu, onun da yaklaşan buluşmaya hazırlanır gibi bir hali vardı. Bedeninin dış çizgileri yatak örtüsünün altında iyice belirgindi. Demir pullukların kaba sabalığı göğüslerinin dolgun kıvrımlarıyla ve küçük göbeğiyle gülünç bir karşıtlık oluşturuyordu. Sınırsız bir esnekliği olan bir kadındı, her ağırlığı rahatça kaldırabilirdi. İmge gerçek olmuştu. Düşlerimin, onun asla denetleyemediği düşlerimin rengi silinmişti. Gerçekliğin beni etkilemek için çok daha büyük, bir gücü olduğunu anladım. “Gel,” dedi.</span></p>

  <p class="block_16"><span xml:lang="tr">Örtüyü tutup aşağıya doğru sıyırdım; karşımda tam da kamışların arasında gördüğüm şey, o güzelim beden duruyordu.</span></p>

  <p class="block_22">&nbsp;</p>

  <p class="block_16"><span xml:lang="tr">“Aşırı heyecandan olabilir.”</span></p>

  <p class="block_16" xml:lang="tr">Utancımı, yılgınlığımı gizlemek için, öylesine konuşmuştum.</p>

  <p class="block_16"><span xml:lang="tr">Kurtulmak için vargücümle mücadele ettiğim, fokur fokur kaynayan bir bataklıktı bu; bir volkanın görkemli, korkutucu, kızgın lavlarıydı; yapışkan kollarını duvardan ansızın uzatan, çok güzel bir ahtapottu, kollarıyla beni sarıyor ve aşağıya çekmeye çalışıyordu; beyaz mercana tutunmuş, donuk donuk titreşen bir süngerdi, bedenimdeki sıvıları emmeye hazırlanıyordu; bir çocuk masalındaki devin bahçesiydi; halk öykülerinin en eskisi, aynı zamanda en yenisi, en çekicisiydi... İnsanoğlunun ilk savaşımı erkekle erkeğin ya da erkekle canavarın arasında geçmemişti. İlk savaşım erkekle kadının arasındaki savaşımdı. Hiç azalmayan, hala süren bir savaşımdı bu. ‘Bunun için yalnızca güç değil, canlı bir ruh da gerekiyordu: dengeyi bulmak, birliğe, uyuma ulaşmak, bir yandan kendi özünü korurken hır yandan da bütünlüğe varmak için duyguların ve az çok, tanrı vergisi bir sanat duyusunun kullanılması gerekiyordu.</span></p>

  <p class="block_16"><span xml:lang="tr">Ben bu savaşımda başarısızlığa uğramıştım. Üstelik bireyselliğimi ve bağımsızlığımı da yitirmiştim.</span></p>

  <p class="block_16"><span xml:lang="tr">Az önce banyodan çıkmışım gibi, bedenim tere batmıştı. Öte yandan, tuhaf ama tabanlarım buz gibiydi. Bir süre kesik kesik soluduktan sonra, güçbela konuşabildim: “Biraz su içmeliyim.”</span></p>

  <p class="block_16"><span xml:lang="tr">“Senden hiç hayır yok! Daha yapman gereken bir sürü şey var!”</span></p>

  <p class="block_16"><span xml:lang="tr">Yine de yataktan çıktı, bana bir bardak su doldurmaya gitti. Su maşrapaya gürültüyle çarpıyor, onunla zıtlaşırcasına bir tür madeni çınlama çıkarıyordu.</span></p>

  <p class="block_16"><span xml:lang="tr">“Al!” Maşrapayı bana uzattı. Karanlıkta maşrapanın kulpunu tuttum, öteki elimle de onun koluna yapıştım.</span></p>

  <p class="block_16"><span xml:lang="tr">“Üzgünüm,” dedim. Onu yanıma çekmek istedim, ama o kolunu kurtardı. Yeniden yatağa tırmandı, örtünün altına girdi.</span></p>

  <p class="block_16"><span xml:lang="tr">“Üzülecek ne var ki? Gelecek sefer yeniden deneriz.” Yüzünü göremiyordum, ama sesi buz gibiydi.</span></p>

  <p class="block_2">&nbsp;</p>

  <p class="block_9" xml:lang="tr">***</p>

  <p class="block_7">&nbsp;</p>

  <p class="block_16"><span xml:lang="tr">Bundan sonraki birkaç günü fazlaca konuşmadan geçirdik. Bu günlerde iyi kötü bir mutluluk bulmaya çalıştım. Yemeğimi pişiren biri vardı; son on sekiz yıldır karnımı doyurduğum kalabalık yemekhanelerden kurtulmuştum! Her akşam atları ahırlarına soktuktan sonra, iki odalı evime dönünce yemeğin, güzel masamızın üzerinde beni beklediğini görüyordum. Tabağın içindeki şey her ne kadar bir gün önceki yemeğin aynısı olsa da, Huan ona yeni tatlar, yeni renkler katmayı beceriyordu. “Böyle yemeyi sürdürürsen,” dedi, “tayınımız yetmeyecek.” Bunu daha çok yemem için beni yüreklendirdiği biçiminde yorumladım.</span></p>

  <p class="block_16"><span xml:lang="tr">Evimizin önündeki küçük, dört köşe araziyi temizlemiş, düzeltmiştim. Üç yanında uzun otlar boy atmıştı; otlar kehribar bir duvar gibi günbatımını, sonra da ayın ışığını yansıtıyordu. Karnımı doyurduktan sonra dışarı çıkar, orada oturup derin düşüncelere dalardım.</span></p>

  <p class="block_16"><span xml:lang="tr">Evlendiğimiz gün kasabaya bisikletiyle Anhui’li bir adam gelmişti; yavru ördek satan, seyyar bir satıcıydı. Huan dört tane civciv seçti, bu tüylü, sarı yaşam parçacıklarını avucuna alıp, mutlulukla mırıldandı: “Umarım hepsi de dişidir.” Aynı gün bir de kedimiz oldu: Koca Ayaklı Düşünür bizim depodan bozma odaların büyük bir olasılıkla fare kaynadığını söyleyerek, bize memeden yeni kesilmiş bir kedi yavrusu getirdi. Gri üzerine beyaz çizgili, yerinde duramayan, minicik bir yaratık. O küçük toprak parçasında oynuyor, ördekler gıdakladıkça o da miyavlıyor, yeni yuvasına hızla alışıyordu. Birdenbire tam bir aile oluvermiştik; yeni bir yaşamın başladığını ben bile hisseder olmuştum.</span></p>

  <p class="block_16"><span xml:lang="tr">Huan’ın bana karşı takındığı sözde alçakgönüllülük canımı sıkıyordu. İlgisinin altında bir acıma gizliydi, gülümseyişi doğal değildi. Onun karşısında aşağılık duygusuna kapılıyordum. Buysa beni sinirlendiriyordu; kendi kendime mutluluğun gerçekte yalnızca karnını doyurmak, daha iyi bir yerde uyumak olup olmadığını soruyordum. Yalnızken hissettiğim hoşnutluğu bile yitirmiştim. Eski görüntüler hâlâ oradaydı -günbatımında batan güneş, uzak doruklardaki bulutlar, rüzgârın kabarttığı kıvırcık tüyleriyle o bilge koç, yuvaları at arabalarının dingilleri ve sürücülerin kırbaçları tarafından bozulan, sabırlı hayvanların deşelediği, yola konması çok uzun süren toz. Hepsi de şimdi ağır bir andante oluşturuyor, ölçülü ritmi bana yeni, ağrılı bir sızı veriyordu.</span></p>

  <p class="block_16"><span xml:lang="tr">Her gece yanımda bir o yana bir yana dönüp duruyordu. Arenaya salıverilmiş bir yabanhayvanı gibiydi, harekete geçmemi bekliyordu. Övünçle ve kavgaya hazır bir halde, saldırmamı, onu altetmemi bekliyordu. Oysa buna gücümün yetmeyeceğini daha o ilk gece anlamıştım.</span></p>

  <p class="block_16"><span xml:lang="tr">Belki de bir tür ruhsal tıkanmaydı! Bunaltıcı havayı dağıtmak için pek çok yol denedim. Bir gün onun yokluğundan yararlanıp birbirine geçmiş ceset yığınının üzerine başka bir sayfa yapıştırdım. Traktörlü örtüyü yeni bir örtüyle değiştirdim, traktörün çok sıcak olduğunu öne sürdüm. Cesetleri ve traktörü uzaklaştırmanın dışında başka ne yapabilirdim? Korkudan felç olmuş bir durumda, ‘bir dahaki seferi’ bekliyordum.</span></p>

  <p class="block_16"><span xml:lang="tr">Birkaç gece sonra, yatakta yatarken elimi tuttu ve yavaşça yabancı sularda yönlendirmeye koyuldu. Elimi fırtınalı bir denizdeki küçük bir tekne gibi kullanıyor, onu kendi ülkesinin kıyılarında yüzdürüyordu. Ilık dalgalar bir kabarıp bir inerken, okyanusun derinliklerinden gelen titreşmeyi hissettim. Tirtir titreyerek yeni keşiflerde bulundum: Şurada sıcacık bir buğuyla kaplı bir tepecik, burada yumuşak, nemli bir kara parçasına dökülen bir çağlayan. Mantıklı kavramları tanımlayacak sözcükler yoktu. Buraya kaosun o en ilkel biçimi egemendi. Biz biçimden yoksun iki protoplazma parçasıydık; bedenlerindeki incecik tüyleri titreten amiplerdik. Varolan her şey küçük sinir topaklarından yayılıyor, siniruçları bedenime elektrikli dalgalar gönderiyordu...</span></p>

  <p class="block_16" xml:lang="tr">Başım fena halde zonklamaya başladı.</p>

  <p class="block_16"><span xml:lang="tr">“Hasta mısın?” Soruyu sorarken, soluğunu bırakmış, beni iteklemişti.</span></p>

  <p class="block_16"><span xml:lang="tr">“Bilmiyorum..” Şiddetle zonklayan şakaklarımı ovdum. “Daha önce, hiç...”</span></p>

  <p class="block_16"><span xml:lang="tr">“Bu işi daha önce hiç yapmadın mı?”</span></p>

  <p class="block_16"><span xml:lang="tr">“Hiç.” Kesik kesik soluyarak ekledim: “Gerçekten, hiç.”</span></p>

  <p class="block_16"><span xml:lang="tr">Doğrulup oturdu, yatak örtüsünü ansızın fırlattı. Örtünün altı bir buhar banyosu kadar ısınmıştı; birden ferahladığımı hissettim.</span></p>

  <p class="block_16"><span xml:lang="tr">“Yani daha önce de beceremediğini mi söylemek istiyorsun, yoksa yalnızca...”</span></p>

  <p class="block_16"><span xml:lang="tr">“Hayır, öyle değil.” Kendimi tanık sandalyesindeki bir sanık gibi hissettim, kendimi savunmaya başladım. “Nedeni karşıma hiç fırsat çıkmamasıydı; uygun bir ortam hiç oluşmadı.”</span></p>

  <p class="block_16"><span xml:lang="tr">“Öyleyse,” dedikten sonra durakladı. “Bu konuyu açmak istemezdim, ama ya sekiz yıl önceki olay?”</span></p>

  <p class="block_16"><span xml:lang="tr">“Sekiz yıl önce... “ Düşüncelerimi bir türlü toparlayamıyordum, ama toparlasaydım bile bunu açıklamanın bir yolu yoktu. Kendim bile anlamıyordum.</span></p>

  <p class="block_16"><span xml:lang="tr">Kang’ın üzerinde yuvarlanıp ayağa kalktım; rafın üzerindeki sigara paketine uzandım. “Bana da versene,” dedi birden.</span></p>

  <p class="block_16"><span xml:lang="tr">Karanlıkta iki alev parladı, hemen ardından da söndü. Geriye karanlıkta kor gibi yanan iki parlak yıldız kalmıştı. Sigarayı yarısına kadar içtikten sonra, şöyle dedim: “Bana kalırsa nedeni, kendimi çok uzun zamandır engellemiş olmam.”</span></p>

  <p class="block_16"><span xml:lang="tr">“Engellemek mi? Ne demek şimdi bu?” Sigarasını hırsla içiyordu, sözcükleriyse tükürür gibi söylemişti.</span></p>

  <p class="block_16"><span xml:lang="tr">“Engellemek... yani bastırmak, kendini tutmak.”</span></p>

  <p class="block_16"><span xml:lang="tr">Alaycı bir kahkaha patlattı. “Sözcük bilgin de müthiş doğrusu!”</span></p>

  <p class="block_16"><span xml:lang="tr">Aldırmadım, sözümü sürdürdüm. “Çalışma kamplarında insanların sürekli nelerden konuştuğunu sen de bilirsin. Ama akşamları onlar konuşurken ben duymazdan gelir, başka şeyler düşünürdüm. Bekârlar yatakhanesinde de aynı şey oldu; ötekiler açık saçık şakalar yaparken ben kitap okur, siyasal sorunları düşünürdüm. İşte böyle kendimi tuta tuta sonunda yeteneğimi yitirdim.” Bir sonraki cümleyse beni bile inandıramadı: “Belki zamanla düzelir.”</span></p>

  <p class="block_16"><span xml:lang="tr">“Peki onca düşünmenin sana ne faydası oldu? Kitap okumak sana ne kazandırdı? Düşünmek, okumak ha! Bunların ne yararı var?”</span></p>

  <p class="block_16"><span xml:lang="tr">“İnsanların beyni vardır, dolayısıyla düşünmek zorundadırlar. Yaşamlarımızın sonsuza kadar böyle sürüp gideceğini mi sanıyorsun? Yurdumuz hep böyle mi kalacak ?”</span></p>

  <p class="block_16"><span xml:lang="tr">“Sus artık. Durmadan konuşup duruyorsun, başka hiçbir şey beceremiyorsun.” Sigarasını toprak duvarın dibine fırlattı, izmarit karanlıkta kırmızı bir kemer çizdi. “Düşünen, okuyan bir sürü insan var, ama onlar senin gibi iktidarsız değil. Ömürlerinin yarısını ilahi okuyarak geçiren yaşlı keşişler olduğunu duydum -onlar da daha önce bir kadınla birlikte olmamışlar, ama bir kadının üzerine çıktıkları an ne yapacaklarını biliyorlar. ‘Otuzunda bir kurtsun, kırkında bir kaplan,’ deyişini hiç duymadın mı? Şu anda bir kaplan olman gerekiyordu. Beni kandıramazsın; bence senin sorunun doğuştan.”</span></p>

  <p class="block_16"><span xml:lang="tr">Birden içimi ona karşı düşmanca bir duygu kapladı. “Eh, sen bu konuda oldukça deneyimlisin elbette.” Kazanamamıştım; hem onun bedeni hem de kendi bedenim, benim düşmanımdı artık. “Daha sekiz yıl önce, ıslah kampında bile senin aklın fikrin bundaydı!”</span></p>

  <p class="block_16"><span xml:lang="tr">“Geçmişi neden deşeleyip duruyorsun? Sen sakat birisin! Yarım bir erkeksin!” Sözlerim hedefi tam ortadan vurmuş olmalı ki öfkesi iyice arttı. “Sekiz yıl önce... hah! O gün en küçük bir hamle yapsaydın, seni derhal Takım Lideri Wang’a ihbar edecektim. İşte o zaman görürdün gününü! Benim tek amacım, olumlu puan toplamaktı! Sense seni düşündüğümü, seni sevdiğimi sandın. Yere işe, sonra da o pis birikintide kendine bak.”</span></p>

  <p class="block_16" xml:lang="tr">İmgeyle gerçeklik birbirinden bütün bütüne ayrıldı.</p>

  <p class="block_24"><span xml:lang="tr"><br class="calibre6" />
  3</span></p>

  <p class="block_22">&nbsp;</p>

  <p class="block_16"><span xml:lang="tr">Birden kendimi atımla birlikte çamurlu bir çukura batmış buldum. ‘101 Numaralı’, benekli, yaşlı, kır beygirdi bu. Gizli bir bataklığa önce ön toynakları girmiş, bunu kafasıyla bedeni izlemişti. Arka toynakları içgüdüsel bir biçimde bedeninin ön kısmını kaldırmaya çalışıyor, ama çırpındıkça daha derine batıyordu.</span></p>

  <p class="block_16"><span xml:lang="tr">Kırbaçla vurarak, butlarını üzengilerimle tekmeleyerek atı harekete geçirmeye çalıştım. Başını kaldırmış, kulaklarını dikmişti, sırtında oturuyor olmama karşın açılmış gözlerinin yuvalarında dönüp durduğunu görebiliyordum. Dört bileği de çamuru dövüyor, battığını hissettikçe çılgınca debeleniyordu.</span></p>

  <p class="block_16"><span xml:lang="tr">Onu daha fazla kırbaçlamanın yararı yoktu. Sırtından yere, ot bürümüş kıyıya atladım, durumu gözden geçirdim. Kanaldaki bir gediğin oluşturduğu, otla kaplı, yumuşak bir çukura farkında bile olmadan düşüvermiştik. Gerçi gedik onarılmıştı, ama gedikten hala incecik bir su sızıyor, yanısıra birikmiş kumla çamuru da taşıyordu. Zaman geçtikçe bambulardan, uzun sukamışlarından oluşan bir tabaka suyun yüzeyini kaplamış, güvenilmez çamurun sağlam bir zemin gibi görünmesine yolaçmıştı. Böylesi doğal tuzaklardan kaçınmak için gözümü dört açardım, ama bugün aklım başka yerde olduğu için tuzağa düşmüştüm.</span></p>

  <p class="block_16"><span xml:lang="tr">Akşam olmuştu, atları ahıra geri götürüyorduk. Batmakta olan güneşin güçlü son ışınları, ağaçlara, toprağa bir yanıp bir sönen, altın bir ışıkla vuruyordu. Uzaktan uzağa görünen bataklığın minicik dalgaları bu ışınları yakalıyordu. Akşamın serin soluğunu yeni yeni hisseden kurbağalar ve karakurbağalar vıraklamaya başlamışlardı. Budala’nın durdurduğu öteki hayvanlar başlarını çevirip bize baktılar, bize şöyle der gibiydiler: “Hey, orada ne yapıyorsunuz kuzum? Ahıra dönme vakti -bir dakikaya kalmaz sivrisinekler saldırmaya başlar!”</span></p>

  <p class="block_16"><span xml:lang="tr">“Hey!” diye seslendim Budala’ya. “Sen ötekileri geri götür. Buradan kurtulunca sana yetişirim. Beni bekleme; burdan çıkmak biraz zaman alacağa benzer.” Bir an, onu Şiyanciyu’yu göndermeyi ve gecikeceğimi söylemesini tembihlemeyi düşündüm, ama hemen ardından onun konuşmadığını anımsadım.</span></p>

  <p class="block_16"><span xml:lang="tr">Konuşmuyordu ama anlıyordu. Kırbacını şaklattı, atlarla birlikte köye doğru yollandı.</span></p>

  <p class="block_16"><span xml:lang="tr">Onlar gidince, çevremdeki topraklara derin bir sessizlik çöktü. Yaşlı beygir acınası, sızlanan bir inilti koyverdi; bana diktiği iri, kederli gözlerini kırpıştırdı. Sonra başını sukamışlarına değecek kadar eğip emirlerimi bekledi. Sivrisinekler başımın çevresinde dönüp durmaya, uğursuzca vızıldamaya başladılar; kanalın kıyısına oturdum, bir sigara yaktım.</span></p>

  <p class="block_16"><span xml:lang="tr">Başımın üstünden bir karga sürüsü geçti; dağlardan dönüyorlardı. Tarlanın uzakça bir köşesinde, gri bir yabantavşanının hopladığını gördüm. Sazların, ağaçların, yabantavşanının, kır beygirin ve bedenimin gölgeleri uzadı; her şey yere yorgun argın uzanıvermişti. Dünya pes perdeden, görkemli bir ezgi çalıyordu sanki. Sigaramın dumanı bile çevreye dağılmıyor, doğruca havaya yükselerek hiçliğe karışıyordu.</span></p>

  <p class="block_16"><span xml:lang="tr">Birden, beygirin eğerini çıkarmam gerektiğini akıl ettim; bir sonraki deneme için olanca gücünü toplamalıydı. Sigara dudaklarımdan sarkarken, ayaklarımı sağlam topraktan ayırmaksızın öne doğru uzandım ve çakımla eğerin kayışlarını kestim. Sonra, çukura yuvarlanmamak için dikkatle eğeri kaldırdım. Burnuma at terinin o güçlü, tanıdık kokusu çarptı. Eğeri yere bıraktım, üzerine oturdum ve beygirin iyice dinlenmesi için bir süre bekledim.</span></p>

  <p class="block_16"><span xml:lang="tr">Beş sigara sonra, ortalık kararmaya başladı. Atın yelesini parmaklarımla taradım, kıllara yapışan dikenleri ayıkladım, sonra da aynı şeyi bana doğru salladığı kuyruğunda yineledim. Beklenmedik, küçük bir esinti, kıyıya sarkmış söğüt dallarının uçlarının çevresinde gümüşsü bir ruh gibi döndü. Kanaldaki eski gediğe ulaşınca uzun kollarını uzatıp beni ve atı gıdıkladı.</span></p>

  <p class="block_16"><span xml:lang="tr">Yaşlı beygir, ruhu kibarca selamlamak istercesine kafasını kaldırdı, sonra indirdi. Harekete geçme vakti, diye düşündüm; kendime yol açabilmek için sukamışlarının bir bölümünü kestim.</span></p>

  <p class="block_16"><span xml:lang="tr">“Pekâlâ dostum, kasları biraz çalıştıralım artık,” dedim. “Kuyruğundan tutacak ve seni omuzumla arkadan iteceğim. Tıpkı o düzlükteki donmuş hendeğe battığın günkü gibi; anımsadın mı? Hadi bakalım!”</span></p>

  <p class="block_16"><span xml:lang="tr">Beygirin gür kuyruğu ele sert bir odun parçası gibi geliyordu. Bu kuyruğun etten ve kandan oluştuğuna inanmak güçtü. Bir, iki, üç! Omuzumla itiyor, bir yandan da dağ botlarımın demir çivili tabanlarıyla atın kıçına vuruyordum. Ne yapması gerektiğini anlamış gibiydi, çabama ayak uydurdu, hızla yekindi. Ayaklarının altındaki kaygan çamur, toprağa gömülmüş ve sarsıntının etkisiyle ansızın uyanmış bir ruh gibi inliyordu. Yukarı aşağı, ileri geri devindik; aynı şeyi bir yekinip bir durarak neredeyse yirmi kez denedik. Biz yüklendikçe, otları ayaklarımızla ezdikçe çamur erir, yapış yapış bir sıvıya dönüşür gibiydi. Sonunda yenildiğimizi kabullenmek zorunda kaldık. Kır beygir, acınası durumunun farkında olduğunu göstermek istercesine denemekten vazgeçti.</span></p>

  <p class="block_16"><span xml:lang="tr">Harcadığı çabanın etkisiyle hırıl hırıl soluyarak başını yine sukamışlarına doğru eğdi. Yüzümdeki teri sildim, kıyıya çömeldim, gömleğimle kendimi yelpazelemeye başladım. Ne yapacağız? Hey dostum, geceyi burada mı geçireceğiz?</span></p>

  <p class="block_16"><span xml:lang="tr">Karanlık manzarayı çoktan birbirine katmış, tarlaları, dağları, ağaçları eritip birleştirmişti. Görünürde tek bir ışık yoktu. Gecenin o gizemli havası yeryüzünü kaplamıştı.</span></p>

  <p class="block_16"><span xml:lang="tr">Ansızın, yanıbaşımda bir ses duydum: Yabancı, ama aynı zamanda da tuhaf bir biçimde tanıdık bir ses. “Hey, çok kaygılanmış gibi rol yapma. İnsanoğlu gerçekten üç kâğıtçı.” Yaşlı beygir konuşurken başını kaldırmış, tek gözünü bana dikmişti: “Eve gitmek hiç içinden gelmiyor, tıpkı benim gibi. Evleneli daha bir ay oldu ama karınla yatakları şimdiden ayırdınız bile. Yalan mı? Korkuyorsun; tıpkı benim koşumlardan korkmam gibi, sen de gecelerden korkuyorsun.”</span></p>

  <p class="block_16"><span xml:lang="tr">Öyle şaşırmıştım ki havaya sıçradım ve soğuk, nemli otlara kıçüstü oturdum. “Konuşabiliyor musun?”</span></p>

  <p class="block_16"><span xml:lang="tr">“Ha, ha!” Gırtlaktan gelen bir sesle güldü. “Şu haline bak, ödün koptu! Bizim ahırın hemen karşısında bir hoparlör bulunduğunu unuttun mu? Ayrıca dünyaya geldiğimden beri, koca harfli posterleri yiyip duruyorum -tadı biraz mürekkepli tabii, ama yine de sebze liflerinden yapılmış. Şu sorumsuz seyislerin bize zorla yedirmeye çalıştığı yabanotlarından bin kat iyi. Bütün bunlar birleşince, dilbilimin benzeri görülmemiş bir gelişme gösterdiği bir çağda yaşadığımı keşfettim. Siz insanlar pek çok bakımdan gerilemiş olabilirsiniz, ama dil oyunlarında birer uzman olduğunuz kesin. Dedikleri gibi: ‘Sülüğenin çevresinde dolanan, kırmızıya boyanır, mürekkebin yanından ayrılmayansa siyaha.’ Böylesine uzun bir ıslah döneminden sonra konuşmam çok doğal!”</span></p>

  <p class="block_16"><span xml:lang="tr">İnanmazlıkla haykırdım: “Buna inanmıyorum!”</span></p>

  <p class="block_16"><span xml:lang="tr">“Siz insanların sorunu da bu zaten; değiştirmeniz gereken, gerçek bir kusur. Bizden sessizliği ve olayları nesnel, eleştirel bir gözle değerlendirmeyi öğrenmelisiniz. İşte ‘düzgün, onurlu bir biçimde davranmak’ da ancak böyle mümkün olur.”</span></p>

  <p class="block_16"><span xml:lang="tr">“Peki ama,” diye sordum, “konuşmak için neden bugünü seçtin? “</span></p>

  <p class="block_16"><span xml:lang="tr">“Aslında eve dönmek istemediğini biliyorum.” Soluğunu burun deliklerinden bırakıverdi. “Bana gelince, geri dönmeyi ben de istemiyorum. Bazen seninle benzeşiyoruz; uzaklaşma, sessiz sakin bir yerde derin düşüncelere dalma gereksinimi duyuyoruz. Bildiğin gibi felsefe her şeyi kapsar; atların yöntemleriyle insanların yöntemleri aynıdır.”</span></p>

  <p class="block_16"><span xml:lang="tr">Bu konuda haklı olduğunu yadsıyamazdım. “Bilinçaltımda geri dönmek istemediğim doğru,” dedim. “Burada, bu engin düzlükte yalnız kalmaya; her şeyi enine boyuna irdelemeye gereksinimim var.”</span></p>

  <p class="block_16"><span xml:lang="tr">“Sana bir yardımım dokunabilir mi?” diye sordu kibarca, bir bilim adamının ses tonuyla. “Senin gibi otuz dokuz yıl yaşamadım, ama atlara göre oldukça yaşlı sayılırım. Hani ‘Yaşlı at yolu bilir,’ derler ya, çok doğru. Belki birlikte şöyle bir deşeleyebiliriz.”</span></p>

  <p class="block_16"><span xml:lang="tr">“Eh, madem bu kadar çok şey biliyorsun,” dedim, “öyleyse bana ne öğütlersin?”</span></p>

  <p class="block_16"><span xml:lang="tr">“Aman, aman,” diyerek dilini şaklattı. “Öncelikle, seni çok iyi anladığımı bil. Seninle sorunlarımız aynı. Çok gençken insanlar tarafından acımasızca hadım edildiğimi herhalde biliyorsundur.”</span></p>

  <p class="block_16"><span xml:lang="tr">“Evet,” dedim. “Ama ben hadım edilmedim. Gereken donanıma hâlâ sahibim, yalnızca onu kullanma yeteneğinden yoksunum. Yani seninle aynı durumda değiliz.”</span></p>

  <p class="block_16"><span xml:lang="tr">“Hadım edilmeden önce beni harekete geçirmek için bir kısrağın hafifçe kişnemesi, bir kısrağın belli belirsiz kokusu bile yeterdi. Aramızda isterse kilometrelerce uzunluğunda dağlar olsun, hiç fark etmezdi, beni ne uzaklıklar ne de çitler durdurabilirdi. Organım hiçbir zaman sorun çıkarmazdı -hedefi tam bir isabetle bulur, beni denetlenemez bir zevke salardı. Ama hadım edildikten sonra cinselliğin uyarıcılığını yitirdim, hiçbir şey beni ilgilendirmez oldu. Dedikleri gibi: ‘Ruhun ölümünden daha büyük bir acı olamaz.’ İnsanoğlu, senin sinsi acımasızlığın da işte burada: Bir zamanlar yüreğimde taşıdığım umudu yok ettin. Sevgili çobanım, sen de kendi yüreğinin durumuna dikkatle bakmalı, kendini sıkı bir değerlendirmeden geçirmelisin.”</span></p>

  <p class="block_16"><span xml:lang="tr">“Hayır,” dedim. “Seninle ben farklıyız. Senin yitirdiğin umudu ben hâlâ taşıyorum. İlk seferinde, ikincisinde, hatta yatağın zevklerini benimle paylaşmak istediği şu son birkaç seferde bile umudumu hiç yitirmedim. Yine de son günlerde içimi derin bir hüznün kapladığını itiraf etmeliyim; iktidarsızlığım beni dehşete düşürüyor.”</span></p>

  <p class="block_16"><span xml:lang="tr">Yaşlı at, inanılmayacak kadar soğuk kahkahaları art arda patlattı. “Tek derdin bu mu yani? Bunu biraz bayağı bulmuyor musun? Ben burada senin kafa yapının ruhsal çatısından söz ediyorum. Bu tür bir ‘iktidarsızlık’ insanın bütün etkinliklerini etkiler. Sen okumuş adamsın; farklı sistemleri çözümlemenin salt bileşik bir yaklaşımla mümkün olduğunu bilmen gerekir. İnsanla dünya bileşik ve kesintisiz bir dizi oluşturur: Belli bir sistemde çıkan sorun kaçınılmaz bir biçimde ötekileri de etkiler. Aynı inançları, ülküleri, tutkuları sürdürebileceğini mi sanıyorsun?”</span></p>

  <p class="block_16"><span xml:lang="tr">“İnançlarımın fazlaca etkilendiğini sanmam,” dedim; bocaladığımın kendim de farkındaydım. “Örneğin, Si Maçyan’ı al. Ceza olarak hadım edilmesine karşın Tarihsel Olaylar gibi bir başyapıt yaratabilmişti.”</span></p>

  <p class="block_16"><span xml:lang="tr">“Hah!” Küçümseme dolu bir kahkaha patlattı; kahkahası burnundan salıverdiği büyük bir solumayla son buldu. “Sevgili çobanım, sen harflerle uğraşan bir adamsın. Ama bu konuda büyük bir mantık hatası yapıyorsun. Si Maçyan hakkında çok şey bilirim: ‘Yasaları ve Konfüçyüs Yanlılarını Eleştirme Eylemi’ sırasında onunla ilgili yayınları hoparlörden günlerce dinledim. Şu ‘hadım cezası’ denen şey dünyadaki bedene uygulanan, sakatlayıcı bir işlemdi. Etkisi de onu derin, ruhsal bir içedönüklüğe zorlamak, ona Tarihsel Olaylar diye bildiğimiz eseri tamamlaması için gereken güçlü dürtüyü sağlamak oldu. Bana kalırsa, hadım edilmeseydi Si Maçyan asla yazamazdı. Dünya üretken bir organı yitirdi ama olağanüstü bir yapıt kazandı. Hoparlörün aralıksız yinelediği o öğüde kusursuz bir örnek: ‘Kötüyü iyiye dönüştür’.</span></p>

  <p class="block_16"><span xml:lang="tr">“Sana gelince, senin durumun farklı. Sen, soydaşlarını mezbahaya götüren kardeşlerime benziyorsun. İdam mangasının kurşunlarından hiçbiri saçınızın teline bile değmedi, ama bu deneyim zihinlerinizi yaraladı. Beyniniz, sinirleriniz, varlığınızın tam merkezi sakatlandı. Kendini Si Maçyan ile karşılaştırabileceğini hâlâ düşünüyor musun?”</span></p>

  <p class="block_16"><span xml:lang="tr">“Hayır, bence yüzde yüz haklısın,” dedim, başımı öne eğerek. “Lütfen devam et.”</span></p>

  <p class="block_16"><span xml:lang="tr">“İşte bu yüzden, seninle bazı bakımlardan benzeşiyoruz.” Yaşlı beygirin bana fırlattığı sevecen bakış, gözlerinin karanlıkta bir an yanıp sönmesine yol açtı.</span></p>

  <p class="block_16"><span xml:lang="tr">“Doğru, hadım edilmem şehvet duygularımı öldürdü. Ama kendimi arıtmamı sağladı. Öteki hayvanlardan farklı ohrak kendimi eğittim ve sonunda insanların dilini öğrendim. İşte sen de tıpkı böylesin. Kamplarda ağır iş cezanı çekerken ve Özdeyişleri ezberlerken kimse senin Marks, Engels, Lenin, Stalin ve Mao’nun yapıtlarını tanımadığını ileri süremezdi. Öte yandan, Si Maçyan gibi herhangi bir yerin kesilmediği için de (sözcüklerimin kabalığını bağışla) ruhsal olarak sakatlandın ve sonunda benim gibi oldun. Sonuç aynı: Tıpkı benim gibi senin yaşamın da kendi elinde değil. Başkalarının sana emir vermesine, seni dövmesine, denetlemesine, gütmesine izin vermek zorundasın. Ha ha! Seninle iyi bir çift oluyoruz, gerçekten! Erkekliği olmayan bir erkekle hadım edilmiş bir at! Kusura bakma, bazen şakanın dozunu kaçırıyorum. Bak, bu konuda da benzeşiyoruz; şuraya buraya iğnelemeler, alaylar serpiştirmeden edemiyoruz.</span></p>

  <p class="block_16"><span xml:lang="tr">“Yoksa bütün aydınlar topluluğunu iğdiş mi ettiler? Aranızdaki erkeklerin yüzde onu gerçek erkek olsaydı, ülkemiz bu acınası... duruma asla düşmezdi. Seni bilmem ama ben o hoparlörü her gün dinleyip durmaktan iyice bıktım. En büyük uzmanlık dalınız olan dilde yeni bir şey üretememeniz akıl alır gibi değil.”</span></p>

  <p class="block_16"><span xml:lang="tr">“Sence yaşamım sona mı erdi?” diye sordum üzgün üzgün.</span></p>

  <p class="block_16"><span xml:lang="tr">“Bu da ne dernek şimdi?” Bana ciddi gözlerle baktı. “Dünyaya gelirsin, çalışırsın, birşeyler görürsün, yersin, bir devlet başkanının bir anda hapse atılmış bir suçluya dönüştüğü ya da çapsız bir serserinin milyonlarca insanın partisinin Genel Başkanı olduğu türünden tuhaf şeyler duyarsın. Sonra da ölürsün. Bütün insanların yaşamı temel olarak aynı süreci izler. Sen görece şanslı sayılırsın, zira benzeri görülmemiş saçmalıklarla dolu bir zamanda yaşıyorsun. Daha fazlasını mı istiyorsun yoksa? Ah, yoksa amacın soyunu sürdürmek mi?”</span></p>

  <p class="block_16"><span xml:lang="tr">“Hayır, kesinlikle böyle bir niyetim yok. Dediğin gibi ülkemiz bu komediyi, bu farsı oynamayı sürdürecekse, çocuklarım da benim sefil yazgımı yineleyecekler dernektir. Bu durumda dünyaya hiç gelmemeleri çok daha iyi.” Kollarımı kavuşturdum, çenemi kollarıma dayadım. “Benim söylemek istediğim, her insanın yaşayarak dünyaya az da olsa birşeyler katması, insanlığa belli bir katkıda bulunması gerektiğiydi... “</span></p>

  <p class="block_16"><span xml:lang="tr">“Ah! Şuna da bakın hele! Yine o bildik sorunlar ortaya döküldü.” Yaşlı beygir sözümü sertçe kesti. “Bize, atlara bir baksana, her gün koşumlara bağlanıp esir gibi çalışmak, şunu bunu çekmek zorundayız -bu da bir katkı sayılmaz mı? Siz insanlar hep en önemsiz şeyleri en güzel renklere boyamak istersiniz. Başkan Mao’nun eserlerini incelemenin görkemli sonucu da helaları temizlemeniz.”</span></p>

  <p class="block_16"><span xml:lang="tr">“Ne dernek istediğimi anlamıyorsun. Ben yaratıcı çalışmadan söz ediyorum, yoksa senin gibi salt insanların emrine boyun eğmekten değil.”</span></p>

  <p class="block_16"><span xml:lang="tr">“Ne yaratmak istiyorsun?” Büyük, kır beygir beni sıkıştırmaya başladı. “İnsanlar, atlar, bütün canlılar - hepsinin de en temel yaratıcılığı, doğurganlıklarıdır. Sense bunu bile beceremezken, birşeyler yaratmaktan nasıl söz edersin? Dürüst olmak gerekirse, aranızda ömür boyunca hiç çocuk sahibi olmayan ama özveriyle, yüce gönüllülükle çalışan, son derece şaşırtıcı kişiler var. Ancak onlar yeni şeyler yaratabilmek ya da icat edebilmek için çocuk sahibi olma hakkından vazgeçmiyorlar. Oysa sen, sen o haktan vazgeçmişsin! Ruhsal durumun dengesiz, sistemlerin uyumsuz. Sana yalvarıyorum, hâlâ birşeyler yaratabileceğini düşünmekten lütfen vazgeç. Bir şey yaratsan bile, bu öyle biçimsiz bir şey olur ki insanlığa zarar verebilir.</span></p>

  <p class="block_16"><span xml:lang="tr">“Sevgili çobanım, sen bir zamanlar tanıdığım bir at kardeşime benziyorsun. Tam anlamıyla hadım edilmemişti, ama yeteneğini yitirmiş olmasına karşın cinsel istek duymayı da sürdürdü. Sonunda, bedeninin çelişkileri onu çıldırttı. Oturup onu yediniz; derisi ahırımızdaki kirişlerde hâlâ asılı duruyor. Lütfen, şu yaratıcılık konusundaki arzunu söndür artık. Huzurlu, kendisiyle barışık biri ol; tıpkı benim yumuşak başlı bir at olmam gibi. Haddini bil ve koydukları kurallara boyun eğ.”</span></p>

  <p class="block_16"><span xml:lang="tr">“Yanlış anlamadıysam, Şiyanciyu’ya hak veriyorsun? Sen de sakat, yarım bir erkek olduğumu düşünüyorsun, öyle mi?” Gözyaşlarının buz gibi yanaklarımdan yuvarlandığını hissettim.</span></p>

  <p class="block_16"><span xml:lang="tr">Yaşlı at derin derin iç geçirdi. “Evet,” dedi. “Korkarım ki öyle. Bunu sen de kabullenmelisin, çünkü bu bir olgu. Alınyazısının gücü en çok insanın başı derde girdiğinde belirginleşir, işte senin karşı çıktığın şey de bu: alınyazısı. İnançlarını, ülkülerini ve hırslarını inatla koruman çok saçma. İşin kötüsü de bunların birleşip sana işkence eden, şeytanca bir engellemeye dönüşmüş olması.</span></p>

  <p class="block_16"><span xml:lang="tr">“İnsanların bizi neden hadım ettiğini sen de benim kadar iyi bilirsin: Amaç, yaratma gücümüzü elimizden almak, bizi muma çevirmek. Aksi halde bizim de özgür irademiz olurdu, üstün zekâmız ise asla dizginlenemezdi. Aynı şeyi Si Maçyan da söylemişti: ‘Bir kez cezalandırılan insanlar bir daha yüreklice konuşamazlar.’ Sen hâlâ hangi ‘yaratmadan’ söz ediyorsun?”</span></p>

  <p class="block_16"><span xml:lang="tr">Onu yalanlayacak sözcükleri bulamıyordum. Kendimi aşağılanmış hissettim; midem bulanmaya başladı.</span></p>

  <p class="block_16"><span xml:lang="tr">“Ah!” Kır beygir başını ansızın kaldırdı, yüzünü rüzgâra verdi, tehlike kokusu almış gibi birkaç kez derin derin soludu. “Cinsel isteğin kokusunu alıyorum. Koku senin bedeninden gelmiyor, ama senin çevrende dönüp duruyor gibi. Tuhaf! Çobanım, çok dikkatli olmalısın.</span></p>

  <p class="block_16"><span xml:lang="tr">“Artık gitsek iyi olacak. Başının derde girmesini istemem. Her şey bir yana, sen atlara karşı çok düşüncelisin.”</span></p>

  <p class="block_16"><span xml:lang="tr">Sonra ön toynaklarını vargücüyle kaldırdı, bedeninin ön kısmını çamurdan kurtardı. Ön ayaklarını çukurun kenarındaki sağlam toprağa çevikçe bastı, butlarını gerdi ve bedeninin geri kalanını otlu kıyıya çekti. Bu beladan kurtulması yalnızca birkaç saniyesini almıştı.</span></p>

  <p class="block_16"><span xml:lang="tr">“Hadi bakalım.” Başını geriye çevirip bana seslendi. “Hava iyice karardı, yol bile görünmüyor. Yolu ben gösteririm, beni izle. İçgüdülerim insanlarınkinden çok daha güçlüdür. İşin doğrusu siz insanlar, hayvanlar âlemine kıyasla çok daha yozsunuz. Bunun göstergelerinden biri de, kendinizi en zeki canlı sanma eğiliminiz...” Sözlerini bitirince yola koyuldu, nallarını takırdatarak yürümeye başladı. Eğeri sırtıma vurdum, kırbacı elime aldım ve beygirin peşine takıldım.</span></p>

  <p class="block_16"><span xml:lang="tr">Karanlık öylesine genişlemişti ki uçsuz bucaksız görünüyordu...</span></p>

  <p class="block_2">&nbsp;</p>

  <p class="block_9" xml:lang="tr">***</p>

  <p class="block_7">&nbsp;</p>

  <p class="block_16" xml:lang="tr">Köye vardığımızda herkes çoktan uyumuştu. Işık yanan tek yer bizim iki odalı depoydu; buysa onun beni beklediğine işaretti. Evsiz barksız olmaktansa bir yuvaya sahip olmak yine de yeğdi.</p>

  <p class="block_16"><span xml:lang="tr">Yaşlı beygir ahırın girişinde durdu, dönüp bir kez daha bana baktı. Üst dudağını kıvırıp dişlerinin arasından anlamlı bir ıslık salarak, beni uyardı: “Sevgili çoban, bu andan sonra sağır ve dilsiz olacağım, tıpkı eskisi gibi. Konuşabildiğimi sakın kimseye söyleme. Buradaki yoldaşlar bu yeteneğimi öğrenirlerse, kıskançlıktan beni öldürünceye kadar tekmeleyip ısırırlar. Ayrıca sana yalvarıyorum, başkalarıyla birlikteyken lütfen çeneni tut; kendi iyiliğin için. Bilgini, düşüncelerini kendine sakla. Sağ kalmanın tek yolu bu.”</span></p>

  <p class="block_24"><i class="calibre2" xml:lang="tr"><br class="calibre6" /></i><i class="calibre2" xml:lang="tr">4</i></p>

  <p class="block_22">&nbsp;</p>

  <p class="block_16"><span xml:lang="tr">İçeri girince onun henüz yatmadığını gördüm; dıştaki odada oturmuş, ayçekirdeği yiyordu. Masanın üzerine bir gazete yaymıştı, çekirdek kabuklarını onun üzerine tükürüyordu. Gri kedi taburenin üzerine kıvrılmıştı.</span></p>

  <p class="block_16"><span xml:lang="tr">“Neden bu kadar geç kaldın?” Başparmağıyla işaret parmağının arasında bir çekirdek tutuyordu; tiyatrovari bir hareketle çekirdeği ağzına attı. Gelişigüzel, hatta kayıtsız bir soruydu.</span></p>

  <p class="block_16"><span xml:lang="tr">“Kır beygir çamura saplandı,” dedim, kırbacı bana tembihlediği kancaya asarken.</span></p>

  <p class="block_16"><span xml:lang="tr">“Yemeğin tencerede.” Yemeğimi getirmeye yeltenmedi.</span></p>
</body>
</html>
