<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="en">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block_20" id="calibre_pb_9">&nbsp;</p>

  <p class="block_21" xml:lang="tr">1</p>

  <p class="block_22">&nbsp;</p>

  <p class="block_16" xml:lang="tr">Bir kez daha karşılaştığımızda, aradan sekiz yıl geçmişti.</p>

  <p class="block_16"><span xml:lang="tr">Yine rüzgârlı bir gündü. Ancak çalışma ıslah kampındaki ıslak rüzgârlar değil, kavrulmuş kumları yalayan sıcak, kuru esintilerdi bunlar. Bu esintilerden yalnızca birkaç bitkiyle çıplak taşlar kurtulabilmişti. Buraya, kuzey batıdaki bu Devlet Çiftliğine yeşillik değil, kıraçlık egemendi.</span><sup class="calibre4" xml:lang="tr"><sup class="noteref" id="back_note_7"><a class="calibre5" href="../Text/index_split_024.html#note_7" title="7">7</a></sup></sup> <span xml:lang="tr">Görünüm farklıydı, çeltik tarlalarının yerini koyun ağılları almıştı; bahar havasını ekşimiş tezeğin kokusu doldurmuştu. Zaman geçmiş, sahne değişmişti; değişmeyen tek şey yaşamdaki konumlarımızdı.</span></p>

  <p class="block_16"><span xml:lang="tr">Bir tırmıkla kaldırdığım kuru otları tezeklerin üzerine atıyordum. Rüzgâr kümeden ayrılan sapları yakalıyor, güneşe doğru havalandırıp döndürüyor, onları tıpkı buradaki yaşamı bize zehir eden çekirgeler gibi hoplatıp zıplatıyordu. Uzaklarda, kayalık dağların yarısına kadar yükselmiş olan sis, kayaların sivriliğini ve sağlamlığını yok ediyor, bir resimmiş gibi dağları çerçeveliyordu. Dağların eteğinden kıvrıla kıvrıla inen dar bir patika, aşağıdaki köye doğru ilerlemeden önce koyun ağılına ulaşıyordu. Yol köyün hemen dışında, Devlet Çiftliğinin merkezine giden ikinci bir patikayla birleşiyordu.</span></p>

  <p class="block_16" xml:lang="tr">İşte kız o ikinci patikayı tırmanmaktaydı.</p>

  <p class="block_16"><span xml:lang="tr">Koyunları dağdan iki gün önce geri getirmiştim ve ağılın bakımsızlıktan çöktüğünü görmüştüm. Koyunsuz bir ağıl, insansız bir eve benzer -kısa bir süre sonra dökülmeye başlar. Kazıkların tamamı yan yatmış, köşeleri örümcek ağları sarmıştı. Yemliklerin aşırıldığını görünce hiç şaşırmadım. Tahta yemlikleri bir gece eve götürüp bir dolaba dönüştürmek mümkündü. Tarımla uğraşan bir köyde her şey işlevseldir; insanın gündelik yaşamında kullandığı her şey bir dalgınlık anında ortadan yok olabilir. Kış yaklaşınca düz yapı taşları bile çalınır, turşu bastırmak için kavanozların üzerine konurdu.</span></p>

  <p class="block_16"><span xml:lang="tr">Yemlik gitmişti. Direklerin çoğu da öyle. Ağılın yalnızca küçük bir bölümünün çökmüş olması bir mucizeydi. Resmi bir dilekçe yazıp ‘üretim taburumuzun’ Parti Sekreterinden, onarım işinde bana yardım etmesi için birini göndermesini istedim. “Koyunlar delikten sürünerek kaçabilir. Aralarından biri ezilirse, sorumluluğu almam, unutmayın.” Koyunlar insanlardan daha önemliydi. Evinizin çöktüğünü söyleyip onarmak için yardım isteseniz, çok beklerdiniz. Ama koyunlar -koyunlar başka konuydu. Çiftlikte işlerin en yoğun olduğu dönem olmasına karşın Sekreter bana bir kadın yardımcı göndereceğini söyledi.</span></p>

  <p class="block_16"><span xml:lang="tr">“Aslında taburumuza daha yeni katıldı -daha önce Beyaz Kumsal Komünündeydi. Orada daha fazla kalmak istemedi, ben de onu buraya getirttim.” Sekreter dişlerini göstererek gülümsedi. “Daha önce de ağır iş cezası çekmiş. Aslını ararsan, seninle aynı kamptaymış”</span></p>

  <p class="block_16"><span xml:lang="tr">Yüreğim yerinden fırlayacakmış gibi çarptı. “Adı ne demiştin? “</span></p>

  <p class="block_16"><span xml:lang="tr">“Huan Şiyanciyu.”</span></p>

  <p class="block_16"><span xml:lang="tr">Ben oradayken, kampta yüzden fazla kadın çalışıyordu, farklı zamanlarda getirilenlerin sayısıysa bini geçmişti. Yine de aklıma gelen ilk kişi, o kız olmuştu. Geleceği görme yeteneğimin olduğunu her zaman hissetmişimdir. Geçmişte söylediklerimin pek azı gerçekleşmedi. Öte yandan, yeteneğim yalnızca kötü önsezilerle sınırlıydı ve gerçekleşenlerin hepsi de kötü şeylerdi.</span></p>

  <p class="block_16"><span xml:lang="tr">Keşke bu kez bir istisna olsaydı: Keşke bir mucize olsaydı.</span></p>

  <p class="block_16"><span xml:lang="tr">Ağıllara çıkan yokuşu ağır ağır tırmanışını izledim. Omuzuna iki ince değnekle bir kürek atmıştı. Rüzgâr uçuk yeşil başörtüsünü havalandırıyor, asker yeşili giysilerini bedenine yapıştırıyordu. O sıralarda asker yeşili modaydı. Değnekleri ve küreği indirdi, çite yaslandı.</span></p>

  <p class="block_16"><span xml:lang="tr">“Hey, burada mı çalışacağım?”</span></p>

  <p class="block_16"><span xml:lang="tr">Çok uzaklardan gelen bir ses, kulaklarımda yankılandı: “Elimden gelse, seni doğrarım!” Ses ansızın yaklaşmış, sözcüklere aynı inatçı, şımarık tını sinmişti. Ona doğru ilerlerken kendi kendime gülümsedim.</span></p>

  <p class="block_16"><span xml:lang="tr">“Evet, burası. Peki ama şunlarla ne yapmayı düşünüyordun?” Kızın önünde duran değnekleri tekmeledim. “Bu kibrit çöpleriyle bir ağıl nasıl onarılır acaba?”</span></p>

  <p class="block_16"><span xml:lang="tr">“Boşversene! İnce olanları taşıması daha kolay.” Başını kaldırıp bana bakarken dudağını buruşturmuş, gözlerini kısmıştı. Bekledim; altüst olmuştum. Kız derin bir soluk aldı.</span></p>

  <p class="block_16"><span xml:lang="tr">“Sen misin?”</span></p>

  <p class="block_16"><span xml:lang="tr">“Benim.” Beni tanımasına memnun olmuştum.</span></p>

  <p class="block_16"><span xml:lang="tr">“Nasıl oluyor da buradasın? Hem geldiğimden beri, birkaç aydır neredeydin?” Çitin üstünden atlayıp ağıla girdi. Yere inmesine yardım etmek için belinden tuttum. Bu geniş, kupkuru yerde ıslak olan tek yer, koltuğunun altıydı.</span></p>

  <p class="block_16"><span xml:lang="tr">“Başka nerede olabilirdim ki? Bizim gibi damgalı koyunlar bir Devlet Çiftliğinden başka nereye gidebilir?” Her an fışkırmaya hazır bir sevinci ve coşkuyu bastırmaya çalışıyordum, harcadığım çaba dilime vurmuştu. “Kampların yeni politikasına göre herkesi geldiği yere gönderiyorlar ya. Eh, ben de kampa buradan gönderildiğime göre, yine buraya döndüm. Kış boyunca dağlarda koyunları otlatıyordum. İki gün önce döndüm. Peki ya sen, senin burada ne işin var?”</span></p>

  <p class="block_16"><span xml:lang="tr">“Demek koyun güdüyorsun? Kolay iş değil.” Ağılda gezinip durmayı kesti, hareketsiz kaldı, giysilerini sıvazladı. Sonra, üstüne başına yapışmış olan samanları tek tek toplamaya koyuldu. Bu özenli eylem öylesine kadınsıydı ki, şaşkınlıkla bakakaldım. Gelişigüzel bir yanıt vermeye çalıştım.</span></p>

  <p class="block_16"><span xml:lang="tr">“Elimden gelmeyen iş mi var? İlk içeri girdiğimden, 1958’ten bu yana on sekiz yıl geçti. Üniversiteye gitseydim, beş kez mezun olmuştum bile. Burada, çiftlikte yapamadığım tek şey, traktör kullanmak -ona elimi sürmeme izin vermiyorlar. İzin verselerdi, onu da çabucak öğrenirdim.”</span></p>

  <p class="block_16"><span xml:lang="tr">Beni tepeden tırnağa süzdü, sonra gülerek şöyle dedi: “Burada karşılaşmamız ne tuhaf.”</span></p>

  <p class="block_16"><span xml:lang="tr">“Tuhaf mı? Ben hiç de öyle düşünmüyorum. Bizim gibilerin ipleri er ya da geç, mutlaka aynı yere çekilir. Dünya çok büyük bir yer olabilir ama kamplara girenler için çok küçük. Şu son yıllarda çalışma cezasına çarptırılmış pek çok insanla karşılaştım. Örneğin, son zamanlarda benimle birlikte koyun güden beş kişinin dördü buraya kamplardan gönderilmiş. Öteki, İşe yaramayansa ordudaymış. Sen şimdi bunu tuhaf mı buluyorsun? Hadi gel, küreğini de getir. İşe koyulalım.”</span></p>

  <p class="block_16"><span xml:lang="tr">Aylar, yıllar onda hiçbir iz bırakmamış gibiydi. Öte yandan, ilk seferinde onu çok da iyi görememiş olabilirdim. Şimdi otuzunu geçmişti, belleğimdeki kadından biraz daha kilolu ve daha sağlıklıydı. Eskiden öteki kadınlardan farksızdı, onlar gibi solgun ve mutsuzdu. Şimdi gözlerinin çevresinde ve dudağının köşelerinde incecik kırışıklıklar belirmişti, ama yüzü çok daha etkileyiciydi. Yüzünün derinleşen anlamı onu olduğundan da genç gösteriyordu.</span></p>

  <p class="block_16"><span xml:lang="tr">“Üstünden sekiz yıl geçti,” dedi, ağıla dikeceğimiz kazıkları kaldırmama yardım ederken. “Sekiz yıldır neler yaptın? Hep bu çiftlikte miydin?”</span></p>

  <p class="block_16"><span xml:lang="tr">“Hayır, değildim.” Küreği yerdeki toprağa daldırdım. “Önce, bir yıl süreyle ‘kitlesel eğitime’ tabi tutuldum, sonraki iki yılı hapiste geçirdim. Kamptan salıverildikten kısa bir süre sonra, Büyük Kültür Devrimi tarafından suçlanıp hapse atıldım. 1970’de, ‘Üç Direnişe Tek Darbe Hareketi’ sırasında bir kez daha tutuklandım. Peki ya sen? Bu sekiz yılı sen nasıl geçirdin?”</span></p>

  <p class="block_16"><span xml:lang="tr">“Ben mi? Hiç sorma.” Çağdaş, devrimci bir örnek oyundan alınma bu cümleyi söylerken güldü. Sonra, kürediğim toprağın üzerine çıkıp toprağı ayaklarıyla ezmeye başladı. “Sekiz yıl: İki kez evlenip iki kez boşandım. İşte hepsi bu kadar. Neyse ki, çocuk olmadı;”</span></p>

  <p class="block_16"><span xml:lang="tr">Çalışmayı sürdürdüm, fazlaca şaşırmamıştım. Öyle çok şey görmüş, öyle çok şey duymuştum ki. Sonunda, inanamayacağım hemen hemen hiçbir şey kalmamıştı. Yaşama ayak uyduramasaydı, nasıl yaşardı? İyi talih bir tür mucizeydi, talihsizlik ise bir yaşam ölçütü. Benim başımdan geçenler de onu şaşırtmamıştı. Bu bağlamda, birbirimizi tam anlamıyla anlıyorduk. Bana acımaması iyiydi -bunca yıldan sonra başkalarının budalaca sırıtarak bana acımasını katlanılmaz bulmaya başlamıştım.</span></p>

  <p class="block_16"><span xml:lang="tr">“Gülme ama, sen iki kez hapse girmişsin, bense iki kez evlenmişim. Eh, ikisi aynı şey. Bazen bana hapishane evlilikten daha kolaymış gibi geliyor. İlk evlendiğim adama kamplarda olduğumu söylemedim ve hep bir gün öğrenmesinden korkarak yaşadım. Sonunda öğrendi ve boşanmak istedi. İkincisinde, Beyaz Kumsal Komünündeki adama bütün geçmişimi ilk gün anlattım. Sonradan sürekli bu konuyu açtı, bana karşı kullandı. Sonunda daha fazla katlanamadım ve boşanmak istedim. Birincisi beni istemedi, ikinciyi ben istemedim. Bire bir, ödeştik! İşte yaşam bu. Bir daha evlenmeyeceğim.”</span></p>

  <p class="block_16"><span xml:lang="tr">“Bu zor bir şey değil. Evlenmek istemiyorsan, evlenmek zorunda değilsin. Bana gelince; hapse girmek isteyip istemediğimi soran yok.” Ona takıldım. “Evlilik sana bağlı, ama tutuklanmak benim elimde olan bir şey değil. Senin durumun benimkinden kat kat iyi.”</span></p>

  <p class="block_16"><span xml:lang="tr">Baştan beri iki eski dost gibi konuşuyorduk. Dostluk, her türden deseni içerir. Bazı dostluklarda, daha ilk anda yakınlaşmayı doğal bulursunuz, bazılarında ise dişlilerin uyuşması biraz zaman alır. Dişliler uyuşmazsa, dostluk kesinlikle yürümez. İkimiz de karşımızdakinin çektiği sıkıntıları görmezden geldik, çünkü kendi yaşamlarımızda yeterince dertle karşılaşmıştık. Öte yandan, birbirimizi anlamıştık, çünkü çektiğimiz acıların biçimi farklı olsa da, hissettiğimiz şeylerin özü aynıydı.</span></p>

  <p class="block_16"><span xml:lang="tr">Rüzgâr kuru saman çöplerini havalandırdı, bir süre uçurduktan sonra yere bıraktı; ağıl titrek bir ışıkla dolmuştu. Ağaç dalları rüzgârda hışırdadı. Kuyunun üzerinde asılı duran su kovası öne arkaya sallandı. Toprakla karıştırıp çamur elde etmek için biraz su çektim, kızla birlikte ağılı yavaş yavaş adam ettik.</span></p>

  <p class="block_16"><span xml:lang="tr">Aslında ağılı tek başıma kolayca onarabilirdim. Ama deneyimlerim bana bir işe koyulmadan önce biraz yaygara koparmayı öğretmişti. Birisini size yardıma gönderdikleri takdirde, işiniz epeyce kolaylaşıyordu. İşten kaytarmakla, kendinden geçecek kadar sıkı çalışma arasında hiçbir çelişki yoktur. İşler başkaları içindir. Bedensel çalışma sizindir. Aradaki farkı yalnızca kiralık eller bilebilir. Şu anda, tek kişilik işi birlikte yaptığımız için söze dökülmemiş bir anlaşmayla, zorlanmadan çalışıyorduk. Çalışırken, birden bir çiftçinin yaşamındaki o elle tutulur zevki tattım: Birlikte çalışan bir erkekle bir kadının aldığı zevki. O çok eski Çin şiirlerindeki gibi, ‘Toprağı işleyen erkek, kilim dokuyan kadının’ simgelediği temel kavram belli bir güzellik yaratıyordu.</span></p>

  <p class="block_16"><span xml:lang="tr">Çalışırken, bir yandan da tanıdığımız insanlardan söz ettik. Tanıdık derken, ağır iş cezasını birlikte çektiğimiz kişileri kastediyorum. Daha önceki tanıdıklar çoktan yok olmuş, bir göz aldanmasına benzeyen bir ömürde yitip gitmişti. Başka yaşamlarla yaşamlarımızın iyi kötü kesiştiği tek yer, kamplardı. Kimileri kamplara geri iteklenmişti, kimileri Dışardaydı, kocalarından ya da karılarından boşanmışlardı. Kimisi canına kıymış, kimileri de öldürülmüştü... Onlardan söz ederken ne kadar şanslı olduğumuzu ayrımsadık: Kader ikimizin de yüzüne özel bir biçimde gülümsemişti. Her ne kadar içten içe kendimize acısak da, yan yana çalışırken birbirimizi neşelendirmeyi başardık.</span></p>

  <p class="block_16"><span xml:lang="tr">“Neden Beyaz Kumsal Komününde kalmadın? Yoksa oradaki yaşam çok mu kötüydü?”</span></p>

  <p class="block_16"><span xml:lang="tr">“Bütün Devlet Çiftlikleri birbirinin aynı. Onları yaşama ya da cennete çevirmek insanın kendi elinde.” Ucuz, naylon başörtüsünden fırlayan bir tutam saçı geriye itti ve saçı görmek için gözlerini yukarı doğru devirdi. Yakınlarda bir ayna bulunsaydı, mutlaka gidip saçlarına bakardı. Aynı anda yüzünü yaramaz bir anlam yalayıp geçti; saçlarının çok parlak ve simsiyah olduğunu fark ettim. “Nasılsa boşandığıma göre, orada kalmanın ne anlamı vardı ki? Elden geldiğince uzağa gitmek en iyisiydi. Sizin Parti Sekreteriyle bizimki çok iyi dosttur, sizinki sık sık bizim Komüne gelir. Buraya naklimi de o ayarladı.”</span></p>

  <p class="block_16"><span xml:lang="tr">Bir an sustu, sonra ekledi: “Beş para etmez biri.”</span></p>

  <p class="block_16"><span xml:lang="tr">“Ya? Nereden biliyorsun? Bana kötü biri gibi gelmiyor.”</span></p>

  <p class="block_16"><span xml:lang="tr">“Hah!” Burnundan buz gibi bir kahkaha saldı. “Hey, insanları tanırım. Ne mal olduklarını anlamak için gözlerine bir bakmam yeter.”</span></p>

  <p class="block_16"><span xml:lang="tr">Düşündüm. Bizim sekreterin gözleri yeterince normaldi bana kalırsa -ama alıcı gözle bakmamış olabilirdim. Hemen ardından kendi gözlerimi düşündüm. Benim gözlerimde ne görüyordu? Sekiz yıl önce gördüğüm şeyi anımsadım: Sahne daha dünmüş gibi bütün canlılığıyla karşımdaydı. O anda gözlerimin neye benzediğini bilmem olanaksızdı. Ne olursa olsun, erkeklerin ciğerini okuduğunu ileri süren birinin karşısında, biraz dikkatli olmakta yarar vardı. Bakışlarımı hemen başka yöne çevirdim, getirdiği değnekleri kaldırdım, nerede kullanabileceğimi kestirmeye çalışıyormuş gibi, derin derin düşündüm.</span></p>

  <p class="block_16"><span xml:lang="tr">Tam o anda Sekreterin yokuşu tırmandığını gördüm. Neyse ki gevezeliği kesmiştik -kız hiçbir şeyi umursamaksızın öylece dikildi; bense çalışır gibi yaptım.</span></p>

  <p class="block_16"><span xml:lang="tr">“Fena değil, fena değil. İyi iş becermişsiniz!” Sekreterin keyfi umulmayacak kadar yerindeydi anlaşılan; pek bir şey becerememiştik. Sekreter yanımdan geçerken bana baktı, gözlerinin içine bakmak için tam fırsattı. Bu gözlerde dikkatimi çeken herhangi bir tuhaflık yoktu. Güldü, gözlerinin kenarı kırıştı. Bu adam çok zekiydi. Çevrede kimseler yokken bana karşı son derece doğal davranırdı. Taburumuz ‘Cehennem Kapısı’ diye bilinirdi. Devlet Çiftliğindeki bütün taburlar içinde en acımasızca denetlenen tabur bizimkiydi. Büyük Kültür Devriminin sonlarına doğru, taburumuz Silahlı Tugaya dönüştürüldü ve Tarım İnşa Bölümünün yaptığı hapishane inşaatını denetlemekle görevlendirildi.</span><sup class="calibre4" xml:lang="tr"><sup class="noteref" id="back_note_8"><a class="calibre5" href="../Text/index_split_025.html#note_8" title="8">8</a></sup></sup> <span xml:lang="tr">‘Dokuz Bir Üç’ Lin Biao olayından</span><sup class="calibre4" xml:lang="tr"><sup class="noteref" id="back_note_9"><a class="calibre5" href="../Text/index_split_026.html#note_9" title="9">9</a></sup></sup> <span xml:lang="tr">sonra tutukluları salıveren de aynı Sekreterdi. Öte yandan, o tutukluların salıverilmesi bir kazan suya bir tutam tuz atmaktan farksızdı. Onların acılığı ötekilere de işledi ve bütün topluma geçti.</span></p>

  <p class="block_16"><span xml:lang="tr">Bizim Sekreterin insanları, başkalarını sopayla ya da yumruklarıyla dövmekten hoşlanan ‘kitleleri’ sık sık uyardığını duymuştum: “Köpeği köşeye sıkıştırmamak gerekir,” derdi. Bizi köpeklerle karşılaştırmasına karşın, ‘havlayan köpeklerin kırbaçlandığı’ o günlerde bu sözler az çok bir sevecenlik taşımıyor da değildi.</span></p>

  <p class="block_16"><span xml:lang="tr">O buraya geldi geleli, ‘Cehennem Kapısının’ yönetimi hatırı sayılır ölçüde gevşemişti. Öyle ki, çalışmadığımız günler, önceden izin bile almaksızın evimizden çıkabiliyorduk. ‘Cehennem Kapısı’ eski halinden oldukça farklıydı şimdi.</span></p>

  <p class="block_16"><span xml:lang="tr">Sekreter gülen gözlerini Şiyanciyu’ya çevirdi. Yaklaştı, kızın küreğini aldı, şöyle bir tarttı. “Yalnızca bu mu?” diye sordu. “Ucu da bilenmemiş.”</span> <sub class="calibre7" xml:lang="tr">v</sub></p>

  <p class="block_16" xml:lang="tr">Küreğin kenarını, bir zamanlar bir yemliği destekleyen irice bir kayaya dayadı, küreğin sapına yapışıp bilemeye koyuldu. Geniş yenleri kumsalı yalayan dalgalar gibi öne arkaya deviniyor, eğilip bükülen bedeninden güçlü ve canlı bir hava yayılıyordu.</p>

  <p class="block_16"><span xml:lang="tr">Bir süre uğraştıktan sonra doğruldu, küreğin ucunu başparmağıyla denedi. “Bak, nasıl oldu?” dedi, küreği kıza verirken, “böylesi çok daha iyi.”</span></p>

  <p class="block_16" xml:lang="tr">Kız küreği adamın gösterdiği yerdeki tezek öbeğine daldırdı ve gülerek gerçekten de daha iyi olduğunu kabullendi.</p>

  <p class="block_16"><span xml:lang="tr">Sekreter, kızın kendisi hakkındaki izlenimini ne de çabuk değiştirmişti! Ben konuşarak çenemi bilerken, bu adam çok daha etkili yöntemler kullanıyordu.</span></p>

  <p class="block_16"><span xml:lang="tr">Onlara sırtımı döndüm, bu iş için yanımda getirdiğim uzunca bir telin yardımıyla tahtaları birleştirmeye koyuldum. Sekreter benim yerimi almış, kızla birlikte kazıkları çakmaya başlamıştı. Rüzgâr seslerini bana kadar getiriyordu.</span></p>

  <p class="block_16"><span xml:lang="tr">“Sekreter Kao, buraya gelmeden önce neredeydiniz?”</span></p>

  <p class="block_16"><span xml:lang="tr">“Düzlüklerde -Şilincol Steplerini bilir misin? Oradaki süvari bölüğündeydim.”</span></p>

  <p class="block_16"><span xml:lang="tr">“Çok güzel bir yer.”</span></p>

  <p class="block_16"><span xml:lang="tr">“Orada bulundun mu?”</span></p>

  <p class="block_16"><span xml:lang="tr">“Hayır, ama filmlerde gördüm. O göz alabildiğine uzanan düzlükler gerçekten harika.”</span></p>

  <p class="block_16"><span xml:lang="tr">“Çok doğru, düzlükler gerçek bir hazinedir, özellikle yazın. Ama herhangi bir yerden yüzlerce kilometre uzakta olmak, görünürde bir tek evin, ya da tek bir kadının bulunmaması... Biz askerler genç erkeklerizdir, bilirsin, bazen insan çok yalnızlık çekebiliyor...”</span></p>

  <p class="block_16" xml:lang="tr">O da yalnızlık çekmişti, demek?</p>

  <p class="block_16"><span xml:lang="tr">“Neden karınızı da götürmediniz?”</span></p>

  <p class="block_16"><span xml:lang="tr">“O sıralarda evli değildim. Yetmezmiş gibi, bir Müfreze Lideri olarak rütbem de yoktu. Aileni yanında götürebilmen için Tabur Kumandanı filan olman gerekir.”</span></p>

  <p class="block_16"><span xml:lang="tr">“Karınız çok güzel -okulda ders veriyor, öyle değil mi ?”</span></p>

  <p class="block_16"><span xml:lang="tr">“Güzel olup olmadığını bilemem, ama evet o. ‘Orduda geçen üç yılın ardından, dişi bir domuzu bile kadın gibi görürsün,’ derler. Eh, ben sekiz yılımı orduda geçirdim. Ordudan ayrılır ayrılmaz evlendim, güzelmiş, çirkinmiş kimin umurunda?”</span></p>

  <p class="block_16"><span xml:lang="tr">Sözlerinde oldukça belirgin bir pişmanlık seziliyordu. Bugün olsa, seçiminin çok farklı olacağı apaçık belliydi. Karısının en belirgin özellikleri, sarı dişlerle dolu geniş ağzı, mora çalan kızıl yanakları ve bir kayış kadar sert derisiydi. Köylülere kalırsa, suç kızın doğduğu köyün suyundaydı. Huan Şiyanciyu’nun amacı adamı pohpohlamaktı, yoksa köyde hangi kadın onun eline su dökebilirdi ki? Bu kadın Tabur Parti Sekreterinin karısıydı; ilkokulu bile bitirmemiş olmasına karşın, üstelik kendi adını bile doğru dürüst yazamayacağı gün gibi ortadayken hala köyün okulunda öğretmendi.</span></p>

  <p class="block_16"><span xml:lang="tr">Birlikte çalışıyor, şurdan burdan söyleşiyorlardı. Sekreter Kao genellikle çok övünen biri değildi, ama bugün çenesi iyice düşmüştü. Bu köyün kendi köyünün yanında solda sıfır kaldığını söyledi, çok kumlu, çok rüzgârlı olduğundan, doğru dürüst bir taşımacılıktan yoksun olduğundan yakındı. Ama burada hükümete ait bir kurumda, bir devlet memuru olarak çalışabiliyordu ve bu kendi memleketindeki bir komünde çalışmaktan çok daha iyiydi. Üstelik, oradayken karısı onun akrabalarıyla hiç geçinemezdi. Buraya gelmeyi kendisi istemişti, ama köyündeki ‘ulusal birimlerden’ birine dönme fırsatı çıktığı an, üzerine atılmaya hazırdı.</span></p>

  <p class="block_16"><span xml:lang="tr">Kız, Sekreterin burada kalmaya niyetli olmamasına üzülmüştü. “Devlet Çiftliğinin iyi bir öndere ihtiyacı var,” dediğini duydum. “Bir trenin hızı, motoruna bağlıdır.” Sonra içini çekerek, ekledi: “Devlet memurluğu gibisi yok. Canının istediği yere atanabilirsin. Çiftlik olmazsa fabrika olur, fabrika olmazsa hükümet dairesi olur. Biz tarım işçileri yer değiştirsek bile, bu ancak bir Devlet Çiftliğinden ötekine olabilir.”</span></p>

  <p class="block_16"><span xml:lang="tr">Sekreter Kao ona eski topraklarına dönmenin bir yolunu bulmasını öğütledi. Yapması gereken tek şey, oralarda kendisini kabul edecek bir ‘birim’ bulmaktı, ondan sonrasını Sekreter halleder, gereken belgeleri hazırlatırdı. Gözucuyla adamın bir el hareketi yaptığını gördüm -gösterişli bir imza kızın çekip gitmesi için yeterliydi.</span></p>

  <p class="block_16"><span xml:lang="tr">“Çok teşekkür ederim,” dedi kız. “Ama bildiğiniz gibi bazı sorunlarım oldu. Eve dönmek istemiyorum, oradaki ünüm pek parlak sayılmaz.”</span></p>

  <p class="block_16"><span xml:lang="tr">“Ha, o mu?” dedi adam. “Dert etme. Ona yalnızca özel, ‘kişisel bir çelişki’ der, geçeriz. Büyük Kültür Devriminden önce olması çok yazık. Devrim sırasında olsaydı, üç yıllık ağır iş cezasını asla yemezdin. O günlerde duvarlara yapıştırılan o koca harfli afişleri görmeliydin; aynı şeyi yapan pek çok önemli devlet memuru teşhir edildi!”</span></p>

  <p class="block_16"><span xml:lang="tr">Kızın ne suç işlediğini tam olarak bilmiyordum. Sekreterin bir eli politikadayken, bir eli de insanların dosyalarındaydı, onun bilmesi çok doğaldı. Söylediklerine bakılırsa, kız şu ‘erkek-kadın ilişkisi’ denen şeyle suçlanmıştı. Bu, yüksek ya da alçak rütbeliler arasında hiç fark gözetilmeyen tek suçtu. ‘Kapitalist serseri’ olmaktan farklıydı ve herkesin işleyebileceği bir suçtu; bu kızınsa ‘kapitalist serseri’ olmak için gereken niteliklerden yoksun olduğu apaçık ortadaydı.</span></p>

  <p class="block_16"><span xml:lang="tr">Onlar böyle gevezelik edip dururken, ben giderek hüzünleniyordum. Güneş, gökyüzünün batısına çekilmeye başlamıştı. Kayalık dağlara doğru sürüklenen bulutlar dağların çıplak doruklarına toplandılar. Rüzgârın hızı kesilmişti, geçen yıldan kalma kurumuş otların üstünde yorgun yorgun geziniyordu. Güneyde, ufkun sarı çizgisinin üzerinde beyaz bir toz bulutu gördüm. Budala, koyunları geri getiriyordu. Çoban, işe Ana Tugaydan sonra koyulur, onlardan önce dönerdi, ama ağıla sokulan koyunların doyurulması, sulanması gerekirdi; kısacası Budala’nın daha yapacak bir sürü işi vardı.</span></p>

  <p class="block_16"><span xml:lang="tr">Ağılın kapısını kabaca, gümbürtüyle açtım. Kapı, kanatlarının çoğunu yitirmiş bir yelpaze gibiydi, hoyratlığım karşısında yalpaladı, sallandı. “Artık gitseniz iyi olur,” dedim. “Koyunlar az sonra burada olacak.”</span></p>

  <p class="block_16"><span xml:lang="tr">Sekreter dönüp bana baktı. “Eh, bugünlük bu kadar yeter,” diyerek küreği kıza geri verdi.</span></p>

  <p class="block_16"><span xml:lang="tr">Yanıma gelip bana bir sigara uzattı. “Hadi, yak bakalım. Günlük Ek’te içtiğin her sigaranın ömründen beş dakika aldığı yazıyor. İnanmıyorum. Hem hangi beş dakikanın kesildiğini nerden bileceksin?”</span></p>

  <p class="block_16"><span xml:lang="tr">“Sigara içiyorsan, içersin,” dedim. “Ayrıca beş dakika eksik, beş dakika fazla benim için hiç fark etmez.”</span></p>

  <p class="block_16"><span xml:lang="tr">Sigarayı alıp yaktım, sonra kibriti ona uzattım. Derin bir nefes çektikten sonra, “Kimse için fark etmez,” dedi. “Şu anda kim ölmekten korkuyor ki?”</span></p>

  <p class="block_16"><span xml:lang="tr">Çok doğruydu. Çinliler ölmekten korkmazdı. Özellikle şimdi, yaşamak için pek az neden varken. Öte yandan, Sekreterle konuşurken fazla ileri gitmemekte yarar vardı. Konuyu değiştirdim. “Koyunları otlatmaya dağa götürmüştüm, yeni döndüm. Burada onlarla kalmamı mı istersiniz, yoksa Tabura dönmemi mi?”</span></p>

  <p class="block_16"><span xml:lang="tr">“Sana kalmış,” dedi, cömertçe. “Koyun güdüp gütmemek de sana kalmış. Bütün kışı o dağlarda geçirdin. Dinlenmek istiyorsan Tabura dön. Koyunlarla baş başa kalmak istiyorsan kal. Ha, bir şey daha var: Yeni döndüğün için sana üç günlük izin veriyorum. Buna ne dersin?”</span></p>

  <p class="block_16"><span xml:lang="tr">“Çok iyi. Bu durumda Tabura dönüp çalışmayı yeğlerim.”</span></p>

  <p class="block_16"><span xml:lang="tr">Bir Devlet Çiftliğinde en kolay yapın Taburdaki yaşamdı: Düzenli saatlerde çalışır, tatil yapardın, hem ne kadar tembel olursan ol, maaşın kesilmezdi. Çalışma ıslah kampından farklı olarak kişisel çabalar burada kişiye herhangi bir özgürlük sağlamazdı. Tam tersine, bu gayretkeşlik görevine daha da sıkı bir biçimde zincirlenmene neden olabilirdi. Yerine geçmek isteyen biri çıkmadığı sürece, bu görevden kurtulmanın yolunu bulamazdın. Üstelik koyun gütmek, bizim gibiler için büyük bir tehlike taşıyordu. Doğurganlık oranı yüksekse bizi kimse övmezdi, ama ölüm oranı yükseldiğinde suçlanırdık.</span></p>

  <p class="block_16"><span xml:lang="tr">Sekreter avuçlarındaki kiri ovaladı, pantolonunu silkeledi, sonra kıvrımlı patikayı izleyerek tepeden aşağıya indi. Kız elinde kürekle bana yaklaştı. “Çok tuhaf,” dedim. “Bugün çok insanca bir hali vardı. Bana üç günlük tatil verdi, seninle de tatlı tatlı söyleşti.”</span></p>

  <p class="block_16"><span xml:lang="tr">“Bu insanlar gerçek birer iblistir,” dedi kız. “Bugün eskisinden farklıydı.”</span></p>

  <p class="block_16"><span xml:lang="tr">“Nasıl yani?” Biraz telaşlanarak, bütün kışı dağlarda geçirdiğim için bir tek gazete bile görmediğimi, hoparlörden yükselen tek bir sözcük duymadığımı ayrımsamıştım. Yokluğum sırasında dünyada bir değişiklik mi olmuştu?</span></p>

  <p class="block_16"><span xml:lang="tr">“Emin değilim. Yalnızca farklı bir şey hissettim.” Ufukta giderek genişleyen beyaz toz bulutuna baktı. “Bu gece işin yoksa, bize gel biraz oturalım. Ev çok sessiz, yalnızca iki kişiyiz. Ben ve yaşlı bir kadın.. “</span></p>

  <p class="block_24"><span xml:lang="tr"><br class="calibre6" />
  2</span></p>

  <p class="block_22">&nbsp;</p>

  <p class="block_16"><span xml:lang="tr">Budala, koyunları getirdi. Onları ağıla sok, say, sularını ver ve bölümlere dağıt. O soğuk, boş ağıl bir anda cıvıl cıvıl bir canlılıkla doldu. İtişen koyunlar, toslaş an koyunlar, analarını arayan kuzular. Yalnızca yaşlı koyunlar hiç kıpırdamadan duruyor, hemcinslerini soğuk bir boyun eğişle süzüyorlardı.</span></p>

  <p class="block_16"><span xml:lang="tr">Sayı tamamdı: Toplam 275; ne bir eksik, ne de -doğaldır kibir fazla. Ancak, olanca canlılıklarına karşın onlar yalnızca birer koyundu. Aylardır insanın özlemini çekiyordum.</span></p>

  <p class="block_16"><span xml:lang="tr">Koyunlar bir kez ağıla girdikten sonra, Budala’nın işi bitiyordu. Aslında işi bitmiş sayılmazdı, ama Budala’nın elinden gelen tek şey, onları otlatmaktı. Koyunları saymayı bile beceremezdi: Budala yalnızca bir çoban köpeği kadar işe yarıyordu. Şimdi, duvarın dibine çömelmiş, sessizce bekliyordu. Başını öne eğmiş, dağ ayakkabılarının araba lastiğinden yapılma tabanlarına bakıyordu. Bir yandan koyunlara bağırırken, bir yandan da ona seslendim:</span></p>

  <p class="block_16"><span xml:lang="tr">“Hey, eve gitsene!”</span></p>

  <p class="block_16"><span xml:lang="tr">“Eve mi?”</span></p>

  <p class="block_16"><span xml:lang="tr">“Evet, eve gidip karnını doyur!”</span></p>

  <p class="block_16"><span xml:lang="tr">“Karnımı doyurmak mı?”</span></p>

  <p class="block_16" xml:lang="tr">Ne derseniz deyin, bir yankı gibi size geri dönüyordu. Boşver gitsin; herkesin derdi kendine yeter.</p>

  <p class="block_16"><span xml:lang="tr">Bir süre sonra, Budala’nın karısı göründü. Koca ayaklı bir Moğol’du, yassı yüzü güneşten yanmış, koyu sarı bir renk almıştı. Şimdi herkes asker yeşili giyerken, bir tek bu kadın hala eski modaya göre giyiniyordu. Yokuşun dibinden bağırmaya başladı; Budala’ya sövüp saymak için ağıla varmayı bile beklememişti.</span></p>

  <p class="block_16"><span xml:lang="tr">“Neden geberip gitmiyorsun? Hah! Geberdiğin günü bir görsem. Seni değersiz çöp parçası seni. Gelip seni almasam, evin yolunu bile bulamazsın. Canın çıksa da kurtulsam...”</span></p>

  <p class="block_16"><span xml:lang="tr">“Onu azarlama, Abla,” dedim. “Sana her ay otuz üç papel getiriyor, öyle değil mi? Evin yolunu bulamıyor olabilir, ama koyunları bir köpekten çok daha iyi güttüğü de bir gerçek...”</span></p>

  <p class="block_16"><span xml:lang="tr">“Çok doğru; o otuz üç dolar benim için çok kutsal.” Kocaman ayaklarını sürüyerek ağıla girdi. “Bu salak ne yaptı peki? Parası vardı, götürüp verdi. O torbayı geri vermesini kim istedi ondan? Hadi verdi diyelim, orada bıraksa ya? Yo, yetmezmiş gibi bir de hastalandı. Bunu düşünmeden edemiyorum.</span> <i class="calibre2" xml:lang="tr">Lao Cang</i><sup class="text_5" xml:lang="tr"><sup class="noteref" id="back_note_10"><a class="calibre5" href="../Text/index_split_027.html#note_10" title="10">10</a></sup></sup><i class="calibre2" xml:lang="tr">,</i> <span xml:lang="tr">bir türlü aklım almıyor -hem insanlar neye yarar ha? Söylesene, okumuş yazmış adamsın. Bir insanı anlayabiliyor musun?”</span></p>

  <p class="block_16"><span xml:lang="tr">‘İnsan’ sözcüğünü üstüne basa basa vurguluyor, bu sözcükle kendi kocasını kastetmediğini açıkça belirtiyordu. Bana insanın doğasını, niteliğini, anlamını soruyordu. Önemli olan tek şeyin insanın ‘sınıfı’ olduğu bir dönemde, ıssız bir çölde yaşayan bu koca ayaklı kadın ne kadar da derin düşüncelere dalmıştı. Eleştirmenlerle politikacılar ‘sınıf’ diye çığrışırken, bu kadın insanın doğasını kavramaya çalışıyordu.</span></p>

  <p class="block_16"><span xml:lang="tr">Bu karayazılı düşünür, kocasını harekete geçirmek için onu kendi kırbacıyla birkaç kez dürtükledi. Sonra öne düştü, Budala hiç konuşmadan onun peşine takıldı, dar patikayı inip evlerine yollandılar.</span></p>

  <p class="block_16"><span xml:lang="tr">Koyunlar meleşti, uzaktaki evlerden dumanlar yükselmeye başladı. Ailelerin çoğu kalın, kesif bir duman çıkaran özel bir odun cinsi yakıyordu. Küller, bacalardan fırlayan periler gibi köyün üstüne yayıldı.</span></p>

  <p class="block_16"><span xml:lang="tr">Budala gerçekten budala sayılmazdı. Birkaç yıl öncesine kadar ‘Üç Maddeyi’ ezberden okuduğuna herkes tanıktı. Her ne kadar tek bir sözcüğü bile okumaktan aciz olsa da, Budala, ezberlediği şeyi okurken köylülerin deyişiyle “bir dere gibi çağıldardı”. Aile geçmişine gelince; ‘yoksul çiftçi’ sınıfındandı. Beş nesil geriye gitseniz bile bu katıksız sicilde en küçük bir leke bulamazdınız. Terhis olunca doğduğu köye geri dönmüştü. Çiftliğin Sekreteri gibi eğitimli olmadığı için, ulaşabileceği en yüksek rütbe Takım Liderliğiydi. Ayrıca Takım Liderliği kimsenin istemediği bir görevdi. Budala, koyun gütmek konusunda bir uzman olup çıktı.</span></p>

  <p class="block_16"><span xml:lang="tr">Mutlu bir adamdı, kimseye diş bilediği görülmemişti. Orduda geçirdiği beş yıl boyunca tüfek taşımış olmasına karşın, köylü kanındaki iyiliği yitirmemişti. Öte yandan, iş savaşmaya gelince savaş meydanına koşarak atılacağına, yumruklarıyla, dişiyle tırnağıyla dövüşeceğine hiç kuşku yoktu. Liderlerine bağlılığı tamdı. ‘Sınıfsal düşmanlara’ duyduğu nefret, devrime beslediği mutlak inancın sonucuydu. Liderler birinin kötü olduğunu söylüyorsa, o gerçekten kötü biri demekti. İyimser olduğu için Budala’yı herkes severdi. Bağlılığından dolayı patronlar onu tutardı. Her yıl Mao’nun eserlerini canla başla incelediği için övülürdü.</span></p>

  <p class="block_16"><span xml:lang="tr">Üç yıl önce, sonbaharda koyunlar her zamanki gibi dağlara, kayalık yamaçlardaki otlaklara götürüldü. Budala çeşitli Taburlardan toplanan dört çobanı yanına aldı. Bir dağ geçidinde bulunan taş ağıla yollandılar; burası İç Moğolistan’da sayılırdı. Benim de birkaç gün önce döndüğüm yer orasıydı. Arazi geniş, yassı taşlarla kaplıydı, dağlardan fışkıran doğal bir ırmağın tabanını da aynı grimsi yeşil taşlar doldurmuştu. Taşların arasından gür bir bitki örtüsü fışkırıyordu -yaşayabilmek için güçlü olmak zorundaydılar. Yerel inanışa göre bitkilerin gücü onlarla beslenen koyunlara da geçiyordu; bu yüzden sürüler her yıl orada otlatılırdı.</span></p>

  <p class="block_16"><span xml:lang="tr">Bir gün, henüz Budala diye çağırmaya başlamadığımız bu adam, iki yüzden fazla koyunu önüne katmış ilerlerken, ansızın hiç beklenmedik bir şeyle karşılaştı. Bu, çuval bezinden yapılma, şişkin bir çantaydı ve bir kayanın üzerinde duruyordu. Alıp açtı, içine baktı ve para desteleriyle karşılaştı. Böylesine ıssız ve yaban bir yerde, ayın yüzeyine benzeyen bu arazide akla yatkın tek bir açıklama olabilirdi, o da çantanın gökten düştüğüydü. Budala bütün gün tek başına o yamaçta oturdu; parayı saymayı bile becerememişti, ne yapması gerektiğine karar vermeye çalışıyordu. Gece koyun ağılına dönünce çantayı gizlice bir gübre yığınının içine sakladı; o andan sonra da hastalandı. Durmadan kendi kendine konuşuyor, çıt çıkmayan dudaklarını oynatıp duruyordu. Gören, kafasındaki bir dizi astronomik rakamı sayıp durduğunu sanırdı. O andan sonra koyunlarla ilgilenemez oldu; yine de resmi olarak bir Takım Lideriydi. Onun yerini alacak biri bulundu.</span></p>

  <p class="block_16"><span xml:lang="tr">Kısa bir süre sonra, Eyalet Kamu Güvenlik Bürosundan bir takım adamlar geldiler. Birkaç Moğol’un yüklüce bir para kaybettiği anlaşılmıştı. Bir at sürüsünü satmak üzere Sarı Irmağa götürmüşler, yaklaşık on bin dolar kazandıktan sonra, dönüş yoluna koyulmuşlardı. Yüksek düzlükte parayı yatırabilecekleri bir banka olmadığı için, desteleri bir eğere bağladılar. Ancak birşeyler içmek için geçidin oralarda durdular. Çantanın gevşediğini ve yere düştüğünü fark etmediler bile.</span></p>

  <p class="block_16"><span xml:lang="tr">Kamu Güvenlik görevlileri onların izlediği patikayı karış karış aradı. Elli kilometre karelik bu boş alandaki en kuşkulu kişilerin, koyun ağıllarında yaşayan adamlar olduğunun farkındaydılar. Sonunda, yol onları Budala’nın ağılına getirdi.</span></p>

  <p class="block_16"><span xml:lang="tr">Ağıl o güne dek bunca insanı birarada hiç görmemişti. Çobanlar teker teker bir cipe bindirildi, cipteki üniformalı adamlar tarafından sorgulandı. Budala bir Takım Lideriydi, ayrıca iyi, dürüst ve ‘yoksul’ bir köylüydü. Üstelik tuhaf bir hastalığa yakalanmıştı. Kimsenin aklına ondan kuşkulanmak gelmedi. Ama Budala silahlı adamları gördüğü an, dağıldı. Rengi değişti, tepeden tırnağa tirtir titremeye başladı. Onların sormasına bile kalmadan, her şeyi bir bir anlattı. Moğol işi bez çanta büyük gübre yığınından çekip çıkarıldı, paralar sayıldı; tek bir kuruş eksilmemişti.</span></p>

  <p class="block_16"><span xml:lang="tr">Budala bir gecede ünlendi. ‘Mao’nun Eserlerinin Etkin Öğrencisi’ olmanın yanısıra, eyaletin Tarım ve Islah Çalışmalarının ‘Örnek Neferi’ oldu. Partiye ‘Fahri Üye’ yapıldı ve insanlara izlenmesi gereken bir rehber olarak gösterildi.</span></p>

  <p class="block_16"><span xml:lang="tr">Her şeyi bir rapor halinde dökmesi için kendisine yardım eden propaganda görevlisine kıkırdayarak, şakırcasına şöyle dedi: “Para çok fazlaydı! Birkaç yüz dolar olsaydı, cebe atardım.” Bu sözler resmi rapora yazılamazdı elbette. Propaganda görevlisi olayı duyuran gazetelerden aldığı basmakalıp cümleleri alt alta sıralamakla yetindi.</span></p>

  <p class="block_16"><span xml:lang="tr">Para artık Budala’da değildi; Budala’nın hastalığı da geçmişti. Gerçeği ağzından kaçırmış, rahatlamıştı. Her neyse, resmi makamlara bu kadarı yeterdi; kısa bir süre sonra Budala, bir konuşma yapması için Beijing’e çağrıldı.</span></p>

  <p class="block_16"><span xml:lang="tr">Orada ‘Ulusal Tarım Sistemi’ konusunda düzenlenen ‘Yeni Halk Kongresine’ katıldı. Hatta Merkez Komitenin Büyük Babalarıyla bile tanıştı.</span></p>

  <p class="block_16"><span xml:lang="tr">Ama Beijing’den döndükten sonra, önüne gelene ne büyük bir aptallık ettiğinden yakınmaya başladı. Gitmeden önce, paranın gerçekte neye yaradığından habersizdi. Beijing’e gittikten ve Wang-fuicin Mağazasında satılan malları gördükten sonra, iyi bir yaşam sürmek için para gerektiğini anlamıştı. Bu sözler yetkili liderlerin kulağına kadar gitti. Budala’yı çağırtıp kulağını büktüler. Bu biçimde saçmalayıp durduğu takdirde onu ‘sınıfsal düşman’ ilan edeceklerini söylediler.</span></p>

  <p class="block_16" xml:lang="tr">Budala, Devlet Çiftlik Merkezinden döndüğünde yıkılmış, bambaşka biri olmuştu. O günden sonra bir daha hiç konuşmadı.</p>

  <p class="block_16"><span xml:lang="tr">Başlarda, herkes ona “Salak” diyordu. Ne yazık ki, o özel dönemde ‘salak’ sıfatı bir övgüye dönüşmüş, bir insanı övmek için kullanılır olmuştu. Örneğin, her gün Merkezin helalarını temizleyen adam: Bu adam ‘salak’ olduğu için yüreklendirilip yüceltiliyordu. Daha önce bir hidrolik mühendisi olan adam ‘aydın’ unvanından kurtuluncaya kadar epeyce zorlanmıştı. Şimdi, biraz daha uğraştıktan sonra o gözalıcı ‘salak’ konumuna ulaşmış ve Partiye girme hakkını kazanmıştı.</span></p>

  <p class="block_16"><span xml:lang="tr">Bu nedenle insanlar “Salak” lakabının bizim çobana tam da uymadığını hissediyorlardı. Daha sonra, o tuhaf hastalığı yüzünden ona Budala demeye başladık.</span></p>

  <p class="block_16"><span xml:lang="tr">Budala inatla susuyordu, ama kafasından neler geçtiğini kim bilebilirdi? Ona bakan biri, kendi zihninden karanlık bir gölgenin geçtiğini hissederdi. Kişisel acıların çoğunun nedeni, uygulanan politikalar, insanların yaşamını bir dalga gibi kaplayan ‘Kitle Eylemleri’ idi. Budala’nın durumunu düşününce, hepimiz kendi yüreklerimizin dibinde hâlâ fokurdayıp duran o en sıradan isteklerle yüz yüze gelmiştik. Siyasal slogan katmanlarının altında, her normal erkeğin, örnek bir yaşam süren her insanın yüreğinde ve beyninde bir tek çıplak, yalın tutku vardı, o da iyi bir yaşam sürme arzusuydu. İnsanı ürkütecek kadar ham ve içten, bencilce bir istekti bu. Politikalara teslim olmayı reddeden bir duyguydu. Bu duygu Budala’da bile varken, kimbilir bizim içimizi nasıl kaplamıştı? Siyasal eylemler bizi ne kadar yıkarsa yıkasın, o duyguyu içimizden akıtması olanaksızdı. Tam tersine o, arada bir, canı çektikçe sürünerek dışarı çıkar ve ‘politikaların’ kişide bıraktığı bütün etkileri bir anda ayrıştırıp yok ederdi.</span></p>

  <p class="block_16"><span xml:lang="tr">Budala’ya bakarken, yüreklerimizdeki ‘ölümsüz devrimin’ dövüşçü ruhunun yanında ötekinin, adı olmayan o ruhun da barındığını bilirdik. Budala’nın başına gelenler bu ruhu ortaya çıkarmıştı, bizimkiyse hala derinlerde bir yerde yatıyordu. Böylesi sinsi düşünceler, üstteki donmuş dünyayı ufak ufak kemiriyordu; tıpkı buz tabakasını kemiren damlalar gibi.</span></p>

  <p class="block_16"><span xml:lang="tr">Belki de bunun, şu Koca Ayaklı Düşünürün söylemek istediği şeyle bir ilgisi vardı?</span></p>

  <p class="block_16"><span xml:lang="tr">Evet, Budala başını öne sarkıttı, eli kırbaçlı kadının peşisıra yokuşu indi. Yavaş yavaş uçuk mavi akşam pusuna karıştılar. Bacalardan yükselen duman, köyün üstünü bütünüyle kaplamıştı. Koyunlar yatışmıştı. Somurtkan, bitkin, yaşlı bir koç, gerilerde bir köşede yatıyor, derin derin soluyordu. Çenesinden sarkan uzun sakalıyla göklerin alaycılığını ve insanoğlunun üzüntülerini anlarmış gibi bir hali vardı.</span></p>

  <p class="block_16"><span xml:lang="tr">Yapmam gereken işi bitirdim, Sekreter Kao’nun küreği bilerken kullandığı taşın üzerine oturdum. Sigaramı yakarken, içime o bildik hüzün çöreklendi. Bu duygu, bir saat kadar dakikti. Güneş battıktan sonra, gece yaklaşırken, koyunların sesi kesilip yumuşacık bulutlar gökyüzüne kıvrıldığında, kumdan oyulmuş tepelerle sessiz düzlüklerin karşısındaki rüzgâr dinip, otların dik, sivri uçları birbirinden ayırdedilemez olduğunda, işte o zaman içimi hep aynı ıssızlık, aynı yalnızlık kaplardı.</span></p>

  <p class="block_16"><span xml:lang="tr">Yaşamımın her günü, her gecesi ya koyunlarla ya da Budala gibilerle geçiyordu. Neredeyse insanlık-dışı bir toplumda yaşıyordum; bu toplum insanlığın sarsıntılı dönüşleri sırasında kenara sıçrayan küçük bir çamur topağına benziyordu. Tepemdeki o uçsuz bucaksız boşlukta, çevremdeki doğanın hiç değişmeyen boşluğunda kitaplarda okuduğum şeyleri doğrulayan bir tek kanıt zerreciği bulamıyordum. Dünyamızın toplumla bağlantısı kesilmişti.</span></p>

  <p class="block_16"><span xml:lang="tr">Böyle kıpırtısızca asılı durmak bazen içimde harekete geçme, birşeyler yapma dürtüsü uyandırıyordu. Bazen de elimi kolumu bağlıyor, beni hüzünlendiriyordu. Daha da ötesi, beni korkutuyordu. Rüzgâr, zamanı da, zihnimi de sessizce kemirmişti. Sonunda, hiçbir işe yaramayacak, zamanla Budala gibi biri olup çıkacaktım.</span></p>

  <p class="block_16"><span xml:lang="tr">Budala’nın aklından hiçbir şey geçmediği söylenebilir miydi? Yalnızca bu konuda konuşmuyordu, hepsi bu. Dünya demirden dökülmüştür, duygulardan da bilinçten de yoksundur. Onu etkilemek istiyorsanız itin, çekiştirin, biçimlendirin, en azından bağırın -lime lime olmuş bir yorganın boğduğu, kısık bir çığlık da olsa fark etmez.</span></p>

  <p class="block_16"><span xml:lang="tr">Ama bugün, koyun ağılındaki tüneğimde koyu yeşil dağların ardına çekilen güneşi seyrederken, ıssızlıkla yalnızlığın arasına başka bir duygu daha sızdı. Oraya bir kuş tüyü kadar hafif adımlarla girdi, zihnimi gıdıklamaya, düşüncelerimi uyarmaya başladı. Evet, sonunda seni yeniden görebilmiştim! Bu Tanrının bir lütfu değil de neydi? Bunca yıldır tanıdığım pek çok kadın çoktan unutulmuştu. Han Yueping, Ma Yinghua -onları bir daha görmeyeceğimi biliyordum ve onları düşünerek boşa zaman harcamamıştım.</span></p>

  <p class="block_16"><span xml:lang="tr">Oysa Onu anımsamış, her anımsayışımda o olayı gerçekten yaşayıp yaşamadığımdan kuşkuya düşmüştüm. Böylesine büyülü bir anı gerçekten tatmış mıydım? Yüreğim yağsızlıktan sertleşmiş olmasına karşın, onun görüntüsü yüreğimde silinmez bir iz bırakmıştı. O imge, o çıplak bedenin güzelim çizgileri beni bugüne kadar duygulandırmayı başarmıştı. Beni sayısız kez heyecanlandırmış, içimdeki şehveti uyandırmış, üzerimdeki siyah, mavi ya da şu andaki yeşil hapishane kabuğumun altında hala bir erkeğin yattığını ayrımsamamı sağlamıştı.</span></p>

  <p class="block_16"><span xml:lang="tr">Bireyselliği boğan bir toplumda yaşamamıza karşın, cinsler arasındaki ayrım (en azından benim için) hâlâ geçerliydi. Onun o güçlü devinimleri, o yürekli ve sessiz çığlığı ırzıma geçmişti. Ona karşılık verecek cesareti bulamamıştım, ama bu tecavüzün etkisi beni, içimi hiç terk etmeyecekti: Otuz dokuz yaşında ama hâlâ bakir bir erkektim ve işte bekâretimi o anda kaybetmiştim.</span></p>

  <p class="block_16"><span xml:lang="tr">Geçmişteki bütün kucaklaşmalar, o ürpertili bedenin anısı tarafından paramparça edilmişti; güneşin kan kırmızısı ışınları sabaha özgü, şeftali pembesi bulutları delip geçmişti. O andan sonra, ne zaman bir kadını düşünsem, onu düşüneceğimi anlamıştım. O, bedenimin saflığını çalmıştı. Yaşamıma yalnızca o an için girdiğine inanamazdım. Bu inanç herhangi bir temelden yoksun olsa da, onu yeniden göreceğime hep inandım. Yanılmamışım; işte karşımdaydı. Hayatta iki kez olan şeylerin belli bir ağırlığı vardır: Yazgı denen şey, bu olmalıydı.</span></p>

  <p class="block_16"><span xml:lang="tr">Öte yandan, sıcacık duygulara alışık olmadığım için ham arzuya çok uzun zaman önce teslim olduğumun da farkındaydım. Kişinin yaşam tarzı, onun sevme biçimini, sevme amacını, sevgi kavramını da belirliyor. Tıpkı Budala gibi, uzlaşmaz bir ikilemin pençesine düşmüştüm. Bir yanda, kültürün gücüyle denetlenen, bastırılan sağduyunun sesi; öteki yanda yaşayan, soluk alan bir başka bedene sokulmak için kıvranan, mantıktan yoksun, temel bir dürtü. İçimdeki erkeği harekete geçirdiği sürece, bu bedenin hangi kadına ait olduğu hiç fark etmezdi.</span></p>

  <p class="block_16" xml:lang="tr">Gökte yüzen akşam bulutları lime lime yırtıldı...</p>

  <p class="block_16"><span xml:lang="tr">Sigaramı bitirmiştim ki, aşağıdaki hoparlörden gür bir ses yayıldı. Kara, geniş ağzı açık bu demir grisi aygıt, biz çiftçilerin dış dünyayla tek bağımızdı. Her gün aynı nakaratı yineleyerek dünyanın bir kez daha durduğunu kanıtlardı. Akmayı sürdüren tek şey, zamandı sanki - dolayısıyla hoparlörün başlıca işlevi de zamanı duyurmak olup çıkmıştı: Akşam yemeği için kantine gitme vakti. Kalktım, döşeğimi kıvırıp omuzuma attım. Yerimi alacak olan adamı beklemeksizin ağılın kapısını sıkıca kapadım, yokuşu inmeye koyuldum.</span></p>

  <p class="block_16"><span xml:lang="tr">Canı cehenneme -karnımı doyurduktan sonra gider kızı arardım!</span></p>

  <p class="block_24"><span xml:lang="tr"><br class="calibre6" />
  3</span></p>

  <p class="block_22">&nbsp;</p>

  <p class="block_16"><span xml:lang="tr">Kantinin eşiğine çömelip yemeğimi yedim. Sonra pilav tasımı kolumun altına sıkıştırdım, döşeğimi sırtlandım ve kaldığım yatakhaneye yollandım. İçeri girince döşeği boş bir yatağın üzerine fırlattım.</span></p>

  <p class="block_16"><span xml:lang="tr">“Öteki ikisine ne oldu?” Yakınlardaki bir yatağın üzerine bağdaş kurmuş olan Cu Ruiçen’e iki boş ranzanın nedenini sordum.</span></p>

  <p class="block_16"><span xml:lang="tr">“Evlenip gittiler -burada tek çıplak çomak (bekâr) biz kaldık.”</span></p>

  <p class="block_16"><span xml:lang="tr">Başını, çaldığı er-hu’dan</span><sup class="calibre4" xml:lang="tr"><sup class="noteref" id="back_note_11"><a class="calibre5" href="../Text/index_split_028.html#note_11" title="11">11</a></sup></sup> <span xml:lang="tr">kaldırdı, yüzünde alttan alan, yaltaklanan bir gülümseme vardı. Yalnızca küçük, sivri bir ağız böyle gülümseyebilirdi. Övgüsüne karşılık verdim: “Benim hiç olmazsa senin gibi bir karım yok. Sen benden daha kötü durumdasın -hayatında, geri dönemeyeceğin biri var.”</span></p>

  <p class="block_16"><span xml:lang="tr">Bir şey demedi, müzik aletini yeniden eline alıp Liuyang Irmağı adlı üzüntülü şarkıyı çalmaya koyuldu. Oldukça iyi çalıyordu, hüzünlü notalar duygu yüklüydü. Ama çaldığı tek parça, Liuyang Irmağı idi.</span></p>

  <p class="block_16"><span xml:lang="tr">Cu Ruiçen, hapishanede dedikleri gibi ‘artık maddeydi’. Hapishaneyi doldurmak için daha fazla ‘korkak iblisler ve yılan ruhluların’ gerektiği yıla kadar, kasabada çalışıyordu; Tarım İnşa Bölümündeki erzak ekibinin başıydı. O yıl ülkenin dörtbir yanından adam topladılar -ben de o günlerde tutuklanmıştım. Daha sonra, hapishaneler boşaltılınca bütün ‘korkak iblisler ve yılan ruhlular’ evlerine döndüler; kimisi birimlerine, kimisi de resmi konumlarına. Yalnızca Cu salıverilmedi. Toplumsal konumu hala belirginleşmemişti; yıllardır yatakhanede bizimle, yani bekâr erkeklerle birlikte yaşıyordu.</span></p>

  <p class="block_16"><span xml:lang="tr">Çalgının sesi yankılandı, dört çamurlu duvarın çevrelediği odamıza yayıldı. Yatağımı serdim, sırtüstü uzandım, Cu’nun fırlak ağzını ve küçük, sivri uçlu sakalını süzdüm. Hava yavaş yavaş karardı, Cu’nun kırılgan karaltısı küçüldü, küçüldü, sonunda yalnızca kara bir gölge olup çıktı. Geriye yalnızca görünmeyen parmaklarının altında akan, şıpşıp damlayan, bu kasvetli odanın çatlaklarından dışarı sızmaya çalışan Liuyang Irmağı kalmıştı.</span></p>

  <p class="block_16"><span xml:lang="tr">Oda hüzünlüydü, müzik hüzünlüydü, hava bile hüzünlüydü. Cu’nun çaldığı şeyi ansızın ayrımsadım. Şarkının güftesi Ulu Önderimizi yücelten sözcüklerden oluşuyordu, oysa gerçekte yalın bir Hunan halk şarkısıydı bu. Fazlaca yayılmayan notalardan, fazla uzamayan aralardan oluşan şarkı, hüzün dolu, yaslı bir sızlanmanın kesintisiz dışavurumuydu.</span></p>

  <p class="block_16"><span xml:lang="tr">Doğrulup oturdum, özür dilercesine sordum: “Köyünü mü düşünüyorsun?”</span></p>

  <p class="block_16"><span xml:lang="tr">Karanlıkta tek görebildiğim, doğruca duvara bakan, müziğe, belki birine ya da başka bir şeye diktiği gözleriydi. Bir dakika sonra er-hu’sunu yatağın üzerine özenle bıraktı. “Köyü düşünen kim? Yalnızca yaşamaktan bıktım,” dedi.</span></p>

  <p class="block_16"><span xml:lang="tr">Duygularını azıcık da olsa ancak böyle ‘Devrimci bir Şarkıyla’ ele vermeyi göze alabilmişti -tıpkı birkaç parça eşyasını taşımak için kamuya ait bir taşıt aracını kullanan bir ‘özgür mahkûm’ gibi. Aklından geçeni bana açıklayabilseydi, çok iyi anlaşabilirdik. İyi bir öğrenim görmüş, KMT</span><sup class="calibre4" xml:lang="tr"><sup class="noteref" id="back_note_12"><a class="calibre5" href="../Text/index_split_029.html#note_12" title="12">12</a></sup></sup> <span xml:lang="tr">asker akademisini bitirmişti, klasik eserler konusunda bilgiliydi. Ama düşüncelerini dile getirdiğini hiç duymamıştım; işin doğrusu konuştuğunu bile pek duymamıştım.</span></p>

  <p class="block_16"><span xml:lang="tr">Bir keresinde ortak yatakhanemize ‘Bekârlar Komitesi’ demek gibi bir hata yapmıştım; bunu duyan Cu’nun ödü patladı. Beni bir yana çekip, fısıldadı: “Cang, aklını mı kaçırdın? Bekârlar Komitesiymiş. Liderlerimizin kulağına bir giderse, yanarız. Yeni örgütlenmeler konusunda ne kadar duyarlı olduklarını bilmiyor musun?”</span></p>

  <p class="block_16"><span xml:lang="tr">Çok kuşkucu biri olmasına karşın yeteneksiz biri değildi. Ruhsal sorunları ne olursa olsun, Aklanma Dilekçesini</span><sup class="calibre4" xml:lang="tr"><sup class="noteref" id="back_note_13"><a class="calibre5" href="../Text/index_split_030.html#note_13" title="13">13</a></sup></sup> <span xml:lang="tr">yazacak kadar hâlâ aklı başındaydı. Sık sık yüzünü duvara dönüp oturur, resmi mektuplara özgü köşeli, dik harfleri çok güzel, zarif bir yazıyla kâğıda dökerdi.</span></p>

  <p class="block_16"><span xml:lang="tr">“Hayrola? Yanıt yok mu?” O hüzünlü müzik beni ona karşı sevecenleştirmişti. “Dağlarda geçen bir kışın ardından buraya dönerken, senin çoktan evine yollandığını düşünüyordum. Bu kadar yazıp çizmenin hiçbir yararı olmuyor anlaşılan.”</span></p>

  <p class="block_16"><span xml:lang="tr">“Öyle değil,” dedi içtenlikle. “Elbette işe yarar, yeter ki tepedekiler görsün. Ortalardaki biri önümü tıkıyor, anlıyor musun? Benim ‘övülesi davranışlarda bulunmuş biri’ olduğumu unutma.”</span></p>

  <p class="block_16"><span xml:lang="tr">“Övülesi davranışlar mı?” diye sordum merakla. “Ne tür övülesi davranışlarda bulundun ki? Ayaklanmadan sonra, savaşmak için Kurtuluş Ordusuna katılışını mı söylemek istiyorsun?”</span></p>

  <p class="block_16"><span xml:lang="tr">“Hayır, hayır anlamıyorsun.” Geriye yaslandı, coşkusu sönmüş bir halde, eski anılarını tazelemeye koyuldu. “Büyük Kültür Devriminin başladığı sıralarda ben Bölüm Merkezindeydim, gelen bilgileri toplar, başkalarıyla birlikte değerlendirirdim. Sağladığım malzemenin arasında, o ayaklanmada benimle birlikte olan askerlerle ilgili malzeme de vardı..”</span></p>

  <p class="block_16"><span xml:lang="tr">O zaman anladım. Cu’nun ‘malzeme sağladığı’ âsi KMT subaylarından birinin saygınlığı iade edilmişti. Subay yetkili konumuna geri dönmüştü ve şimdi Cu’nun Aklanmasını engelliyordu.</span></p>

  <p class="block_16"><span xml:lang="tr">Cu’nun ‘övülesi davranışları’ geri tepmişti. Hiç beklemediği gelişmelerin, değişen koşulların kurbanı olmuştu.</span></p>

  <p class="block_16"><span xml:lang="tr">“Anlıyorum. Sen yine de yazmaya devam et. Bol bol yaz -yukardakilerin gözüne er geç çarpacaktır. Bir gün mutlaka evine döneceksin,” diye avuttum onu. Bir yandan da düşünüyordum: “Ha ha! Daha çok beklersin!”</span></p>

  <p class="block_16"><span xml:lang="tr">Yataktan atladım, dışarı çıktım. Bilgi vermekten hoşlanan birkaç kişi tanımıştım -bunlardan biri Taburumuzun Yönetim Şefiydi, öteki de buydu demek? Ama Cu bilgi vermeyi şimdilik bir yana bırakmış gibiydi. Kendini bütünüyle Aklanma Dilekçesini yazmaya adamıştı. Bir zamanlar başkalarını karalayan bu adam, şimdi kendini savunmak zorunda kalmıştı. Bu da bir tür Yazgı değil miydi?</span></p>

  <p class="block_16"><span xml:lang="tr">Karanlık gece taşmış bir lağımın o iğrenç, yanık kokusunu yayıyordu. Hava değişecek miydi yoksa?</span></p>

  <p class="block_16"><span xml:lang="tr">Ama bu kokuya oleaster çiçeklerinin duru kokusu, doğruca insanın içine işlermiş gibi görünen o yoğun koku da karışmıştı. Baharın yaklaştığına hiç kuşku yoktu.</span></p>

  <p class="block_22">&nbsp;</p>

  <p class="block_26" xml:lang="tr">***</p>

  <p class="block_22">&nbsp;</p>

  <p class="block_16"><span xml:lang="tr">Odalarını, yönetmelikteki ampulden çok daha büyük, tek bir ampul aydınlatıyordu. İçeri girerken, hiç alışık olmadığım bu aydınlık karşısında gözlerimi kıstım. “Evet? Siz ikiniz burada ne yapıyorsunuz bakalım? Çin satrancı mı</span><sup class="calibre4" xml:lang="tr"><sup class="noteref" id="back_note_14"><a class="calibre5" href="../Text/index_split_031.html#note_14" title="14">14</a></sup></sup> <span xml:lang="tr">oynuyordunuz?”</span></p>

  <p class="block_16"><span xml:lang="tr">Beni selamlamak için elini kaldırdı ve kıkırdadı. “Satranç oynayan kim? Yalnızca Yaşlı Bayan Ma’nın aklanma mektubunu yazmasına yardım ediyordum.”</span></p>

  <p class="block_16"><span xml:lang="tr">İkisi karşılıklı oturmuş, başlarını incecik tahtadan yapılma masaya doğru eğmişlerdi. Tahtanın üzerinde beyaz bir kâğıt vardı; kızın elinde bir kalem tuttuğunu gördüm.</span></p>

  <p class="block_16"><span xml:lang="tr">“Lao Cang, geldiğine göre mektubu senin yazman daha doğru olur,” dedi Yaşlı Bayan Ma. “Sen okumuş adamsın.”</span></p>

  <p class="block_16"><span xml:lang="tr">“Beni affedin, daha önce hiç Aklanma Dilekçesi yazmadım,” dedim. “Ama evlenme başvurusu isteseydin, hemen yazardım. Üstelik başvurunun kabul edileceğini de garanti ederdim.”</span></p>

  <p class="block_16"><span xml:lang="tr">“Seni şeytan seni,” diye payladı. “Evlenmek, ha? Kiminle evleneyim peki? Ben aklımı kaçırmadım.”</span></p>

  <p class="block_16"><span xml:lang="tr">Gülerek yanıtladım: “Cu Ruiçen ile elbette. Karısı bir başkasıyla kaçmış, ama Cu’nun henüz haberi yok. İkiniz birbirinize çok yakışırdınız doğrusu -o da şu anda bir aklanma mektubu yazmakla meşgul.”</span></p>

  <p class="block_16"><span xml:lang="tr">Yaşlı Bayan Ma sırıttı. “Seni çapkın, sen hiçbir zaman normal biri olamadın. Genç dostum, senin şu dilin var ya, bütün çektiklerin onun yüzünden işte.”</span></p>

  <p class="block_16"><span xml:lang="tr">“Yanılıyorsun.” Gelişigüzel bir tavırla, Yaşlı Bayan Ma’nın yatağının üzerine oturdum. Yatak, kızın tam karşısına düşüyordu. “Karşındaki adam her zaman normal ve efendi biri olmuştur. Tek sorun, şu anda herkesin şakaları ciddiye alması, çılgınca sözlere inanması. Ayrıca, son beş keresinde beni suçladıkları davalara söylediğim şeyler değil, yazdığım şeyler yol açtı. Aklanma mektubunu yazmamı hâlâ istiyor musun? Korkarım ki yazdıkça başımız daha çok belaya girer -sonunda seni yeniden hapse tıkabilirler.”</span></p>

  <p class="block_16"><span xml:lang="tr">Yaşlı Bayan Ma sekiz yaşındayken, Şandong’daki bir eve gelin olarak satıldı. Özgürlük ilan edildiğinde, sekiz yıldır orada çalışıyordu. Ma’dan on yaş büyük olan kocası o karmaşada ortadan yok oldu, bir daha da onu gören olmadı. Ma, ‘Yoksul Köylü Komitesinin’ Başkanının dikkatini çekti, ama on altı yaşındaki bu genç dul aptallık edip karşısına çıkan bu fırsatı tepti. Kızın kendisini reddetmesi adamı kinlendirdi. Öcünü almak için 1958 yılına kadar bekledi; aradığı fırsatı Büyük Atılım sırasında yakaladı. Kadını ‘Mal Sahibi Unsur’ olarak “şapkaladı”.</span><sup class="calibre4" xml:lang="tr"><sup class="noteref" id="back_note_15"><a class="calibre5" href="../Text/index_split_032.html#note_15" title="15">15</a></sup></sup> <span xml:lang="tr">Ma eyaletten kaçtı, sonunda yolu, bu geri kalmış yöredeki Devlet Çiftliğine düştü; burada çalışmaya başladı. O kaçtıkça, ‘Arananlar Genelgesi’ de onu izledi. Sonunda, 1963’teki ‘Sosyalist Eğitim Atılımı’ sırasında Genelge, Ma’nın yakasına yapıştı. Bunun üzerine Çiftlik onu ‘Kaçak Mal Sahibi’ olarak yargıladı; üç yıl ağır iş cezasına mahkûm etti. Cezasını uzun zaman önce doldurmuş olmasına karşın, hâlâ ‘Mal Sahibi Unsur’ olarak görülüyordu. Aklanmaya başvurmadaki tek amacı bu yakışıksız ‘şapkadan’ kurtulmaktı. Ancak bir keresinde bana dert yanmıştı; dediğine göre Yoksul Köylü Komitesinin Başkanı olan adam şimdi Ma’nın eski komününe Parti Sekreteri olarak atanmıştı. Kadının eski kasabasında, yeniden gözden geçirilen davaların dosyaları önce yerel hükümete gönderiliyordu. Buysa Aklanma Dilekçesini çöpe atmakla eşanlamlı değil miydi?</span></p>

  <p class="block_16"><span xml:lang="tr">İnsanlar, yaşadıkları sürece umutlarını yitirmemeliler. O umudu söndürmeyi göze alamazdım, en iyisi işi şakaya vurmaktı.</span></p>

  <p class="block_16"><span xml:lang="tr">“Lao Cang, sen de bir dilekçe yazmalısın. Baksana, neredeyse kırk yaşına geldin. Saygınlığını kazanırsan, bir okulda öğretmenlik yapabilirsin.” Yaşlı Bayan Ma bana bakıyor, içtenlikle konuşuyordu.</span></p>

  <p class="block_16"><span xml:lang="tr">İnsanlar, en sevdikleri yemeği başkalarının da seveceğini sanırlar ve onları bu yemekten tatmaya zorlarlar.</span></p>

  <p class="block_16"><span xml:lang="tr">Cebimden sigara çıkardım, Yaşlı Bayan Ma’nın yüzüne baktım. Ne yüzdü ama! Benden yalnızca dört yaş büyüktü, ama yaşadığı her gün bu yüze derin bir çizgi halinde oyulmuş gibi görünüyordu. Yetmişlik adamların bile ona Yaşlı Bayan Ma diye seslenmelerine hiç şaşmamalı.</span></p>

  <p class="block_16"><span xml:lang="tr">Evine dön, diye düşündüm. Kasabana dön! Senin şu yüzün, en iyi aklanma dilekçen. Bırak da Komite Başkanı, şimdinin Parti Sekreteri bu yüze uzun uzun baksın. “Bir zamanlar arzuladığın kızı tanıdın mı?” Şu kadarcık bir vicdanı kaldıysa, seni bağışlar.</span></p>

  <p class="block_16"><span xml:lang="tr">Öte yandan, böyle birinin içinde birazcık da olsa acıma duygusuna rastlamak oldukça zayıf bir olasılıktı.</span></p>

  <p class="block_16"><span xml:lang="tr">Böylece Yaşlı Bayan Ma ummayı sürdürmüştü. Salt kendisi için umut beslemez, umudunu çevresindekilere de aşılardı. Kırışıklıkların altına gizlenmiş olan iyilik, bu yüzü zaman zaman on altı yaşındaki bir kızın ışıltısıyla dolduruyordu.</span></p>

  <p class="block_16"><span xml:lang="tr">“Benim durumum seninkinden farklı,” dedim, sigaramı yakarken. “Önce ‘sağcı’, daha sonra da ‘devrim karşıtı’ damgası yedim. Hangisini bağışlatmaya çalışmanın daha iyi olacağını bilemiyorum. Oysa sen, şu ‘mal sahibi’ şapkasından kurtulduğun an, sorun kalmayacak. Yazmaya devam et, bir gün biri aklanmam sağlayacaktır.” Ona içtenlikle şans diledim.</span></p>

  <p class="block_16"><span xml:lang="tr">“Ah,” diyerek derin bir soluk aldı. “Keşke aklansam. Bu günlerde bir ‘şapka’ ile yaşamak çok güç.” Şianciyu’ya döndü: “Nerede kalmıştık? 1963’te mi?”</span></p>

  <p class="block_16"><span xml:lang="tr">Şianciyu, “Dur biraz,” dedikten sonra kalemi bıraktı, sırtını duvara yasladı. “Bir konuğumuz var, bir süre ara verelim.”</span></p>

  <p class="block_16"><span xml:lang="tr">“Ah, evet, evet.” Yaşlı Bayan Ma, çabucak özür diledi. “Görüyor musun, salt kendimi düşünüyorum. Siz ikiniz oturun, ben çıkıp mürekkep arayacağım.” Sonra anlamlı bir tavırla dışarı çıktı.</span></p>

  <p class="block_16"><span xml:lang="tr">Çok uyanık bir kadındı. Ama Yoksul Çiftçi Komitesinin Başkanının gönlünü hoş etmeyi becerememişti. Sonuçta da...</span></p>

  <p class="block_16"><span xml:lang="tr">Oleaster kokusu iyice yoğunlaştı, tıpkı bir sağanaktan önce olduğu gibi pencereden ve kapıdaki çatlaktan odaya doldu. Bizim yatakhanede, içerde olan her şey dışarı çıkmak isterdi, oysa burada her şey bu odaya girmek istiyordu.</span></p>

  <p class="block_16"><span xml:lang="tr">Kıza sordum: “Neden kendin için de bir Dilekçe yazmıyorsun?”</span></p>

  <p class="block_16"><span xml:lang="tr">“Yararı olmaz,” dedi. “Duygularla ilgili bir şeyi kim aklayabilir? Ya ben hatalıydım, ya da o. Çalışma cezamı nasılsa çektiğime göre, konuyu yeniden açmanın ne yararı olacak? Ayrıca, beni aklasalar bile o üç yılı geri getiremezler..”</span></p>

  <p class="block_16"><span xml:lang="tr">Buna söylenecek sözüm yoktu. Durumu benden daha iyi kavramıştı.</span></p>

  <p class="block_16"><span xml:lang="tr">Beyaz bir gömlek giymişti. Boynundaki düğmeler açıktı, göğüslerinin üstündeki beyaz üçgen görünüyordu. Teni hâlâ fildişi rengindeydi. Ilık ve yumuşak olduğunu anlamak için dokunmak gereksizdi... Belli belirsiz gülümsedim.</span></p>

  <p class="block_16"><span xml:lang="tr">“Evet, asıl Dilekçe yazması gereken sensin,” dedi. “Önce şu ‘sağcı’ sorunundan başla -her şey oradan başlamış. Eğer Yaşlı Bayan Ma’nın dediği gibi saygınlığını kazanırsan, öğretmenlik yapmaman için hiçbir neden kalmaz... “</span></p>

  <p class="block_16"><span xml:lang="tr">“Hayır, denemeye bile kalkışmamamın nedeni de şu ‘sağcılık’ sorununa geri dönmek zorunda kalmam zaten.”</span></p>

  <p class="block_16"><span xml:lang="tr">“Daha ne kadar bekleyeceksin?”</span></p>

  <p class="block_16"><span xml:lang="tr">Gözlerimi o üçgenden ayırdım, ona ne yanıt vereceğimi düşünmeye çalıştım.</span></p>

  <p class="block_16"><span xml:lang="tr">“Belki bilmiyorsun ama,” dedi, “Deng Şiaoping’in saygınlığı çoktan iade edildi.”</span></p>

  <p class="block_16"><span xml:lang="tr">“Ya?” Gerçekten şaşırtıcı ve iyi bir haberdi bu. Herkesin harıl harıl ‘aklanma mektubu’ yazmaya koyulmasına şaşmamalı. “Doğru mu bu?”</span></p>

  <p class="block_16"><span xml:lang="tr">“Elbette. Şimdi dışarda; çalışmaya başladı bile.”</span></p>

  <p class="block_16"><span xml:lang="tr">Gündüz bana söylemeye çalıştığı şey buydu demek! Bu herkese duyurulması gereken bir haberdi. Haberi gazetelerde okumuş, hoparlörlerden duymuş, radyodan dinlemiş olmalıydılar. Bunlara ek olarak, Merkezi Hükümetten gelen kırmızı manşetli, onlarca, yüzlerce belge de vardı elbette. Ama burası ıssız bir kasaba, görmezden gelinen bir araziye yığılmış olan serserilerin oluşturduğu bir köydü. Belli başlı ulusal olayların buraya ulaşabilen haberleri bir dizi hiyeroglif yazısı, biçimsiz işaretlerin oluşturduğu bir zincir gibiydi. Göründüğü gibiydi, öte yandan hiç de öyle değildi. Gerçek habere ulaşmak için bu dolambaçlı işaretlerin arasından geçmek, karşınıza çıkarılan labirenti aşmak zorundaydınız. Yetkenin dışında kalmaya yazgılı olanların, bu işaretleri çözmek gibi bir umudu olamazdı.</span></p>

  <p class="block_16"><span xml:lang="tr">Hükümetin tepesindekiler korkunç bir çabayla, bir değneği elden ele geçirir gibi, haberleri bize kadar ulaştırmaya çalışıyorlardı. Haber köyümüze ulaştığında, güneşten yansıyan ve yaşamlarımıza değmeden önce aya gidip geri dönen ışığa benziyordu. O zaman bile duyularımız ışığın yalnızca en belirsiz yansılarını saptayabiliyordu.</span></p>

  <p class="block_16"><span xml:lang="tr">Bu köyde, hava ya da ürün payının artırılmaması gibi önemli konulardan, bugün Sekreterin bana sigaralarından birini ikram etmesi gibi küçük olaylara kadar her şeye, önemine bağlı olarak kapsamlı bir çözümleme eşlik etmeliydi. Mantığa dayalı bir kavrama söz konusu değildi. Sonuçta kişi kendi içgüdülerine belbağlamak zorundaydı. Bunun sonucu olarak da, her şey doğa-üstü bir niteliğe bürünürdü. Göktaşları, depremler, acayip dölütler, kıllı bebekler; olağan dışı her olay Vietnam Savaşının sonu, Sihanouk’un Çin’i ziyareti, Yao Wenyuan hakkındaki iri puntolu makale, ulusal şölenlere katılanların isim sıralaması, hatta sokak aralarında üretilen en küçük dedikodularla eşdeğer görülürdü. Hepsi de yaşamlarımızı etkileyecek kadar önemliydi. ‘İnsanla doğanın birliği’ gibi eften püften bir kuram almış başını gidiyordu. Karanlık Çağlara geri dönmüştük.</span></p>

  <p class="block_16"><span xml:lang="tr">Felsefe, politika ve ekonomi konularındaki eserlerden yararlanarak ‘şeylerin’ düzenini kavramaya çalışmıştım; kitaplarda yazanlar açık seçikti. Anlama yeteneğim varlığımı sürdürmem için bana yaşamsal bir destek sağladığı gibi, bana ruhun sezgilerini ileten bir anten olmuştu. Ama gerçeklikle karşı karşıya geldiğim an, her şey altüst oldu. İletilen haberler ansızın denetimden çıktılar, yadsınamaz bir biçimde keyiflerince davranır oldular. Bütün gelenekleri altüst etmiş, sağduyunun sınırlarını bile parçalamışlardı sanki. Tıpkı bir uçağın, peşindeki radarları atlatmak için radyo parazitleri yayınlaması gibi.</span></p>

  <p class="block_16"><span xml:lang="tr">Şu son haber, sıradışıydı. Sezgilerim bana, Dışarda her şeyin hızla değiştiğini söylüyordu. Tıpkı bir sigaradan yükselen duman gibi, damarlarımdan ve arterlerimden sıcak bir akımın geçtiğini hissettim. Bir tekne ters dönmüştü - suya önce pruvanın mı yoksa kıç tarafın mı battığı hiç fark etmezdi. Önemli olan, birinin o koca teknenin tepesine güçlükle tırmandığı ve kaptan olma sorumluluğunu üstlendiğiydi. Yapması gereken ilk iş, bir kurtarma harekâtı başlatmaktı. Tekne önce düzeltilmeliydi; bu engin, açık denizde nereye gideceği ise daha sonraki bir soruydu. Yapılması gereken ilk iş, sudakileri bir an önce güverteye çekmekti.</span></p>

  <p class="block_16"><span xml:lang="tr">Kız, soru dolu gözlerini gözlerime dikmiş, merakla bekliyordu. Bir çift kadın gözü koyun gözünden farklıdır, ama onlarda da aynı uysallık, kuşku, korku ve kararsızlık vardır. Ona ne diyebilirdim? Belli belirsiz bir yakınlaşmaya henüz anlaşma denemezdi; yanılmadığımı varsaysak bile, labirent girilemeyecek kadar çetindi. Tekneyi sulara gömmek isteyecek biri değildim, oysa suda olup, ötekileri de kendileriyle birlikte boğmaya çalışanlar vardı. Benim tek derdim, o teknede olmaktı! Yeniden güverteye çıkmak, giysilerimi kurutmak, yaralarımı sarmak, kendimi sıcacık güneşe bırakmak istiyordum. Bir şey daha istiyordum; gizliden gizliye beslediğim bir umut vardı: Geminin rotasının saptanmasına katılmak. Son on sekiz yıldır edindiğim deneyimler bana bir tek şeyi apaçık göstermişti: Geminin dümenini tek bir kişi tutabilirdi, ama geminin burnunu istenen yöne çevirmek için bir kişi yeterli değildi.</span></p>

  <p class="block_16"><span xml:lang="tr">Peki ama, bunları ona söyleyebilir miydim? Ampulün ışığı insanı rahatsız edecek kadar parlaktı. Son birkaç aydır koyun ağılllarında sahip olduğum tek ışık, geçen yüzyıldan kalma kerosen lambaların ışığıydı. Karanlığı delen bu ılık aydınlıktan hoşlanırdım. Karanlıkta fısıl fısıl konuşmaların mırıltılarını düşleyebilir, sinirlerimi yatıştırabilirdim... oysa şu anda, tam karşımda kanlı canlı bir kadın oturuyordu. Evet, karşımdaki bir kadındı! Benimle konuşuyordu, sesi yumuşak, rahat ve candandı. Dokundurmalarla dolu olan bu anlamlı ses, sözcüklerden çok daha fazlasını dışavuruyordu. Gözlerindeki sorgu dolu ışığın anlamını birden çözdüm: Bu odada iki kişiydik; kadınsız bir erkekle, erkeksiz bir kadın. ‘Temyiz mektuplarından’ ve ‘aklanmaktan’ başka konuşacak şeyimiz yok muydu?</span></p>

  <p class="block_16"><span xml:lang="tr">Gözlerinde yalnızca soru ve kuşku yoktu -bu gözlerde umut, boyun eğme kıvılcımları yanıp sönüyordu. Duruşunu çoktan almış da, ilk hamleyi benim yapmamı bekliyordu sanki. Yaklaşan saldırım karşısında çökmeye şimdiden hazırmış gibi görünüyordu.</span></p>

  <p class="block_16"><span xml:lang="tr">Odanın bir köşesindeki yatağın üzerinde oturuyordum, o da karşımdaki yatağın üzerinde. Aramızda iki metreden daha geniş olmayan, kahverengi bir toprak parçası vardı. Bu şerit, bir yaşam genişliğindeki satranç tahtasının üzerindeki sınır çizgisiydi. Karşı tarafın yenilmez olduğuna inanıyorsanız, onu yenemezdiniz. Eğer inanmıyorsanız, hasmınızın gücünü hiçliğe dönüştürür, onu tek bir fiskeyle ortadan kaldırılabilirdiniz. Zaman sessizlikte damla damla aktı. Yüzünde minicik bir gülümseme belirdi; tuhaf ve gizemliydi. Bu cesur ve sessiz sesleniş, yalnızlığın ortasından yükselen bu çığlık aramızda tekrar tekrar yankılandı. Tepeden tırnağa giyinik olmasına karşın, vücudunun dış çizgileri bluzunun altında iyice belirgindi. Gözlerimin önünde bir kez daha çırılçıplak bir beden belirdi.</span></p>

  <p class="block_16"><span xml:lang="tr">Politika tutkusu, şehvet güdüsüyle aynı kaynaktan fışkırır, her ikisi de içten içe aynı salgıları salgılarlar. Her ikisi de bir erkeği kendinden vazgeçmeye, almak ve sahip olmak için, kararlılıkla, yüreklice, aptalca öne atılmaya, kendini feda ederek doyuma ve mutluluğa ulaşmaya kışkırtır.</span></p>

  <p class="block_16"><span xml:lang="tr">Bugün, hayırlı olaylarla dolu bir gündü -nasıl olmuş da hepsi böyle art arda gelmişti? Kutlanmaya değer bir gündü, kendimi yarı yarıya özgürleşmiş hissediyordum. Yüzüme tuhaf, gizemli bir gülümseme yayıldı. Anlayabileceğini biliyordum. Tıpkı bir erkeğin gözlerini okuyabilmesi gibi, aklımdan geçeni de biliyordu kuşkusuz. O sarı renkli, hormonal salgı çılgınca fışkırdı; kendimden geçmiş gibiydim. İçimi ani bir kuşku, istenmeyen bir talihlilik, taşkın bir tehlike duygusu doldurdu. Ağzımın kuruduğunu, dilimin kavrulduğunu hissettim, tıpkı kamışların arasındayken olduğu gibi...</span></p>

  <p class="block_16" xml:lang="tr">Tam ben birşeyler söylemeye, bir şey yapmaya hazırlanırken, Yaşlı Bayan Ma, kapıyı açıp içeri girdi.</p>

  <p class="block_16"><span xml:lang="tr">“Her yere baktım, ama bir damla bile bulamadım!” Yüzlerimize araştıran bir bakış fırlattı. “Hayat çok zor, bir dilekçe yazmak için mürekkep bulmak bile bir dert.”</span></p>

  <p class="block_16"><span xml:lang="tr">“Büroyu bir denesene,” diye önerdi Şiyanciyu. “Muhasebecilerde mutlaka mürekkep vardır.”</span></p>

  <p class="block_16"><span xml:lang="tr">“Aman ne akıl!” Yaşlı Bayan Ma çok korkmuş gibi bir anlam takındı. “Sekreter Kao’nun bana şöyle dediğini duyar gibiyim: ‘Yazmak, ha? Senin yazacak ne bir akraban var, ne de bir dostun. Kime mektup yazacaksın peki? Yoksa liderlerin hakkında şikâyet mektubu mu yazıyorsun?”‘</span></p>

  <p class="block_16"><span xml:lang="tr">Hep birlikte güldük, buysa havayı yumuşattı; Ma’nın yüzü on altı yaşındaki bir kızın saflığına yeniden kavuştu.</span></p>

  <p class="block_16"><span xml:lang="tr">“Siz ikiniz ne de olsa şanslısınız,” dedi. “Aklanmayı umursadığınız yok.” Derme çatma sandığının başına geçti, dikişini çıkardı, sonra doğruca konuya girdi. “Bakın, çok ciddiyim; siz kusursuz bir çiftsiniz.”</span></p>

  <p class="block_16"><span xml:lang="tr">Şiyanciyu bir şey demedi, hafifçe gülümsedi. Yaşlı Bayan Ma’nın niyeti iyiydi, ama kesinlikle fazla hevesli, fazla sabırsızdı.</span></p>

  <p class="block_16"><span xml:lang="tr">“Bizim Temyiz Dilekçesi yazmadığımızdan yakınan sen değil miydin? Oysa sen yazıyorsun, Cu Ruiçen de öyle -bu da sizi kusursuz bir çift yapmaz mı?”</span></p>

  <p class="block_16"><span xml:lang="tr">“Aptal olma.” Ne kadar deli olduğumu göstermek için elindeki dikiş iğnesiyle kulağının çevresinde bir daire çizdi. “Ben doğruyu söylüyorum. İkiniz de ağır iş cezası çektiniz, dolayısıyla kimse ötekini küçümseyemez ya da suçlayamaz. Yaşlarınız da uygun. Lao Cang, sen okumuşsun, eh kızın eğitimi de fena sayılmaz -en azından ortaokula gitmiş. O buraya geldi geleli bu konuyu düşünüyorum. Sana açmak için dağlardan dönmeni bekliyordum.”</span></p>

  <p class="block_16"><span xml:lang="tr">“Hey, hey, hey.” Şiyanciyu gülüyordu. “Bir kez daha evlenmeye niyetim yok. Bir ömürde bu kadar evlilik yeter.”</span></p>

  <p class="block_16"><span xml:lang="tr">“Evlenmemek mi? Kadınlar, erkeklere eş olmak için doğarlar. Kimse beni istemedi, ama isteseydi hemen evlenirdim!” Yaşlı Bayan Ma’nın bu işi aklına koyduğu belliydi.</span></p>

  <p class="block_16"><span xml:lang="tr">“Kimse beni istemedi de ne demek?” dedim. “O Komite Başkanı istedi ya? Bütün bunlar başına onu reddettiğin için gelmedi mi?”</span></p>

  <p class="block_16"><span xml:lang="tr">“O sayılmaz!” dedi haklı olarak. “Onun bir karısı, bir de oğlu vardı. Ailesi olmasaydı, onunla giderdim. Fena adam sayılmazdı -uzun boylu, yakışıklı, devlet memurluğu için biçilmiş kaftan. Bana kondurduğu şu ‘şapka’ yalnızca burnumu sürtmek içindi, hepsi bu.”</span></p>

  <p class="block_16"><span xml:lang="tr">Duyan da adamı hâlâ sevdiğini sanırdı. Ma’yı evinden, köyünden uzaklaştırmış, tam üç yıl ağır iş cezasına çarptırmıştı! “İlk evinden neden kaçtın peki?” diye sordum.</span></p>

  <p class="block_16"><span xml:lang="tr">“Öncelikle evde yeterli yiyeceğimiz yoktu. Ayrıca tek başıma kaçmadım, epeyce kalabalıktık. Ama bunca felakete uğrayan bir tek ben oldum.”</span></p>

  <p class="block_16"><span xml:lang="tr">“Biraz düşünsene,” dedim. “O beş para etmez Başkan, senin için ‘Aranıyor’ genelgesi çıkartmadı mı?” İçimden ona şöyle demek geldi: Kurtul şu sevdadan artık.</span></p>

  <p class="block_16"><span xml:lang="tr">“Doğru, ama onun tek arzusu beni yakalatıp geri getirtmekti. Beni yeniden karşısında görmek istiyordu. O sıralarda bütün bu Atılımlarla karşılaşacağını kim bilebilirdi ki?”</span></p>

  <p class="block_16"><span xml:lang="tr">Bu kadınla tartışmanın hiç yararı yoktu. Tıpkı Huan Şiyanciyu’nun dediği gibi, iş duygulara gelince kimin gözü açık seçik görebilirdi ki? Ona baktım -Yaşlı Bayan Ma’ya bakıyor, gülüyordu. Bu kahkahada ne gizliydi; acıma mı, alay mı yoksa yüreklendirme mi? Bizim konumuzu yeniden açması için kadını yüreklendirmeye mi çalışıyordu?</span></p>

  <p class="block_16"><span xml:lang="tr">Odalarından ayrıldığımda, gece yıldızlarla dolmuştu. Karanlığın içinden genç bir kadın, bir ‘aydın’ çıktı; ‘eğitimli, taşrada ve dağlık yörelerde çalışmaya uygun’ tanımlamasıyla Beijing’den buraya gönderilmişti. Adı He Lifang’dı. Sana Gül Gönderiyorum adlı bir Kazak şarkısı söylüyordu:</span></p>

  <p class="block_22">&nbsp;</p>

  <p class="block_23" xml:lang="tr">Değerim pek yüksek sayılmaz,</p>

  <p class="block_23" xml:lang="tr">Yalnızca naylon çorapla iki çuval.</p>

  <p class="block_23" xml:lang="tr">Yine de kendini bağışlatmak istiyorsan,</p>

  <p class="block_23" xml:lang="tr">Bunlara bir de Romen rakamlı saat ekle.</p>

  <p class="block_22">&nbsp;</p>

  <p class="block_16"><span xml:lang="tr">Yanıma gelip, tatlılıkla seslendi: “Kardeş, benim eve gelip biraz otursana -ne dersin? Bütün kış o dağlarda canın çıktı...”</span></p>

  <p class="block_16"><span xml:lang="tr">“Bu kadar geç bir saatte gelip ne yapayım?” dedim. “Yarın gelirim.”</span></p>

  <p class="block_16"><span xml:lang="tr">“Bazı şeyler için geç saatler daha iyidir. Bizim adam akrabalarını görmek için Beijing’e gitti.”</span></p>

  <p class="block_16"><span xml:lang="tr">“Haytz geri dönünce olanları öğrenir diye korkmuyor musun?”</span></p>

  <p class="block_16"><span xml:lang="tr">“Ha ha! Dışarda da böyleydi o; biraz para kazanmak için iki parmağına güveniyor.” Gözleri zifiri karanlıkta bir kedinin gözleri gibi parladı. “Bu köyde kimin ne yaptığı kimin umurunda ki?”</span></p>

  <p class="block_16"><span xml:lang="tr">“Hadi evine gidip uyu,” dedim. Haytz benim dostumdu.</span></p>

  <p class="block_16" xml:lang="tr">Su damlaları üstteki buz tabakasını yavaş yavaş kemiriyordu...</p>

  <p class="block_16" xml:lang="tr">Başımı gökyüzüne kaldırdım, derin bir soluk aldım. İnsanları anlamayı başarabilecek miydim?</p>

  <p class="block_24"><i class="calibre2" xml:lang="tr"><br class="calibre6" /></i><i class="calibre2" xml:lang="tr">4</i></p>

  <p class="block_22">&nbsp;</p>

  <p class="block_16"><span xml:lang="tr">Luo Congşi tam ortadaki kirişin üzerine çıkmıştı; iki ayağı havada sallanıyordu. Bir insanın kolundan daha kalın olmayan bu kalas, Luo’nun yaptığı mutfağın ana dayanağı olacaktı.</span></p>

  <p class="block_16"><span xml:lang="tr">Çiviyi yerine yerleştirdi, çekicini hazırladı. “Neredeyse yirmi yıldır ‘düzeltiliyorsun’ ama hâlâ safın tekisin. Yerinde olsam fazla umuda kapılmazdım.” Çiviyi çaktı, sonra sözünü sürdürdü. “Bana baksana -bak ben ‘aklandım’. Düzenli bir işim, küçük de olsa bir evim var; yeryüzündeki küçük toprak parçamın efendisi olduğum söylenebilir. Peki sorarım sana: Olayların akışına en küçük bir katkım oldu mu?”</span></p>

  <p class="block_16"><span xml:lang="tr">Bang! Bang! Bang! Salt kızgın değil, aynı zamanda beni uyandırmaya da kararlıymış gibi görünüyordu. O sabah Taburumuzdan buraya kadar yirmi kilometre yol yürümüştüm. Güneş göz kamaştırıcıydı, bana okyanusu anımsatmıştı. ‘Haber’ çok önemli olduğu için buraya Luo’dan yardım istemeye gelmiştim; şu hiyeroglifleri çözmek, labirentte yolumu bulabilmek için bana onun kılavuzluğu gerekliydi. Ama parlak güneş kararmış, Luo beni daha ilk koridora bile sokmamıştı.</span></p>

  <p class="block_16"><span xml:lang="tr">Sunduğu çayı hırsla yudumladım. İyi cins, kuvvetli bir çaydı, böylesini içmeyeli çok uzun zaman olmuştu. Böyle bir çay insanın yağlarını eritebilirdi -bir fincan çay beni etobur bir hayvandan bir insana dönüştürebilirmiş duygusuna kapıldım. Uygarlık gerçekten çok şaşırtıcı. Kapıyı örten bambu perdenin gerisinden, düzenli bir ses geliyordu. Luo’nun karısı Cu Şucun bana mantı çorbası hazırlamak için et kıyıyordu. Etle erişteyi aynı kapta kaynatmak yeterli değil miydi -yenecek hale gelmesi için kıymayı illa hamurun içine doldurmak mı gerekliydi? Böyle şeylere alışık değildim.</span></p>

  <p class="block_16"><span xml:lang="tr">Evin çevresindeki arazinin yükseltilmesiyle küçük bir bahçe elde edilmişti: Gülhatmiler çoktan boy atmış, ama henüz çiçeğe durmamışlardı; domates fidanları, kırmızı biber, patlıcanlar serpilmişti, aralarındaki sarı toprak öyle iyi bellenmişti ki, bir halı parçası kadar yumuşak görünüyordu. Havada iki kelebek körlemesine dönüp duruyordu; duvarın yakınlarında küçük bir kayısı ağacı vardı. İşte düzenli bir yaşam. Her ne kadar burası bana yabancı bir yerse de, içimde yuvama dönmüşüm gibi bir duygu vardı. Çadır bezinden yapılma bir koltuğa oturmuş, geriye yaslanmıştım, gözlerim yumuluydu, içimdeki konuşma gereksinimi giderek güçleniyordu.</span></p>

  <p class="block_16"><span xml:lang="tr">Luo Congşi söylevini sürdürdü. “Biliyorsun, buradaki Taburun Başıyım, ama benimle çalışması için kimi, Parti Sekreteri yaptılar dersin? Sana bir öykü anlatayım da, ne demek istediğimi anla: Bu yaşlı kadın eskiden Çinliyan Çiftliğinde Parti Sekreteriymiş. Kültür Devrimi başlayınca tabii herkesi önüne katmış, bu kadın da kendini hapiste bulmuş. Bir gün kızından bir mektup almış. ‘Anne, beni Kızıl Muhafızların arasına almıyorlar,’ diyormuş kız. ‘Ve seni suçluyorlar, bu yüzden seninle ilişkimi bir süre için kesiyorum. Bir süre böyle davranalım. Çok uzun süreceğini sanmam.’ Peki, kadın kızına ne karşılık vermiş? ‘Tam üç kez döneklik’ ettiğini alçakça itiraf etmiş. Kızına ilişkilerini içtenlikle -numaradan değil-koparmalarını yazmış, ‘yufka yüreklilik etmeyelim, aramıza kesin bir çizgi çekelim’ demiş! Kızının ‘Devrimi sonuna kadar yiğitçe götürmesini’ istiyormuş!</span></p>

  <p class="block_16"><span xml:lang="tr">“Sonuçta kızı, on yedi yaşındaki bu çocuk, acımasız bir eşkiya olup çıktı. İki toprak sahibinin kemiklerini elleriyle kırdığını duydum. Bir düşün; annesini yadsımaya zorlanan bir evlat! Böyle bir çocuk kime kulak verecek? Yalnızca iblis bir ana böyle bir iblis yetiştirebilir.</span></p>

  <p class="block_16"><span xml:lang="tr">“İşte, benim Parti Sekreterim olarak atanan kadın bu. Sana bir öykü daha anlatayım -nasıl biri olduğunu anla. Buralarda bir sürü boş arazi var; tarım işçilerine birşeyler yetiştirmelerini, kendilerine ek gıda sağlamalarını söyledim. Ektikleri sebzeler tam topraktan çıkmak üzereyken, kadın buraya bir traktör gönderdi ve hepsini söktürdü. Öfkeden deliye döndüm. Ona dedim ki: Çin’in yüzölçümü 9.6 milyon kilometre kare, fazladan birkaç patlıcan yetiştirmek sosyalizmin zenginleşmesine katkıda bulunmaz mı? Neden izin vermiyorsun? Sosyalizmin zenginleşmesi ulusal birikimlere bağlıdır, dedi. Bir birey tarafından üretilen her şey, iğrenç kapitalizme hizmet edermiş. Sonra da Özdeyişler’den alınma, uzun bir cümle sıraladı -bu oyunda onu alt etmemin yolu yoktu.</span></p>

  <p class="block_16"><span xml:lang="tr">“O günden sonra ne zaman karşılaşsak, hiç konuşmuyoruz. Ben doğuya, o batıya. Lao Cang, bir düşün, birbirine küs bir Tabur Lideri ile bir Parti Sekreteri; hal böyleyken, herhangi bir iş yapılabilir mi hiç? Bir orta yol bulmaya bile çalışmıyoruz, birbirimizi yok sayıyoruz, böylece ikimizin de eline hiçbir şey geçmiyor.</span></p>

  <p class="block_16"><span xml:lang="tr">“Deng Şiyaoping’in neler çektiğini tahmin edebiliyorum. En azından o yaşlı kadın beni asla ‘düzeltmedi’. Biliyorsun, Şiyaoping kendisini ‘düzelten’ biriyle, iki arkadaş gibi düşüp kalkmak zorunda kaldı! Lao Cang, şiddetli bir sarsıntıdan henüz kurtulamamış bir takım insanlarla bir... aç kurt sürüsünü aynı tekneye bindirmeye çalışıyorlar. Sonuç ne olur dersin? Korkarım bu trajedi daha çok sürecek.”</span></p>

  <p class="block_16" xml:lang="tr">Bir an çekiç sallamayı kesti, aşağıya, bana baktı. Gözlerindeki anlam bana o yorgun, yaşlı koçun iç karartıcı kötümserliğini çağrıştırmıştı.</p>

  <p class="block_16"><span xml:lang="tr">Gerindim, bu bakışlara acıklı bir gülümsemeyle karşılık verdim. “Lao Luo, trajedi çok uzun zamandır oynanıyor. Tam on sekiz yıldır sahnede. Seyirciler de aynı duyguları taşıyor mu bilmem, ama bu oyuncu, yorgunluktan bitkin düştü.”</span></p>

  <p class="block_16"><span xml:lang="tr">“Çin’de seyirci yoktur,” diye yanıtladı kısaca. “Bir taraf ‘düzelticileri’ oynar, öteki tarafsa kurbanları. Bir süre sonra rolleri değişirler. Sen yalnızca ‘düzeltilen’ yanda oynayıp durmaktan bıktın, hepsi bu. Ne dersin? Biraz da ‘düzeltenlerin’ yanında oynamak ister miydin?”</span></p>

  <p class="block_16"><span xml:lang="tr">Uzun, zayıf gövdesi ve sert çehresiyle Sherlock Holmes’un yerini kolayca alabilirdi; ışıltılı gözleri biraz daha derin, burnunun kemeriyse biraz daha çıkık olsaydı. Onunla ben 1970 ile 1972 arasındaki iki yılı aynı hapishanede geçirmiştik. Benim battaniyemi, aynı yatağı ve bir tek pirinç tasını paylaştık. O günlerde idare Kao Şueyi’den önceki Tabur Sekreterindeydi ve Luo’nun karısının gönderdiği yemek çubuklarına bile el konmuştu.</span></p>

  <p class="block_16"><span xml:lang="tr">Bir keresinde, eğri büğrü yatağımda Luo ile birlikte soğuktan titrerken, ona şöyle demiştim: “Biliyor musun, Lin Biao’nun öldüğüne inanmıyorum.” Elimde kanıt olup olmadığını öğrenmek istedi. Yok, dedim, ama tanıdığım ve çarçabuk idam edilen bir tutuklu vardı, tıpatıp Lin Biao’ya benziyordu. Lakabı ‘400 Vatlık Ampul’dü. O da tıpkı Lin Biao gibi keldi, yüzüyse Lin’in bir kopyasıydı. Sık sık ve neşeyle gülerek ısınmaya çalışırdı. Günlük çin zui’den</span><sup class="calibre4" xml:lang="tr"><sup class="noteref" id="back_note_16"><a class="calibre5" href="../Text/index_split_033.html#note_16" title="16">16</a></sup></sup> <span xml:lang="tr">her geçişinde, alışıldığı gibi başını öne eğmez, derin düşüncelere dalmışçasına bir yana yatırırdı. Çok uzun bir itirafname yazmıştı; duyduğuma göre ilk kez 1942’de Yenan’da ‘eleştirildiğini’ yazmış.</span><sup class="calibre4" xml:lang="tr"><sup class="noteref" id="back_note_17"><a class="calibre5" href="../Text/index_split_034.html#note_17" title="17">17</a></sup></sup> <span xml:lang="tr">1957’de ‘sağcıları’ savunmuş. 1959’a gelindiğinde ‘sağa eğilimli fırsatçı’ olmuş, 1966’da ise Liu-Deng Kapitalist Merkezindekilerle birlikte hapse atılmış. Bu Merkezin yerinden de, yürüttüğü kampanyalardan da habersiz olduğunu ileri sürmüş. Buysa- Devrimci Kumlu kızdırmış. Biz öteki tutuklular, boynuna asılı bir değirmen taşı olarak gördüğümüz tarihsel geçmişi hakkında bu kadar çok şey anlatmasaydı, üst düzey devlet memuru olarak çoktan aklanacağını biliyorduk.</span></p>

  <p class="block_16"><span xml:lang="tr">Luo malzemelerini topladı ve kirişten inmeye koyuldu; dikkatle hareket ediyor, bir yandan da konuşuyordu. “Neler görmedim ki. Şu anda yapman gereken tek şey, o küçük yaşamını korumak. Kendine küçük bir mutfak yapmak, evine birkaç parça eşya almak... Şu karşıdaki divan var ya, onu elimle yaptım, bir kamyonun lastiklerinden. Harika oldu, yaylı bir divan kadar da iyi; hadi otur, bir dene.”</span></p>

  <p class="block_16"><span xml:lang="tr">Yere ulaştığında, ellisini geçmiş olmasına karşın bedeninin hala kıvrak ve çevik olduğunu gördüm. Kendisini süzdüğümü fark etmişti. “Fena sayılmaz, ha?” dedi. “Herkes hapiste bir süre kalmalı. Bir kere insanı zinde tutuyor. Sonra, gerçek dostlarının aynı işyerinde çalıştığın kişiler değil, cezanı birlikte çektiğin kişiler olduğunu anlamanı sağlıyor.”</span></p>

  <p class="block_16"><span xml:lang="tr">Bambu perdeyi araladık, Luo’nun evine girdik. Eliyle yaptığı divana oturup, konuşmaya başladım. “Lao Luo, oynadığımız bu trajedinin tek suçlusu bireyler değil. Asıl hatanın sistemimizde olduğunu artık iyice anladım.”</span></p>

  <p class="block_16"><span xml:lang="tr">“Elbette, ama bir sistemi değiştirmek istiyorsan, önce insan ilişkilerine uyum getirmek zorundasın.” Kendine biraz çay doldurdu. “Seninle ben, kamuya açık bir hela yapma konusunda bile uzlaşamayız. Nerde kaldı, bütün bir sistemi değiştirme konusunda anlaşmak?”</span></p>

  <p class="block_16"><span xml:lang="tr">Keyfim az çok yerine gelmişti, birkaç öğüt verdim. “İyi ama kuramı unutma. Bana kalırsa şu anda Çin’de yaptığımız şeyin Marksizm ile hiçbir ilgisi yok, daha çok Linizm bu. KMT’nin Üç ilkesi olduğunu, bunlara Minizm dediklerini bilirsin, eh bizimki de Linizm işte.”</span></p>

  <p class="block_16"><span xml:lang="tr">“Nasıl yani?”</span></p>

  <p class="block_16"><span xml:lang="tr">“Çok açık. Kültür Devrimi düşüncesinin yaratıcısı gerçekte Bukharin’di. Yüce Önderlerimiz fikrin kendilerinden çıktığını öne sürüyorlar, oysa Bukharin patent hakkı için Uluslararası Komünist Harekete yıllar önce başvurmuştu. Bir de irade gücünden, şiddet ve güçten söz eden Dulin’imiz var. Tabii ki bir de Kel Lin; en kolayları da o. Kel Linizm ilkesi çok yalın: Tapacak birini bul!”</span></p>

  <p class="block_16"><span xml:lang="tr">“Dikkatli ol,” diyerek güldü. “Sana sürekli saldırıp durmalarına hiç şaşmamalı! Sen tam bir ‘karşı devrimcisin’!”</span></p>

  <p class="block_16"><span xml:lang="tr">Tam o anda Cu Şucun içeri girdi, elinde dumanı tüten bir kâse mantı çorbası vardı. “Bir ‘karşı devrimciyle’ eski bir ‘sağcı yorumcu’: Siz ikiniz hemen masanın başına geçip yemeye başlasanız iyi edersiniz!” Neşeyle gülerek bizi iskemlelerimize doğru kışkışladı. “Lao Cang, neredeyse bir yıldır evimize gelmedin, bu gece karnını güzelce doyur.”</span></p>

  <p class="block_16"><span xml:lang="tr">Biz yerlerimizi alırken o gururla bekledi; elbisesinin kollarını yukarı sıvamış, tombul ellerini kalçalarına dayamıştı. Sonra mutfağa girdi, yeniden göründüğünde elinde dumanı tüten başka tabaklar vardı, kızının araladığı perdenin arasından geçti. Bu basit ev bir anda bir şölen havasına bürünmüştü. Her gece koyunlara aynı şeyleri söyleyip durmama karşın herhangi biriyle akıllıca bir sohbet yapmayalı çok uzun zaman olmuştu.</span></p>

  <p class="block_16"><span xml:lang="tr">“Kurama geri dönersek,” diye sürdürdüm. “Şu anda her şeyi elimize yüzümüze bulaştırmakla meşgulüz.” Kullanılmaktan kararmış yemek çubuklarından iki tanesini aldım, etle dolu bir mantıyı çubukların arasına sıkıştırdım. Sonunda konuşuyor olmanın rahatlığıyla bir toplantı masasının başında oturuyormuş ve son derece önemli bir toplantıyı yönetiyormuş duygusuna kapıldım. “Şu andaki asıl sorumluluğumuz gerçek Marksizme geri dönmektir. Örneğin şu yaşlı kadın, Mao’nun Özdeyişlerini ezbere okurken sen de ona Lenin’in sözleriyle karşılık verebilirdin. Bilirsin, Lenin devletten bağımsız, özel girişimi bütünüyle durdurmanın salt aptallık değil, aynı zamanda da intihar olduğunu söylemişti. O olsaydı, küçük kapitalist ticareti yasaklamadığı gibi birkaç patlıcana da mutlaka izin verirdi.”</span></p>

  <p class="block_16"><span xml:lang="tr">“Kesinlikle. Lenin yıllar önce aynen böyle söylemişti,” diye geveledi Luo, yemeğini hızlı hızlı yerken.</span></p>

  <p class="block_16"><span xml:lang="tr">“Şu anda yaptığımız tek iş bu zaten; geçmişte söylenmiş sözleri eveleyip gevelemek. Bana saldırmak için Önder’in sözlerini kullanıyorsun. Ben de sana bir başkasının sözleriyle saldırıyorum. Tıpkı Marks’ın dediği gibi: ‘Ölüler canlıları ele geçirmiş.’ ”</span></p>

  <p class="block_16"><span xml:lang="tr">Bir mantı daha aldım. “Zihnimizde yeni yaratılara yer kalmadı, orası sözcüklerle oynama oyunu tarafından bütünüyle işgal edilmiş durumda. Bu boğucu günlerde yeni yönlere doğru açılmak istesek bile, önce sözcüklerle boğuşup kendimize bir yol açmamız gerekiyor. Bizim şu ‘kuramın’ son sahneye yaklaştığının bir kanıtı bu. Kendimizi bir çıkmaz sokakta bulunca perde inecek.”</span></p>

  <p class="block_16"><span xml:lang="tr">Luo bir yandan çiğniyor, bir yandan da ilgiyle dinliyordu. İtiraflarda bulunan bazı insanların yaptığı gibi başını bir yana eğdi. “Peki, sence ne yapmalıyız?” diye sordu.</span></p>

  <p class="block_16"><span xml:lang="tr">“Şimdi mi? Şu anda ne yapılacağını konuşmaya bile başlayamayız. Lenin, bir ülke iflasın eşiğine gelince öncelik işçilerdedir, derken haklıydı.”</span></p>

  <p class="block_16"><span xml:lang="tr">Taburumuzdaki tarım işçilerini düşündüm: Budala, Yaşlı Bayan Ma, Haytz, He Lifang. “Onlara gerçek birer insan gibi yaşama hakkı tanımalıyız. Sistemi değiştirmeye, ekonomiyi düzeltmeye daha sonra başlayabiliriz...” Sonra da ekonominin nasıl düzeltileceğiyle ilgili kuramlarımı sıralamaya giriştim.</span></p>

  <p class="block_16"><span xml:lang="tr">“Hey! Yeter, yeter!” diye bağırdı Luo Congşi gülerek. “Lao Cang, bunları yazmayı hiç düşündün mü?” Ciddiydi. “Hepsini bir söylev biçiminde yazmalısın. Şu anda kimsenin işine yaramaz ama ilerde kesinlikle...”</span></p>

  <p class="block_16"><span xml:lang="tr">“Hah! Yazmak benim için güvenli olur mu sence? Cu Ruiçen’i anımsıyor musun? Şimdi onunla aynı yatakhanede yaşıyorum. O piç onu bunu gammazlamaya bayılıyor. Yazdığım tek bir satır bile eline geçerse, şu lezzetli mantıları bir daha asla tadamam.”</span></p>

  <p class="block_16"><span xml:lang="tr">Cu Şucun hâlâ yanımızda dikiliyor, bir mantı daha almam için beni yüreklendirip duruyordu. “Lao Cang,”dedi, “bana kalırsa asıl yapman gereken şey, evlenip bir aile kurmak. Kendi yaşamın, kendi küçük odan olsun; o zaman ne yazdığını kim bilecek? Kurallar biraz gevşedi, sana izin vereceklerine eminim.”</span></p>

  <p class="block_16"><span xml:lang="tr">Güldüm. “Bir söylev yazabilmek için evlenmek ha?” Annesinin arkasında duran kız da bana katıldı.</span></p>

  <p class="block_16"><span xml:lang="tr">“Başka hiçbir nedeni olmasa bile, yine de evlenmelisin. Para sorunun varsa biz sana yardım ederiz.”</span></p>

  <p class="block_16"><span xml:lang="tr">“Para sorun değil. Tek eksiğim bir gelin!” Oysa içten içe, onu bulduğumu düşünüyordum.</span></p>

  <p class="block_22">&nbsp;</p>

  <p class="block_16"><span xml:lang="tr">Geri dönerken, bulut katmanlarının ufka iyice yaklaştığını gördüm; toprağın çizgisine yapışıyor, siz daha farkına bile varamadan çizgiyi alıp götürüyor, yamaçları kaplamak için dağlara doğru kayıyorlardı. Binlerce siyah kırlangıç öne arkaya deviniyor, yeşil arpalarla karanlık gök arasında dantel dokurcasına gidip geliyor, çalışırken birbirlerine tiz seslerle sesleniyorlardı. Havayı nemli toprağın özlü kokusu doldurmuştu. Arpalar durmaksızın birbirlerine sürtünüyor, yağmurun başlamasını bekliyordu.</span></p>

  <p class="block_16"><span xml:lang="tr">Luo’nun evine giden yol aydınlık ve duruydu, dönüş yoluysa karanlık ve hızla büyüyen bulutlarla dolu. Ama karanlıkta bir umut kıpırdıyor, küçücük bir mutluluk kıvılcımı titreşiyordu. İç karartıcı melodinin altında canlı bir kontrpuan vardı.</span></p>

  <p class="block_16"><span xml:lang="tr">Gözalabildiğine uzanan tarlaları uzun adımlarla geçtim. Sarı toza iki iri yağmur damlası düştü, yerde iki küçük kabarcık oluşturdu; küçük hayvancıklar kendilerine yuva kazıyorlardı sanki.</span></p>

  <p class="block_16"><span xml:lang="tr">Sonra, ansızın geniş arazi yağmurla birlikte şarkı söylemeye başladı. Serin su yüzüme hızla çarptı; suyun bir anda ısındığını hissettim. Fırtınanın ortasındaki bedenim kendi sıcak fırınına sığınmış gibiydi. Luo’nun vedalaşırken sözlediği sözler fırını daha da kızdırmıştı. Evlilik! Bu sözcüğü yüksek sesle söylemek bile güçtü. Geçmişte evliliği aklımdan pek çok kez geçirmiş, ama bu tutsak durumdayken evlenebileceğim olasılığını düşünmemiştim. Hele benimle aynı durumda olan biriyle evlenebileceğim aklıma bile gelmemişti.</span></p>

  <p class="block_16"><span xml:lang="tr">Hayal kurmak ne büyük bir zevktir! İncecik, beyaz tüllere bürünmüş bir gelin düşledim, yatıştırıcı, masmavi bir göğün altında süzülerek bana yaklaşıyordu... ve bu gelin, oydu! Somut bir eşi daha önce hiç düşünmemiştim. Saydam, beyaz bir gelinliğin gözümün önünde belirdiği olmuştu, ama bunun dışındaki her şey bulanıktı. Yaşım ilerledikçe güzellik ölçütlerim değişmiş, onlarla birlikte ‘eş’ imgesi de değişmişti, böylece zevkime uygun, kusursuz eşi düşlemekte hiç zorlanmamıştım.</span></p>

  <p class="block_16"><span xml:lang="tr">Daha sonra, evlilik düşlerimdeki incecik beyazlığın yerini siyah hapishane üniforması alırken, düşüncelerimdeki eş de bir kadına dönüşmüştü, o kadar. Bir başka deyişle, herhangi bir kadın eşim olabilirdi. Özgürlükten, normal bir yaşam sürme olanağından yoksun olduğum sürece, görkemli umutların bana ne yararı olurdu ki?</span></p>

  <p class="block_16"><span xml:lang="tr">Elle tutulur, belirgin bir umut beslenmediği sürece düş kırıklığına uğramak gibi bir olasılık da yoktur. Öte yandan, gerçek bir kurnazlık yapıp umutsuzluktan umut çıkarmanın bir yolunu bulmuştum. Kendimi ne kadar şanslı olduğuma inandırmak için akla yatkın nedenler bulabiliyordum. Hafif bir hüküm ya da cezayı en büyük talihe dönüştürmek elimdeydi: Öyle ya, çok daha kötüsü olabilirdi! Bu nedenle, yaşamımdan art arda yuvarlanan bir dizi ceza, beni sevinçten gerçekten çıldırtabilirdi. Dağınık, evsiz barksız yaşamım, deneyimlerle dolup taşan bir yaşama dönüşebilirdi; açlık, soğuk beni bekleyen yeni deneyimler için dayanıklılığımı arttıran sınavlar olarak görülebilirdi. Kendimi yakında üstleneceğim çok büyük bir sorumluluk için hazırlandığıma inandırabilirdim. Yel değirmenlerini şeytanların yerine koyan, çağdaş bir Don Kişot olduğumu düşündüm. Böylece yaşamı katlanılır kıldım.</span></p>

  <p class="block_16"><span xml:lang="tr">İşin doğrusu, evlenmek demek, onunla evlenmek demekti. Bir yuvaya sahip olmak, yani şimdilik ya Cu Ruiçen ile benim paylaştığım, ya da Yaşlı Bayan Ma ile onun paylaştığı odada oturmak, onunla bir yuva kurmak demekti. Koca koca yağmur damlaları durmaksızın başıma dökülürken, birden evliğin beni kıskıvrak bağlayacağını ayrımsadım. Gerçekliğin paramparça edici dünyasına fırlatılacaktım. O rahatlatıcı düş dünyamı, yüceltici düşüncelerle esrime yeteneğimi yitireceğime hiç kuşku yoktu. Tıpkı çevremdeki yağmur damlaları gibi bulutlardan zorla koparılacak, kuru toprağa sonsuzcasına fırlatılacaktım; emilmek ve pis bir çamura dönüşmek için.</span></p>

  <p class="block_16"><span xml:lang="tr">Ama sonunda o çıplak, ışıltılı beden gözlerimi bir kez daha kamaştırdı. Yumuşak, tutkuyla ürperen et beni çağırdı. Alev alev yanan vücudumdan sıcak bir buhar fışkırdı. Serin yağmur damlaları tenime değdikçe cızırdıyor, bir ütüye değmiş gibi buharlaşıveriyordu.</span></p>

  <p class="block_16"><span xml:lang="tr">Luo Congşi haklıydı! Bana bir ev, bir yuva, benim diyebileceğim birkaç metre karelik bir alan gerekliydi. Tarih öncesi çağlarda yaşayan insanların bile başlarını sokacakları bir mağaraları vardı. Çin’in eski Yuva Kralının, bedeni koruyacak yerler yarattığı ve yaşamın sürmesini sağladığı için insanlarca desteklendiği söylenirdi. Benim için yuvanın anlamı, Çin’in 9.6 milyon kilometre karesinden bana ayrılan ve bağımsız krallığımı kurabileceğim, birkaç metre karelik bir toprak parçasıydı. O küçücük noktanın efendisi olarak orada derin derin düşünebilir, plan yapar, o uçsuz bucaksız toprağın geri kalanının geleceğini tasarlayabilirdim.</span></p>

  <p class="block_16" xml:lang="tr">Trajedi sonunda kendi kendine oynayıp biterdi.</p>

  <p class="block_16"><span xml:lang="tr">Bir kanalizasyon hendeğinin üstünden geçerken, ayakkabılarımdan biri hendeğe sıkıştı; ayağımı çektim, ayakkabı geride çamurun içinde kaldı. Hiç aldırmadım, yürüyüp gittim. O bana yeni bir çift ayakkabı yapar, diye düşündüm. Mutlu mutlu sekerek, bir ayağım yerde öteki havada, yatakhaneye döndüm.</span></p>

  <p class="block_16"><span xml:lang="tr">“Aman tanrım, neden bir süre ağaçların arasına saklanmadın?” Cu Ruiçen başını önündeki beyaz sayfadan kaldırdı; beni görünce korkmuştu. Hâlâ harıl harıl ‘aklanma mektubunu’ yazıyordu. Yaz bakalım, dedim içimden, yazmaya devam et. Seninki gerçek bir trajedi, üstelik hâlâ sürüyor.</span></p>

  <p class="block_16"><span xml:lang="tr">“Şu haline bak, sırılsıklam olmuşsun.” Yüzünde her zamanki gibi yenik ve dalkavukça gülümsemesi vardı, özellikle bugün bu görüntü canımı fena halde sıktı. Böyle bir adamla yaşamaya nasıl katlanırdım?</span></p>

  <p class="block_16"><span xml:lang="tr">“Hey, sen buna yağmur mu diyorsun? Koyun güderken ne sağanaklar gördüm ben.”</span></p>

  <p class="block_16"><span xml:lang="tr">Bir dakika kadar camdan dışarı baktı. Şanssızlığımı düşününce yüzünü oh olsun, dercesine şeytanca bir anlam kaplamıştı. “Bak! Güneş çıkıyor!” Doğruydu. Pencerenin dışında cılız, sarı bir güneş ışığı belirmiş, yandaki binanın duvarına vurmuştu.</span></p>

  <p class="block_16"><span xml:lang="tr">“Allah kahretsin, gökler bile bana karşı.” Homurdanarak yatağıma tırmandım. “Lao Cu, yaşadığımız şu çılgın hayat ne zaman son bulacak dersin?”</span></p>

  <p class="block_16"><span xml:lang="tr">Kuru, pörsümüş yüzü birden kuşkuyla kasıldı. Yoksa yine ‘devrimi karalamaya’ mı hazırlanıyordum? Başı yine belaya mı girecekti? Diyelim ki bunu rapor etti; yadsımaya kalkışırsam ne yapardı?</span></p>

  <p class="block_16"><span xml:lang="tr">“Buna son vermenin tek yolu, bir eş bulmak. İşte o zaman bu çılgınlığın bittiğini söyleyebilirsin.” Onu rahatlatmak için aklımdan geçeni yüksek sesle söylemiştim. Tepedeki giderek kararan kirişlere bakıp düşündüm: Bu odayı nasıl adam edecektik?..</span></p>

  <p class="block_24"><span xml:lang="tr"><br class="calibre6" />
  5</span></p>

  <p class="block_22">&nbsp;</p>

  <p class="block_16"><span xml:lang="tr">Kao Şueyi gelişigüzel bir sesle sordu: “Bir süre atları otlatmaya ne dersin?”</span></p>

  <p class="block_16"><span xml:lang="tr">İstekli olduğumu görünce, sigara paketini çıkarıp bir sigara uzattı. “Çok kolay bir iş, hepsi hepsi yirmi küsur hayvan. Dağlara kadar gitmene gerek yok, her akşam aynı saatlerde kampa dönersin. Geceleri onlarla gece nöbetçisi ilgilenir, senin dert etmen gerekmez.” Benimle ilgilenmek, bana olabilecek en kolay yaşamı sağlamak için elinden geleni yapar gibiydi. Aslında bu işi yapmaya gönüllü olan başka birinin bulunmadığını biliyordum. Şu anda insanları dışarı çıkarmak, tarlalarda çalıştırmak bile zordu. Kimsenin yeni bir şey öğrenmek için kılını bile kıpırdatmaya niyeti yoktu.</span></p>

  <p class="block_16"><span xml:lang="tr">“Pekala, bana kim yardım edecek?” diye sordum, sigarayı yakarken.</span></p>

  <p class="block_16"><span xml:lang="tr">“Kim işe yarar?”</span></p>

  <p class="block_16"><span xml:lang="tr">“Budala olabilir.”</span></p>

  <p class="block_16"><span xml:lang="tr">Güldü. “Neden sırf onu düşündün? Onu buraya gönderirsem, koyunlara kim bakacak?”</span></p>

  <p class="block_16"><span xml:lang="tr">“Öyleyse birinden, bana yardımcı olmasını isteyin. Öyle görünüyor ki Ana Taburdan birine başvurmanız gerekecek.” Bu haykırışlarla, karşılıklı suçlamalarla dolu günlerde en iyi yardımcının Budala olduğunu ikimiz de biliyorduk.</span></p>

  <p class="block_16"><span xml:lang="tr">Bir süre düşündü. “Bakalım, birşeyler ayarlarım artık.”</span></p>

  <p class="block_16"><span xml:lang="tr">Bir tarlanın ucundaki tepeciğe çömelmiştik, guruldayarak gelen ve filizlerin çevresinde yavaşça döndükten sonra toprağa yayılan sulama suyunu izliyorduk. Beni iliklerime kadar ıslatan birkaç gün önceki fırtına, başakları sulamaya yetmemişti. Yine de bu bahar başaklar çok iyi serpilmişti, tarlanın uç kısımlarındaki fidanların kimisi çoktan yapraklanmıştı. Çiftçilik dilinde, ‘saçaklarda durum iyi’ dediğimiz şeyin tadını çıkartıyorduk. Ötekilerden daha çabuk serpilen bu başaklar güneşi, havayı ve suyu bolca emerdi. Oysa insanlar bunun tam karşıtını yeğliyor, bir araya toplanıp kümeleşmek için ellerinden geleni yapıyorlardı.</span></p>

  <p class="block_16"><span xml:lang="tr">Bana kalsa, ben de öyle yapardım, ama bir türlü aralarına karışamaz gibiydim. Bunu ne zaman denesem, karşıma bir ‘Atılım’ dikildi.</span></p>

  <p class="block_16"><span xml:lang="tr">Evlendikten sonra bunu başarabilecek miydim? Ötekiler gibi sıradan bir yaşam sürmek, bir aile oluşturmak, küçük, ılık bir yuvaya sahip olmak? Hapishanede sorgulanırken, sorgucular sık sık bana bakıp başlarını sallar, şöyle derlerdi: “Cang Yonglin, sen kesinlikle basit bir adam değilsin! Otuzunu geçtin bile; daha ne bekliyorsun? Beden ortalarda gezinirken, sakın bize yüreğin öldüğünü söyleme! Hanedanın değişmesini bekliyorsun galiba? İktidar el değiştirince her şeyin değişeceğini sanıyorsun. O zaman kendime bir eş bulurum, diyorsun.” Evlenmemiş olmak bile kuşkulanmalarına yol açıyordu ve o günlerde sizden kuşkulanılması demek, mutlaka bir suç işlediniz demekti.</span></p>

  <p class="block_16"><span xml:lang="tr">Hoparlör bir kez daha böğürdü. Madeni sesi nemli havada ta uzaklara kadar yayıldı. Öğlen haberleri yayınlanıyordu: “...yüce kömür madencilerinin ruhu kapsamlı bir değişim geçirdi... ‘ilerici toplulukların’ ve ‘gelişkin kişilerin’ yol göstericiliği altında, Marksizmi, Leninizmi ve Mao Zedong’un Öğretisini inceleyerek ‘kiralık el düşünüsü’nü</span><sup class="calibre4" xml:lang="tr"><sup class="noteref" id="back_note_18"><a class="calibre5" href="../Text/index_split_035.html#note_18" title="18">18</a></sup></sup> <span xml:lang="tr">kökünden söküp attılar ve sorumluluğa yaklaşımlarını geliştirdiler. Komünizm ruhunu ileriye taşıyarak, ‘Yeni Erkekler ve Yeni Kadınların’ yüzünü hiç ara vermeksizin sergileyerek ‘alınyazısı’ ve ‘yazgı’ kavramını ezip yok ettiler. Bağımsızlığın ardından ‘gerici egemen sınıfın’ zincirlerini ve prangalarını kırdılar; düşüncelerini özgürleştirme yönünde büyük bir adım attılar. Üretimi arttırmak ve teknik gelişmeyi sağlamak için yılmaksızın çalıştılar...”</span></p>

  <p class="block_16"><span xml:lang="tr">Uzunca bir süre dikkatle dinledim, öğrendiğim tek şey, kömür madenlerindeki işçilerin de ‘yazgıya’ inandığıydı. Yayın bu tek haberin dışında bana hiçbir şey söylememişti.</span></p>

  <p class="block_16"><span xml:lang="tr">Burada, bu tarlanın kıyısında çömeldiğim yerde, bunun gibi pek çok ‘haber’ yazabilirdim.</span></p>

  <p class="block_16"><span xml:lang="tr">Kao Şueyi de ‘haberlere’ açıkça burun kıvırdı, ayağa kalkarken hoparlöre bakıp ‘Canı cehenneme!” diye homurdandı; yakınlardaki söğüt ağacından bir dal kopardı. Bir Pekin operasındaki bir aktörün at sürüşü gibi kırbacını savurarak, sallana sallana yokuşu indi.</span></p>

  <p class="block_16"><span xml:lang="tr">O gittikten sonra, arkamdaki ağaçların arasından ansızın çıkan Yaşlı Bayan Ma yanıbaşımda belirdi. Bir eliyle bir küreğe yapışmıştı, öteki elinde bir deste yakacak odun vardı. Bekâr kadınların yemeklerini kantinde yemesi gerekmiyordu; kendi yiyeceklerini kendileri pişiriyor, bundan kadınsı bir keyif alıyormuş gibi görünüyorlardı.</span></p>

  <p class="block_16"><span xml:lang="tr">“Lao Cang, hoparlörün sesini duydum, kampa geri dönmüyor musun?” Haberlerin Yaşlı Bayan Ma için yalnızca işi bırakmak anlamına geldiği anlaşılıyordu.</span></p>

  <p class="block_16"><span xml:lang="tr">“Tarlayı sulamayı henüz bitiremedim; burada biraz daha oyalanacağım. Ne var ne yok?” diye sordum. Yüzünü masum bir anlam kapladı. Ama bunu bekliyordum.</span></p>

  <p class="block_16"><span xml:lang="tr">“Gidip onunla konuşman gerektiğini söylüyor!” Yaşlı Bayan Ma yanıma yerleşti. “İnan bana, hiç sorun yok!” Kesinlikle emindi.. “Evlenmek istemediğini söylüyor ama ona inanma. Peşinden koşacak birini istiyor; işte kadınlar böyledir...”</span></p>

  <p class="block_16"><span xml:lang="tr">‘‘Peki, ona ne dedin?” diye sordum, biraz daha sokularak. “Ve tam olarak o ne dedi? Söylemeni istediğim şeyleri söyledin mi?”</span></p>

  <p class="block_16"><span xml:lang="tr">“Evet, evet. Bana ne dediysen söyledim ona. Oysa yalnızca şöyle dedi: ‘Gelip bunları bana kendisi söylesin.”‘</span></p>

  <p class="block_16"><span xml:lang="tr">“Çantada keklik mi dersin? Sakın işleri iyice karıştırmayalım?”</span></p>

  <p class="block_16"><span xml:lang="tr">“Sana sorun yok demedim mi? Sorun yok, diyorum.”</span></p>

  <p class="block_16"><span xml:lang="tr">Sarı ırmağın suyu buğday tarlalarına yayılırken neşeyle çağıldıyordu. Gururumun bu haberlerle yeterince okşandığını hissettim, hem geleceği düşünecek zamanım da yoktu. Önemli olan, ilk adımı atmış olmamdı ve bu ilk adım bir tekmeyle karşılanmamıştı. On sekiz yıllık deneyimlerim düşünülürse, bir engellemeyle karşılaşmamak benim için yeni bir şeydi.</span></p>

  <p class="block_16"><span xml:lang="tr">“Peki, onunla ne zaman konuşayım?”</span></p>

  <p class="block_16"><span xml:lang="tr">“Hey tanrım, tam bir çocuk! Ne yani, ‘En Hayırlı Günü’ mü bekleyeceksin yoksa? Bu gece gel işte. Sen içeri girer girmez ben dışarı çıkarım.”</span></p>

  <p class="block_16"><span xml:lang="tr">“Söze nasıl başlayayım?”</span></p>

  <p class="block_16"><span xml:lang="tr">“Bunu bana mı soruyorsun? Senin kadar akıllı biri nasıl başlanacağını bilmez mi? Hem ben senin yerine çoktan başlattım. İşe yararsa, yarar, yok yaramazsa, yaramaz. Ama sözüme güven: yarayacak.”</span></p>

  <p class="block_16"><span xml:lang="tr">“Nasıl bu kadar emin olabiliyorsun?”</span></p>

  <p class="block_16"><span xml:lang="tr">“Tanrı aşkına! Ne çok soru soruyorsun böyle. Son iki aydır onunla aynı çatı altında yaşayan ben değil miyim? Onun hakkında bilmediğim bir şey kaldığını mı sanıyorsun? Ona bir baksana: İki kere evlenip boşandı bile. Bundan iyisini mi bulacak? İstediği kadar güzel olsun, hiçbir devlet memuru onu almaz. Geçerli bir ikamet izni olmadığı için bir işçiyle de evlenemez. Seninle evlenirse, tek kaygım fazla güzel olduğu için...”</span></p>

  <p class="block_16"><span xml:lang="tr">Duymak istediğim şey bu değildi. Şu anda en çok istediğim şey onun ne kadar iyi olduğunu, onu tavlamanın ne kadar güç olacağını duymaktı.</span></p>

  <p class="block_16"><span xml:lang="tr">Akşam olunca kızın odasına gittim. Kapıyı çalarken ansızın bütün bunların ne kadar kolay olduğunu, romanlardaki gibi büyük bir yüreklilik ve ataklık sergilemek zorunda kalmadığımı fark ettim.</span></p>

  <p class="block_16"><span xml:lang="tr">O parlak ampul sayılmazsa oda gerçekten de bir mağaraya benziyordu. Bir mağaradan çok daha temizdi elbette; içerdeki düzenleme Cu Ruiçen’in evindeki düzenlemenin aynısıydı. Köydeki bütün odalar daha çok ahırlardaki bölmelere benzerdi.</span></p>

  <p class="block_16"><span xml:lang="tr">İçeri girerken kendimi bir hayvan gibi duyumsadım. Son on yıllık ‘Kapsamlı Eleştiri’ uygulaması insanoğlunun yaptığı bütün gelişmeleri ustaca kazıyıp atmıştı. Erkekle kadın arasındaki ilişki, maymunun insana dönüşmeye çalıştığı aşamaya geri dönmüştü. Önemli olan tek şey, ilişkinin bedensel anlamıydı. Akrabalar arası cinsel ilişki, birini zor kullanarak kaçırmak, ana babanın emriyle evlenmek, nişan armağanları, özgür seçimle yaşam boyu süren bir evlilik, sonunda da özgür aşk -bütün bunların gerçekleşmesi için daha zaman vardı. Şu andaki ilkel durumda, içimde hala sinsi sinsi gezinen barbar bir hayvan vardı; şimdilik birbirinin bedenini koklamak yeterliymiş gibi görünüyordu.</span></p>

  <p class="block_16" xml:lang="tr">Yaşlı Bayan Ma bana gülerek birkaç sözcük ettikten sonra söz verdiği gibi dikişini topladı ve kapıya doğru yollandı. Sözlerinden birini bile anlamamıştım.</p>

  <p class="block_16"><span xml:lang="tr">“Geldin demek! Otursana.” Kız elindeki kitabı bıraktı ve yanındaki yatağa eliyle hafif hafif vurdu. Geleceğimden haberliydi anlaşılan; yatağa temiz bir örtü serilmişti.</span></p>

  <p class="block_16"><span xml:lang="tr">“Ne okuyorsun?”</span></p>

  <p class="block_16"><span xml:lang="tr">Böylece bir sohbet konusu açabilirdim belki. Ama kitabı kaldırınca üzerinde Uygulamalı Elektronik yazan bir el kitabı olduğunu gördüm; bundan ben bile tek sözcük anlamazdım.</span></p>

  <p class="block_16"><span xml:lang="tr">“Kitap mı? Yaşlı Bayan Ma’nın ayakkabıları için o. Sayfaları yırtıp tabanına yerleştiriyor.” Güldü. “Kitap okuyup ne yapacağım? Bildiğim birkaç roman kahramanını da çoktan unuttum.”</span></p>

  <p class="block_16"><span xml:lang="tr">“Öğrenmeyi sürdürebilirsin.” Şaşırmış bir halde kitabı bıraktım, aynı anda kitabı oturmam gereken yere bıraktığımı fark ettim. Bir kez daha karşı tarafa, Yaşlı Bayan Ma’nın yatağının üzerine oturmak zorundaydım.</span></p>

  <p class="block_16"><span xml:lang="tr">Kitabı aldı, başını eğip sayfaları karıştırmaya, resim olup olmadığına bakmaya başladı. Kitapta hiç resim olmamasına karşın kendini kitaba iyice vermiş gibiydi.</span></p>

  <p class="block_16"><span xml:lang="tr">Bir sigara çıkardım ve yaktım. Bütün bunlar deneyimlerimi fazlasıyla aşıyordu. Bu, kesinlikle bir evlenme teklifi sahnesi değildi. Burnumuza çiçeklerin kokusu dolmalı, biz birbirimize tatlı sözcükler fısıldarken başımızın üstündeki söğütler dolunayın altında hafif hafif hışırdamalıydı. Kahkahalar yükselmeli, duygularımız Cennete ait topraklarda billûrlaşırken tatlanmış dudaklarımız yasak sınırları aşmalıydı. Oysa burada, Aşk neredeydi? Aşk var mıydı? İçten içe lanet okudum. Aşkın yerini Gereksinim almış, dedim.</span></p>

  <p class="block_16"><span xml:lang="tr">Bir an kararımın doğru olup olmadığını tarttım. Olanca varlığım bu adımı atmamak için direnirken, içim aşka karşı buz kesti. Kızı alıcı gözle, tepeden tırnağa bir kez daha inceledim. Yüzünde, siyah, parlak saçlarında baştan çıkarıcı bir çekicilik olmasına karşın ona güzel denemezdi. Yaşlı Bayan Ma’nın yıpranmış yüzünün aksine bu yüzde geçmişi ele veren hiçbir şey yoktu. Ya kendini düşlere kaptırmış ya da hiçbir şey düşünmeyen genç bir kadının maskesiydi bu. Bu yüzdeki arılık, gerçekliğin ötesine geçen, sıradan ve kaba saba olanı aşıyormuş gibi görünen bir ışıltı yayıyordu. Öte yandan, yakından bakınca bu yüzde gizli bir bönlük olduğu da söylenebilirdi. Baktıkça kızın yüzü anlaşılamaz bir maskeye dönüştü. Kız gerçekten aptal mıydı yoksa yalnızca masum mu?</span></p>

  <p class="block_16"><span xml:lang="tr">Bedeninin üst bölümü kedilere yaraşır bir tembellikle duvara yaslanmıştı; birşeyleri beklerken vakit öldürüyordu sanki. Bu görüntü son sekiz yıldır zihnimde taşıdığım imgeye kusursuzcasına uyuyordu. Dik göğüsleri, midesinin belli belirsiz kabarıklığı; salt bu bedene bakmak bile ne kadar esnek olduğunu anlamaya yetiyordu. Bu bedende kadınsı olmayan tek bir nokta yoktu. Soluduğu hava bile kadınsıydı. Bir erkek için ayartıcılığın simgesiydi. Bunu algılamak, iç organlarımın ansızın kasılmasına neden oldu; organlarım tehlikeli bir şeye gömüldüklerini ayrımsamışlardı sanki.</span></p>

  <p class="block_16" xml:lang="tr">Tehlike beni ileri atılmaya, ne olursa olsun birşeyler yapmaya zorluyordu.</p>

  <p class="block_16"><span xml:lang="tr">“Yaşlı Bayan Ma seninle konuştu mu?” diye söze başladım sonunda.</span></p>

  <p class="block_16"><span xml:lang="tr">“Hı?” Başını kaldırıp bana baktı. “Evet,” diye yanıtladı.</span></p>

  <p class="block_16"><span xml:lang="tr">“Peki, ne diyorsun?” Sanki ona benimle birlikte kısa bir yürüyüşe çıkmasını öneriyordum.</span></p>

  <p class="block_16"><span xml:lang="tr">“Bunu neden ondan istedin ki? Bu konuyu ikimiz baş başa konuşmalıydık.” Kendisine olan borcumdan söz edermiş gibi bir hali vardı.</span></p>

  <p class="block_16"><span xml:lang="tr">“Evet, aramızda kalmalıydı. Ona açmamın nedeni... nedeni...” Kendimi çok güvensiz hissettim, kekelemeye başladım. “Bu tür şeylerden söz etmeye alışık değilim. İşte bu yüzden Yaşlı Bayan Ma’yı araya soktum.”</span></p>

  <p class="block_16"><span xml:lang="tr">“Daha önce hiç kimseye evlenme teklif etmedin mi? Gerçekten mi?”</span></p>

  <p class="block_16"><span xml:lang="tr">“Gerçekten,” diye doğruladım, kesin bir dille. İşin doğrusu, benim için ‘geçmişim’ 1957’de başlıyordu, ondan öncesi bana yaşamımın bir parçasıymış gibi gelmiyordu.</span></p>

  <p class="block_16"><span xml:lang="tr">“Nasıl olur?” Gülümseyerek konuşmasına karşın kuşkulandığı açıkça belliydi.</span></p>

  <p class="block_16"><span xml:lang="tr">“Bir düşün,” dedim. “1957’den beri pek çok ‘Atılımın’ elinde bir piyonum; bir ‘Atılım Adamı’ olup çıktım. Hapishane ile çalışma kampları arasında mekik dokurken, bırak kendime bir eş bulmayı aşkı ağzıma alma şansına bile sahip olamadım.”</span></p>

  <p class="block_16"><span xml:lang="tr">Beni anladığını belirtmek için başını salladı. Sonra, gülerek şöyle dedi: “Sana öğretmemi ister misin?”</span></p>

  <p class="block_16"><span xml:lang="tr">Bu meydan okuyuşu kabullendim. “Senin tarafından eğitilmek beni sevindirir.” Onunla birlikteyken yaşamın çok daha kolaylaşacağını şimdiden hissediyordum.</span></p>

  <p class="block_16"><span xml:lang="tr">Birden ciddileşti: “Her neyse, bizim yaşımıza gelmiş insanların aşktan söz etmesi biraz anlamsız. Hele bir de yaşadıklarımızı düşünürsek.. Önemli olan, herkes gibi bir yuva kurmak, bir aile oluşturmak.”</span></p>

  <p class="block_16"><span xml:lang="tr">“Ben de tıpkı böyle düşünüyorum,” dedim. Öte yandan içimden bir ses bana aynı doğrultuda düşünmüyor olabileceğimizi fısıldıyordu.</span></p>

  <p class="block_16"><span xml:lang="tr">“Bir şey daha var; bunu senin ya da kendim için söylemiyorum, bence kimse kimsenin geçmişini deşelememeli.” Bunu söylerken bana diktiği gözleri sertleşmişti. Sert görünerek zayıflığını gizlemeye çalıştığını anlamıştım. Salt kendinden söz etmediğini söylerken yanılıyordu. Duygusal açıdan böylesine saf olduğumu mu sanıyordu?</span></p>

  <p class="block_16"><span xml:lang="tr">Başımı salladım. “Elbette! Doğru olan da bu...”</span></p>

  <p class="block_16"><span xml:lang="tr">Ne kadar ileri gittiğimizi hesaplamaya çalışırken, bir süre rahatsız edici bir suskunluk oldu. Şu ana kadar ‘karı koca’ hatta ‘çift’ sözcüklerini bile kullanmayı becerememiştim. Bir kere, aramızda uzanan o iki metrelik kirli zemin vardı, ikincisi yalnızca işten söz edermiş gibi bir halimiz. Birden bütün bunlar gözüme çok gülünç göründü.</span></p>

  <p class="block_16"><span xml:lang="tr">Yatağın altına eğilip yeşil renkli bir termos çıkarırken, aynı şeyi o da hissetmiş olmalıydı. Termosla birlikte bir de toprak bir fincan çıkardı. “İçine çay koymamı ister misin?” diye sordu. Sıcak suyun yeterli olduğunu söyledim. Fincana su doldurmasından yararlanıp onu dikkatle süzdüm; yüzündeki o ılık, sevecen anlamı</span> <sup class="calibre4" xml:lang="tr">1</sup> <span xml:lang="tr">ancak o zaman fark edebildim. Akan suyun sesi fincanla buluştuğunda bir fısıltı gibiydi. Su da biçimden yoksundu, yalnızca istendiği an fincanın biçimini alıyordu. Aklımdan, çok hoşlandığım bir şiirin bir dizesi geçti.</span></p>

  <p class="block_16"><span xml:lang="tr">Suyla dolu fincanı aramıza, tahta sandığın üzerine koydu; aramızdaki uzaklığı ansızın kısaltmıştık. Şimdi ne yapmalıydım? İçimden elimi uzatmak ve onun eline dokunmak geldi, ama söylediklerini duyunca tüylerim diken diken oldu.</span></p>

  <p class="block_16"><span xml:lang="tr">“Pekala, ne kadar paran var?”</span></p>

  <p class="block_16"><span xml:lang="tr">İrkilerek yanıtladım: “Yetmiş, seksen dolar kadar. Ama gerekiyorsa biraz borç bulabilirim...” Luo’nun önerisini anımsamıştım.</span></p>

  <p class="block_16"><span xml:lang="tr">“Gerek yok. Borç alırsan geri vermek için aylarca uğraşmak zorunda kalırız. Peki ama, neden bu kadar az biriktirebildin? Bunca yıldır yalnız yaşıyorsun!”</span></p>

  <p class="block_16" xml:lang="tr">Bütün bedenimin buza kestiğini hissettim. Fincanı kaldırdım, sıcak sudan iri bir yudum aldım.</p>

  <p class="block_16"><span xml:lang="tr">“Senin de bildiğin gibi aylık kazancım yirmi yedi dolar. Bununla karnımı doyurmak, giyinmek ve sigara almak zorundayım. Sigarayı bırakabilirim...” Daha bunu söylerken bile, bunu yapamayacağımın farkındaydım. Çalışma kamplarındaki en kötü dönemlerde bile sigaradan vazgeçememiştim. Bu tuhaf oyunun yavaş yavaş gelişen konusu, böyle bir şeyi söylememi gerektiriyordu sanki.</span></p>

  <p class="block_16"><span xml:lang="tr">“Sigarayı bırakman gerekmez,” dedi. “İlerde başka şeylerden tasarruf ederiz. Benim de biraz birikmiş param var...”</span></p>

  <p class="block_16"><span xml:lang="tr">Parmağını kartonun kenarında yavaşça gezdirdi; sormamı bekler gibi bir an duraklamıştı. Sormadığımı görünce başını kaldırdı ve anlamlı anlamlı, “Senden çok daha fazla!” dedi. Ona baktım, yalnızca güldüm. O kadar çok biriktirmiş olamazdı. Çalışma ıslah kamplarından salıverilen tutuklular, tarım işçilerine ödenen en düşük aylığı alırlardı, yani ayda yirmi yedi dolar. Bu kadarcık paradan birşeyler arttırabilmek bir mucizeydi.</span></p>

  <p class="block_16"><span xml:lang="tr">“Evin idaresini senin üstlenmen en iyisi olacak.”</span></p>

  <p class="block_16"><span xml:lang="tr">“Güzel!” dedi; üstünlüğü ele geçirmekten mutlu olduğu belliydi.</span></p>

  <p class="block_16"><span xml:lang="tr">Bütün bu olanlar bana uzak, biraz da yakışıksız geliyordu. Düşgücümün bir parçasıyken, her dediğimi, her istediğimi yapardı. Şimdiyse bu düş, beynimden fırlamış, denetimimden çıkmış, bağımsız bir şeye dönüşmüştü. Onun yapıp ettiği şeylerin kafamdaki şeyle ne kadar az uyuştuğunu görmek şaşırtıcıydı. Her nedense bu kızı çok iyi tanıdığıma inanmıştım, oysa şu anda karşımda duran kişi bir yabancıydı.</span></p>

  <p class="block_16"><span xml:lang="tr">Her neyse, karşımdaki bu üç boyutlu gövde fazlasıyla canlıydı. Ilık, belli belirsiz sıklaşmış soluğu yüzümü okşar gibiydi; dolgun göğüsleri bu solukların ritmine uymuş, bir kalkıp bir iniyordu. Bedeni düşlerimdeki kadar kusursuzdu, böylece kafamdaki imgeyle kızın gerçekliği birleşti, birlikte yuvarlanmayı sürdürdü.</span></p>

  <p class="block_16"><span xml:lang="tr">Bu son konuyu da çözdüğümüze göre konuşacağımız bir şey kalmamış gibiydi. İkimiz de sessizce oturduk; huzursuzduk, öylece bekliyorduk; parmaklarını sandığın köşesinde tıklatıyordu, Yaşlı Bayan Ma’nın yatağı, yani oturduğum yerse, giderek daha da rahatsız bir yer olup çıktı. Odanın havası boğucuydu, yaptığımız o taş gibi konuşma olanca ağırlığıyla odaya çökmüştü sanki. Kolayca kırılabilecek bir çizgi, kısacık bir sürede yarıp geçmesi olanaksız bir şeye dönüşmüştü.</span></p>

  <p class="block_16"><span xml:lang="tr">Sonunda başını kaldırdı: “Yukardakiler bunu onaylar mı dersin? Yani şu andaki durumunu düşünürsek..”</span></p>

  <p class="block_16"><span xml:lang="tr">“Bence onaylayacaklardır. Koşulların eskisine göre çok daha iyi olduğunu söyleyen sen değil miydin?”</span></p>

  <p class="block_16"><span xml:lang="tr">Güldü; hiç bir canlılığı, içeriği, hedefi olmayan bir gülüştü. Anlayamayan, kavrayamayan birinin gülüşü. “Tekmeyi yer, devrilir ama yeniden doğruluruz,” dedi.</span></p>

  <p class="block_16"><span xml:lang="tr">Birdenbire duygulandım. Aslında tanışmamızın nedeni de bu olgu değil miydi? Bir anda kızdan çok güçlü bir çekim dalgası yayılmıştı. Sandığın üzerine bıraktığı elini tutmak, onu yavaşça göğsüme çekmek istedim.</span></p>

  <p class="block_16"><span xml:lang="tr">O anda Haytz’ın haykıran sesi pencereden içeri doldu; Beijing’e götürdüğü ruhsatın parasını alamadığı için bağırıp çağırıyordu. Sonra, ona delilik etmemesini, bu konunun şöyle ya da böyle çözüleceğini söyleyen Kao Şueyi’nin sesi duyuldu. Bu komik aradan sonra, oyun sona erdi.</span></p>

  <p class="block_16"><span xml:lang="tr">Gerçekten aşk mıydı bu? Bir evlenme teklifi gerçekten yapılmış mıydı? O gece bir türlü uyuyamadım, yorganın altında sağa sola dönüp durdum. Her şey öyle çabuk olup bitmişti ki aradaki bağlantıların çoğu kopukmuş duygusuna kapılmıştım. Gerçi somut sonuç elimdeydi, ama kendimi aldatılmış gibi hissediyordum; elimde tuttuğum şey yeterince ağır değildi sanki.</span></p>

  <p class="block_16"><span xml:lang="tr">Serin ayışığı, pencereden girip odaya doldu; uyumamış olmama karşın düş alemine çoktan ayak basmıştım. Düşler, mucizeye benzer bir biçimde gerçek olmuştu; gerçeklikse gerçekdışı bir düş. Her şey gizemli ve önceden asla tahmin edilemeyen bir biçim almıştı. Gelecek üzerinde hiçbir denetim kalmayınca, insan, her şey bir alınyazısı gibi önceden yazılmış duygusuna kapılır. Yazgı, dünyalı bir sihirbazdı, insanların ayak uyduramadığı şakalar yapıyordu. Düşgücünü ve düşünceleri yarattı, ama sonuçta hiçbirinin gerçekleşmemesini de sağladı; düş kırıklığını, karabasanları, yalanları yarattı, sonra da insanların aklına idealizmi ve umudu soktu.</span></p>

  <p class="block_16"><span xml:lang="tr">Geçmiş aşkları teker teker anımsadım. Aksilik bu ya, en çok sevdiklerim evlenme şansımın hiç olmadığı insanlardı. Şimdiyse bir umutla, bir düşün içinde yaşayan bir bedenle evlenmeye hazırlanıyordum. İdealizm ile gerçeklik bir türlü uyuşamamıştı, peki ama benimle birleşen şey, benim idealim değil miydi? Bu düşünce nasıl açıklanacaktı? Sevmenin vermekle eşanlamlı olduğunu ileri sürenler vardı; ama benim o kıza verebileceğim neyim vardı? Hiçbir şeyim yoktu ki: ne sevgi ne de sevecenlik. Başlarda evlilik aşkın sonucu değildi, bir şans çocuğuydu. Şunu soran ozan ne kadar haklıydı: “Karıcığım, ne sen ne de ben gerçek aşkı biliyor muyuz?”</span></p>

  <p class="block_16"><span xml:lang="tr">Birden seslendim: “Lao Cu! Lao Cu!” Kim olursa olsun birisiyle konuşmaya fena halde ihtiyacım vardı.</span></p>

  <p class="block_16"><span xml:lang="tr">Cu Ruiçen korkuyla sıçradı. “Ne var? Ne oldu?”</span></p>

  <p class="block_16"><span xml:lang="tr">“Ah, bir şey yok.” Konuşma isteğim ansızın geçmişti. “Kibritin var mı? Sigara içeceğim de.”</span></p>

  <p class="block_16"><span xml:lang="tr">“Yatıp uyusana.” Yatağında mutsuz mutsuz döndü. “Sigara içmediğimi bilmiyor musun? Bende kibrit ne arasın?”</span></p>

  <p class="block_27" id="calibre_pb_10" xml:lang="tr">&nbsp;</p>
</body>
</html>
