<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="en">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block_20" id="calibre_pb_16">&nbsp;</p>

  <p class="block_21" xml:lang="tr">1</p>

  <p class="block_22">&nbsp;</p>

  <p class="block_16"><span xml:lang="tr">Yazın sıcak günleri çoktan geride kalmıştı, ama soğuk kırağılar henüz toprağı kaplamamıştı. Löslü düzlükler Şiyanciyu’nun dolgun göğüsleri kadar olgun ve güzeldi. Bataklıklardaki su bir kristal kadar dingin, duruydu. Atları bataklığa salıvermeye bayılıyor, suyun milyonlarca gümüşsü kıymık halinde havalanışını izlemeye doyamıyordum. Atlar geçtikten sonra, nalların parçaladığı mavi göğün minicik parçacıkları güneşte ışıl ışıl parlıyordu. Bazen dizginleri bırakıyor, atımın gönlünce, dörtnala koşmasına izin veriyordum. Engin düzlükte çılgınca koşan atı bir süre sonra durdurmak çok zordu. Böylesi zamanlarda Milton’un Yitik Cennet’i kulaklarımda çınlıyordu:</span></p>

  <p class="block_22">&nbsp;</p>

  <p class="block_23" xml:lang="tr">Konuştu: ve sözlerini doğrulamak için</p>

  <p class="block_23" xml:lang="tr">Milyonlarca güçlü melek</p>

  <p class="block_16"><i class="calibre2" xml:lang="tr">alev</i> <i class="calibre2" xml:lang="tr">almış kılıcını çekti;</i></p>

  <p class="block_16"><i class="calibre2" xml:lang="tr">kılıçların</i> <i class="calibre2" xml:lang="tr">ani parıltısı</i></p>

  <p class="block_16"><i class="calibre2" xml:lang="tr">uzaklardaki</i> <i class="calibre2" xml:lang="tr">cehennemi aydınlattı.</i></p>

  <p class="block_16"><i class="calibre2" xml:lang="tr">En Yüceye</i> <i class="calibre2" xml:lang="tr">baş kaldırdılar</i><i class="calibre2" xml:lang="tr">,</i></p>

  <p class="block_16"><i class="calibre2" xml:lang="tr">kollarını</i> <i class="calibre2" xml:lang="tr">ö</i><i class="calibre2" xml:lang="tr">fke</i><i class="calibre2" xml:lang="tr">yle kavuşturup</i></p>

  <p class="block_16"><i class="calibre2" xml:lang="tr">kalkanlarını</i> <i class="calibre2" xml:lang="tr">şakırdattılar,</i></p>

  <p class="block_16"><i class="calibre2" xml:lang="tr">meydan</i> <i class="calibre2" xml:lang="tr">okurcasına Cennete saldırdılar.</i></p>

  <p class="block_22">&nbsp;</p>

  <p class="block_16" xml:lang="tr">Gökyüzü saydamdı. Bulutlar saydamdı. Güneş ışığı parlak ve ılıktı. Bu ışığın içinde ben de saydamdım.</p>

  <p class="block_16"><span xml:lang="tr">“Sevgili çobanım, sende bir değişiklik hissediyorum,” dedi altımdaki kır beygir. “Dizginleri tutan ellerin çok daha güçlü, baldırların da öyle. Kanına o temel içgüdünün suyu karışmış. Biraz daha hayvanlaştığını, bir evrim geçirdiğini seziyorum.”</span></p>

  <p class="block_16"><span xml:lang="tr">“Evet,” dedim. “İşte bu yüzden de çekip gitmek istiyorum. Harekete geçmek, beni bağlayan her şeyden kurtulmak için yanıp tutuşuyorum. Feuerbach öyle uzun bir süre inzivaya çekildi ki gelişimini kendi eliyle durdurdu. Bunu yapmak istemiyorum; uçsuz bucaksız dünyayı görmek istiyorum.”</span></p>

  <p class="block_16"><span xml:lang="tr">“Yani burası yeterince büyük değil mi?” Yaşlı at olanca gücünü toplayıp küçük bir çukurun üstünden atladı. “Şu gökyüzüne bak, şu tarlalara, düzlüklere...”</span></p>

  <p class="block_16"><span xml:lang="tr">“Ne demek istediğimi anlamak senin için güç olabilir. Ben insanların -kalabalıkların- olduğu yere gitmek istiyorum. İnsanların sesini duymak istiyorum. Aklımdan geçenleri imanlara söylemek istiyorum.”</span></p>

  <p class="block_16"><span xml:lang="tr">“Peki ya karın?” Yaşlı beygir başını kaldırdı.</span></p>

  <p class="block_16"><span xml:lang="tr">“Ondan boşanmayı düşünüyorum. Niyetlendiğim şeye onu karıştıramam, üstelik ilişkimizin üstüne düşen gölge asla silinmeyecektir. Bir şey söyleme; bir süre dörtnala koşalım. Bırak da rüzgârın sesini dinleyeyim. Gözlerimi yumarsam, senin uçtuğunu düşleyebilirim: Pegasus gibi!”</span></p>

  <p class="block_16"><span xml:lang="tr">‘Yarım bir erkek’ ve ‘sakat’ biri olmaktan kurtulduğumdan beri göğsümde bir ateş yanıyordu. Ona katlanmam, ‘anlayış göstermem’ de içinde olmak üzere, daha önceki bütün davranışlarımın, sandığım gibi eğitimden değil, hadım edilmiş bir atın korkaklığından kaynaklandığını anlamıştım. Şiyanciyu’nun küçük evindeki rahatlığın ve düzenin beni yutmak için tasarlandığını hissediyordum. Bu ağı parçalamak, kaçmak istiyordum. İstediğimi elde etmiştim, şimdiyse buna sırt çeviriyordum. Daha büyük bir dünyaya susamıştım. İçimi sık sık bir tür bunaltı kaplıyor, içerlemeler, tanımlanamayan pişmanlıklar dolduruyordu. Şiyanciyu’nun beni doyuma her ulaştırışında bu duygular eriyip gidiyordu. Öte yandan, her sevişmede adı olmayan bir arzunun ürpertisini hissediyordum.</span></p>

  <p class="block_16"><span xml:lang="tr">Altımda kıvranır, bedenimi uyarmak için tırnaklarını kullanırdı. Aynı şeyleri başka erkeklere de yapmış mıydı? Başkaları da onun üzerinde aynı doygunluğu tatmış mıydı? Böylesi düşünceler beni daha da uyarır, sevişmek benim için hoyrat bir misillemeye dönüşürdü.</span></p>

  <p class="block_16"><span xml:lang="tr">Bir akşam utangaç bir sesle, çekine çekine şöyle dedi: “Haksızlık olduğunu düşünüyorsan, sen de birkaç kez başka kadınlarla yatabilirsin... “</span></p>

  <p class="block_16"><span xml:lang="tr">“Ben senin gibi değilim,” diye yapıştırdım. “Senin için fark etmiyor ama ben önüme gelen kadınla yatamam.”</span></p>

  <p class="block_16"><span xml:lang="tr">“Ne yapabilirim, söyle.” Bir an duraksadıktan sonra, iyice sokuldu bana.</span></p>

  <p class="block_16"><span xml:lang="tr">“Yapılacak bir şey yok,” dedim soğukça. “Seninle yolları er geç ayıracağız.”</span></p>

  <p class="block_16"><span xml:lang="tr">Ona duyduğum aşk, pek çok duygunun karışımıydı ve bir kez kirlenmişti. Beni hem çekiyor, hem de itiyordu. Onu rahatlatmak, aynı zamanda da canını yakmak istiyordum; onu seviyor, ondan nefret ediyordum. Çelişkiler birbirine öylesine geçmişti ki onları ayırmak da anlamak da olanaksızdı. Aşkım iki başlı bir yılan gibiydi, yüreğimi kemirip duruyordu.</span></p>

  <p class="block_16"><span xml:lang="tr">“Git burdan.” Bazen onu örtünün dışına iter, örtüye sarınarak yalnız kalmaya çalışırdım. “Öteki erkeklerin kokusu hâlâ üzerinde.”</span></p>

  <p class="block_16"><span xml:lang="tr">İçli içli ağlar, sesi boğuklaşırdı. Karanlık oda bir mağaraydı, dışardaki soğuksa ölüler diyarının soğuğu. İnsan dünyasının sınırındaydık; ne geçmişi ne de geleceği olan, hiçbir şey düşünmeyen iki insan. Biz çoktan ölmüş iki canlı ya da yaşadığının bilincinde olmayan iki ölüydük. Yalnızca şu anda ve çevremizi kuşatan duyguların içinde yaşıyorduk. Duygular doğruca anlık duyularımızdan kaynaklanıyordu, ilettikleri mesaj ise bir dakika içinde milyonlarca kez değişiyordu.</span></p>

  <p class="block_16"><span xml:lang="tr">“Yine başlama. Ağlaman insanı delirtmeye yeter. Yatağa gir de uyu artık.”</span></p>

  <p class="block_16"><span xml:lang="tr">“Az önceki sözlerin -sırf öfkeden öyle söyledin, değil mi?” diye sordu dikkatle.</span></p>

  <p class="block_16"><span xml:lang="tr">“Her insan arada bir öfkelenebilir.”</span></p>

  <p class="block_16"><span xml:lang="tr">Sinir uçları rüzgârda donuk donuk titreşen bir örümcek ağı gibi titriyordu. Olanca cesaretini toplayıp, şöyle dedi: “Hani geçmişten söz etmeyecektik?”</span></p>

  <p class="block_16"><span xml:lang="tr">“Geçmişten söz eden kim!” Öfkem kabardı, bir dalga gibi onun sözcüklerini kapladı. “Biz sonrasından, evlendikten sonra olanlardan söz ediyoruz! Ah, öyle pişmanım ki; içeri dalıp ikinizi birden...”</span></p>

  <p class="block_16"><span xml:lang="tr">Örümcek ağı parçalandı. “Böyle yapma, lütfen yapma.” Dehşet içinde yuvarlanarak yataktan indi, yere diz çöktü. “Keşke ölsem, ben kötü bir insanım. Yalnızca bir kez oldu -sana yemin ederim. ‘İtiraf edersen sevecenleşiriz, direnirsen sertleşiriz.’ Başka ne diyebilirim ki?”</span></p>

  <p class="block_16"><span xml:lang="tr">“Hah! Bir suçlunun ya da bir sorgucunun sözcüklerinden medet umuyorsun demek? Sana da bu yakışır zaten!”</span></p>

  <p class="block_16"><span xml:lang="tr">Aynı anda anılar beynime hücum etti. Sözleri geçmişi özetlemişti, geçmiş hepimizin rol aldığı bir film gibi gözümün önünde sahne sahne canlandı. Başlangıçta, ikimiz de aynı yerden gelmiştik. Örümcek ağı gevşek gevşek sarkıyor, rüzgâr değdikçe sallanıyordu. Ruhumu bir hüzün kapladı, yanımdaki yastığa vurarak onu çağırdım. “Gel yat,” dedim. “Beni asıl sinirlendiren şey, onunla... Onun gibi bir adamla nasıl...? O bizden biri değil.”</span></p>

  <p class="block_16"><span xml:lang="tr">“Keşke ölsem.” Yüzünü yastığa gömmüş, hıçkırıyordu. “Ama bilmiyorsun; daha önce erkeklerle ne yapmış olursam olayım, hiç önemi yok... Yalnız seninleyken birşeyler hissettim. Duygularım şimdi bambaşka.”</span></p>

  <p class="block_16"><span xml:lang="tr">“Her zaman aşırı duygusal biriydin zaten.”</span></p>

  <p class="block_16"><span xml:lang="tr">“Çok doğru.” İçinden geçenleri bana da anlatmak istiyordu. “Bak ne diyeceğim…”</span></p>

  <p class="block_16"><span xml:lang="tr">“Seni dinlemek istemiyorum. Hiçbir şey öğrenmek istemiyorum.” Sırtımı döndüm. “Boşanmış bir kadınla sakın evlenme, seni hep eski kocasıyla karşılaştırır derler.”</span></p>

  <p class="block_16"><span xml:lang="tr">“İşte, karşılaştırma olanağım olduğu için biliyorum. “ Küçük parmağını sırtımda hafif hafif dolaştırdı. “Daha doğrusu eminim; aradığım erkek sensin.”</span></p>

  <p class="block_16"><span xml:lang="tr">“Acele etme. Karar vermeden önce beni bir sonrakiyle, hatta başkalarıyla da karşılaştır.”</span></p>

  <p class="block_16"><span xml:lang="tr">“Senin öteki erkekler gibi olmadığını daha dokuz yıl önce anlamıştım. Çalışma kampında, o sazlıkta seni görür görmez anlamıştım.” Burun deliklerinden çıkan sıcak hava çıplak sırtımı yaktı.</span></p>

  <p class="block_16"><span xml:lang="tr">“Öteki erkekler gibi olmamam ne büyük şans. Aksi halde cezama üç yıl daha eklenecekti,” diye alayla söylendim. “Söylediklerini unuttun galiba?”</span></p>

  <p class="block_16"><span xml:lang="tr">“Yalan söylüyordum...”</span></p>

  <p class="block_16"><span xml:lang="tr">“Ne zaman doğruyu söylediğini nasıl anlayacağım? Sorarım sana; hangisi yalan, hangisi doğru? Boşversene. Daha fazla tartışmayalım. Hadi, uyu artık.”</span></p>

  <p class="block_16"><span xml:lang="tr">Arkamda burnunu çekmeyi, beni tüketmeyi sürdürdü. Bir kadının gözyaşları suyun tekdüze damlayışı gibidir -o yumuşacık inadıyla en sert taşı bile delebilir.</span></p>

  <p class="block_16"><span xml:lang="tr">“Gel,” dedim sonunda, yüzümü ona dönerek.</span></p>

  <p class="block_22">&nbsp;</p>

  <p class="block_9" xml:lang="tr">***</p>

  <p class="block_22">&nbsp;</p>

  <p class="block_16"><span xml:lang="tr">O anda karanlık, hangi kötülükleri gizliyordu? Hangi şeytanca entrikalar tasarlanıyor, bu entrikaları bozmak için hangi sinsi planlar yapılıyordu? Çıplak ampullerin beyaz ışığında kimbilir kaç kişinin dosyası inceleniyordu? Demir parmaklıkların ardında kaç tutuklu kendisiyle ilgili yargının kesinleşmesini bekliyordu? Çin’in dörtbir yanında kocaman harfli posterler yükseliyordu; onları gören kaç kişinin saçları bir anda apak kesiliyordu?</span></p>

  <p class="block_2">&nbsp;</p>

  <p class="block_9" xml:lang="tr">***</p>

  <p class="block_22">&nbsp;</p>

  <p class="block_16" xml:lang="tr">Yağmurlar başladı.</p>

  <p class="block_16"><span xml:lang="tr">Suyla dolu bulutlar hiçbir engelle karşılaşmadan, alışılmadık bir hızla engin düzlüklerin üstüne saldırdılar. Sonbahar, yağış mevsimidir, gökyüzü akıl almaz bir hızla değişir.</span></p>

  <p class="block_16"><span xml:lang="tr">Bulutlar güneşin önünü bütünüyle kapatmayı bile beklemeden, iri yağmur damlalarını kurşun gibi toprağa fırlattılar. Kumlu yüzeyde irili ufaklı delikler belirdi, incecik tozla su bir anda karışıp belli belirsiz bir pus oluşturdu. Sonra, göz alabildiğine uzanan açık arazide çok güzel bir görüntü oluştu: Güneş ışınları karanlık bulutların arasından süzülüyor, her yağmur damlası güneşin olağanüstü renklerini toprağa taşıyor, her bir ot altın gibi, ışıl ışıl parlıyordu.</span></p>

  <p class="block_16"><span xml:lang="tr">Toprağı döven yağmur damlaları atlan ürküttü. Serin damlalar, güneşin ısıttığı sırtlarına kırbaç gibi inerken atlar, çifte atıp kişnemeye başladılar. Budala ile birlikte onları iki yandan baskı altına almaya, ağaçların altına sığınmaya zorladık. Ama atlar şaşkın şaşkın tepişiyor, duydukları panik giderek artıyordu. Arka toynakların sıçrattığı çamur, gerideki atların gözlerine kaçıyor, onların körlemesine önlerindeki atın üzerine çıkmalarına neden oluyordu. Ansızın, bütün bu kargaşanın ortasında taylardan biri ipini koparıverdi.</span></p>

  <p class="block_16"><span xml:lang="tr">Sürüden ayrılıp sağa sola çılgınca saldırmaya başladı. Dikbaşlı bir taydı, boynundaki ipin ucunda asılı duran tahta bukağı onu çıldırtmıştı. Ön ayaklarıyla tahta parçasını korkuyla tekmeliyor, tahtaya çarpan kemiğin o içburkan sesi havada çınlıyordu. Çifteler savurarak dönüp dururken, hırsla kişniyordu. Onu yakalamak için yaşlı beygirden atladım, durmadan bağırıyordum ama tay hiçbir buyruğu dinlemiyordu. Beni bir yana savurdu, köydeki ahıra doğru dörtnala koşmaya başladı.</span></p>

  <p class="block_16"><span xml:lang="tr">Dövülmemiş harmanın depolandığı yere ulaşırsa, büyük bir felaket olurdu -ayaklarıyla harmanı dağıtır, rüzgâra savurabilirdi.</span></p>

  <p class="block_16"><span xml:lang="tr">“Bütün bunların nedeni, hadım edilmemiş olması,” diye anımsattı kır beygir. “Yoksa o da bizler kadar uysal olurdu.”</span></p>

  <p class="block_16"><span xml:lang="tr">“Şimdi gevezeliğin sırası mı!” Kırbaçla ona sertçe vurdum.</span></p>

  <p class="block_16"><span xml:lang="tr">“Filozofça söyleşimizi unuttun mu?” diye sordu gücenmiş bir sesle. “Sen gerçekten değiştin.”</span></p>

  <p class="block_16"><span xml:lang="tr">Tay hâlâ dörtnala koşuyordu. Hadım edilmediği doğruydu, çok genç olduğu da; bu ikisiyse onun yaşlı, kır beygirden çok daha hızlı olmasını sağlıyordu. Oleaster ağaçlarının, harman yerinin girişindeki kavakların yanına varmıştı bile.</span></p>

  <p class="block_16"><span xml:lang="tr">“Daha hızlı!” Kır beygiri bir kez daha mahmuzladım.</span></p>

  <p class="block_16"><span xml:lang="tr">Tay tam ağaçların yanına ulaşmıştı ki, ağaçların arasından fırlayan beyaz bir gölge tayın yolunu kesmek için kollarını havaya kaldırdı. “Onu böyle durdurmaya çalışma,” diye bağırdım. “Yanından geçerken, tahta bukağıyı yakala.”</span></p>

  <p class="block_16"><span xml:lang="tr">Tay yolunu tıkayan hiçbir şey yokmuş gibi, doğruca küçük, beyaz karaltıya doğru atıldı. Karaltının bu saldırı karşısında kılı bile kıpırdamamıştı, orada inatla dikiliyordu. Son anda hafifçe dönerek taydan kaçtı, ama tahta parçasını sımsıkı yakaladı.</span></p>

  <p class="block_16"><span xml:lang="tr">Yalnızca bir an için yavaşlayan tay, boynunu şöyle bir silkeledikten sonra koşmayı sürdürdü, ama yön değiştirmişti; şimdi açık otlaklara doğru koşuyordu. Belirsiz karaltı tayın boynundaki ipi bırakmamıştı, tayın peşi sıra sürükleniyordu. Yağmurluk niyetine kullandığı ince, beyaz naylon yırtılınca bunun Şiyanciyu olduğunu gördüm.</span></p>

  <p class="block_16"><span xml:lang="tr">“Çabuk!” Kır beygire doladığım baldırlarımı daha da sıktım, uçarcasına ilerledik. Tayla karşı karşıya gelince tahta parçasıyla ipi yakaladım, sonunda onu durdurabildim.</span></p>

  <p class="block_16"><span xml:lang="tr">Beygirden yere atlarken, “Burada ne işin var?” diye sordum. Genç tayı yatıştırmak için kabarmış butlarını okşadım.</span></p>

  <p class="block_16"><span xml:lang="tr">Şiyanciyu doğruldu, tepeden tırnağa çamur içindeydi. Yırtılan beyaz naylonu yerden aldı, soluk soluğa açıkladı : “Tugayda düdüğü çalıp herkesi ürünün üzerine örtmek için harman yerine çağırdılar. Ama yağmur yağacağını anlayınca, sana getirmek için yanıma birkaç giysi aldım, sonra doğruca buraya koştum. Kao Şueyi denen piç beni gördü, ama geri çağırmadı. Şu anda herkes alanda, çalışıyor...” Heyecanlı ve gururlu, gözlerimin içine baktı: “Nasıl, iyi miydim?”</span></p>

  <p class="block_16"><span xml:lang="tr">“Çok iyiydin, olağanüstüydün. Sen bir kahramansın.”</span></p>

  <p class="block_16"><span xml:lang="tr">Hâlâ tayın göğsünde sallanıp duran bukağıyı çıkardım, tayın yularını yaşlı beygirin yularına bağladım. Yağmur çoktan başlamıştı, iri damlalar düzenli bir biçimde toprağı dövüyordu. Sırılsıklam olmuştuk.</span></p>

  <p class="block_16"><span xml:lang="tr">“Hadi, git artık.” Tek elimle kucağında tuttuğu giysi tomarını aldım, öteki elimle de eğere tırmanmasına yardım ettim.</span></p>

  <p class="block_16"><span xml:lang="tr">“Nereye gidiyorsun? Eve dönmeyecek miyiz?” Kollarını arkadan belime doladı.</span></p>

  <p class="block_16"><span xml:lang="tr">“Yağmur az sonra durur. Budala ormanda, atlarla birlikte, ötekilerse harman yerinde. Şimdi eve dönmemiz yakışık almaz.” Yaşlı beygirin başını geriye çevirip, ekledim: “Yağmur kesilinceye kadar ormanda bekleyelim.”</span></p>

  <p class="block_16"><span xml:lang="tr">Ansızın inen sağanak, ağaçlığın orta kısmını ıslatmamıştı. Dökülmüş yaprakların kokusuyla dolu havayı delip geçen ışık, ağaçlığın içinde bir tablodaki ışık, gölge oyununu yaratmıştı. Birbirine geçmiş olan oleaster ve kavak dalları tepemizde kalın bir sayvan oluşturuyordu. Altımızdaki otlar hâlâ gürdü, orada saklanarak rüzgârı ve yağmuru atlatabilmişlerdi sanki. Dalların uçlarına toplanmış olan kargalar heyecanla, korkuyla birbirlerine sesleniyorlardı. Bir yerden başka yere uçarken yere iri yağmur damlaları döküyor, damlalar ormanı daha da canlı bir yeşile boyuyordu.</span></p>

  <p class="block_16"><span xml:lang="tr">“Acele et, giysilerini değiştir.” Bana getirdiği giyecekleri ona fırlattım, sonra atları yakındaki bir kavak ağacına bağladım. Giysiler, kimyasal gübre taşımak için kullanılan naylon torbalardan birine sarılmıştı.</span></p>

  <p class="block_16"><span xml:lang="tr">“Peki ya sen?” Kollarını kavuşturmuş, otların üzerinde, karşımda dururken kabarmış saçlarıyla deli bir kadına benziyordu.</span></p>

  <p class="block_16"><span xml:lang="tr">“Ben senin gibi çamur içinde değilim. Bak. İçim hâlâ kum Hadi ama, acele et yoksa üşüteceksin.”</span></p>

  <p class="block_16"><span xml:lang="tr">“Çevrede kimse var mı? Budala nerede?”</span></p>

  <p class="block_16"><span xml:lang="tr">“Yalnızca hayaletler ve ben,” dedim. “Budala ta şu karşıdaki ağaçlıkta.”</span></p>

  <p class="block_16" xml:lang="tr">Naylon torbadan gömleğimi çıkardı, gülümseyerek yüzünü bana döndü. Sonra, kendini gizlemeye yeltenmeksizin sırtındakileri tek tek çıkardı ve çırılçıplak kaldı. Bir yaprak kümesinin üzerine oturdum, bir sigara yakıp karşımdaki görüntünün tadını çıkardım.</p>

  <p class="block_16"><span xml:lang="tr">“Hâlâ çok güzelsin,” dedim.</span></p>

  <p class="block_16"><span xml:lang="tr">Hiç acele etmeden gömleği giydi, gelip tam karşıma dikildi. Kollarını iki yana açtı, diz çöktü ve kollarını bana doladı. “Beni terk etmeye hâlâ kararlı mısın?”</span></p>

  <p class="block_16"><span xml:lang="tr">Kendi çekiciliğinin çok iyi farkındaydı. Hiç çocuk doğurmaması ve yıllardır ıslah kamplarındaki bedensel çalışma, genç kız tazeliğini korumasını sağlamıştı. Bedenini örten bol gömlek inceliğini daha da belirginleştiriyordu. Islak saçlarını geriye topladı ve küçük bir mendille bağladı. Banyodan yeni çıkmış gibi bir hali vardı. Işıltılı yüzünden sağlık fışkırıyordu; dudaklarına baştan çıkarıcı bir gülümseme yerleşti. Onu yanıtlamadım, ama sigarayı fırlattım ve onu kucakladım. Bir an kollarımda bir bulut parçası, bir buhar burgacı tutuyormuş duygusuna kapıldım -ılık ama biçimden yoksun bir buhar. Geniş gömlek güzel bir erime duygusu yaratıyordu. Kendini bana bıraktı; yavaşça yerdeki otların üzerine uzandık. Yüzümü boynuyla omuzlarının birleştiği o güzelim kıvrıma gömdüm. Küçük karnının ılıklığını, dolgunluğunu hissettim. Saçları, teni, yapraklar, toprağın kokusu birleşmiş, sarhoş edici bir parfüm oluşturmuştu.</span></p>

  <p class="block_16"><span xml:lang="tr">Bir böcek, görünmeyen bir yerden vızıldamaya başladı. Ağaçlardan yere birkaç sararmış yaprak süzüldü. Atlar toynaklarını hafifçe sürttüler, usul usul soludular. Bütün bu zarif, boğuk sesler düzenli dalgalara benziyordu, yavaş yavaş kabarıyor, sonra birden karışıyordu. Arka plandaki, Ravel’in Bolero’sunu çağrıştıran bu tekdüze tempoya iki ezgi katıldı; iç içe geçen, yükselen ve düşen iki ezgi... Affet beni! Ah, anla beni. Beni bağışlayabilecek misin? Anlamayı becerebilecek misin? Ruhum yerinde duramıyor, beni çağıran sesler duyuyorum. Burası beni boğuyor -tıpkı erkekleri ayartan ensen gibi bu köy de boğucu, moral bozucu. Bana canlılık verdin, içimdeki bahar kıvılcımını yeniden ateşledin. Ama işte o canlılık şimdi beni senden ayrılmaya zorluyor. O baharı seninle geçiremem...</span></p>

  <p class="block_16" xml:lang="tr">Bir süre sonra hiç konuşmadan, yorgunluktan bitkin bir halde otların üzerine serildik.</p>

  <p class="block_16"><span xml:lang="tr">“Ne düşünüyorsun?”</span></p>

  <p class="block_16"><span xml:lang="tr">“Önemli bir şey değil.”</span></p>

  <p class="block_16"><span xml:lang="tr">“Hiçbir şey düşünmüyor musun yani?”</span></p>

  <p class="block_16"><span xml:lang="tr">“Öyle.”</span></p>

  <p class="block_16"><span xml:lang="tr">“Hiç çocuk sahibi olmayı düşündün mü?” Yüzüstü döndü, dirseğini kıvırıp başını eline yasladı.</span></p>

  <p class="block_16"><span xml:lang="tr">Aklıma He Lifang’ın söyledikleri geldi, “Evet,” dedim. “Hadi, bir evlat edinelim!”</span></p>

  <p class="block_16"><span xml:lang="tr">“Neden evlat edinecekmişiz? Kendi çocuğumuzun olması daha iyi değil mi?” dedim.</span></p>

  <p class="block_16"><span xml:lang="tr">“Senin yaşında mı? Küçük bir çocuğu evlat edinirsek, bir sürü zahmetten kurtuluruz. Köyde çocuklarına bakamayacak kadar yoksul insanlar var. Biraz para verdik mi, hemen bir çocuk bulabiliriz.”</span></p>

  <p class="block_16"><span xml:lang="tr">“Parayı nerden bulacağız?”</span></p>

  <p class="block_16"><span xml:lang="tr">“Param var!” Mutlu mutlu güldü.</span></p>

  <p class="block_16"><span xml:lang="tr">“Boşver.” Konuyu uzatıp işini zorlaştırmak istemiyordum. “Çocuğumuzun olmaması en iyisi.”</span></p>

  <p class="block_16"><span xml:lang="tr">“Neden?” Yüzüme bakmak için omzumu çevirdi, sonra sözlerini sürdürdü: “Hala benden ayrılmayı düşünüyorsun -çocuğun ayak bağı olacağına inanıyorsun. Yalan mı?”</span></p>

  <p class="block_16"><span xml:lang="tr">Susuyordum. Kara gözleri kaygıyla benim gözlerimi aradı, bense gözlerimi yeterince yumamadım. Ağaçlıktaki loş ışık zayıflamış gibiydi, tıpkı bütün tadı alınmış çay yaprakları gibi. Dallara tünemiş, kanatlarını çırpan kuşların cıvıltılarını yalnızca taşraya özgü bir durulukla duydum.</span></p>

  <p class="block_16"><span xml:lang="tr">“Şiyanciyu, korkunç günler geçiriyoruz,” dedim. “İster benim çocuğum olsun isterse bir başkasının, babalık sorumluluğunu üstlenemem. En iyi aileler bile bir geceyarısı kendilerini parçalanmış bir durumda bulabiliyorlar -çocuklar bir yana, ana babalar öteki yana. Polis aileleri bile bundan kaçınamıyor. Buna pek çok kez tanık oldum. Gereğinden fazlasını gördüm!” Elini avuçlarımın arasına aldım. “Zaman, yuva kurulacak zaman değil. “</span></p>

  <p class="block_16"><span xml:lang="tr">Elini çekti, karnının üzerine yatıp çenesini ellerine dayadı, gökyüzüne diktiği ayakları kıpır kıpırdı.”Neden?” diye sordu. “Neden ötekilerden farklısın? Evet, korkunç olabilir ama başkaları için de öyle. Biz de herkes gibi yiyip giyinmiyor muyuz? Neden onlar gibi çocuk yetiştirmeyelim? Budala’nın bile bir bebeği var.”</span></p>

  <p class="block_16"><span xml:lang="tr">“Konu çocuk yetiştirip yetiştiremeyişimiz değil. Sorun benim güvende olmayışım. Yeni bir Atılım olmayacağını nereden bileceğiz? Böyle bir şey olursa tutuklanır, bir kez daha hapse atılırım.”</span></p>

  <p class="block_16"><span xml:lang="tr">“Biz de senin çıkmanı bekleriz.”</span></p>

  <p class="block_16"><span xml:lang="tr">“Hah!” Gülmekten kendimi alamadım. “Kendinin de oradan çıktığını unuttun mu? Her neyse, daha fazla tartışmayalım. Çocuk sahibi olma zamanı gelince, sana söylerim.”</span></p>

  <p class="block_16"><span xml:lang="tr">Üstümüzdeki dallar öne arkaya sallandı, açılan gedikten kurşun grisi göğü bir anlığına görebildim. Oleaster ağacından portakal rengi birkaç meyve topağı sarkıyordu. Hâlâ hafifçe sulu olan meyveler ağzımı sulandırmıştı. Bizi örten plastik örtünün Üzerine birikmiş olan su damlaları çevreye saçıldı, canlıymış gibi çevremizde yuvarlanan küçük kristal damlacıklar oluşturdu.</span></p>

  <p class="block_16"><span xml:lang="tr">Bedenlerimiz sıkıca kenetlenmiş; yaşamın benimkine, benim yaşamımsa seninkine tutunmuş. Tutkularımız birbirini tutuşturmak zorunda, başka bir yere göçtüğümüzü ancak böyle hissedebileceğiz: Bir anlığına kendimizi unutuyor ve yalnızca biz oluyoruz. Biz! Biz bir bütünüz, birlikte tek bir yaşamız. İşte aşkın önemi de burada; içeriği, mutluluğu ve özdeği. Ama o an geçince aramızda küçük bir yarık oluşmaya başlıyor. Gizli düşünceler var, küçük aldatmacalar, çekip gitme tasarıları var. Beni içine almak istiyorsun; kaçmak istiyorum. Beyin bir kez daha bedenle savaşmaya girişiyor. Aşk, dokunması sabır isteyen bir ağ. Oysa yüreğim tıpkı bir serçe gibi - görüyorsun, oradan oraya çırpınıp duruyor. Biz toprağın üzerinde öpüşüp sevişirken gökyüzündeki kara bulutlar öfkeyle deviniyor. Yalnızca cehennemden kaçmış iki hayalet miyiz yoksa?</span></p>

  <p class="block_16"><span xml:lang="tr">“Haytz geri döndü,” dedi, gelişigüzel bir sesle.</span></p>

  <p class="block_16"><span xml:lang="tr">“Ya?”</span></p>

  <p class="block_16"><span xml:lang="tr">“Ona ısmarladığım şeyi de getirmiş; senin için istemiştim, ama ne olduğunu şimdilik söylemeyeceğim.” Göğsümde yatıyordu, yavaş yavaş hareketlendi.</span></p>

  <p class="block_16"><span xml:lang="tr">“Neymiş o?” diye sordum, pek de merak etmememe karşın.</span></p>

  <p class="block_16"><span xml:lang="tr">“Tahmin et. Uzun zamandır istediğin bir şey.”</span></p>

  <p class="block_16"><span xml:lang="tr">“Bilemiyorum.” Herhangi bir şey istediğimi bile anımsamıyordum.</span></p>

  <p class="block_16"><span xml:lang="tr">Üstümüzdeki dala beyaz göğüslü bir saksağan tünedi, ötmeye başladı; aşağıda yatan iki hayvanı inceleyen bir hayvanbilimci gibi, gösterişli başını bir o yana bir bu yana çevirerek bizi süzdü.</span></p>

  <p class="block_16"><span xml:lang="tr">“Anlaşılan şanslıyız,” dedi, coşkudan yoksun bir sesle. Bir süre sustuk. Sonra sordu: “Her gece ne yazıyorsun?”</span></p>

  <p class="block_16"><span xml:lang="tr">“Hiçbir şey.”</span></p>

  <p class="block_16"><span xml:lang="tr">“Günce mi tutuyorsun?”</span></p>

  <p class="block_16"><span xml:lang="tr">“Çok doğru.”</span></p>

  <p class="block_16"><span xml:lang="tr">“Bu günlerin anımsanmaya değer nesi var ki? Her gün ötekinin aynı. Yine de her gün sayfalar dolusu yazdığını görüyorum.”</span></p>

  <p class="block_16"><span xml:lang="tr">Onu kendimden uzaklaştırdım, doğruldum. “Dinle Şiyanciyu, birşeyler yazdığımı sakın kimseye söyleme; en küçük bir dokundurmada bile bulunma, anlaşıldı mı?”</span></p>

  <p class="block_16"><span xml:lang="tr">Doğrulup otların üzerine oturdu, bir yana eğilip cilveli bir hareketle saçlarını geriye itti. “Anladım. Kimseye bir şey söylemedim. Peki ama şu iç karartıcı şeyleri yazıp durmasan olmaz mı? ‘Kapitalist sınıfın hakları’ olmuş, olmamış sana ne? ‘Kapitalist sınıfın hakları’ bizi niye ilgilendirsin ki?”</span></p>

  <p class="block_16"><span xml:lang="tr">“Yazdıklarımı okuyorsun demek?”</span></p>

  <p class="block_16"><span xml:lang="tr">“Hayır,” dedi. “Okusam bile anlamam. Yalnızca gözüme, ‘kapitalist sınıfın hakları feodalizmin üzerinde’ türünden birşeyler ilişmişti de.”</span></p>

  <p class="block_16"><span xml:lang="tr">“Anlamadığına göre, okuma o zaman.” Ayağa kalktım. “Hadi giyinelim artık; yağmur kesildi.”</span></p>

  <p class="block_16"><span xml:lang="tr">Atları peşimiz sıra çekerek, ağaçlıktan çıktık. Sağanak ardında taptaze bir hava, duru bir gök bırakmıştı. Batıda, dağların oluşturduğu koyu yeşil sıranın ve gri bulut katmanının arasından aydınlık ışınlar süzülüyordu. Budala, hem zeki hem de aptaldı, hayvanları otlatmak için uzakça bir otlağa götürmüştü.</span></p>

  <p class="block_16"><span xml:lang="tr">“Allah kahretsin.” Kır beygire bindim. “O ıslak otu yerlerse hayvanların karnı şişer. Hadi, gidelim.”</span></p>

  <p class="block_16"><span xml:lang="tr">“Eğerde önüne oturmak istiyorum,” diye takıldı bana.</span></p>

  <p class="block_16"><span xml:lang="tr">“Millet ne der? Arkaya geç.”</span></p>

  <p class="block_16"><span xml:lang="tr">“Kimin ne dediğinden bize ne? Ayrıca bakmalarını istiyorum!” Onu arkama, her zamanki yerine çektim.</span></p>

  <p class="block_16"><span xml:lang="tr">“Haytz eve dönünce, He Lifang ile ikisi oracıkta, herkesin önünde ‘öpüştüler. He Lifang dedi ki: ‘Gülünecek ne var? Beijing’de yabancılar sokaklarda tıpkı böyle yapıyor.”‘ Sonra Şiyanciyu beni payladı: “Sen zaten her şeyden korkarsın.”</span></p>

  <p class="block_16"><span xml:lang="tr">“Onlar yabancı,” dedim.</span></p>

  <p class="block_16"><span xml:lang="tr">Buğday tarlalarının önünden geçiyorduk, sözlerime karşı çıkmaksızın, içini çekti. “Haytz Ulusal Bayramdan sonra döneceğini söylemişti, ama payına düşen tatil süresini tam yirmi gün geçirdi, yine de kimse ona tek kuruş olsun ceza kesmeye yeltenmedi. Hatta kimse ağzını açıp da tek sözcük etmedi. Biz böyle bir şey yapsaydık...”</span></p>

  <p class="block_16"><span xml:lang="tr">“Haklısın,” dedim. ‘‘Kim olduğumuzu unutma. Biz yabancıların yaptıkları şeyleri yapamadığımız gibi öteki Çinliler’in yaptıklarını da yapamayız. Bizim yazgımız bu. Hadi bakalım!” Kır beygiri topukladım, yola koyulduk.</span></p>

  <p class="block_24"><span xml:lang="tr"><br class="calibre6" />
  2</span></p>

  <p class="block_22">&nbsp;</p>

  <p class="block_16"><span xml:lang="tr">Tam kapıdan girmiştim ki, Kao Şueyi’nin ağılda olduğunu gördüm, yanında komün görevlisine benzeyen bir yabancı vardı. Ceketini bir omzuna atmıştı, ceketten su damlıyordu. Her ikisi de çitlere dayanmış, bekliyorlardı.</span></p>

  <p class="block_16"><span xml:lang="tr">“Döndün demek? Islandın mı?” Kao Şueyi beni gülerek selamladı.</span></p>

  <p class="block_16"><span xml:lang="tr">Onu yanıtlamadım, atları pis ağıla soktum; Budala’nın yardımıyla tek tek saman yalaklarına bağladım.</span></p>

  <p class="block_16"><span xml:lang="tr">Kao Şueyi ile komün görevlisi yanımıza geldiler. “Hepsi burada -toplam yirmi dört hayvan,” dedi Kao Şueyi. Adam bir uzman gibi atları incelemeye başladı, onları tepeden tırnağa süzüyor, dişlerine bakmak için ağızlarını açıyordu. Bir ara başını sallayıp, mırıldandı: “Pek bir şeye benzemiyorlar; hiçbiri.”</span></p>

  <p class="block_16"><span xml:lang="tr">“Burada ne işiniz var?” diye sordum. “At mı satın alıyorsunuz?”</span></p>

  <p class="block_16"><span xml:lang="tr">“Öyle.” Görevli bakışlarını bir anlığına bana çevirdi.</span></p>

  <p class="block_16"><span xml:lang="tr">“Boşversene,” dedim. “Sizin çiftlik böyle hayvanları ne yapsın? Köylerdeki atların hepsi de üç viteslidir: Ayakta durmaktansa yatarlar, çalışmaktansa işerler, omurgalarıysa beyinlerinden daha keskindir. Şurdakini görüyor musun?” Yaşlı beygirin ensesine dokundum. “Çok iyi para versen bile, bu at satılık değil.”</span></p>

  <p class="block_16"><span xml:lang="tr">“Evet, satılık,” dedi Kao Şueyi. “Canının istediği atı alabilir. İsterse hepsi onun.”</span></p>

  <p class="block_16"><span xml:lang="tr">Çok şaşırmıştım. “Çiftliğin atlara ihtiyacı kalmadı mı?”</span></p>

  <p class="block_16"><span xml:lang="tr">“Durum şu: Patronlar bütün ülkenin 1980 yılına kadar makineleşeceğini söylediler. Onların altındakiler onlardan da coşkulu, işlemin üç yıl içinde tamamlanmasını kararlaştırdılar. Daha mürekkebi bile kurumadan, herkes canlı hayvanları elden çıkarmaya başladı. Bana kalırsa bu ‘makineleşme’ en azından beş yıl daha sürer; kısacası gerekirse hayvanları geri alırız. Paranın el değiştirmesi kimin umurunda? Nasılsa hükümetin parası.”</span></p>

  <p class="block_16" xml:lang="tr">Bu sözlerle aramızdaki uzaklığı kısalttı. Ona hak verdim.</p>

  <p class="block_16"><span xml:lang="tr">Eve yeni dönmüştüm ki Haytz, karısı ve Koca Ayaklı Düşünürün peş peşe kapıdan girdiğini gördüm. “Hepsinin canı cehenneme, Lao Cang; buraya döndüğüm dakika benden bir ‘eleştiri’ yazmamı istediler. Hiç kurtuluşu yok. Sen benim yerime yazar mısın?”</span></p>

  <p class="block_16"><span xml:lang="tr">“Benden de!” diye araya girdi Koca Ayaklı Düşünür. “Bu da ne demek şimdi? Budala’dan bile Song Ciyan’ı eleştirmesini istediler -kim bu Song Ciyan kuzum? Yaptığı korkunç hata neymiş?”</span></p>

  <p class="block_16"><span xml:lang="tr">“Song Ciyan, Parti Merkez Kurulunun Başkan Yardımcısıdır.” Haytz bunları söylerken kadının omzuna pat pat vurdu. “Onun suçu senin Budala’nın işlediği suçun aynısı: Konuşmamak.”</span></p>

  <p class="block_16"><span xml:lang="tr">“Konuşmamak suç mu yani?” Kadının elinde bir tomar kâğıt vardı, kâğıdı ona ‘Canlı Hayvan Ekibinin’ Başkanı vermişti: Eleştirilerin yazılacağı kâğıtlar bir boy olmalıydı, ayrıca belli bir tarihe kadar yazılıp geri verilmeleri gerekiyordu; tıpkı kamu tahıl vergisinin ödenmesi gibi.</span></p>

  <p class="block_16"><span xml:lang="tr">“Doğrusu da bu!” dedi Haytz, hak tanır bir tavırla. “Çok konuşmak da, çok az konuşmak da suç sayılmalı. Neyse ki Budala sefil bir çoban; resmi bir görevli olsaydı onu da eleştirmemiz gerekecekti.”</span></p>

  <p class="block_16"><span xml:lang="tr">Haytz’ın sözlerine inanıp inanmamakta duraksayan Koca Ayaklı Düşünür homurdandı: “Bu dünyada kimseye huzur yok...”</span></p>

  <p class="block_16"><span xml:lang="tr">He Lifang bir değişiklik yapıp saçlarını taramış, temizlenmişti. Güleç yüzünden sağlık fışkırıyordu. “Haytz yaşlı, dürüst bir kadınla dalga geçmeyi kes. Abla, kâğıtları dağıt -her birimize bir tane.” Kâğıtları Koca Ayaklı Düşünürün elinden çekip aldı.</span></p>

  <p class="block_16"><span xml:lang="tr">“Bana yeterince kâğıt kaldı mı? Bunlar yeter mi?” Kadın kâğıtlardan ayrılmaya karşı gönülsüzdü.</span></p>

  <p class="block_16"><span xml:lang="tr">“Ne yani, Yao Wenyuan gibi koskoca bir söylev yazmaya mı niyetlisin yoksa?” diye sordu Haytz. “Kişi başına bir sayfa yukardakileri susturmaya yeter.”</span></p>

  <p class="block_16"><span xml:lang="tr">“Bir sayfa da bana verin.” Şiyanciyu yemek hazırlamakla meşguldü, ilk kez söze karışmıştı. “Bizim ekip benden de bir ‘eleştiri’ yazmamı istedi. Lao Cang, sana bundan söz etmeyi unutmuşum. Yaşlı Bayan Ma ve Lao Cang en şanslılarımız; ‘şapkalanmış’ olanlardan Song Ciyan’ı eleştirmeleri istenmiyor.”</span></p>

  <p class="block_16"><span xml:lang="tr">Yüzümü yıkadım, masaya yaklaştım. “Song Ciyan eleştirilmeli, çünkü başka erkeklerle oynaşan karısını doğradı. “ Şiyanciyu yanımdan geçerken beni çimdikledi, He Lifang ise Haytz’a anlamlı bir bakış fırlattı.</span></p>

  <p class="block_16"><span xml:lang="tr">Sevimli Haytz, Beijing’e gidip geldikten sonra daha da tombullaşmıştı. Masaya, benim yanıma çöker” çökmez alçak sesle konuşmaya başladı. “Beijing’deki dar, yıkık dökük geçitler dedikodu kaynıyor. Herkes ‘Lord Cu’nun ve Song Ciyan’ın eleştirilmesini’ konuşuyor, hepsi de Başkan Cu ile Deng Şiyaoping’i hedef almış.”</span></p>

  <p class="block_16"><span xml:lang="tr">“Ya?” Gözlerimi kaldırdım.</span></p>

  <p class="block_16"><span xml:lang="tr">“Hem de nasıl! Bekle de gör; şu Büyük Kültür Devrimi denen şey henüz sona ermedi. Eğer sonuna kadar götürüp mutlak bir yıkım yapmazlarsa çok şaşarım.”</span></p>

  <p class="block_16"><span xml:lang="tr">Beyaz sayfalardan birini seçip masaya, tam önüme özenle yerleştirdim. “Hadi yazalım,” dedim yavaşça. “Henüz bitmediğine göre, söz dinleyip eleştirelim bari.”</span></p>

  <p class="block_16"><span xml:lang="tr">“Haklısın.” Haytz cebinden yeni bir gazete çıkardı. “Bunu sana getirdim, yararlanman için. İlk sayfada yazılanları olduğu gibi kâğıda geçirebilirsin; ama sözcüğü sözcüğüne yineleme, cümleleri ters çevir. Bilirsin işte; bunu senden iyi kim yapabilir? Kahretsin, şu lafa bak: ‘Song Ciyan boyun eğdi ve bir Revizyonist oldu.’ Sorarım sana, nasıl bir aptallıktır bu? Song Ciyan’ın yaşadığı dönemde bırak Revizyonizmi, Marksizm bile olmadığını ben bile biliyorum. İşte senin tavuğu gösterip köpeği azarlamak dediğin şey bu!”</span></p>

  <p class="block_16"><span xml:lang="tr">Güldüm. “İşin özünü kavramakta gerçekten ustasın. Söylediğin şeyi olduğu gibi yazacağım; sana eşi bulunmaz bir ‘eleştiri’ garanti ediyorum.’’</span></p>

  <p class="block_16"><span xml:lang="tr">“Ah, yapma, sakın yapma.” Haytz şakacıktan ödü kopmuş gibi yaptıktan sonra kahkahaları koyverdi. “Beijing’de herkes liderlerin ‘halkı uyutma politikası’ güttüğünü söylüyor, burada bizler de aynı şeyi yapıyoruz. Patronlar bizi uyutuyor, bizse patronları -doğruyu söyleyen yok.”</span></p>

  <p class="block_16"><span xml:lang="tr">Kalemi elime aldım, yazmaya başlarken şöyle dedim: “Büyük Kültür Devrimimizin mahvettiği ilk şey, ülke değil biz Çinliler’in dürüstlüğü oldu. Bu miras bizi uzun, çok uzun bir süre sakat bırakacak.”</span></p>

  <p class="block_16"><span xml:lang="tr">Haytz tek ayağını tabureye dayadı, kendinden oldukça hoşnut bir sesle, açıkladı: “Dürüstlükten uzak yaşamak kolay, dürüst bir yaşam sürmekse çok daha zor.”</span></p>

  <p class="block_16" xml:lang="tr">Haklıydı.</p>

  <p class="block_16"><span xml:lang="tr">Song Ciyan’ı eleştiren beş sayfa dolusu yazıyı çabucak yazdım. Haytz zevkten ışıl ışıl parlayarak kâğıtların iki tanesini aldı; biri kendisi biri de He Lifang için. “Harika, harika. Hey millet, şunu dinleyin: ‘Aşağı ve Orta Yoksul Çiftçilerin Kararlı ve Yürekli Eleştirisi!’ Canı cehenneme, Lao Cang, olağanüstü bir şey bu! Al bakalım Abla, bu seninle kocan için. Yarından başlayarak senin Budala’dan ders almak için elimden geleni yapacağım. O gerçek biri, tam bir Aşağı ve Orta Yoksul Çiftçi!”</span></p>

  <p class="block_16"><span xml:lang="tr">Konuklar neşeyle ayrıldılar. Huan yemeğimi masaya getirdi, övünen bir sesle, “Nasıl da hızlı yazdın!” dedi. “Onlara kalsa birkaç harfi yazmak bile asırlar alırdı.”</span></p>

  <p class="block_16"><span xml:lang="tr">Başımı salladım, acı acı gülümsedim. “Güç bir yaşamımız olabilir ama küçük de olsa bazı konforlarımız var: Her şeyi bizim yerimize ayarlıyorlar, beynimizi kullanmamız gerekmiyor.”</span></p>

  <p class="block_22">&nbsp;</p>

  <p class="block_16"><span xml:lang="tr">Haytz’dan benim için Beijing’den getirmesini istediği şeyin, transistörlü bir radyo olduğu anlaşıldı.</span></p>

  <p class="block_16"><span xml:lang="tr">Beni tam yarım gün boyunca tahminlerde bulunmaya zorladı, sonunda pes ettim. Neden bir radyo aldığını bir türlü anlayamamıştım; bir kadının aklında hangi tuhaf düşüncelerin dolaştığını kim bilebilir? Tam bu oyundan sıkılmaya başlamıştım ki radyoyu karton kutusundan çıkarıverdi.</span></p>

  <p class="block_16"><span xml:lang="tr">“Bak, ne var burada?” Kâğıda sarılı radyoyu bana uzatırken gülüyordu. “Haytz fiyatının yüz dolar olduğunu söyledi; ne der, sin, değer mi? Sakın bizi kazıklamasın?”</span></p>

  <p class="block_16"><span xml:lang="tr">“Değer elbette! Her kuruşuna değer.” Bu onun bütün umutlarımı ve beklentilerimi aşan tek davranışıydı. Kâğıdı yırttım. “Bak, üç frekanslı, dalgalı, anteni de var, üstelik kulaklıklı... Olağanüstü! Nerden akıl ettin ?”</span></p>

  <p class="block_16"><span xml:lang="tr">“Bir kere sözünü etmiştin.” Omzuma yaslandı, yüzümü inceledi. “Sen unutmuş olabilirsin, ama ben anımsıyorum.”</span></p>

  <p class="block_16"><span xml:lang="tr">“Pekâlâ, pekâlâ,” dedim onu bir yana iterken. “Pencereyi kapasana.”</span></p>

  <p class="block_16"><span xml:lang="tr">Ne zaman ve nasıl başladığını bilmiyorum ama epeydir radyolarla casuslar arasında bir ilişki kuruluyordu. Radyolar ‘özel ajanları’ ve ‘karşı devrimcileri’ simgeliyordu. Bu her bireyin bilincine işlemişti, öyle ki radyosu bulunan herkes hemen kuşku uyandırıyordu. Küçük, kara kutular bilinmeyen derinlikleri barındırıyor, kötücül dünyaları gizliyordu. Devrimin aydınlık dünyasının varolmasına yalnızca hoparlörden günde üç kez duyulan yayınlarda izin veriliyordu. Hoparlörün dışında kişinin duyabileceği her şey yalan kabul ediliyordu: ‘Yalan ruhların, şeytanların feryatları’. Ama teknoloji, gözetim altındaki yurdumuzun sınırlarında durmadı. İdeolojinin çelik parmaklıklarını amansızca parçaladı.’ Görünmeyen elektronik dalgalarıyla dünyayı ağının içine aldı, ötekilerden ayrılan parçaları ilmekle tutup içeri çekti.</span></p>

  <p class="block_16"><span xml:lang="tr">Büyük bir heyecanla pilleri yerine yerleştirdim, anteni çekip uzattım, kulaklıkları taktım. Suç işliyormuş duygusundan kurtulamıyordum. Yayınları dinlemeyi bir suç olarak görmüyordum; kişi gerçeği denetim altında tuttuğuna inandığı sürece başkalarının dinleyip durduğu yalanlar için neden kaygılansın ki? Yine de kadranda bir istasyon bulmaya çalışırken ellerimin titremesini engelleyemiyordum. Dalgalar Pasifik’i aşıyor, Akdeniz’in, Kızıldeniz’in, Himalayalar’daki en yüksek tepenin üstünden geçip fırtına rüzgârlarını andıran parazitleri kulaklarıma taşıyordu. O gece, Çince yayın yapan bütün istasyonları yayınları sona erinceye kadar dinledim.</span></p>

  <p class="block_16" xml:lang="tr">Sonuç, kesin bir düş kırıklığıydı.</p>

  <p class="block_16"><span xml:lang="tr">Batıdaki yabancıların son otuz yılda en küçük bir gelişme göstermediği anlaşılıyordu. Bunca yiyeceğe, bunca giyeceğe karşın hiç olgunlaşmamışlardı. Bizse yokluk içinde yetişmiş, acı çekmeyi öğrenmiştik. Zorlu sınavların ürünü olan bizim gibi yüce insanlarla karşılaştırıldığında bu Makineleşmiş İnsanlar nasıl da toy kalıyordu, politikanın neler yapabileceğinden habersizdiler -politikanın gücü konusundaki bilinçleri hala anaokulu düzeyindeydi.</span></p>

  <p class="block_16"><span xml:lang="tr">Doğulu metafizikçilerimiz tarafından bize sürekli telkin edilen tasavvufun yararlarını göremiyorlardı. Onun kendini hangi anlamı çarpıtılmış yollarla ifade ettiğinden, nasıl çarpıtılmış zihinler ürettiğinden haberleri yoktu. Bunlar akıllarının alamadığı konulardı, tıpkı Çin halkının sırf özel konuşmaları dinlediği için ABD Başkanının görevden uzaklaştırılışını anlayamaması gibi. Çin ile ilgili çözümlemeleri yalnızca eldeki raporlara dayanıyordu: Bu raporlar şu andaki yönetim tarafından hazırlandığı için de inanılmayacak kadar yüzeyseldiler. Kao Şueyi ile Haytz bile o raporlarda bulunanlardan çok daha fazlasını biliyordu.</span></p>

  <p class="block_16"><span xml:lang="tr">Ancak o gece, Beijing Merkezi Yayın İstasyonu çok önemli bir haber verdi. Bu, ‘Su Sınırını Eleştirmek İçin Birleşin; Kuramı Derinden İnceleyin’ başlıklı o ünlü ‘Çi Heng’ makalesiydi. ‘Teslim olmaktan yana olanlara’ ve ‘geçmişten çok iyi tanıdığımız, bugün hala varolan, gelecekte de büyük bir olasılıkla varolacak koşullu teslimiyet’ konusuna değiniyordu.</span><sup class="calibre4" xml:lang="tr"><sup class="noteref" id="back_note_28"><a class="calibre5" href="../Text/index_split_045.html#note_28" title="28">28</a></sup></sup> <span xml:lang="tr">Bu ‘gelecekte’ maddesi karanlığa sıkılmış bir kurşun değildi: Silah kasıtlı olarak, belli bir hedefe doğrultulmuştu.</span></p>

  <p class="block_16"><span xml:lang="tr">“Kahrolun!” Kulaklığı çekip çıkardım. Yorgunluktan bitkin bir halde radyoyu yatağın üzerine fırlattım.</span></p>

  <p class="block_16"><span xml:lang="tr">Yanımda kıpırdandı, uyku sersemliğiyle neler olduğunu sordu.</span></p>

  <p class="block_16"><span xml:lang="tr">“Kesinlikle değmezmiş,” dedim.</span></p>

  <p class="block_24"><span xml:lang="tr"><br class="calibre6" />
  3</span></p>

  <p class="block_22">&nbsp;</p>

  <p class="block_16"><span xml:lang="tr">Kır at sonunda satın alınıp götürüldü, ama benim gördüğüm komün görevlisi değil, güneydeki başka bir komün tarafından. Güneydeki dağlarda kurulmuş bir komündü bu. Dört çiftçi geldi, yirmi dört atın hepsini satın alıp götürdü.</span></p>

  <p class="block_16"><span xml:lang="tr">O gün gökyüzü, kışın başlangıcından beri ilk kez bulutlanmıştı ama kar yağacağa benzemiyordu. İçe işleyen, dondurucu, kuru bir rüzgâr esiyordu. Rüzgâr kumu, sarı yaprakları ve at tezeğinin tozunu önüne katıp sürüklüyor, evlerin duvarlarına çarpıyordu. Karanlık havada zaman zaman şaşkın şaşkın gaklayan birkaç kara karga beliriyordu. Kış için sulanmış olan tarlalar donmaya yüz tutmuştu, tarlaların yüzeyi soğuktan yarılmış, solgun bir ten gibi yol yol çatladı. Dalları çıplak kalan ağaçlar ansızın yaşlandı. Yalnızca oleasterlerin üzerinde dallara sımsıkı yapışmış, rüzgârda öne arkaya sallanan birkaç inatçı, kurumuş meyve vardı. Her şeyi, hatta anıları ve umutları bile donduruyormuş gibi görünen bir gündü. İnsan gelmeden önce yeryüzü işte tıpkı böyleydi, bundan sonra da hep böyle kalacaktı sanki.</span></p>

  <p class="block_16"><span xml:lang="tr">Yaşlı beygirle yoldaşları, ahırdan böyle bir günde çıkarıldılar. Kapıdan geçip o bildik yola çıktılar, oradan da anayola bağlanan kestirmeye saptılar. Kır beygir bir an durdu, başını çevirip bana baktı; onlarla birlikte gitmeyişimi yadırgar gibiydi. Çiftçilerden biri kırbacını ona sertçe indirdi. Şaşıran hayvan çiftçinin istediği yöne doğru ilerledi, başını sallayıp durmasına karşın yeni efendisinin buyruklarına uyuyordu. Anayoldan görüldüğü kadarıyla ufku puslu bir grilik kaplamıştı. Atlar oraya doğru ilerlerken, arkalarında usul usul havalanan, ağır, sarı bir toz bulutu bıraktılar.</span></p>

  <p class="block_16"><span xml:lang="tr">Gittin! Benim yaşlı, kır beygirim. Seninle ne gizler paylaştık, ne kötü günler yaşadık. Erkekliğimi yeniden kazanmama bile tanık oldun. Korkarım ben de senin gibi buralardan gideceğim; hem de çok yakında. Ama senden farklı olarak ben birinin gelip beni hapishaneye doğru gütmesini beklemeyeceğim. Özgürlüğümün sona ereceği günün hızla yaklaştığına ilişkin bazı belirtiler var. Bu huzurlu ama kısa dönem kapanmak üzere.</span></p>

  <p class="block_16" xml:lang="tr">Yaşlı atı uğurladıktan sonra Tugaya doğru yollandım, yolum koyun ağılının önünden geçiyordu. Koyunlar kışlık otlaklarına, yani dağlara göçme telaşındaydılar. Cu Ruiçen oradaydı.</p>

  <p class="block_16"><span xml:lang="tr">“Atlar satıldığına göre işin kolaylaştı.”</span></p>

  <p class="block_16"><span xml:lang="tr">Beni selamlarken gülüyordu, ama kahkahasında acı bir çınlama vardı. Bir dilencinin, birşeyler isteyen birinin ses tonuydu bu. Uzun zamandır Cu Ruiçen’e doğru dürüst dikkat etmemiştim, alıcı gözle bakınca epeyce yaşlandığını ayrımsadım. Omuzlarına koyun kürkünden, eski bir gocuk atmıştı; gocuk iki büklüm olmuş sırtını daha da belirginleştiriyordu. Bedeni küçülmüş, toprağa iyice yaklaşmış gibiydi. Yanına gittim, rüzgârdan korunmak için sırtımızı ağılın duvarına verip yere çömeldik.</span></p>

  <p class="block_16"><span xml:lang="tr">“Bu benim geçen yıl giydiğim gocuk değil mi?” Paltoyu omuzundan çekip aldım, yakından baktım. “Bu yıl koyunların dağa çıkması gecikmiş. Geçen yıl bu zaman, biz bir aydır dağlardaydık.”</span></p>

  <p class="block_16"><span xml:lang="tr">“Bu işi yaptıracak birini bulamadılar. Kimse dağlara gitmeye yanaşmadı. Sen de istemedin -artık bir ailen var tabii. Bu yıl görevi Budala ile ikimiz üstlendik.”</span></p>

  <p class="block_16"><span xml:lang="tr">“Kaygılanma,” diye avuttum onu. “Yukarda biraz yalnızlık çekiliyor, ama yaşam o kadar da kötü değil. Doya doya koyun eti yiyebilirsin... “</span></p>

  <p class="block_16"><span xml:lang="tr">“Hah! Yaşamın tek ölçütü bu mu yani? Koyun eti ‘yemek?” Sözcükler gülümsüyormuş gibi görünen, ama gülümsemeyen o kıvrık, küçük ağzından çıkıyordu.</span></p>

  <p class="block_16"><span xml:lang="tr">Karşılık veremeyecek kadar şaşırmıştım; bu Cu Ruiçen’in konuşma biçimine hiç benzemiyordu. Elimi dizine koyup şöyle dedim: “Yanına er-hu’nu da al. Yapacak daha iyi bir şey bulamayınca kendini onunla oyalarsın. Kış göz açıp kapayıncaya kadar geçecektir.”</span></p>

  <p class="block_16"><span xml:lang="tr">“Evet, kış çabuk geçecek ama bahar asla geri gelmeyecek.”</span></p>

  <p class="block_16"><span xml:lang="tr">İyice afallamıştım, yan yan onu süzdüm. O yalvaran, acı kahkahanın anlamını ansızın kavramıştım: Benimle dertleşmek istiyordu. Bir sigara çıkarıp yaktım, bir süre sigaramı tüttürdüm, sonra sordum: “Dilekçenden ne haber?”</span></p>

  <p class="block_16"><span xml:lang="tr">“Canı cehenneme.” Birden bütün tavrı değişmiş, ağzı bile bozulmuştu. “Elime ne geçecek ki? Bak ne diyeceğim, her şey için çok pişmanım. Duymadın mı? Beijing’de yeni bir Atılım başlamış, adı da ‘Sağcılara Saldırma ve Haklarındaki Yargıyı Bozma Eylemi’.</span><sup class="calibre4" xml:lang="tr"><sup class="noteref" id="back_note_29"><a class="calibre5" href="../Text/index_split_046.html#note_29" title="29">29</a></sup></sup> <span xml:lang="tr">İşe hep eğitim çevrelerinden başlarlar zaten -aynı şeyleri sen de daha önce yaşamadın mı? Bütün Atılımlar, bıçağı önce kültür ve eğitim birimlerine saplar, sonra da her şeyi bir güzel doğrarlar.”</span></p>

  <p class="block_16"><span xml:lang="tr">Doğramak! Cu Ruiçen bu kanlı ve yerinde sözcüğü kullanmakta haklıydı. Bilinçsizce ona biraz daha yaklaştım, nefretini haykırarak dile getirmesinden korkmuştum.</span></p>

  <p class="block_16"><span xml:lang="tr">“Her şeye karşın senin durumun çok daha iyi,” diye sürdürdü sözünü. “En dibe vurmuş, ağır iş cezası çekmiş, ‘şapkalanmışsın’. Hiçbir umudun kalmadığı için de kafan büyük bir olasılıkla çoğundan daha rahat. Bana gelince; ben ne yukardayım ne de aşağıda. İki arada sallanıp duruyorum, hem havucu yiyorum hem de sopayı. Boşu boşuna çabalayıp durmuşum meğer. Sence de yenir yutulur bir şey mi bu? Şu uydurdukları siyasal deyimin, ‘asmak’ sözcüğünün ne anlama geldiğini sonunda anlayabildim. Bununla kişinin kendini asmasını kastediyorlar.”</span></p>

  <p class="block_16"><span xml:lang="tr">Gerçekten şaşırtıcıydı: Durumun ne kadar kötü olursa olsun çevrende seni kıskanabilecek birileri mutlaka bulunuyordu. Yaşadığımız çağın en belirgin niteliğiydi bu. Cu Ruiçen artık hiçbir şey ummadığıma inandığına göre, rolümü başarıyla oynayıp onu kandırdığım anlaşılıyordu. Şimdi açılmanın ve ona içimi dökmenin gereği yoktu.</span></p>

  <p class="block_16"><span xml:lang="tr">“Böyle düşünme,” dedim, içten bir budalalıkla. “Övgüye değer pek çok davranışta bulundun, öyle değil mi? Bunlar için seni her zaman anımsayacak, sorunlarını çözmene yardım edeceklerdir.”</span></p>

  <p class="block_16"><span xml:lang="tr">Öfkeyle yere tükürdü. Bu adam inanılmayacak kadar değişmişti -daha önceki kişiliğine tam anlamıyla ihanet ediyordu. “Hangi övülesi davranışlarmış bunlar?” diye sordu. “Ancak benim gibi bir salak böyle şeyler yapardı. Bildiğim her şeyi benden zorla çekip aldılar, beni kuruttular. Sonra birinin canını sıktım, beni bayat, kuru bir çörek gibi ta buralara fırlatıp attılar, beni unuttular.”</span></p>

  <p class="block_16"><span xml:lang="tr">Çobanların kendilerini harekete geçmeye zorlamadığını gören koyunların kimisi yerde uyuşuk uyuşuk yatıyordu, kimisi de rüzgârdan korunaklı köşelere sığınmış, derin düşüncelere dalmıştı. Dağlara çıkmadan önce iyice beslenmişlerdi, bu nedenle gidip yiyecek aramak gibi bir kaygıları yoktu. Yaşlı bir koyun sevecen gözlerle bana baktı -belki de kim olduğumu anımsıyordu.</span></p>

  <p class="block_16"><span xml:lang="tr">Cu Ruiçen’in küçük dudakları kıpırdıyordu. Kaşları çatılmıştı, gözleri karanlık ve somurtkandı. Anılara dalmıştı.</span></p>

  <p class="block_16"><span xml:lang="tr">“O günlerin benim için kolay olduğunu mu sanıyorsun?” diye başladı yeniden. “1951’deki ‘Bağlılık ve Dürüstlük Atılımından’ beri, derler ya, ‘bilip de söylemediğim hiçbir şey yok, söylediklerimin sonu yok’. Kültür Devrimine kadar hep ‘Ciyancu!’ hep ‘Ciyefa!’</span><sup class="calibre4" xml:lang="tr"><sup class="noteref" id="back_note_30"><a class="calibre5" href="../Text/index_split_047.html#note_30" title="30">30</a></sup></sup> <span xml:lang="tr">Onları önce liderlere teslim ettim, sonra da ‘isyancı hiziplere’. İnan bana, gammazlananların işi gammazlayanlarınkinden çok daha kolaydır.”</span></p>

  <p class="block_16"><span xml:lang="tr">“Sana katılmıyorum.” Bu konuda aptalı oynayamazdım.</span></p>

  <p class="block_16"><span xml:lang="tr">“Beni dinle.” Elini hala sigarayı tutan elimin üzerine koydu; elinin titrediğini duyumsadım. “İhbar edilen kişinin katlanması gereken tek bir işkence anı vardır, o da onu eleveren malzemenin önüne konduğu an. Sayısız rapor yazdım; kaç rapor yazdığımı bile anımsamıyorum. Liderler ne kadar uysal olduğumu, her şeyi ne kadar iyi anladığımı düşünüyorlardı.</span></p>

  <p class="block_16"><span xml:lang="tr">“Tek bir siyasal Atılım boyunca en azından elli dosya hazırlamış olmalıyım. Hepsi birlikte, yaklaşık beş yüz dosya eder. Her yazışımda yüreğim biraz daha ezildi. Lao Cang, gençken ne kadar hayat dolu, neşeli biri olduğumu asla tahmin edemezsin. Pek çok müzik aleti çalar, spor yapardım; balo danslarını bile becerirdim. Yazdığım her raporla yaşamımın bir parçasını kesip attım. Bunu kendimi korumak için, güvenli bir yaşam sürmek için yaptım -ve bunun uğruna yaşamdaki en değerli şeyden vazgeçtim. Şimdiyse insanlıktan yoksun bir insan ya da insanca güçsüzlükleri olan bir şeytan olup çıktım. O tür malzemeleri yalnızca ‘kancıkların’ yazabileceğini bilmem gerekirdi. Sonunda, kendimi tanrının unuttuğu bu çukurda buldum...”</span></p>

  <p class="block_16"><span xml:lang="tr">Ağzının köşesinde küçük bir kırışıklık belirmişti. Bıçakla açılmış, acımasız bir çizgi gibi çenesine doğru uzanıyordu. Bastırılmış olanca öfkesini kusuyordu ve kendisine acınmasını istemiyordu. Yine de elinin altındaki elimi kaldırdım, ince, kuru elini kavradım. “Artık bunları düşünme; hepsi geçmişte kaldı,” dedim. “Duyduğuma göre haksız yere suçlanıp hapse atılanlar olmuş. Hatta kimileri infaz alanına gönderilmiş. Bunlara neden olanlarsa hala coşkulu, mutlu yaşamlarını sürdürüyorlar.”</span></p>

  <p class="block_16"><span xml:lang="tr">“Yanılıyorsun.” Elini elimden çekti, tepkisini göstermek için şiddetle salladı. “Onlarınki mutlu bir yaşam olabilir mi hiç? O adamların benden hiç farkı yok. Temiz bir vicdanın sağladığı o olağanüstü, güzel duyguları hissetmeleri olanaksız. Tasasız bir yaşam sürmemiz olanaksız. Belki bazıları kendilerini iyi hissedebilir -bilemiyorum- ama hâlâ benim gibi yaşadıkları kesin; yani bir sıçan gibi. Bir kedi tarafından avlanmadan önce bir sıçan da kendini oldukça iyi hissedebilir.”</span></p>

  <p class="block_16"><span xml:lang="tr">Budala, tepenin eteğinde göründü; onun da sırtında bir gocuk vardı, bir paket taşıyordu. Tepeyi tökezlercesine tırmanmaya koyuldu, rüzgârı yedikçe öksürüyordu. Bir yıl içinde adamakıllı zayıflamıştı, oysa onu sürekli kollamış, ağır bir iş yapmamasına dikkat etmiştim. Eğer o da Cu Ruiçen’in yaptığı gibi içini dökebilseydi, rahatlardı belki. Ama Budala hiç eğitim görmemişti, bildiği tek şey körü körüne yaşayıp gitmekti.</span></p>

  <p class="block_16"><span xml:lang="tr">Cu Ruiçen ayağa kalktı, omuzlarını geriye atıp sırtını dikleştirdi. Bu askerce hareketi görünce onun yirmi ya da otuz yıl önceki halini gözümün önünde canlandırabildim: Yakışıklı, yetenekli bir delikanlı olduğuna kuşku yoktu. “Bu kez dağlara gitmeyi ben istedim,” dedi. “Gittiğime seviniyorum. Kimbilir, belki de dağlardan döndüğüm zaman dünyayı değişmiş bulurum.”</span></p>

  <p class="block_16"><span xml:lang="tr">“Peki sence nasıl bir dünya olur bu?” diye sordum, gözlerimi kısarak.</span></p>

  <p class="block_16"><span xml:lang="tr">“Mızrağın ucundaki hedefin bu kez kim olduğunu biliyor musun?” diye sordu.</span></p>

  <p class="block_16"><span xml:lang="tr">“Hayır.” Yanıtı ondan beklemek daha iyi olacaktı.</span></p>

  <p class="block_16"><span xml:lang="tr">“Cu ile Deng!” Bu üç sözcüğü söylerken eliyle ağzını bir an için kapamış, sonra elini indirmişti. Küçük gözleri donuk donuk parladı. “O ikisinin devrilmesiyle Komünist Parti için son umut ışığı da sönecek. İşte o zaman tıpkı Kızıl Odanın Düşü’ndeki gibi olacak -herkes kendi kaçış yolunu bulmak zorunda kalacak.”</span></p>

  <p class="block_16"><span xml:lang="tr">“O zaman sen ne yaparsın?” diye sordum ilgiyle.</span></p>

  <p class="block_16"><span xml:lang="tr">“Benim için pek fark etmez, çünkü bir süre benimle uğraşmayacaklardır.” Doğruca gözlerimin içine baktı. “Ben senin gibi değilim; bir kere hiç ağır iş yapmadım. İkincisi ‘şapkalanmadım’, üçüncüsü de senin kapitalist sınıftan gelmene karşın benim aile geçmişim yoksul kentli. Dördüncüsü devlet memurluğumu hâlâ silmediler, oysa sen en alt sınıfa aitsin, bir tarım işçisisin. Ayrıca ben askeri konularda bilgiliyim, ileride silahların yeniden onaya çıkarılmayacağını kim bilebilir. Sana gelince...” O dalkavukça tavrına yeniden büründü, parmağıyla göğsüme dokundu. “Lao Cang, hapisteki günlerimizi anımsıyor musun? Yüzbaşı seni gösterip bağırırdı: ‘Cang Yonglin! Dünyayı tersine çevirebileceğini sanma. Dışardan gelecek en küçük bir esinti, kafanın kesilip halka teşhir edilmesine yeter!’ Bunları sırf gözünü korkutmak için söylüyordu elbette. Seni sindirmek istiyordu, ama sözlerinde gerçek payı da yok değildi. Çok dikkatli ol, Cang Yonglin. Onlar için seni öldürmek bir böceği ezmekten farksız. Bunu rapor etmek gibi bir yükümlülükleri de yok -ne bir örgüte, ne de bir kişiye.”</span></p>

  <p class="block_16"><span xml:lang="tr">Budala hâlâ ağır ağır tepeyi tırmanıyordu. Rüzgârın havalandırdığı, fazlasıyla uzun paltosu bacaklarına dolanıyordu. Cu Ruiçen bir dakika kadar onu izledi, sonra bana döndü: “Sen de böyle düşünmüyor musun? Bak, Hu Şimin ile Li Ciyun buna en güzel örnek. Hu Şimin Bölge Merkezinin Propaganda Şefiydi. 1949’da bu göreve getirilen ilk kişiydi, daha sonra da öldürüldü. Herkesin saygınlığı iade edildi, ama ne bir ‘özür dilendi’ ne de ‘anma toplantıları’ yapıldı. Tabur Lideri bile bu yüzden görevden alındı -aksi halde Kao Şueyi buraya asla gelemezdi. O özel davanın hâlâ sürdüğünü duydum. Li Yicun yalnızca Devlet Çiftliğinde bir tarım işçisiydi. Tıpkı senin gibi ağır iş cezasını çekti ve ‘şapkalandı’, sonra da öldürüldü. Şimdi onu savunan, hakkını arayan bir kişi var mı?”</span></p>

  <p class="block_16" xml:lang="tr">Genellikle ağzı sıkı ve ölçülü biri olan bu adam ne çok şey görmüştü. Suskunluğunu sürdürse de hepsini anımsıyordu.</p>

  <p class="block_16"><span xml:lang="tr">“Evet, haklısın.” Sigaramı söndürdüm. “İşin doğrusu, Li Yicun’un ölümü Hu Şimin’inkinden çok daha büyük bir adaletsizlikti. Hu’nun ölümünü hoş görebilirsin, zaten hastaydı ama Li ölümle ‘düzeltilene’ kadar yaşam dolu biriydi.”</span></p>

  <p class="block_16"><span xml:lang="tr">“Hapisteyken bütün bunlara kendi gözlerimizle tanık olmadık mı?”</span></p>

  <p class="block_16"><span xml:lang="tr">“Pekâlâ, bana ne önerirsin?” Cu Ruiçen her adımını ölçerek atan birine benziyordu, ondan öğüt isterken ciddiydim.</span></p>

  <p class="block_16"><span xml:lang="tr">“Lao Cang,” diye başladı. Dudaklarını komik bir biçimde büzmüş olmasına karşın, sözleri içtendi. “Başkan Mao, yaşamında ilk kez doğru bir şey söyledi: ‘Tabak çanağınızın kırılmasından korkmayın.’ Geçmişte, evimin güvenliğini yitirmekten ödüm kopardı; tek derdim huzurlu yaşamımı korumaktı, oysa sonunda her şey alt üst oldu...” Eliyle sözlerini yineledi. “Bak, sonu nereye vardı. Sen akıllı adamsın, bilmen gerekir. Dedikleri gibi, ‘Otuz altı savaş taktiğinin içinde en iyisi kaçmaktır.’ Yerinde olsaydım buradan bir an önce kurtulurdum.”</span></p>

  <p class="block_16" xml:lang="tr">Budala tepeye ulaşınca, sohbetimiz de sona erdi. Cu Ruiçen onun yanına gitti, birlikte koyunları ayaklandırdılar. Kısa kırbaçlarıyla dürterek bütün koyunları tek tek ağıldan çıkardılar.</p>

  <p class="block_16"><span xml:lang="tr">Koyunları dağdaki patikaya doğru gütmelerine yardım ettim. Ayrılırken el sıkıştık, gülümseyerek şöyle dedim: “Budala ile yukarda çok rahat edeceksin. Böyle günlerde en güvenlisi onun gibi biriyle olmak.”</span></p>

  <p class="block_16"><span xml:lang="tr">“Pek sanmam.” Başını çevirdi, anlamlı bir bakış fırlattı. “Budala’nın ağzını açacağı gün çok uzakta değil.”</span></p>

  <p class="block_16"><span xml:lang="tr">Kır beygir doğuya yollanmıştı, koyunların yönüyse batı, karanlık bulutlarla sarılı dağlardı. Gübrelerini yola saçarak ilerlediler. Gübrenin kokusu dondurucu, kuru rüzgârda dalgalandı, sonra yavaş yavaş havaya karıştı. Adamları da koyunları da bir daha görmedim.</span></p>

  <p class="block_21" xml:lang="tr"><br class="calibre6" />
  4</p>

  <p class="block_22">&nbsp;</p>

  <p class="block_16"><span xml:lang="tr">İşten sonra eve döndüm, küreği kapının arkasına bıraktım; gözüme hala köşede asılı duran kırbacını ilişti. Üzerini daha şimdiden ince bir toz tabakası kaplamıştı. Kırbacı çivisiyle birlikte duvardan çekip aldım, ortadan ikiye ayırıp kapının dışına attım.</span></p>

  <p class="block_16"><span xml:lang="tr">“Döndün mü?” Küçük bir taburede oturuyordu, önünde bir sepet dolusu ördek yumurtası vardı. Bana bakıp gülümsedi.</span></p>

  <p class="block_16"><span xml:lang="tr">“Döndüm.”</span></p>

  <p class="block_16"><span xml:lang="tr">“Atlar satılmış -onlardan ayrıldığına üzüldün mü?” Yumurtaları toprak bir kavanoza dolduruyordu. Kavanoz kaynamış tuzlu suyla doluydu.</span></p>

  <p class="block_16"><span xml:lang="tr">“Üzülmek mi? Bırak atları, insanlardan bile bıkıp usandım.”</span></p>

  <p class="block_16"><span xml:lang="tr">Oda ılık, aydınlıktı; demir ocağın üzerindeki kapak kızarmıştı. Ellerimi ısıtmak için kapağın üzerine koydum, gözlerimi yumdum, sonra sıcak ellerimi alnıma dayadım. Bir an başım döndü, bayılacak gibi oldum. Burası evimdi -her erkeğin gereksindiği sıcaklık işte buydu. Öte yandan, insanoğlunun yarattığı her şey kısa bir süre sonra onu sarıp sarmalıyor, kıskıvrak bağlıyordu. Ocaktaki şu ateş, şu tencerelerle tavalar, şu iki küçük oda, hepsi de bana mutlu olmam için verilmişti, bense onlara karşılık özgürlüğümden vazgeçmiştim.</span></p>

  <p class="block_16"><span xml:lang="tr">“Senin için yumurta turşusu kuruyorum. Görüyor musun!” Sesi arkamdan geliyordu.</span></p>

  <p class="block_16"><span xml:lang="tr">“Görülecek ne var ki?” Gözlerimi açtım, yüzümü ona döndüm.</span></p>

  <p class="block_16"><span xml:lang="tr">Hiç de gücenmiş gibi değildi, sözünü sürdürmeden önce bir an duraladı. “Zaman ne kadar hızlı geçiyor. O küçük ördek yavrularını aldığımızda yeni evliydik -şimdiyse bize yumurta veriyorlar.”</span></p>

  <p class="block_16"><span xml:lang="tr">Doğruydu. Kedi de büyümüştü, ocağın sıcak tezgâhına kıvrılmış yatıyordu; dünya umurunda bile değildi. Esnerken gözlerini uykulu uykulu kırpıştırdı. O gece, Kao Şueyi’nin bacaklarının arasından fırlayan da işte bu gri kediydi. Tıpkı kır beygir gibi o da neler neler görmüştü: Bu dünyada insanlar en çok öteki insanlardan korkarlar -hayvanlardan korkmazlar, en yabanıl yaratıklardan bile.</span></p>

  <p class="block_16"><span xml:lang="tr">Şiyanciyu başını eğdi, yumurtaları kavanoza tek tek yerleştirmeyi sürdürdü. Ördek yumurtaları dibe batmıyor, kar beyazı bir tabaka halinde tuzlu suyun yüzeyinde yüzüyordu. Mutlu bir sesle sordu: “Güneylilerin ördek yumurtasına bayıldığını duymuştum. Doğru mu?”</span></p>

  <p class="block_16"><span xml:lang="tr">Alayla homurdandım. “Senin de duymadığın şey kalmamış.”</span></p>

  <p class="block_16"><span xml:lang="tr">Başını kaldırıp yüzüme baktı, beni dikkatle paylarken gözlerindeki ışık söndü. “Geçmişte söylediklerimi yüzüme vurmaktan hiç vazgeçmeyecek misin?”</span></p>

  <p class="block_16"><span xml:lang="tr">“Sözcükleri unutmak kolay, yapılanları unutmaksa çok zor.”</span></p>

  <p class="block_16"><span xml:lang="tr">Bunları söyledikten sonra perdeyi araladım, içteki odaya geçtim. Kapıdan bozma masanın başına oturdum, kapağında ‘Kızıl Muhafızın Güncesi’ yazan not defterimi önüme çektim.</span></p>

  <p class="block_16"><span xml:lang="tr">Yazmanın zevki yalnızca birşeyler üretiyor olmaktan kaynaklanmaz. Zevkin yarısından çoğu yazma işleminin kendisindedir. Çözümlemek, bir araya getirmek, usa vurmak, sonuç çıkarmak ve karar vermek: Bu ruhsal eylemler bedensel alıştırmalara benzer. Mutlu olmak için bir yere gitmeniz gerekmez -salt kaslarınızı hareket ettirerek ruhunuzu çalıştırdığınızı hissedersiniz. Neredeyse yirmi yıldır doğru dürüst bir şey yazmamıştım; yalnızca öz eleştiriler, öz çözümlemeler, haftalık düşünce raporları, tahıl tayınının artırılması için dilekçeler ve o evlenme başvurusu -bir de başkaları için birkaç ‘kapsamlı eleştiri maddesi’. Belki de ‘ıslah’ edilmemin amacı buydu: Bir hayvanın derisinin yüzülmesi gibi benim de kültürden soyulmam gerekiyordu. Gerçi derisi yüzülen kişinin bunu oldukça acı verici bulduğu yadsınamazdı ama avcı için yalnızca doğal ve gerekli bir işlemdi.</span></p>

  <p class="block_16"><span xml:lang="tr">Dört ay önce, sel felaketini kılpayı atlatmamızın ve benim ‘normal’ bir erkek olmamın ardından kalemimi yeniden elime almış, yazmayı denemiştim. Kâğıdın üzerinde beliren şey hem yapmacık hem de anlaşılmazdı. Her harfin üzerinde çalışmam gerekmişti, bambu şeritlere oyulan çok eski harfler gibi. Beyinle parmaklar arasındaki harekete geçirici dişli paslanmıştı sanki. Beynimdeki sözcükleri kâğıda geçirmek nasıl da zordu. Boş boş bakarak öylece oturur, sözcükleri birer birer yakalamaya çalışırdım.</span></p>

  <p class="block_16"><span xml:lang="tr">Giderek, alıştırma yapa yapa dişliler yeniden dönmeye başladı. Tuhaf biçimler bir kez daha tanıdık gelir oldu. Aklından geçeni özgürce konuşabileceğin kimse yoksa, tek” kişilik bir uğraşı olan yazma eylemi, düşünmeyi sürdürmenin en etkin yolu olup çıkar. Beyindeki bir kavram, kâğıt üzerinde sözcükler halinde belirip fırça darbeleriyle bir dizi köşeli Çin harfine dönüşünce, bağımsız, elle tutulur bir varlığa dönüşür. Sizi alıp kendiliğinden yeni bir keşfe, o kavramla onu izleyen başka kavramlar arasındaki ilişkiye götürür. Düşünceler birbirine usul usul eklenir, eklemlenir, gelişigüzel ve karmaşık düşünceler elenir, mantık tarafından düzene sokulur. Delilerin zırvaları, bir düşteki mırıltılar bile bir kalemin o sihirli devinimleriyle düzene sokulabilir.</span></p>

  <p class="block_16"><span xml:lang="tr">Duyuların, tatma, görme, duyma ve dokunma mutluluğunun yanı sıra beynin harekete geçirebildiği bir mutluluk türü daha vardır. Bu, herhangi bir şeyin sonucunda ortaya çıkan bir mutluluk değildir; yaşamın bütün o yüzeysel tuhaflıklarının ulaşamadığı, derin bir yerden doğar. Bu yerin gördüğü tek ışık insan zekâsının çakıp sönen kıvılcımlarıdır.</span></p>

  <p class="block_16"><span xml:lang="tr">İnsanlık halkasının dışına savrulmuş olmak her zaman kötü bir §ey değildir: Bunun düşüncesi kişiye özgürlük, zihnine ise belli bir arınma sağlar. Bu arınmış zihin bir floresanın ışığı gibidir -size yeni bir yol açamasa bile en azından önünüzdeki yolu aydınlatır.</span></p>

  <p class="block_16" xml:lang="tr">Bu yol giderek çoğalan tehlikelerle doluydu.</p>

  <p class="block_16"><span xml:lang="tr">Bugün herhangi bir şey yazacak yürekliliğim yoktu. Sonunda kararlılığımın billûrlaşmış olmasına karşın aklım çok karışıktı. Not defterini kapatıp kaldırdım, soyunmadan yatağa uzanıverdim. Ceketin yumuşak yakası yanağıma sürtünüyordu. Bu ceketi benim için dikmiş, sonra da övünçle bana sunmuştu: “Yirmi yıldır böylesine sıcak bir palto giymediğine bahse girerim.” Ma Yinghua bir keresinde benim için bir kilimden bozma bir eşofman pantolonu dikmişti, ama bu yüz yıl önceydi. Üstünden öyle uzun zaman geçmişti ki bazen böyle bir şeyin gerçekten olup olmadığına şaşıyordum. Oysa o sıralar elle tutulacak kadar gerçekti. Kadınlar bu tür konularda çok becerikliydi. İğneyle iplik kullanarak sizi kendilerine dikmek konusunda uzmanlaşmışlardı. Onların elinden çıkan bir şeyi giyerken, onları düşünmenizden daha doğal ne olabilir: Lambanın altındaki başı, İğneyi kavrayan parmakları, ipliği yalnızca kadınlara özgü bir devinimle çeken serçe parmağı. Her ilmek onun ılıklığını, kokusunu, inceliğini, cinselliğini dokur. Sonunda, bedeninizi saran şey kumaş değil, onun size tutunan o sıcak, küçük elleridir.</span></p>

  <p class="block_16"><span xml:lang="tr">“Yaşam yalnızca koyun eti yemekten mi ibaret yani?” Belki değil, ama yemek yemek yaşamın çok önemli bir parçası, özellikle bizim gibi yoksullar için. Devlet Çiftliğinde herkese ayda bir liyan</span><sup class="calibre4" xml:lang="tr"><sup class="noteref" id="back_note_31"><a class="calibre5" href="../Text/index_split_048.html#note_31" title="31">31</a></sup></sup> <span xml:lang="tr">yemeklik yağ veriliyordu. He Lifang her ayın birinde bu yetersiz tayına söylenirdi. “Kahrolasıcalar. Bize verdikleri yağ ancak bir göz damlalığını doldurmaya yeter. Tencereye birkaç damlacık damlatabiliyorum.” Şiyanciyu ise bir liyan’lık yağı olduğu gibi bana ayırırdı. Her yemek pişirişinde, kızdırdığı azıcık yağa soğan doğrar, soğanları hafifçe öldürdükten sonra üzerine yiyeceğim erişteleri eklerdi. Kendisiyse yağı ölçtüğü küçük kaşığı yalamakla yetinirdi. Bu kaba saba davranış, bana duyduğu büyük sevgi ve ilgiyi göstermek içindi: Sevgisini vurgulamak, aşkının büyüklüğünü kanıtlamak zorundaydı.</span></p>

  <p class="block_16"><span xml:lang="tr">Aynı biçimde, Devlet Çiftliğinin verdiği acınası et tayınını da hiç dokunmadan bana sunuyordu. Şiyanciyu et yemez, yalnızca kemikleri kemirirdi. Böylesi bir aşkın benim için bir baskı, ağır bir yük olduğundan yakınınca, beni avuturdu: “Baksana ne kadar şişmanladım. Et, yağ yemediğim halde hala güçlü ve sağlıklıyım.” Sonra benden kaslarını ellememi isterdi. “Erkeklerin kadınlardan daha çok kaloriye gereksindiğini duymuştum. Kamplarda kalmış biri olarak bunu bilmen gerekir.” Evet, bu ikimizin de çok iyi bildiği bir şeydi. 1960 yılında kamplarda ölenlerin çoğu erkekti.</span></p>

  <p class="block_16"><span xml:lang="tr">Kısacası, bir zamanlar sürdüğüm bekâr yaşamından eser kalmamış, eski alışkanlıkların yerini bir aileye özgü alışkanlıklar almıştı. Daha kesin söylemek gerekirse, onun alışkanlıklarını benimseyecek biçimde eğitilmiştim. Gündelik yaşamımın bütünüyle ona bağlı olduğu söylenebilirdi; şımartılıyordum. İçi pamukla pekiştirilmiş, sıcak palto, yeni yıkanmış, tertemiz iç çamaşırları, yatak örtüsü, döşek, çarşaflar, yatak, bu odadaki her şey (bembeyaz şişesindeki Kardelen losyonunu ve penceredeki ucuz, pamuklu perdeleri de unutmayalım) hepsi onun eseriydi. Bu nesneler yaşamımı el birliğiyle kendilerine bağlıyorlardı. Şiyanciyu bu küçük evi kafasındaki yuva kavramına göre yaratmıştı. Sonra da beni onun içine yerleştirmişti, bense boyun eğmiş, onun bir parçası olmuştum. Ondan ayrılmak pek kolay olmayacaktı, çünkü önce bir parçamdan ayrılmak zorunda kalacaktım.</span></p>

  <p class="block_16"><span xml:lang="tr">Ne yapacağımı bilmiyor, tavana yapıştırılmış olan gazetelere bakıyordum. Gazeteler baştan aşağı sık satırlarla doluydu, öte yandan, ne yaşamı açıklayan ne de insana nasıl yaşanacağını gösteren tek bir satır vardı. Son yirmi yıldır herkes dürüstlük konusunda gözalıcı bir oyun sergilemiş, görkemli bir doğrulukla sayısız saçmalık ve yalan kusmuştu. Bu müthiş laf ve yalan kalabalığı gerçekdışı ama korkutucu bir dünya yarattı. Aynı anda iki dünyada yaşıyormuş duygusuna kapılıyordum; kendime ait bir dünyayla, yapay bir dünya - günlerimi denetleyen, yaşamamı ya da ölmemi kararlaştıran da bu ikinci dünyaydı. O yapay dünyayı kırıp geçmek, eski varlığıma dönmek istiyordum. Ama gelecek böylesine belirsizken, üstelik koca koca fırtınaların koptuğu bir dönemde bu dünyanın içinde bir süre oyalanmaya değmez miydi?</span></p>

  <p class="block_16" xml:lang="tr">Ansızın perdeyi araladı ve içeri daldı.</p>

  <p class="block_16"><span xml:lang="tr">Bir hışım geldi, döşeği hoplatarak yatağa oturdu; yüzü öfkeden kıpkırmızıydı. “Geçmişimi deşeleyip durma diye sana kaç kez söyledim! Senin geçmişin pek mi temiz yani ?”</span></p>

  <p class="block_16"><span xml:lang="tr">Önlüğü hala belindeydi, buysa göğüslerini olduğundan da diri ve dolgun gösteriyordu. Ellerine losyon sürdü, koparıp atmak ister gibi ellerini üst üste ovuşturdu.</span></p>

  <p class="block_16"><span xml:lang="tr">“Ne?” Şaşkınlıkla doğruldum. Onu yaralayacak bir şey mi söylemiştim yine?</span></p>

  <p class="block_16"><span xml:lang="tr">“Beni terk etmek için boyuna geçmişimi öne sürüyorsun. Eh, ben de şu anda yaptıklarını koz olarak kullanırım, böylece ödeşiriz.” Gözleri küçümseme doluydu, her an ağlamaya başlayacakmış gibi görünüyordu.</span></p>

  <p class="block_16"><span xml:lang="tr">“Şu anda yaptıklarım mı? Ne demek istiyorsun?” Bir gün bu biçimde patlayacağını düşünmem gerekirdi. Sürekli yumuşak, uysal olmasına karşın gücünü yavaş yavaş topladığı anlaşılıyordu. Ördek yumurtaları tuzlu suya yatırılırken, Şiyancuyu’nun öfkesi de içten içe kaynıyor olmalıydı. Her ikisi de tamamlandığında, Şiyanciyu patlamaya hazırdı.</span></p>

  <p class="block_16"><span xml:lang="tr">“Her gece ne yazıyorsun bakalım?” diye sordu. “Bu yuvanın yıkımına neden olacaksın.”</span></p>

  <p class="block_16"><span xml:lang="tr">“Geceleri yapacak daha iyi bir iş bulamayınca birşeyler karalıyorum. Bu seni hiç ilgilendirmez.” Dingin kalmaya çalışıyordum.</span></p>

  <p class="block_16"><span xml:lang="tr">“Evet efendim, ilgilendirir. Bal gibi ilgilendirir.” Bağırmaya başladı. “Artık bekâr biri olmadığını iyice biliyorsun. Şimdi bir evin var, bu evde de iki kişi yaşıyor.”</span></p>

  <p class="block_16"><span xml:lang="tr">Derin bir soluk aldım: Evet, iki kişiydik. Bunu neden daha önce düşünememiştim? Ne yaptığımı ondan gizlemiştim, ama bir yandan da onu bu sorumluluğu üstlenmeye zorlamıştım. Yanıtlamama kalmadan, yeniden başladı: “Bilmediğimi sanıyorsun galiba? Geceleri bedenin benim yanımda, tamam, ama aklın kimbilir nerelerde?”</span></p>

  <p class="block_16"><span xml:lang="tr">Ona her şeyi açıklamaya niyetliydim, ama bu sözleri duyunca caydım. Onu aşağılayan bir gülümsemeyle, “Şaka mı yapıyorsun?” dedim. “Daha önce de dediğim gibi, olup bitenleri algılayış biçimin öteki insanlardan bütünüyle farklı.”</span></p>

  <p class="block_16"><span xml:lang="tr">“Aptal numarası yapma.” Suratını acımasız bir anlam kapladı. “Sana sorun çıkarmayalım demiştim. Gücümüz hiçbir şeye yetmez, demiştim. Ama kafanın dikine gitmeyi sürdürdüğüne bakılırsa, canına susamışsın. Yalnızca günce tuttuğu için kaç kişinin çalışma kamplarına gönderildiğinden haberin var mı? O kampları yeterince tanımadın mı? Özellikle bu suçun sonuçlarını kimse senden iyi bilemez. Hâlâ yetmedi mi?”</span></p>

  <p class="block_16"><span xml:lang="tr">“Hayır, yetmedi.” Arsız ve dik başlı biri olup çıkmıştım.</span></p>

  <p class="block_16"><span xml:lang="tr">“Madem böyle düşünüyorsun,” dedi, “öyleyse seninle sonuna kadar gitmeye hazırım -yeter ki geçmişimi başıma kakma.”</span></p>

  <p class="block_16"><span xml:lang="tr">Bu sözler beni durdurdu; bir an duygulandım. Bu Çin’de daha önce pek çok kez oynanmış olan bir oyundu. Ona niyetlendiğim, daha doğrusu yaptığım şeyi apaçık söylese miydim? Bunu anlayabilecek bir kadın mıydı? Çabucak ona bir göz attım: Güzel, şehvetli ve cahildi. Kao Şueyi gibi birini kolayca heyecanlandıracak, onun tarafından baştan çıkartılabilecek bir kadın. Gözümün önünde bir erkeğin imgesi belirdi; aşkı yücelten şiirler yazan bir ilkokul öğretmeni. Üç yıllık ağır çalışma cezamızı birlikte çekmiştik: ‘Devrim karşıtı fikirler’ besliyordu ve onu ihbar eden kişi, karısıydı.</span></p>

  <p class="block_16"><span xml:lang="tr">Dudaklarım gerildi. “Boşversene. Hem boşuna kaygılanıyorsun; işler o kadar ileri gitmez. Doğruyu söylemek gerekirse, benim tek korkum geçmişte öğrendiklerimi unutmak, işte o saçma sapan günceyi de bu yüzden tutmaya başladım.”.</span></p>

  <p class="block_16"><span xml:lang="tr">“Geçmişi bir türlü unutamadığını söyleyen sen değil miydin?” Belli belirsiz bir gülümseme yüzünü şöyle bir yaladı, ama hızla silindi, geride bir sıra beyaz, saldırgan diş bıraktı. “Saçmalık diyorsun. Demek ki ne yazdığının bilincindesin? O sayfalarda şu anda uygulanan politikaya karşı çıkmayan tek bir tümce var mı? ‘Kapitalist sınıfın haklarının hiçe sayılmasını’, ‘Song Ciyan’ın eleştirilmesini’ yermeyen tek bir satır? İyi kötü ilkokula gittim, okumayı da unutmadım. Bir de sana aldığım şu radyo var. Oyunları dinlemen, oyalanman içindi. Sense her gece bir gizli casus gibi kulaklıkları takıyorsun.”</span></p>

  <p class="block_16"><span xml:lang="tr">“Pekâlâ, pekâlâ. Seninle kavga etmek istemiyorum.” Haykırışlarına son vermek ve ateşkes istediğimi göstermek için yatağa uzanmak istedim.</span></p>

  <p class="block_16"><span xml:lang="tr">“Sen ne yaptığını sanıyorsun? Ne yapıyorsun?” Bedeni kaskatıydı, sorusunu üst üste yinelerken cam gibi gözleriyle yüzüme bakıyor, ama gözyaşlarını tutuyordu.</span></p>

  <p class="block_16"><span xml:lang="tr">Senden ayrılmak istiyorum! Salt senden değil, buradan da. Ama sustum, camdan dışarı baktım. Dışardaki bir şey, o gri gökyüzünün en ucundaki bir şey beni heyecanlandırdı. Camın önünden bir serçe geçti, soğuk rüzgâra karşı acı acı ötüyordu. Odanın içi sıcaktı; yine de o serçenin yerinde olmak isterdim’.</span></p>

  <p class="block_16"><span xml:lang="tr">“Senin de öteki erkekler gibi olduğunu sanıyordum, yani mantıklı, aklı başında biri,” diye sürdürdü sözünü. “Seni çok kez izledim; uyurken, seni okşarken, seni severken... meğer hiç beynin yokmuş. Neyse, en azından daha sağlıklı, gerçek bir erkeksin şimdi. Yalnızca bir kez hata ettim, sense buna sımsıkı yapıştın ve beni ezmek için kullandın. Bu kadar basit değil, bilmiş ol. Cang Yonglin, patronlara burada neler yazdığından bir söz etsem, Cang Yonglin olmaktan çıkarsın. Beni aptal mı sanıyorsun? Kafandan ne şeytanca düşünceler geçtiğini bilmiyor muyum? Beni bu kadar kolayca fırlatıp atabileceğini mi sanıyorsun? Bir dene de gör!”</span></p>

  <p class="block_16"><span xml:lang="tr">Burnunu çekmeye başladı, bu ses beni hem duygulandırıyor hem de sinirlendiriyordu. Ona bakmak istemiyordum, oysa dirençle yüzüme bakmaya çalışıyordu. Uysal, yumuşakken küçük bir kediye benzerdi, kucağıma sokulur, onu okşamama izin verirdi. Ama tepesi atınca, dövüşçü bir çekirgeden farksızdı: Kavgayı iki dövüşçüden biri ölünceye kadar sürdürmeye hazır bir halde, insanın karşısına dikilirdi. Gözleri karanlık ve kararlıydı, ama gözyaşları yanaklarından yuvarlanmaya başlamıştı. Evet, bu Şiyanciyu idi. ‘Aşk’. Yavan romanlarda İnsanı kusturacak kadar sık yinelenen bu sözcük, onun dudaklarından bir kez olsun dökülmemişti. Öte yandan, karşımda duran şey onun aşkıydı: Çılgın ve istekli. Aşk, insanı hem çeken hem de iten bir duyguydu. İnsan onsuz yaşayamıyordu, ama fazlasıyla da yaşayamıyordu.</span></p>

  <p class="block_16"><span xml:lang="tr">“Yalnızca bir kez, demek?” diyerek soğuk soğuk güldüm. “Birini öldürmek için tek bir bıçak darbesi yeter. Senin şu ‘bir kez’ var ya, beni öyle derinden yaraladı ki yeri hâlâ acıyor. Beni elevermeyi düşünüyorsun, ama bunu göze alıp alamayacağını çok merak ediyorum. Benim hakkımda başkalarına bir tek sözcük edersen, evliliğimiz biter.”</span></p>

  <p class="block_16"><span xml:lang="tr">“Gör bakalım, göze alıyor muyum, alamıyor muyum.”</span></p>

  <p class="block_16"><span xml:lang="tr">Durumu tersine çevirmek için çabalarken, gözlerinde bir anlık bir kuşku ve korku belirdi; yine de zayıflığını belli etmemeye kararlıydı. Gözlerimin nasıl buz kestiğini görmüş, nedenini çıkartamamıştı. Beni anlamamıştı: Hâlâ onun bir parçası olduğumu sanıyordu, buysa kendisini bile anlamayı beceremediğini gösteriyordu.</span></p>

  <p class="block_16"><span xml:lang="tr">“Geçmişi bir kez daha deşelersen, neler yapabileceğimi görürsün,” diye yineledi.</span></p>

  <p class="block_16"><span xml:lang="tr">“Benim geçmişimle seninki apayrı iki konu,” dedim. “İkisini karşılaştıramazsın. Yine de bir denemeye ve gözümü korkutmaya niyetlisin sanırım?”</span></p>

  <p class="block_16"><span xml:lang="tr">“Ah! Bu bir göz korkutma mı sence?” Birden haklılığına sonuna kadar inanan biri olup çıkmıştı, suçlanacak hiçbir şey yapmamıştı sanki. “Peki, ya sen? Beni başından atmanın kolay olduğunu mu sanıyorsun?”</span></p>

  <p class="block_16"><span xml:lang="tr">“Hayır, seni başımdan atmayı düşünmüyordum. Ama bütün bu söylediklerinden sonra, başka çıkar yol kalmadı. Bir süredir beni ihbar etmeyi tasarladığın anlaşılıyor.” Yatağın üzerine bağdaş kurup oturdum, cebimdeki sigara paketine uzandım. Onu terk etmek için aradığım gerekçeyi bulmuştum.</span></p>

  <p class="block_16"><span xml:lang="tr">Ansızın öyle kızdı ki suratı bembeyaz kesildi. Karar vermeye çalışırken bedeni kıvrım kıvrım olmuştu sanki. Üzerime saldırmaya hazırlandığını sandım, ama o kitap rafına doğru atıldı. Tek bir hareketle not defterimi kaptı, sıkıca göğsüne bastırdı.</span></p>

  <p class="block_16"><span xml:lang="tr">“Bu kadar sıkman gerekmez -onu senden almaya çalışan yok.” Sonra yatağa sırt üstü uzandım, sigaramı yaktım. Kibriti kapıya doğru fırlattım. “Kapıya doğru tek adım attığını görürsem... bir tek adım...”</span></p>

  <p class="block_16"><span xml:lang="tr">Bunu yapamayacağını bilmeme karşın yapmasını diledim. Vicdanımı susturmak için onun tepemi iyice attıracak davranışlarda bulunması gerekiyordu. Eğer birini terk etmeyi tasarlıyorsanız, en iyi yöntem ilk yanlış adımı onun atmasına izin vermektir. “Hele bir dene. Kapıya doğru bir adım attığını bir göreyim...”</span></p>

  <p class="block_16"><span xml:lang="tr">“Pekâlâ, geçmişi deşelemeyi sürdürecek misin?”</span></p>

  <p class="block_16"><span xml:lang="tr">“Neden sürdürmeyecekmişim? Bunun farklı olduğunu daha önce de söylemiştim.”</span></p>

  <p class="block_16"><span xml:lang="tr">Yüzü birden öylesine değişti ki neredeyse tanınmaz bir yüz olup çıktı. Çok tuhaftı -bu akıl gücünü yitiren birinin yüzüydü. Not defterini sımsıkı kucakladı, ağlayarak kapıya doğru atıldı. Hemen doğruldum, sigarayı attım ve ne yaptığını anlamak için kulaklarımı diktim. Dıştaki odaya koştu. Masanın üzerine kapanıp hıçkıra hıçkıra ağlamaya başladı. Yere çarpıp parçalanan vazonun sesini duydum.</span></p>

  <p class="block_16"><span xml:lang="tr">İşte gedik açılmıştı -onu kapatmalı mıydım, yoksa daha da derinleştirmeli mi? Uçurumun tam kıyısında durdum, başım dönüyordu, eğilip derinliklerine doğru baktım. Çok güçlü bir çekim beni aşağıya doğru çeker gibiydi. Her iki dünyayı da kırıp geçmenin tek yolu kendimi o uçuruma atmaktı. O zaman kendimi ya yepyeni bir ülkede bulacaktım, ya da hapiste.</span></p>

  <p class="block_16"><span xml:lang="tr">Telaşlanmış gibi yaparak yataktan atladım, iki adımda dış odaya geçtim. Not defterini ondan zorla almaya hazırlanıyormuş gibi davranıyordum. Buraya kadar gelmişti ama bir adım daha atamazdı. Yanılmışım; üstüne yürüdüğümü görünce ayağa fırladı. Defteri göğsüne sıkı sıkı bastırarak ön kapıya doğru atıldı, bu ‘suç kanıtını’ doğruca patronlara götürmeye, beni ihbar etmeye niyetliymiş gibiydi. Onu yakaladım; vargücüyle bana karşı koydu. Geçmişte tutkumu ateşlemiş olan yumuşak gövdesi sertleşmiş, katılaşmıştı, kollarımın arasındaki bu beden, bir düşmanın bedeniydi şimdi. Not defterine uzandım; elleri deftere ölümcül bir güçle yapıştı. Bir oyundaymış gibi bir ileri bir geri sallandık. Ama bu sahneyle ilgili metin ansızın bitti: Bir sonraki hareketin ne olacağını bilemeyen oyuncular durakladı. Uydurma bir oyunu gerçeğe dönüştürürken, canlandırdıkları kişilikleri şimdi yalnızca içgüdüleriyle oynamak zorundaydılar.</span></p>

  <p class="block_16"><span xml:lang="tr">Tam o anda kapı açıldı, Haytz hızla odaya daldı. Şaşkın şaşkın kalakaldık ama defteri hâlâ bırakmamıştık. Bir tek bakış Haytz’ın ne için dövüştüğümüzü anlamasına yetti. Kollarını iki yana açıp bağırdı: “Kesin artık! Huan Şiyanciyu, söyleyecek bir şeyin varsa derhal söyle...”</span></p>

  <p class="block_16" xml:lang="tr">Şiyanciyu defteri bana doğru ittikten sonra ağlayarak içteki odaya kaçtı.</p>

  <p class="block_16"><span xml:lang="tr">Haytz bana göz kırptı. Günceyi kalın ceketimin cebine soktum, derin bir soluk alıp yatışmaya çalıştım; sonra Haytz ile birlikte dışarıya çıktık. Kış rüzgârı gücünü sergiliyor, köyün çerçöpünü düzlüklere doğru savururken şiddetle uğulduyordu.</span></p>

  <p class="block_16"><span xml:lang="tr">Kendimize rüzgâr almayan bir köşe bulduk, yere çömeldik; ceplerimizden birer sigara çıkarıp sessizce yaktık. Haytz sigarasından birkaç nefes çektikten sonra, gözlerini kıstı ve şöyle dedi: “Hiçbir şey görmedim, hiçbir şey bilmiyorum. Ayrıca sana o defterde neler yazdığını da sormuyorum.”</span></p>

  <p class="block_16"><span xml:lang="tr">Bir an durakladı, sonra yere kocaman bir tükürük fırlattı. “Bunları daha önce de yaşadım. Kahrolas’.ca Kızıl Muhafızlardan biriyken, Beijing’in sokaklarında. Başbelası bir kaltak, kocasının not defterini almış, ‘rapor’ etmem için bana getirmişti. O zamanlar öyle salaktım ki bir an durup düşünmedim bile. Defteri patronlara vermenin bana yarar sağlayacağını düşündüm. Adam suçlu bulunup tutuklandı, kaltaksa boşanmayla ödüllendirildi.</span></p>

  <p class="block_16"><span xml:lang="tr">“Lao Cang, bir kadının tembel ya da açgözlü olması hiç önemli değildir. Yeter ki KGB olmasın, işte o zaman tanrı yardımcın olsun. Her gece bir saatli bombaya sarıldığını bir düşünsene. Sana uzun zaman önce söylemiştim; karının iyi bir köteğe ihtiyacı var. Kaltağın o piç herifle pek içli dışlı olduğunu da söylemiştim. O sıralarda sana çok bozulmuştum, sonra seni köşeye sıktırdığını tahmin ettim. Demek elindeki koz buymuş! Lao Cang, böyle bir kadına hâlâ nasıl katlanıyorsun? Seni istediği an kamplara geri gönderebilir. Bir yolunu bulup ondan kesinlikle kurtulmalısın...”</span></p>

  <p class="block_16"><span xml:lang="tr">Köyün sokakları boştu, rüzgâr insanları da önüne katıp götürmüştü sanki. Daha birkaç nefes çekmiş olmama karşın sigaram yarısına kadar yanmıştı bile. Duygularımı kim anlayabilirdi? Sinirler elektrik gibi prize sokulup bir başkasına iletilemez. Dışardan bakan biri için bir başkasının durumu her zaman çok yalın görünür.</span></p>

  <p class="block_16"><span xml:lang="tr">“Sağol Haytz,” dedim. “Bana çok yardımcı oldun. Bütün bunların sonu nereye varacak bilemiyorum. Ona gelince…”</span></p>

  <p class="block_16"><span xml:lang="tr">Nasıl bir sonuca ulaşabilirdi ki? Bu geceki fırtınadan sonra konuyu daha fazla uzatmayacağından emindim. Bir kadının öfkesi çöle açılan bir ırmağa benzer: Başlarda çalkantılı ve taşkındır, ama bir süre aktıktan sonra yavaş yavaş gözden yiter. Ağzımda zehir gibi bir tat bırakan sigarayı öfkeyle fırlattım.</span></p>

  <p class="block_16"><span xml:lang="tr">“Canı cehenneme!” Haytz birden tepesi atmışçasına ürperdi. “Bütün bu olanlar yüzünden neredeyse unutuyordum. Koşarak evine gelmemin nedeni, öğleden sonra duyduğum haberi sana iletmekti. Sen işteydin, hoparlörden Başbakan Cu’nun öldüğünü duyurdular.”</span></p>

  <p class="block_16"><span xml:lang="tr">“Olamaz.” Yüzüne bakakaldım, ilk anda ne dediğini kavrayamamıştım.</span></p>

  <p class="block_16" xml:lang="tr">Ne kadar erken!</p>

  <p class="block_22">&nbsp;</p>

  <p class="block_16"><span xml:lang="tr">Kapıyı açtım, bir elimle de kapının arkasındaki küreği aldım, kapıyı sıkıca kapadıktan sonra küreği kapıya destek yaptım. Sonra ocağın yanına gittim, kapağını kaldırdım. İçindeki kömürler çıtırdayarak yanıyordu, alevler kıpkırmızıydı. Korlaşmış ateş, tek gözlü bir ejderha gibi parıldıyordu. Paltomun cebinden not defterini aldım, plastik kılıfını çıkardım. Sayfaları tek tek yırtıp alevlere fırlatmaya koyuldum: Oku bakalım! Sorgula hadi!</span></p>

  <p class="block_16"><span xml:lang="tr">Kâğıtlar sarı dillerini çıkardılar, sonra karardılar, sonunda da bembeyaz kesildiler. Soluk alabilen bir ruh gibi hâlâ için için yanan küller, kor halindeki kömürlerin üzerine döküldü. Yanan sözcüklerin kendilerine özgü bir yaşamı vardı, onlar yüreğimin kanı, beynimin ürettiği kimyasal bir bileşimdi. Şimdi gönderildikleri yerde, ocaktaki ateşin içinde durmadan bir ileri bir geri devinmeyi sürdürüyorlardı. “Kâğıt, yanacaksan yan artık! Üzerindeki işaretler beynime sonsuzcasına kazındı. İster bütün dünyayı dolaşayım, ister parmaklıkların ardına konayım hiç fark etmez -sizi hep anımsayacağım, tıpkı kendi çocuğunu her yerde seçebilen ana babalar gibi. Sizi gün ışığına çıkaracağım, öteki insanlara göstereceğim gün gelecek, mutlaka gelecek. ‘Kış çabucak geçecek ama bahar asla gelmeyecek.’ Hayır, buna katılmıyorum. Baharın geleceğine inanıyorum.”</span></p>

  <p class="block_16" xml:lang="tr">Hâlâ içteki odadaydı, ne yaptığını duyabiliyordum. Bir süre sonra yanan kâğıdın kokusunu almış olmalı ki hızla dışarı çıktı.</p>

  <p class="block_16"><span xml:lang="tr">“Ne yapıyorsun?” Bana doğru koşarken, kalan sayfaları elimden almaya çalışırken bütün bedeni titriyordu. Dirseğimle onu yana ittim. “Ne yaptığımı sanıyorsun? Başarı puanı almaya mı çalışıyorsun?”</span></p>

  <p class="block_16" xml:lang="tr">Gözleri faltaşı gibi açıldı, bir yabancıya bakar gibi baktı bana. Sonra ansızın gevşedi, kendini tabureye bıraktı.</p>

  <p class="block_16"><span xml:lang="tr">“Cang Yonglin, huzur içinde ölmeyeceksin. Kafanın içi karman çorman. Söylediğimi yapabileceğime gerçekten inandın mı? Ben de bir insanım.”</span></p>

  <p class="block_16"><span xml:lang="tr">Acınası bir hareketle bileklerini ovuşturup duruyordu, dudakları gerilmiş, kızarmış gözleri alevlere dikilmişti. Sessiz yaşlar gözlerinden art arda yuvarlanıyordu.</span></p>

  <p class="block_16"><span xml:lang="tr">Yapamayacağını biliyorum, ama bunu yine de yapmak zorundaydım. Çünkü seni seviyorum, seninle kalamam. Sana acı çektirmek zorundayım, seni öylesine yaralamalıyım ki beni aklından silip atasın.</span></p>

  <p class="block_16"><span xml:lang="tr">“Bitti!” Son kâğıdı da ocağın içine soktum. “Seninle ilişkimiz de öyle.”</span></p>

  <p class="block_24"><span xml:lang="tr"><br class="calibre6" />
  5</span></p>

  <p class="block_22">&nbsp;</p>

  <p class="block_16"><span xml:lang="tr">Köylüler tarlalara gübre atma işinden ikili, üçlü gruplar halinde döndüler. Kıpır kıpırdılar, koşar adım yürüyorlardı, gündüz dizginledikleri enerji, akşam yaklaştıkça ortaya çıkıyordu sanki.</span></p>

  <p class="block_16"><span xml:lang="tr">He Lifang soluk soluğa kalmış bir halde bana yetişti. “Lao Cang,” dedi. “Huan Şiyanciyu ile boşanacağınızı duydum.”</span></p>

  <p class="block_16"><span xml:lang="tr">“Bu konuda ne biliyorsun?”</span></p>

  <p class="block_16"><span xml:lang="tr">“Ne bilmiyorum ki?” Eğlendirici bir konudan söz ediyormuşuz gibi kıkırdadı. “Herkes biliyor. Huan Şiyanciyu dün gece geç vakit koşarak bize geldi, benden ve Haytz’dan aranızı bulmamızı istedi.”</span></p>

  <p class="block_16"><span xml:lang="tr">“Haytz ne dedi?”</span></p>

  <p class="block_16"><span xml:lang="tr">“Haytz ona hiç aldırmadı.”</span></p>

  <p class="block_16"><span xml:lang="tr">“Peki ya sen?”</span></p>

  <p class="block_16"><span xml:lang="tr">“Onun için çok üzüldüm.”</span></p>

  <p class="block_16"><span xml:lang="tr">He Lifang tek çocuğunu Beijing’e göndermişti, şimdiyse bütün gün Taburu dolaşıp dedikodu topluyordu. Bazı sabahlar yüzünü bile yıkamadan, saçını taramadan sokağa fırlardı. İki büyük merakından biri yiyip içmek, öteki de kadın erkek ilişkisiydi.</span></p>

  <p class="block_16"><span xml:lang="tr">“Neden boşanmak istiyorsun?” Sorularını sorarken geleneksel sıralamayı izliyordu.</span></p>

  <p class="block_16"><span xml:lang="tr">“Seni yanıtlamak zorunda değilim. Sen bir Lider değilsin.”</span></p>

  <p class="block_16"><span xml:lang="tr">Güldü. “Olanları biliyorum, bir şey söylemene gerek yok.”</span></p>

  <p class="block_16"><span xml:lang="tr">“Bildiğine göre, neden soruyorsun?”</span></p>

  <p class="block_16"><span xml:lang="tr">“Ah, kadınlar.” Bana cilveli bir bakış fırlattı. “Lao Cang, sen kadınları hiç anlamıyorsun. Şiyanciyu’nun daha önce kaç erkekle yattığının hiç önemi yok -onun yüreğinde bir tek kişi var. Bana inanmıyor musun?”</span></p>

  <p class="block_16" xml:lang="tr">Bir şey demedim, gözlerimi önümdeki yola dikip yürümeyi sürdürdüm.</p>

  <p class="block_16"><span xml:lang="tr">“Örneğin, beni al.” Şimdi de sözü kendine getirmişti; susmaya hiç niyeti yoktu. “Sana doğruyu söyleyeceğim; daha önce bir sürü erkekle yattım. Ama yalnızca bir kişiyi sevdim: Haytz’ı. Bana inanıyor musun?”</span></p>

  <p class="block_16"><span xml:lang="tr">“Sana inanıyorum,” dedim.</span></p>

  <p class="block_16"><span xml:lang="tr">“İyi işte, yanıtını aldın demektir.” Ona kalırsa bütün sorun çözülmüştü.</span></p>

  <p class="block_16"><span xml:lang="tr">“Anlamadığım şey, yalnızca Haytz’ı sevmene karşın neden bu kadar çok erkekle yattığın.”</span></p>

  <p class="block_16"><span xml:lang="tr">Hiç durumunu bozmadı, kıkır kıkır güldü. “Kadınları kesinlikle anlamıyorsun”</span></p>

  <p class="block_16"><span xml:lang="tr">“Haklısın anlamıyorum,” dedim.</span></p>

  <p class="block_16"><span xml:lang="tr">Bugün hava son derece duruydu, tıpkı baharın başlarında olduğu gibi. Gökyüzünde tek bir bulut olmadığı gibi dağların üstünde pus da yoktu. Bayırların arasındaki vadiye serpiştirilmiş olan çıplak taşlar buradan bile seçilebiliyordu. Geçen yıl bu zamanlar o dağlarda koyun otlatıyordum, diye düşündüm, bu yılsa boşanmaktan söz ediyorum. Bir günmüş gibi geçen on yıllık, tekdüze bir yaşamdan sonra bütün bu değişiklikler beni sersemletiyordu. Bir kez daha bu yılı, bir düşte geçirmişim duygusuna kapıldım. Bütün olup bitenler bir düştü sanki, tıpkı bundan sonra olacaklar gibi.</span></p>

  <p class="block_16"><span xml:lang="tr">“Her neyse, o, senin isteyeceğin türden bir kadın değil.” He Lifang’ın aramızı bulma yöntemi oldukça tuhaftı doğrusu.</span></p>

  <p class="block_16"><span xml:lang="tr">“Neden?”</span></p>

  <p class="block_16"><span xml:lang="tr">“Bir kere, kısır. İkincisi, ne derler bilirsin: ‘Bir kadın ne kadar çok boşanırsa o kadar arsızlaşır; bir erkek ne kadar boşanırsa o kadar korkaklaşır.’ Birkaç kez boşanan bir kadına güvenilmez. Oysa ben... Neyse, üçüncüsü-”</span></p>

  <p class="block_16"><span xml:lang="tr">“Çek git burdan.” Durup ona döndüm, yüzümü astım, elimle onu kışkışladım. “Kendi işinle uğraşsana. Herkesi rahatsız edip durma.”</span></p>

  <p class="block_16"><span xml:lang="tr">“Şu haline bak, ne kadar üzgünsün.” Hala gülücükler saçıyordu. “Sana bir şey diyeceğim, o kadın var ya...”</span></p>

  <p class="block_16"><span xml:lang="tr">“Gidecek misin, gitmeyecek misin?” Omzumdaki küreği elime aldım, ona doğru salladım. “Kadınlar konusunda belki de senden daha bilgiliyimdir.”</span></p>

  <p class="block_16"><span xml:lang="tr">Hiç mi hiç alınmadı, bütün dişlerini gösterecek biçimde sırıttı. Sonra, bir şarkı mırıldanarak uzaklaştı: “Sana Bir Gül Gönderiyorum.”</span></p>

  <p class="block_16"><span xml:lang="tr">Sıranın en sonunda olduğumu sanıyordum, ama Yaşlı Bayan Ma’nın arkamdan geldiğini gördüm. Her zamanki gibi kolunun altında bir deste yakacak odun vardı. Yürüyüş hızına bakılırsa bana yetişmeye çalışıyordu. Yolun kıyısında durup onu bekledim.</span></p>

  <p class="block_16"><span xml:lang="tr">“Üzülüyorum, çok üzülüyorum!”</span></p>

  <p class="block_16"><span xml:lang="tr">Beijing Operasındaki kişiliklerden biriymiş gibi, uyumlu sesi bir yükselip bir alçalıyordu. Öte yandan, yüzündeki anlama bakılırsa hiçbir derdi yoktu. Bütün yüzünü kaplayan kırışıklıklar geniş bir gülümsemeyle açılmıştı. Adımlarını dişi bir eşeğin kıvraklığı ve dinçliğiyle atarken başını kaldırmış, göğsünü germişti. Aklıma sürekli yinelediği o deyiş geldi. ‘Kadın yürürken başını öne eğer, erkekse dik tutar. İnsanın dertli olup olmadığı yürüyüşünden anlaşılır.’ Aslında erkekle kadının kişiliği arasındaki genel farklılığı tanımlamak için kullanılan bir özdeyişti; Yaşlı Bayan Ma ile ilgisi yoktu, öte yandan Yaşlı Bayan Ma bunu istediği biçimde yorumlamakta özgürdü. Kendi sıkıntılarını çözümlemiş, bunların tam ortasında mutluluğun yattığını görmüştü.</span></p>

  <p class="block_16"><span xml:lang="tr">“Lao Cang, Şiyao Huan’ı neden boşamak istiyorsun?” diye sordu, yanıma gelince.</span></p>

  <p class="block_16"><span xml:lang="tr">“Yine bu konuya dönmeyelim. Yeteri kadar insan sordu,” dedim. “insanlar burunlarını başkalarının işine sokmaya ne kadar da meraklıymış.”</span></p>

  <p class="block_16"><span xml:lang="tr">“Senin için kaygılanıyorlar, hepsi bu.” Dosdoğru gözlerimin içine baktı. “Her ne kadar ‘şapkalanmış’ olsan da, herkes seni sayar.”</span></p>

  <p class="block_16"><span xml:lang="tr">“Haklısın, bana karşı çok iyiler,” dedim sesimi alçaltarak. “Ama her yeni Atılımda yüzleri değişiveriyor. Bir bacakla bilek güreşi yapamazsın -kaybedeceğin baştan bellidir. Herkes kendini korumak zorunda. Bunca yıldan sonra bunu sen de öğrenmişsindir; herkesin kulağı Liderin düdüğünde.”</span></p>

  <p class="block_16"><span xml:lang="tr">Dudaklarını büzdü, sinsice sordu: “Yeni bir Atılım mı geliyor yoksa?”</span></p>

  <p class="block_16"><span xml:lang="tr">“Ne kadar da uzak kalmışsın,” diyerek güldüm. “Çoktan başladı bile. Adı da ‘Sağcılara Saldırma ve Yargılarını Değiştirme Hareketi’. Hey, şu yazdığın dilekçeye ne oldu? Yanıt geldi mi?”</span></p>

  <p class="block_16"><span xml:lang="tr">“Hayır, neyse ki o dilekçeyi yazmadım.” Ödül olarak renkli bileti kazanmış gibi yüzü aydınlanıverdi. “Huan Şiyanciyu doğru dürüst yazmayı beceremedi. Sana başvurduk, sense yazmaya yanaşmadın. Sonra Cu Ruiçen’den rica ettim, ama alçak herif yalnızca homurdandı, hep ertesi güne erteledi. Tepem attı; unut gitsin dedim, kaderine boyun eğ.”</span></p>

  <p class="block_16"><span xml:lang="tr">“Çok şanslısın,” dedim, onu kutlayarak. “Saygınlığın geri verilseydi, şimdi ‘Yargın Değiştirilecek’ böylece Taburumuzun ‘ilk örneklerinden’ biri olacaktın.”</span></p>

  <p class="block_16"><span xml:lang="tr">“Peki ya sen?” Sorarken çenesiyle beni gösterdi.</span></p>

  <p class="block_16"><span xml:lang="tr">“Bir de soruyor musun? Benim dilekçe filan yazmama gerek yok, ‘Yargımın Değiştirilmesi’ gerektiğini zaten öne sürüyorlar. Bu dünyadaki her Atılım beni kesinlikle etkiler.”</span></p>

  <p class="block_16"><span xml:lang="tr">İçini çekti. “Bir yıldır her şey ne kadar sakindi.”</span></p>

  <p class="block_16"><span xml:lang="tr">Gülerek uyardım onu. “Bu söylediğini kimse duymasın. Az önceki sözlerini hedef alan yeni bir slogan var: ‘Üç Emri Programa alın, çünkü denge ve birlik, sınıf çatışmasına hala gereksiniyor.’ Dikkatli olsan iyi edersin.”</span></p>

  <p class="block_16"><span xml:lang="tr">“Hadi canım.” Dilini çıkardı. “Böyle bir şeyi nasıl açıklarsın? Yani hem dengeyi hem de çatışmayı istemeyi?”</span></p>

  <p class="block_16"><span xml:lang="tr">“Bunun yanıtını kendin bulmalısın,” dedim.</span></p>

  <p class="block_16"><span xml:lang="tr">“Eh, Lao Cang, durum, böyleyse Şiyao Huan’ı sakın terk etme.” Parmağını bana doğru sallayarak benim adıma akıl yürütmeye koyuldu. “Eğer ‘üç uzun, iki kısa’ olur da 1970’deki gibi hapse atılırsan, sana giyecek, yiyecek gönderen biri bulunsun bari.”</span></p>

  <p class="block_16"><span xml:lang="tr">“Sırf hapishaneye yiyecek göndermesi için biriyle evli kalmak ha? Akıl almaz günler yaşıyoruz.”</span></p>

  <p class="block_16"><span xml:lang="tr">Luo Congşi bana bir söylev yazabilmek için evlenmemi öğütlemişti; Yaşlı Bayan Ma ise hapisteyken bana yiyecek göndermesi için Şiyanciyu’yu boşamamamı söylüyordu. Aileye ilişkin yeni kavramlar bunlardı. Acı acı gülmekten kendimi alamadım.</span></p>

  <p class="block_16"><span xml:lang="tr">“Evet, ne yapalım?” Yaşlı Bayan Ma da güldü. “Hayat böyle. Beni dinle; Şiyao Huan var ya -bu kadının yazgısı kötü.”</span></p>

  <p class="block_16"><span xml:lang="tr">“Nerden biliyorsun?”</span></p>

  <p class="block_16"><span xml:lang="tr">“Fark etmedin mi?” dedi gizemli bir tavırla. “Tam ağzının üstünde, burnuyla dudağının arasında küçük, incecik bir çizgi var...”</span></p>

  <p class="block_16"><span xml:lang="tr">“Yo, fark etmedim.” Keyiflenmiştim. “Göster bakalım, sende de aynısından var mı?”</span></p>

  <p class="block_16"><span xml:lang="tr">“Seni dalgacı seni.” Gülerek beni itti. “Bende olur mu hiç? Ben yalnızca bir kez evlendim. O çizgi başından birkaç evlilik geçenlerde olur.” Sesinin tonuna bakılırsa bu ayrıcalığa sahip olanları kıskanıyordu.</span></p>

  <p class="block_16"><span xml:lang="tr">Bir kez daha içini çekti. “Sende hiç vicdan yok. Her şey bir yana, Huan Şiyanciyu ile sen bir ‘Felaket Çiftisiniz’.</span><sup class="calibre4" xml:lang="tr"><sup class="noteref" id="back_note_32"><a class="calibre5" href="../Text/index_split_049.html#note_32" title="32">32</a></sup></sup><span xml:lang="tr">”</span></p>

  <p class="block_16"><span xml:lang="tr">“Bunu nasıl söylersin? Evlendiğimiz dönem senin de dediğin gibi, görece dengeliydi. Unuttun mu?”</span></p>

  <p class="block_16"><span xml:lang="tr">“Her neyse, yine de vicdansız birisin. Huan Şiyanciyu seni beslemek, giydirmek için elinden geleni yaptı. Bunun için onu suçlayabilir misin? İşten geç kalınca pirinç kâseni kolunun altına sıkıştırıp bir dilenci gibi yemekhanenin kapısına dikildiğin günleri ne çabuk unuttun. Hele giysilerin! O yırtık pırtık şeylerle tüyü dökülmüş bir deve gibiydin.” Yaşlı Bayan Ma, beni tepeden tırnağa süzdü. “Bir de şimdiki haline bak; bayağı şıklaştın.” ‘</span></p>

  <p class="block_16" xml:lang="tr">Sonra, aklına kendi yazgısı gelmiş gibi gözleri daldı, hüzünlendi.</p>

  <p class="block_16"><span xml:lang="tr">“Elbette unutmadım, nasıl unuturum.” Ben de hüzünlenmiştim. “Nedeni vicdandan yoksun oluşum ya da kötü kalpliliğim değil. Kendimi düşünmek zorundayım, işte nedeni bu. Bu günlerde her şey denetimimizden çıktı -sağ kalmak istiyorsan kendini düşünmelisin.”</span></p>

  <p class="block_22">&nbsp;</p>

  <p class="block_16" xml:lang="tr">Dıştaki odada tek başına oturuyordu.</p>

  <p class="block_16"><span xml:lang="tr">Günlerdir işe gitmemişti. Yatakta yatmadığı zamanlar taburede oturuyor, boş boş bakıyordu. Her iki odadaki eşyaların üzerini ince bir toz tabakası kaplamıştı. Losyon şişesi bile o kar beyazı ışıltısını yitirmişti. Odanın eski parıltısından eser kalmamıştı, oysa güneş ışınları dışarda baharın renklerini diriltmeye koyulmuştu bile.</span></p>

  <p class="block_16"><span xml:lang="tr">İçeri girişimi seyretti, bana soğuk, sert bir bakış fırlattı. Dudakları kıpırdadı ama ağzından herhangi bir ses çıkmadı; öylece oturuyordu. Gözle görülecek kadar zayıflamış, solgunlaşmıştı. Odadaki her şey gibi o da ışıltısını yitirmişti. Çaktırmadan burnuna baktım ama burnuyla dudakları arasında herhangi bir çizgi göremedim. Öte yandan, alnına tıpkı bir duyurunun satırlarına ya da noktalama işaretlerinden oluşan uzun bir çizgiye benzeyen birkaç kırışık eklendiğini fark ettim.</span></p>

  <p class="block_16"><span xml:lang="tr">Yanına gidip onu avutmamak, saçlarını okşamamak için kendimi güç tuttum: Kendini bir davaya adamaya hazırlanan biri olarak, onun acı anılarını neden çoğaltmalı? Pamukla pekiştirilmiş paltomu çıkardım, yüzümü yıkadım, ekmek tahtasının üzerinde duran boş kâseyi aldım, yemek pişirmeye hazırlandığımı göstermek için dirseklerimi sıvadım.</span></p>

  <p class="block_16"><span xml:lang="tr">“Yemek hazırlamayı mı düşünüyorsun? Yemeğin çoktan pişti, soğumasın diye ocağın yanına koydum.” Bir an sustuktan sonra ekledi: “Merak etme, ne kadar kötü yürekli olursam olayım seni zehirlemeye kalkışmam.”</span></p>

  <p class="block_16"><span xml:lang="tr">Bembeyaz pirincin üzerinde, tavada pişmiş bir ördek yumurtası vardı. Kışları fazla sebze bulunmazdı; tarım işçilerinin yetiştirdiği ördeklerin yumurtası başlıca yiyeceğimizdi. Bu yumurtayı pişirmek için en azından yarım liyan yağ kullanmış olmalı, diye düşündüm. Yumurtanın yanına biraz da, çok ince kıyılmış salamura sebze eklemişti. Koyu yeşil sebzelerin ortasına bir tutam kırmızı biber serpilmişti. Üç ana renk, yani kırmızı, yeşil ve sarı birleşiyor, iştahımı kaçıran, iç karartıcı bir sertlik yaratıyordu. Biz evlenirken Yaşlı Bayan Ma, Şiyanciyu’yu şu sözlerle övmüştü: “Akıllı bir eş, sebze turşusu kurmayı iyi bilen eştir.” Bugünse Şiyanciyu’nun uğursuz olduğunu ileri sürmüştü. Yoksa uğursuzluk ‘akıllı bir kadınla’ ‘aydın’ bir erkeğin bir araya gelmesinde miydi?</span></p>

  <p class="block_16"><span xml:lang="tr">Lokmaları yutmak zordu. Yiyecek çubuklarıyla pirinçleri tek tek tutup kaldırdım. Birden anladım: Bu günlerde o minicik pirinç tayınımızı olduğu gibi bana veriyor, bu ‘güneyliyi’ kolluyordu. ‘Islah’ edilip güneye özgü bütün alışkanlıklarımdan ‘arındırılmış’ olmama karşın, minnet dolu gözlerimi ona dikmekten kendimi alamadım. Hala masanın yanında, sırtı bana dönük oturuyordu, hafifçe öne eğilmiş, ellerini kucağında kavuşturmuştu. Michelangelo’nun yapıtlarından birini çağrıştırıyordu. İlkyazın ışınları camdan içeri giriyor, onun çevresinde yumuşacık bir ayla oluşturuyordu. Karşımdaki sahne haykırıyordu: “Bunu unutma! Anımsa. Gelecekte, bu anı birçok kez yeniden düşünürken, bu özel anının hüznünü ve acılığını da tadacaksın. Bunu anımsamak zorundasın. Hepsini belleğine kilide.”</span></p>

  <p class="block_16"><span xml:lang="tr">Akşam olunca birbirimize tek sözcük etmeden yatağa girdik. Lambayı söndürdü, derin bir soluk alıp ansızın konuştu: “Bu evin sonu geldi, bundan artık eminim. Bugün ördekler de kedi de ortadan kayboldu. Şu küçük yaratıklar öyle akıllı ki; insanlar onların eline su dökemez. Ne zaman bir aile parçalansa ya da birinin başı derde girse, bunu herkesten önce hisseder ve tam zamanında çekip giderler.”</span></p>

  <p class="block_16"><span xml:lang="tr">Sesi çok kalın bir karanlığı yarıp kulaklarıma ulaşır gibiydi. Bu, içindeki bütün duyguların karanlık tarafından emildiği bir sesti: Düz, çıplak ve güçsüz. Bir ölü konuşabilseydi işte böyle bir sesle konuşurdu. Bedenim buz gibi oldu. Bu iki odaya sızan doğaüstü bir güç zamanın ağır perdelerini sessizce kaldırmış, ürkütücü geleceği kısacık bir an için bize sergilemişti. Örtülerin altında soluğumu tuttum, bir sonraki sözlerini bekledim ama bir daha konuşmadı.</span></p>

  <p class="block_16"><span xml:lang="tr">Uzunca bir süre sonra, olanca yürekliliğimi toparlayıp sordum: “Kedi de ördekler de gitti demek?”</span></p>

  <p class="block_16" xml:lang="tr">Beni yanıtlamadı.</p>

  <p class="block_16"><span xml:lang="tr">“Bugün mü?”</span></p>

  <p class="block_16" xml:lang="tr">Yine yanıtlamadı.</p>

  <p class="block_16"><span xml:lang="tr">“Çok tuhaf!”</span></p>

  <p class="block_16" xml:lang="tr">Hiç sesini çıkarmadı.</p>

  <p class="block_16"><span xml:lang="tr">Korkmuştum, ama yakında ‘sonu gelecek’ olan bu evi dolaşan onun soluklarının o ince, ipeksi sesini duyabiliyordum. Bir süre sonra bir güçlenip bir zayıflayan ritmik soluklar, incecik bir örümcek ağı gibi havada titreşmeye başladı. Bir yılan gibi usulca kıvrıldı, uçuk mavi bir ışık halkasına dönüştü. İlk bakışta bir dolunaya benziyordu, ama ısrarla bakınca, dev boyutlu bir tabancanın namlusuna dönüştü. Işık halkasının tam ortasında delinmesi olanaksız bir karanlık vardı. Karanlığın en ucunda da bana doğrultulmuş bir mermi. Dehşet içinde kaçmaya, kurtulmaya çalıştım. Çırpınırken, ortadan kaybolan o gri kediye dönüştüm; önce ocağın sonra ekmek tahtasının üzerinde, bir an sonraysa masanın üzerindeydim; korku içinde oradan oraya sıçrayıp duruyordum. Nereye sıçrarsam sıçrayayım, silahın namlusu hep üstümdeydi. Çabucak yitirdiğimiz ördeklere dönüştüm, kümesin bir köşesine iyice büzüldüm. Silah önümü tıkadı, namlusu gizlendiğim köşeye doğrultulmuştu.</span></p>

  <p class="block_16"><span xml:lang="tr">Hemen bir fareye dönüş! Daha bunu düşündüğüm anda bir fareydim. Ama tam deliğe doğru atılmıştım ki delikten küçücük adamlardan oluşan bir ordu fırladı. Bir fasulye tanesi kadar küçük olan bu insanlar minicik bayraklar ve üzeri sloganlarla kaplı pankartlar taşıyordu. Delikten karman çorman bir durumda çıkıyor, mermiler gibi şuraya buraya dağılıyorlardı. Acınası, küçük ağızlarını sonuna kadar açmış, avaz avaz haykırıyorlardı. Ne söylediklerini anlamamıştım, kendi kendime şöyle dedim: Bunlar az önce fareden insana dönüşmüşler, bu nedenle hâlâ fare dilini kullanıyorlar. Alabildiğine coşkuluydular, takımlar halinde önümden hızla geçerken, bu büyük fareyi ayrımsamadılar. Az sonra hepsi de kaçıp gitmişti. Geride yalnızca bir kişi kalmıştı; tam önümden geçerken yere düşen, küçücük bir adam. Yüzü yukarı dönüktü, dört bileği de denetlenemez bir biçimde seğiriyordu.</span></p>

  <p class="block_16"><span xml:lang="tr">Bu küçük adama bakmak için yüzümü yaklaştırınca bunun bir adam değil, terk edilmiş bir çocuk olduğunu gördüm. 1960 yılında, Şinciyan’a doğru yürürken yolun kıyısında gördüğüm çocuktu bu. Çocuğun yüzü kırışıklıklarla doluydu; sakalsız, yaşlı bir adam gibi. Var gücüyle bağırıyordu: “Ben bir dulum! Ben bir dulum!”</span></p>

  <p class="block_16"><span xml:lang="tr">Sonra çocuk kendi gözyaşlarının altında kaldı. Önce gözleri görünmez oldu, sonra yüzü, sonunda da başı. Geride iğrenç ve ürkütücü bir §ey kalmıştı. Sonunda bütünüyle eriyip bir su birikintisine dönüştü. Islandığımı, üşüdüğümü hissettim, sanki ayaklarım bir sıvıya batmıştı. Başımı eğip baktım; Su değil hudutsuz bir kan gölüydü bu. İğrenç bir koku yayıyordu; kokuşmuş bir bataklık gibi. Bu kanlı bataklıktan uzaklaşmak istedim, ama başımı kaldırınca yine bir namlunun o maden mavisiyle karşılaştım. Namlunun ucu hâlâ beni gösteriyordu, sonsuzcasına bana dönüktü...</span></p>

  <p class="block_16"><span xml:lang="tr">Yapılacak tek şey, doğruca onun üstüne yürümekti. Giderek yaklaştım, oysa küçüldükçe küçüldü. Çelik namlunun madeni maviliği yumuşadı, çözüldü, yavaş yavaş gözyaşı biçimindeki bir düğüme dönüştü. Sonra da parlak, çekici bir burun oldu, yüzüme doğru haykıran bir ses duydum:</span></p>

  <p class="block_16"><span xml:lang="tr">“İşte sonun geldi! Sonun geldi!”</span></p>

  <p class="block_16"><span xml:lang="tr">Sarsılarak uyandım, ama ses sürekli yineliyordu: “Sonun geldi! Sonun geldi!” Burun hâlâ gözlerimin önündeydi, karanlığın ortasına asılıydı. Enseme yığılmış olan örtüler kendimi asmışım duygusuna kapılmama neden oldu. Örtüleri hızla savurup attım, sırt üstü uzandım, hiç kımıldamadan korkutucu düşün yavaşça silinmesini bekledim.</span></p>

  <p class="block_16"><span xml:lang="tr">Onun o örümcek ağına benzeyen, hafif soluğunu yeniden duydum; tutunacak bir yer bulamamıştı da karanlık geceye dökülüyordu sanki. Solukları öyle içten, öyle yürek burkucuydu ki; kulağa nasıl da hoş geliyordu. Şiyanciyu! Verdiğin bütün solukları solumak, ciğerlerime çekmek isterdim. Bırak da solukların ruhuma işlesin; onları alıp yeryüzünün en uç noktasına götüreyim. Bırak da onları hep yanımda taşıyayım -tâ ki kendimi önceden belirlenen o sona atıncaya, bir avuç küle dönüşünceye kadar...</span></p>

  <p class="block_24"><span xml:lang="tr"><br class="calibre6" />
  6</span></p>

  <p class="block_22">&nbsp;</p>

  <p class="block_16"><span xml:lang="tr">Luo Congşi bir çekmeceden aldığı bir deste beyaz kâğıdı önüme koydu.</span></p>

  <p class="block_16"><span xml:lang="tr">“Ne kadar da tuhaf düşüncelerin var,” dedi bambu koltuğuna iyice gömülürken. İliklerine kadar yorgun olduğu açıkça belliydi. “Ben bir Parti Üyesiyim -boş bir sayfaya resmi bir mühürü nasıl basarım?”</span></p>

  <p class="block_16"><span xml:lang="tr">Yine de her sayfanın sağ alt köşesine mühürü bastı. Kâğıdın tepesindeki başlıkla altındaki damga Luo’nun Lideri olduğu çiftliğe aitti. Parlak kırmızı damgalar bu beyaz sayfalara sıradışı bir önem katmıştı. Kâğıtları masanın üzerinden aldım, özenle katlayıp pamuklu ceketimin iç cebine yerleştirdim. Çok bilmiş bir biçimde şöyle dedim: “Onları senden aldığımı kim bilecek? Bu günlerde herkes oradan oraya nakledilip duruyor. Bu tür boş tanıtım mektupları elden ele dolaşıyor -bunları yolda bulmuş da olabilirim pekala.”</span></p>

  <p class="block_16"><span xml:lang="tr">Luo Congşi’nin evi tıpkı bir yıl önceki gibiydi. Yaptığı mutfak çoktan eski yüzlü olmuştu bile; o güçlü sağanağı emmiş olan toprak duvarlardan yer yer saman çöpleri fırlamıştı. Geniş oda nedense eskisinden de çıplak ve köhne görünüyordu. Odanın kuzeye bakan duvarında merhum Çu Enlay’ın İtalyan bir gazeteci tarafından çekilmiş olan bir fotoğrafı asılıydı. Çerçevesi, bir tabutmuş gibi siyah kurdeleyle çevrilmişti. Kurdelenin uçları taraz taraz olmuş, ölgün bir sarmaşığa doğru gelişigüzel sarkıyordu. Luo’nun eliyle yaptığı divan esnekliğini çoktan yitirmişti. Şimdi onun üzerine oturmak bir çukura gömülmekten farksızdı. Luo geçen yıldan bu yana zayıflamış, şakaklarındaki kıllarsa bütünüyle aklaşmıştı. Oturduğu bambu koltuk gıcırdadı, odadaki iç karartıcı havayı daha da arttırdı.</span></p>

  <p class="block_16"><span xml:lang="tr">Bahar olmasına karşın her şey soğuk gibiydi. Yukarıda anlattığım konuyu çözümledikten sonra, Luo şöyle dedi: “Bana yolladığın mektup elime tam beş günde geçti. Yirmi kilometre bile değil -neden bu kadar uzun sürdü? Birinin açmış olmasından korkarak zarfı iyice inceledim.” Yüzünü buruşturdu, sonra acılı bir gülüşle: “Bu çiftliğin başkanı oluşum hiç fark etmiyor, sanki hâlâ hapisteyim; hep tetikte, hep kuruntulu...”</span></p>

  <p class="block_16"><span xml:lang="tr">“Hapisten hiç çıkmadık ki.”</span></p>

  <p class="block_16"><span xml:lang="tr">“Çok doğru.” Derin bir soluk aldı. “Son yıllarda ağzım bile kokmaya başladı: Korktuğumuz her şey bir bir gerçekleşiyor. İyi şeyler mi? Bir tek iyi şeyin gerçekleştiğini görmedim. Geçen yıl bu zaman sana söylediklerimi anımsıyor musun?”</span></p>

  <p class="block_16"><span xml:lang="tr">“Nasıl unuturum? Yalnızca çok hızlı gerçekleşti.”</span></p>

  <p class="block_16"><span xml:lang="tr">“Hızlı mı? Tam tersine, bence çok yavaştı. Bu günlerde ülkemiz bayırdan aşağı yuvarlanan bir taşa benziyor, geleceğe doğru yuvarlandıkça daha da hızlanıyor. Taş, şu anda bana, yolun sonuna kadar yuvarlanmış gibi geliyor.”</span></p>

  <p class="block_16"><span xml:lang="tr">Başını kaldırdı, odaya dolan bir kokuyu koklar gibi burun delikleri kıpırdadı. Gözleri acıyı tatmış biri gibi bakıyordu —umudun ardından gelen düş kırıklığıyla kolu kanadı kırılmış biri gibi. Duygularını anlıyordum.</span></p>

  <p class="block_16"><span xml:lang="tr">“Neredeyse sonuna kadar,” dedi. “Son bir Atılım, bütünüyle halkın eseri olan bir Atılım düşüncesinden bir türlü kurtulamıyorum...”</span></p>

  <p class="block_16"><span xml:lang="tr">“Halkın eseri olan bir Atılım ha? Böyle bir şey olası mı?” Bambu koltuğunda huzursuzca kıpırdandı. “Hepsine de Kitle Eylemi dendiğine bakılırsa, yıllardan beri ‘eylem halindeki kitleden’ başka bir şey değiliz. Gerçek bir halk Eylemi? Böyle bir şey o an, ‘devrim karşıtı eylem’ diye damgalanır. Bana inanmıyorsan bekle de olacakları gör.”</span></p>

  <p class="block_16"><span xml:lang="tr">“Adına ne ‘eylemi’ derlerse desinler, halk er geç gerçek bir Atılım gerçekleştirecek.” Son birkaç gündür beynimde mayalanan düşünceleri sözcüklere dökmeye başladım. “Başbakan Cu öldü, Deng Şiyaoping kürsüden indirildi. ‘Sağcılara Saldırma ve Haklarındaki Yargıyı Değiştirme Hareketi’ sürdükçe senin gibi ‘demokratlar’ birer birer yenilecektir. İnsanların karşısındaki perde yırtıldı. Çin halkı ayağa kalkıp konuşmazsa, kendini savunmak için ön saflara atılmazsa bir milyar insan bu kürede yaşama hakkını yitirecek. Yeryüzündeki en salak, en beceriksiz, en zayıf ve en değersiz ırk biz olacağız.” Gözyaşlarımı zor tutuyordum. “Neredeyse yirmi yıldır bizimle oynuyor, bizi bir kobay gibi kullanıyorlar -aldatıldık, kandırıldık. Deneyin kesin bir başarısızlığa uğramasına, ölümün eşiğine gelmemize karşın, ‘Canım yanıyor!’ diye bağıracak yüreklilikten bile yoksun muyuz? Canının acıdığını bile söyleyemeyecek kadar sersemleyen insanların ölüp gitmesi en hayırlısı.”</span></p>

  <p class="block_16"><span xml:lang="tr">Luo’nun eliyle yaptığı divana gömülmüş otururken, öyle duygulanmıştım ki boğazım tıkandı. Luo kıpırdamadan, konuşmadan öylece oturuyordu; duygu dalgalarının hâlâ titreşip durduğu oda bir an derin bir sessizliğe gömüldü.</span></p>

  <p class="block_16"><span xml:lang="tr">Sonra Luo yavaşça sordu: “Ne yapmayı tasarlıyorsun? Gidecek misin? Nereye peki?”‘</span></p>

  <p class="block_16"><span xml:lang="tr">“Henüz kesin bir plan yapmadım.” Sakinleşmiştim, sonra acı bir sesle ekledim: “Bu karmaşa çağında ülkenin bile bir planı yokken bireyin nasıl olsun? Bildiğim tek şey, burada kalamayacağım. Hem ‘Sağcılarla’ hem de ‘Cezası Değişeceklerle’ sıkı fıkı bir ilişkim var. Bu Atılım yükünü alınca, hapse gönderilen ilk kişi ben olacağım, 1970’de olduğu gibi. Hapiste ateşin yavaş yavaş sönmesini beklemek, son bir patlamayla çabucak ortadan kalkmaktan çok daha zor.</span></p>

  <p class="block_16"><span xml:lang="tr">“Bir şey daha var. Senin de bildiğin gibi, 1968’de çalışma ıslah kampından çıktığımda salak gibi ‘Liu ile Deng’in Üssünü’ aramıştım. O sıralarda bu tam anlamıyla saçmaydı. Şimdiyse siz demokratlar halka döner, onları harekete geçirir, örgütler ya da en azından desteklerseniz her şey eskisi gibi olur, yani oturup darbelerin inmesini beklersiniz. Daha neler olduğunu bile anlamadan kendinizi hapiste, kıçınızı havaya dikmiş, başınızı yere eğmiş, bağışlanmak için yalvarırken bulursunuz. Dahası, bu bütünüyle kendi hatanız olur.”</span></p>

  <p class="block_16"><span xml:lang="tr">Bir parmağını bana doğru kaldırarak, bezgin bezgin söylendi: “Bizim hakkımızda sakın böyle şeyler yazma. Her şey bir yana, sana epeyce yardımım dokunduğunu unutma.”</span></p>

  <p class="block_16"><span xml:lang="tr">“Haklısın, işte bu yüzden şu anda Çin’in her köşesinde bir sürü insan seninle benim gibi karşılıklı oturuyor. Kesinlikle yalnız değiliz, dünyanın hiçbir yerinde rastlanmayacak bir durum bu: Bir Komünist Parti Üyesiyle bir Sağcı; on sekiz yıldır ayrı yollarda yürüyen iki insan. Sonunda bir de bakıyorlar tıpatıp aynı şeyleri yaşamışlar. İşte baş başa vermiş konuşuyor, aynı duyguları hissediyoruz. Eğer bu, tarihin yarattığı bir şey değilse, nasıl açıklarsın? Şu anda Çin’in gerçekten halka özgü yeni bir Atılıma gebe olduğuna inanıyorum. İnandığım bir şey daha var: Ülkenin de, Partinin de taptaze bir başlangıç yapmasını yalnızca böyle bir Atılımın sağlayacağı.”</span></p>

  <p class="block_16"><span xml:lang="tr">Luo’nun kara gözleri ansızın korkuyla doldu. “Hazırlık yaptın mı? Herhangi bir... bağlantın var mı?”</span></p>

  <p class="block_16"><span xml:lang="tr">“Hiçbir bağlantım yok.” Yanıtım içtendi. “Ne tür bir bağlantım olabilir ki? Kiminle? İnsanlar arasındaki ilişkileri dondurmak için şu son yirmi yıldır öyle büyük bir çaba harcadılar ki, insanları birleştiren bağları bütünüyle koparmayı başardılar. Bence işledikleri en büyük suç da budur. İnsanlar arasındaki güveni paramparça ettiler. Karşılıklı iyi niyeti ve yardımlaşma duygusunu körüklemek yerine, insanları yabanıl hayvanlara dönüştürdüler. Doğru dürüst insanca ilişkileri ancak bir halk Atılımı yeniden kurabilir.</span></p>

  <p class="block_16"><span xml:lang="tr">“Kısacası, bağlantım var mı diye boşuna kaygılanma. Sen de on yıldan uzun bir süre Devrimin içindeydin -şu eski savaş arkadaşlarınla herhangi bir ilişkin kaldı mı? Aklınızdan geçenleri birbirinize içtenlikle açıklayabilir misiniz?”</span></p>

  <p class="block_16"><span xml:lang="tr">“Hayır,” diye onayladı. ‘“Konuk gitti mi çay soğur’ derler.” İçini çekti, sonra sözünü sürdürdü: “Hiçbir iletişimin kalmadığını söylemek istemiyorum. Kaldı elbette. Ama hepsi hepsi yolculuk edenlerin kulaktan kulağa aktardığı haberler. Örneğin, eski dostlarından yıllarca haber alamıyorsun, sonra birden onun nerelerde olduğunu, ne dertler çektiğini bilen biriyle karşılaşıveriyorsun.”</span></p>

  <p class="block_16"><span xml:lang="tr">Ansızın ürperdik. Kendi elimizle çöle çevirdiğimiz bir toprak parçasında yaşıyorduk. Çölse buna karşılık bizi eziyordu. Yine de, bu umutsuz yerin ortasında, tam o anda şarkı söyleyen bir ses duyduk; Luo’nun küçük bahçesinin duvarının dışından geliyordu. “Doğu yeli esiyor, savaş davulları çalınıyor, bu dünyada kim kimden korkuyor?....” Şarkının sözleri bizi azıcık da olsa aydınlatabilirmiş gibi, şaşkınlıkla dinledik. Ama hiçbir şey öğrenemedik. Bu günlerce şarkı söylemeyi ya da haykırmayı göze alabilen her ses anlamsızca koftu,</span></p>

  <p class="block_16"><span xml:lang="tr">Bir dakikalık bir suskunluktan sonra Luo, “Şu düşündüğün şeyin sonu iyi gelmeyecek,” diye başladı. “Nedeni...’’ Duraladı, işaret parmağını yukarı doğru kaldırdı. “O hâlâ orada. Bizim moruk yaşadığı sürece hiçbir şey değişmeyecektir.”</span></p>

  <p class="block_16"><span xml:lang="tr">‘Haklısın.” Geriye yaslandım. “Başbakan Cu bir keresinde sormuştu: ‘Bir insan yaşamında bir sorunla gerçekten savaşabilme fırsatını kaç kez yakalar?’ İşte şu anda her şey bana savaşmam gerektiğini gösteriyor. Ötekiler bekleyebilir -ben de beklemek isterdim ama şu anda kendi evimde bile güvende değilim. Yakında sopalar evlerin içini bile dövmeye başlayacak; nasıl beklerim? Senin gibi demokratları toplamaya niyetlenirlerse, önce duvarları koca koca harfli posterlerle kaplamak, belli bir süre kitleleri kışkırtmak ve kazanı kaynatmak zorundalar. Sonra sıra gazetelerde bir sürü gerçekdışı makale yayınlamaya gelir. Oysa beni ele geçirmek istedikleri zaman, bunların hiçbirine gerek yok. Beni tutuklamak için onlara gereken tek şey, bir çift kelepçe. Bunca yıldır benim gibiler sizin gibilere bir kalkan görevi gördü. Ön saflarda sizin yerinize biz savaştık.”</span></p>

  <p class="block_16"><span xml:lang="tr">Luo Congşi beni onaylamak zorunda kaldı. “Buna ‘önce dış savunma hattını temizlemek’ denir.”</span></p>

  <p class="block_16"><span xml:lang="tr">Onunla birlikte güldüm. “Buna ‘toplumsal dayanak denen şeyden soyutlanmak’ da diyebilirsin. Son on yıldır her tür insana ‘toplumsal dayanak’ olmakla onurlandırıldım. İlk başlarda Liu ve Deng’in Üssü için ‘toplumsal dayanaktım’, sonra ‘16 Mayıs Olayı’, ondan sonra da Lin Biyao ve Konfüçyüs için. İşte yine başladı, bu kez de ‘Sağcılar Hakkındaki Hükmü Değiştirme’ eyleminin, açık söylemek gerekirse Deng Şiyaoping’in ‘toplumsal dayanağıyım’. Neyse ki sırtım bir kaplumbağanınki kadar kalın -yoksa ezile ezile dümdüz olurdum.”</span></p>

  <p class="block_16"><span xml:lang="tr">‘Kaplumbağa’ der demez yüreğim hopladı ve kızarmaktan kendimi alamadım. Neyse ki tam o anda Cu Şucun elinde bir tepsiyle içeri girdi, bizi yemeğe çağırdı. Yüzünde kaygılı bir gölge vardı, Luo Congşi’nin yakında bir kez daha hapse atılmasından korkar gibiydi. Bir yıl önceki neşesini yitirmişti, sesini çıkarmaktan bile korkuyordu sanki. Aslında hiçbir şey olmamıştı, henüz hiçbir şey olmamıştı ama gazeteler, radyo yayınları, türlü propagandalar her eve zehirli bir hava püskürtüyordu. Erkekleri bunaltıyor, kadınları ürkütüyordu. Mantı çorbasını tadına varmaksızın içtim, sessizce düşünüyordum: Kararım çok doğru.</span></p>

  <p class="block_16"><span xml:lang="tr">Yemekten sonra Cu Şucun masayı topladı, ilgiyle sordu: “Gitmek istiyorsan git, illa boşanmak zorunda mısın? Nedeni karın mı...?”</span></p>

  <p class="block_16"><span xml:lang="tr">“Hayır, bana karşı çok iyi,” diye atıldım. Kötü biri olduğunu söyleyemezdim, ayrıca herkesin Şiyanciyu’nun kusurları konusunda ileri geri konuşmasını istemiyordum. Doğru sözcükleri bulmaya çalışarak, şöyle dedim: “Bazı çiftler duyguları yetersiz olduğu için boşanır, bazıları da duyguları fazlasıyla karmaşık olduğu için. Buradan gitmesem bile, er geç boşanacaktık. Ancak duyguları tam kıvamında olan çiftler birlikte yaşlanabilir.”</span></p>

  <p class="block_16"><span xml:lang="tr">Kapının dışında şarkı söyleyen adamın sesi bir kez daha duyuldu; yeni bir ‘Devrim Şarkısına’ başlamıştı. Mutlu bir adam, diye düşündüm.</span></p>

  <p class="block_16"><span xml:lang="tr">Cu Şucun kadınsı sezgileriyle anlamış gibiydi, daha fazla deşelemedi. Luo Congşi anlamamıştı ama o da bir şey sormadı. Neşemiz iyice kaçınca, gitme zamanının geldiğini hissettim.</span></p>

  <p class="block_16"><span xml:lang="tr">“Artık gitmeliyim,” dedim.</span></p>

  <p class="block_16"><span xml:lang="tr">Luo Congşi oturduğu bambu koltuktan bin bir güçlükle doğruldu. Çok düşünceli görünüyordu -aklı başka yerdeydi, gözleriyse dalıp gitmişti. Bir süre sonra hafifçe utanmış bir halde elini uzattı. Avucu nemli, sıcaktı; belki de gerçekten hastaydı.</span></p>

  <p class="block_16"><span xml:lang="tr">“Evet, zamanıdır,” dedi.</span></p>

  <p class="block_16"><span xml:lang="tr">Ön kapıya yürüdük, kapıya gelince Cu Şucun’a bakıp başımı salladım: Bu bir vedaydı. Cu Şucun odanın ortasında duruyor, sıcacık gözlerle bana bakıyordu. Bir an durup gözlerimi odada son kez gezdirdim; bu ev bana dostluk vermişti, burada sorgulanma ve tutuklanma korkusundan uzak, gönlümce konuşabilmiştim. Buraya bir daha dönemeyebileceğimi biliyordum.</span></p>

  <p class="block_16"><span xml:lang="tr">Luo Congşi bana küçük bahçeye kadar eşlik etti. Bahçenin bittiği yerde, küçük bir yükseltinin ötesinde bir sıra kavak ağacı bizi kollarcasına yükseliyor, gümüş gövdeleri koyu yeşil bir pırıltı saçıyordu. Kavakların öteki ucunda dövülmüş taştan yapılma, kamuya açık yol vardı. Engin düzlüklere dönerken o yoldan geçecektim.</span></p>

  <p class="block_16"><span xml:lang="tr">Luo birden anımsamış gibi, şöyle dedi: “Lao Cang, şunu sana vermek istiyorum.” Çevrede kimse bulunmadığından emin olmak için sağına soluna bakındıktan sonra, bileğindeki saati çıkardı. “Oldukça iyi durumda. Oralarda sana lazım olacak.”</span></p>

  <p class="block_16"><span xml:lang="tr">Saati ondan aldım. Yelkovan onu kovalayan bir şey varmış gibi hızlı hızlı koşuyordu. Bu saat gerçekten işime yarayacaktı. Bir kaçağın yaşamı genellikle saniyelere bağlıdır. Saati geri çevirmedim, göğüs cebime, boş tanıtım kâğıtlarının arasına soktum.</span></p>

  <p class="block_16"><span xml:lang="tr">“Teşekkür ederim,” dedim.</span></p>

  <p class="block_16"><span xml:lang="tr">Ellerini salladı, homurdandı. “Ne için? Görünen o ki, her şeyin çözümü zamana bağlı. İşler yolunda gitmezse, bize yazabilirsin.”</span></p>

  <p class="block_16"><span xml:lang="tr">“Yazarım,” dedim. “Eğer hâlâ yazacak durumda olursam.”</span></p>

  <p class="block_22">&nbsp;</p>

  <p class="block_16"><span xml:lang="tr">Yolda bir tek motorlu araca rastlamadan on kilometre kadar yürüdüm. Çeşitli yönlere giden birkaç at arabasıyla karşılaştım. Somurtkan ve huysuz sürücüler tangır tungur ilerlerken kırbaçlarını kaldırarak beni selamladılar. Keme tuğla taşıyorlardı, arabaların tahta döşemeleri kırmızı tuğla tozuyla kaplıydı. Şimdi yolun bittiği yeri, mavi göğün altındaki o küçük kara noktayı görebiliyordum. Orası gürültülü kentti: Şu anda bile kendi halkına şiddetle savaş açmış olan bir kent. Önce sözcükleri ve yazıyı kullanacak, sonra sıra sopalara, sonunda da kurşunlara gelecekti. Kuzeyde, yolun öteki ucu pek çok kola ayrılan ve kaynağını unutan bir ırmak gibi boş bozkırlarda yitip gidiyordu. Anayolun her iki yanında basıla basıla oluşturulmuş daracık patikalar vardı; izler boş düzlüklere doğru uzanıyordu. Kurumuş bir kanala ulaşıncaya kadar yürüdüm, sonra bu küçük patikalardan birine sapıp Taburumuza doğru yollandım.</span></p>

  <p class="block_16"><span xml:lang="tr">Otlu düzlükler ‘Daçay’ın Öğretileri’ sayesinde çoktan mahvedilmişti. Karşımda dörtbir yana açılan, terk edilmiş tarlalar vardı. Şimdi kalın bir tuz tabakasıyla kaplı olan bu tarlalar, karlı, pis arazilere ya da yas giysilerine bürünmüş yetimlere benziyordu. Terk edildikten sonra sayısız fırtına yemişlerdi, ama pulluğun tarlaların derisinde açtığı yol yol izleri hâlâ görebiliyordunuz.</span></p>

  <p class="block_16"><span xml:lang="tr">Burada insan da doğa da kırbaçlanmıştı: ‘Daçay’ın Öğretisi’, alkalinli yüzeyinde bir tek otun bile yetişmediği, kıraç bir toprak yaratmıştı. Sarı Irmağın kıyısından kalkan hafif bir esinti buraya ulaştı. Ansızın bir sızlanmaya dönüştü ve bir zamanlar yemyeşil düzlükler olan bu yıkıntıya acındı. İşte topraklarım bu hale gelmişti.</span></p>

  <p class="block_16"><span xml:lang="tr">İnce uzun bir kumluk, önce tuzlu tarlaları sonra da kurumuş bir bataklığı kesiyordu. Dayanıklı otların kökleri küçük kumlu tepeciklerle çevrilmişti, tepecikler rüzgâr estikçe kalınlaşıp yükseliyordu -ta ki her yeşil yaşam parçasını kovuncaya dek. Toprak tarım tarafından rahatsız edilince, kumun egemenliği başlamıştı. Bu toprakların hiçbir seçeneği yoktu, yeşillik geri çekiliyordu: Yenik ve güçsüz, yaşam bile gözden yitmekteydi. Bahar yeryüzüne dönmüştü, ama burada ayağını basabileceği bir yer yoktu. Bu sarı, kumlu uzantıya bahar gelmeyecekti.</span></p>

  <p class="block_16"><span xml:lang="tr">Yürüdüm; tarlalardan, kuma dönüşmüş olan açık araziden geçtim. İyi eğitilmiş ayaklarım engebeli kumullarda yürümeye alışıktı. Doğduğunda bu ayaklar beyaz ve narindi -ayakkabılar onları incitir, annem onları avuçlarının arasına alıp ısıtırdı. Şimdiyse taşların, dikenlerin üzerinde, insanlardan gizlenen tuzlu düzlüklerde çıplak ayak yürümeye alışmışlardı.</span></p>

  <p class="block_16" xml:lang="tr">Tuzlu tarlaların, kumlu şeritlerin bittiği yerde buğday tarlaları başlıyordu. Bu tarlaların kıyısında, başakların seyrekleşip cılızlaştığı yerlerdeki alkalinleşmeyi şimdiden görmek olasıydı. Bu, yaşamla ölüm arasındaki sınır çizgisiydi, bir yüzleşmeydi. Kimin kazanıp kimin yitireceği hâlâ ortadaydı.</p>

  <p class="block_16"><span xml:lang="tr">Biraz daha ilerleyince, başakların biraz daha gelişmiş göründüğünü fark ettim. Tarlaların iki yanında kalın, yumuşak bir bitki örtüsü boy atmıştı. Baharda toprağın sulanmasına gerek yoktu -doğal olarak nemli ve verimliydi. Geçen bahar, işte bu yoldan Tabura dönmüştüm. O zamanki görünüm şu anda gördüğümün eşiydi: Bu yıl olan her şeyi önceden düşlemiştim sanki.</span></p>

  <p class="block_16"><span xml:lang="tr">Geçmişin beklenmedik, akıl almaz sıkıntılarını anımsayınca, bazen zamanı tersine çevirdiğimi düşlerim. Şimdiki aklımla, belli bir noktadan bir kez daha başlamama izin verilseydi, her şey çok daha iyi olabilirdi. Kaçınılması olası felaketleri atlatmak için çok daha akıllıca davranır, kaçınılmaz felaketlere karşıysa çok daha hazırlıklı olurdum.</span></p>

  <p class="block_16"><span xml:lang="tr">Kendi kendime sordum: Geçen yılı yaşamamayı mı yeğlerdin? Hayır, hepsini olduğu gibi yaşardım. Karabüyü her şeye baştan başlamamı sağlasaydı bile, tıpkı şu anda yaptığım gibi Tabura geri döner, ona evlenme teklif ederdim. Şu bir yıl kısa yaşamımın en güzel yılıydı. İçgüdülerim bana bu sahnelerin yeniden oynatılamayacağını söylüyordu. O alçaklığın ve acının beni bu kadar yaralamasına asla izin vermezdim, öte yandan öyle bir mutluluğu da bir daha asla tadamayacaktım. Bir erkek böylesine güçlü duyguları ömründe yalnızca bir kez tadardı.</span></p>

  <p class="block_16" xml:lang="tr">Uzun ve güçlü adımlarla yürümeyi sürdürdüm.</p>

  <p class="block_16"><span xml:lang="tr">Köye dönünce, boşanacaktım. Tıpkı evlenmemiz gibi ayrılmamız da yazgımızdı.</span></p>

  <p class="block_16"><span xml:lang="tr">Topraklarım, tuzlu tarlalarım, kumlu Cennetim, engin, löslü düzlüğüm, yakında sizlerden ayrılacağım. Onun gibi sizler de erkekler tarafından çiğnenmiş, hırpalanmışsınız. Ama altlarına seve seve uzanmış, kendinizi onlara sunmuşsunuz. Bana sadık kalmadınız, beni aldattınız ve cezalandırdınız -kurumuş bir bataklıksınız: Sizi beslemek için döktüğüm onca teri son damlasına kadar emdiniz. Çirkinsiniz, kötüsünüz ama gizemli bir güzelliğiniz de yok değil. Şeytan topraklar, şeytan kadın: Sizi lanetliyorum ve sizi seviyorum. Terimi, gözyaşlarımı içtiniz, üstelik ruhumu değiştirdiniz; bundan böyle size verecek sevgi yok bende.</span></p>

  <p class="block_16" xml:lang="tr">Yürüdüm. Ayaklarımın altındaki bahar toprağı son gözyaşımı da yutuverdi.</p>

  <p class="block_24"><span class="text_8" xml:lang="tr"><br class="calibre6" /></span><span class="text_8" xml:lang="tr">7</span></p>

  <p class="block_22">&nbsp;</p>

  <p class="block_34"><b class="calibre8" xml:lang="tr">BAŞKAN MAO</b><b class="calibre8" xml:lang="tr">’</b><b class="calibre8" xml:lang="tr">NUN ÖZDEYİŞİ</b></p>

  <p class="block_35"><span xml:lang="tr">‘Yılmadan Savaş - Eleştir - Dönüştür.’</span></p>

  <p class="block_33">&nbsp;</p>

  <p class="block_36" xml:lang="tr">BAŞVURU</p>

  <p class="block_37"><span xml:lang="tr">Tarım işçileri Cang Yonglin ile Huan Şiyanciyu geçen yıl gerçekleştirdikleri evlilikten bu yana ne gündelik yaşamlarında ne de birbirlerine karşı duygularında uyum ve birliği sağlayabilmişlerdir. Bu durum sürdüğü takdirde hem Taburun üretimine zarar verecek hem de bu iki kişinin dönüşümünü sekteye uğratacaktır. Taraflar boşanma konusunda anlaşmıştır. Bundan böyle toplumsal yapılaşma ve bireyin dönüşümü konularında çok daha büyük bir çaba harcamaya söz verirler. Liderlerin onayını rica ederiz.</span></p>

  <p class="block_29" xml:lang="tr">Saygılarımızla, Cang Yonglin</p>

  <p class="block_29" xml:lang="tr">Huan Şiyanciyu Mart 1976</p>

  <p class="block_22">&nbsp;</p>

  <p class="block_16"><span xml:lang="tr">Dilekçeyi Parti Sekreteri Kao Şueyi’nin önüne bıraktım.</span></p>

  <p class="block_16"><span xml:lang="tr">Benimle göz göze gelmemeye çalışarak kâğıda baktı; suratı asıktı, dudaklarını kemiriyordu. Dilekçeyi yukarıdan aşağıya süzüyor, nasıl bir karşılık vermesi gerektiğini kestiremiyordu.</span></p>

  <p class="block_16"><span xml:lang="tr">Herhangi bir davet beklemeden bir tabure çektim ve Kao’nun masasının karşısına oturdum. Sırtımı duvara yaslayıp bir sigara yaktım. Gözlerimi bir an bile onunkilerden ayırmamıştım.</span></p>

  <p class="block_16"><span xml:lang="tr">Asker yeşili şapkasını çıkardı, bir tahta fırçasına benzeyen saçlarını kaşıdı, sonra yeniden şapkasını giydi. Bacağı seğiriyor, bedeninin bir yanını tepeden tırnağa titretiyordu. Mürekkep şişesine dokundu, sonra bir süre önündeki kâğıtla oynadı. Kalemi eline al, dı, ama ben imzasını atacağını sanırken o kalemi elinden bıraktı.</span></p>

  <p class="block_16"><span xml:lang="tr">“Kulağıma çalınmıştı. Duymuştum... “ diye mırıldandı sonunda.</span></p>

  <p class="block_16"><span xml:lang="tr">“Kimden?” diye sordum, saldırgan bir tavırla. “Huan Şiyanciyu’dan mı?”</span></p>

  <p class="block_16"><span xml:lang="tr">“Hayır, elbette hayır,” dedi çabucak. “Söylenti çoktan yayılmış, hepsi bu.”</span></p>

  <p class="block_16" xml:lang="tr">Sustum, konuşmasını bekledim.</p>

  <p class="block_16"><span xml:lang="tr">Başkan Mao’nun bu uygunsuz, konuyla ilgisiz özdeyişini kullandığım için sorun yaratmasından çekinmiştim ama o bunun üzerinde hiç mi hiç durmadı. Hazırlıklıydım, bu konuyu açsaydı hemen ona akıl danışacaktım: Bir boşanma başvurusuna Başkan Mao’nun tam olarak hangi özdeyişi yakışırdı acaba? Taburdan ayrılmadan önce bir fırsatını yakalayıp genel siyasal isteriye ben de bir katkıda bulunmak istiyordum. Beni tutuklamaya gelecekler, diye düşledim, oysa ben çoktan kaçmış olacağım. Ama Kao bana erkeklik onurumu kurtarma şansını tanımadı.</span></p>

  <p class="block_16"><span xml:lang="tr">Köye akşam alacası çökmekteydi. Pencerenin önünden bir gölge geçti, Kao bakmak için başını kaldırdı. Birinin içeri girip konuyu dağıtmasını umuyordu, ama ben günün bu saatini, Huan Şiyanciyu da içinde olmak üzere herkesin tarlalarda olduğu bu saati özellikle seçmiştim.</span></p>

  <p class="block_16"><span xml:lang="tr">“Bir aracıya gerek var mı?” diye sordum. “Merkezden birine?”</span></p>

  <p class="block_16"><span xml:lang="tr">Bu cümlenin ölçülü anlamını hemen sezdi ve alttan alan bir tavırla, “Dışardan birine gerek yok,” dedi. “Taburumuzdan biri de elverir. Haytz’a ne dersin?”</span></p>

  <p class="block_16"><span xml:lang="tr">“Bana kalırsa bir yabancıyı bu işe karıştırmamak en iyisi,” dedim soğukça.</span></p>

  <p class="block_16"><span xml:lang="tr">“Eh, pekâlâ.. İyi, iyi... Dedikleri gibi, ‘Üst düzey bir görevli bile bir aile kavgasıyla başa çıkamaz.”‘</span></p>

  <p class="block_16"><span xml:lang="tr">İçimden mürekkep şişesini kapıp onun o dört köşe, karanlık suratına fırlatmak geldi. Ama bu anlık bir tepkeydi; korkaklığımdan utandığımı hissettim. Bir Liderin karşısında bir açıklama, bir erkeğe yaraşan bir açıklama yapmak yine de belli bir eğitim gerektiriyordu. Beni öteki yönde ‘ıslah’ etmiş olmalıydılar. Ağzımdan çıkanların anlamlı olmasına karşın, duruşumun şöyle ya da böyle değiştiğini, hafifçe öne eğilmiş, boynumu bükmüş olduğumu fark ettim. Aşağılık duygusu kişiliğimin ayrılmaz bir parçası olup çıkmıştı.</span></p>

  <p class="block_16"><span xml:lang="tr">Sabır; biraz daha dayan, dedim kendi kendime. Bırak da asıl Şiyanciyu’ya huzur getirecek olan şu kâğıt parçasını imzalasın. Kao’nun boşanmamızı dört gözle beklediğini biliyordum, yine de bu küçük oyunu, uzun bir oyundaki bu kısa sahneyi oynamak zorundaydı.</span></p>

  <p class="block_16"><span xml:lang="tr">“Huan Şiyanciyu kabul etti mi?” Önce kendi kendine mırıldanmış, sonra sorusunu yüksek sesle yinelemişti.</span></p>

  <p class="block_16"><span xml:lang="tr">“Elbette etti,” dedim.</span></p>

  <p class="block_16"><span xml:lang="tr">“Bu onun imzasına pek benzemiyor.” Yüzünü kâğıda iyice yaklaştırdı. “Bak, ne kadar titizlendiğimi gör,” demek istiyordu.</span></p>

  <p class="block_16"><span xml:lang="tr">“İstersen buraya çağırayım, onunla da konuş.”</span></p>

  <p class="block_16"><span xml:lang="tr">“Ah, buna gerek yok.” Neşeden yoksun bir sesle güldü, ellerini sinirli sinirli ovuşturdu. “Geçen yıl evlenirken Evlilik Başvurusunu da sen yazmıştın.”</span></p>

  <p class="block_16"><span xml:lang="tr">“Sekreter Kao’nun olağanüstü bir belleği var.”</span></p>

  <p class="block_16"><span xml:lang="tr">Bu konuya yeterince kafa yorduğunu göstermişti; kalemi eline aldı. “Değil mi ki, aranızda anlaştınız, Liderlerin onayına ne gerek var? Evlilik özgür bir konu, biliyorsun. İleride ikiniz de yeniden birleşebileceğinize inanır da ikinci kez evlenmek isterseniz, sorun yok. Şu sıralar boşanmalar arttı, ama tek tük de olsa yeniden evlenenler de yok değil.”</span></p>

  <p class="block_16"><span xml:lang="tr">Aslında ‘Liderler’ demek, Kao Şueyi demekti; Lider oydu. Birkaç hızlı fırça darbesiyle dilekçeyi imzaladı.</span></p>

  <p class="block_16"><span xml:lang="tr">Ansızın hem çok değerli bir şey yitirmişim hem de ağır bir yükten kurtulmuşum duygusuna kapıldım. İçgüdüsel bir davranışla ayağa kalktım ve kâğıdı aldım. Damga, imza: Yaşamlarımızı kararlaştıran gülünesi işaretler.</span></p>

  <p class="block_16"><span xml:lang="tr">“Eski odama, Cu Ruiçen’in yanına dönmeyi düşünüyorum. Bir sakıncası yok değil mi?” dedim.</span></p>

  <p class="block_16"><span xml:lang="tr">Yüzünü ani bir şaşkınlık yalayıp geçti, hemen ardından yüzünü bir acıma kapladı. “Şimdilik acele etmen gereksiz,” dedi. “O odada epeydir kalan yok. Ocağı bütün kış bir kez olsun yanmadı. Havalar ısınınca taşınırsın. Ayrıca evinizde iki oda var, öyle değil mi? Biriniz içteki, öteki de dıştaki odada kalabilir.”</span></p>

  <p class="block_16"><span xml:lang="tr">“Bence bir an önce taşınmak en iyisi.”</span></p>

  <p class="block_16"><span xml:lang="tr">“Eh, sen bilirsin.” Ellerini çıptı.</span></p>

  <p class="block_16"><span xml:lang="tr">Sonunda, bir anlığına da olsa onunla göz göze gelmeyi başardım. O bir saniye içinde, Şiyanciyu’nun uzun zaman önce, ağılda ne demek istediğini anladım. Her neyse, başvuruyu imzalamıştı, onunla dalaşmanın anlamı kalmamıştı.</span></p>

  <p class="block_16"><span xml:lang="tr">“Cehenneme kadar yolun var,” dedim sessizce.</span></p>

  <p class="block_16"><span xml:lang="tr">Akşam yemeğinden sonra köye zift karası bir gece çöktü. Uğursuz bir karanlık, bir erkeği çıldırtabilecek kadar karanlık bir geceydi bu. Günışığından geriye kalan ışınlar, bedenden usulca ayrılan yaşam gibi pencerenin boyasız çerçevesinden çekildi. Aynı zamanda baharın eğimli soğuğu penceredeki çatlaklardan içeri sızıyor, odanın her köşesini kaplıyor, havayı bir mezar gibi yapış yapış yapıyordu.</span></p>

  <p class="block_16"><span xml:lang="tr">Engin düzlüklerdeki ağaçlar henüz sürgün vermemişti, ama özsuyla ağırlaşan dallar çoktan yumuşayıp esnekleşmişti. Rüzgârda yüzlerce değişik çığlık atıyor, içlerini yaslı yaslı çekiyorlardı. Gece yanısıra umutsuzluğu ve umudu taşıyordu. Ellerimi başımın altında kavuşturmuş, kang’ın üzerine sırtüstü uzanmıştım. Küçük, gri bir örümcek tavana yapıştırılmış olan gazetelerden birindeki bir sütunun üzerinde gezinmeye başladı; sanki bir insandı da yaşamına, geleceğine en uygun Özdeyişi arıyordu. Eskiden bugün ‘Böceklerin Uyanış Günü’ olarak kutlanır, bugün bütün börtü böceğin sürünerek yeryüzüne çıktığına inanılırdı.</span><sup class="calibre4" xml:lang="tr"><sup class="noteref" id="back_note_33"><a class="calibre5" href="../Text/index_split_050.html#note_33" title="33">33</a></sup></sup></p>

  <p class="block_16"><span xml:lang="tr">Dış odada bulaşık yıkıyordu; işini bitirdi, perdeyi yana çekip içeri girdi, ışığı yaktı. Odanın kirişleri ansızın parlak bir ışıkla doldu. Gözlerimi kıstım, ona bakmayı göze alamayarak öylece yattım. Her zamanki gibi gidip yatağın ucuna oturdu; öne eğilmiş, durmadan ellerini ovuşturuyordu. Ellerine kentte, istiridye kabuklarının içinde satılan kremden sürdü (beğenilmekten hoşlanır, kendine çok iyi bakardı). Bu, köylü ailelerinden gelen kadınlarda sık rastlanan bir özellik değildi. Yaşamdaki konumunu yitirip ağır iş cezasına çarptırılmasaydı bambaşka bir yazgısı olurdu. Ama ‘ıslah çalışmasından’ geçmiş ve fahişeliğe sürüklenmişti: Onun yazgısı da buydu.</span></p>

  <p class="block_16"><span xml:lang="tr">Kendini bütünüyle ellerini kremlemeye vermişti. Bense söze nasıl başlayacağımı düşünüyordum. Kadınların sabrı korkunçtur, susma yetenekleriyse sınırsız. Sonunda bu duruma daha fazla dayanamadım. Boğazımı hafifçe temizledikten sonra söze başladım: “Başvurumuz bugün onaylandı.” Çoğul konuşmaya özen göstermiştim.</span></p>

  <p class="block_16"><span xml:lang="tr">Bir şey demedi, tırnaklarını dikkatle incelemeye koyuldu. Tırnaklarını bile tek tek kremlemek zorundaydı sanki.</span></p>

  <p class="block_16"><span xml:lang="tr">Bu bir mayın tarlasıydı ama istediğim yere gidebilmek için bu tarladan geçmek zorundaydım. Doğruldum, cebimdeki kâğıdı çıkarıp onun önüne bıraktım.</span></p>

  <p class="block_16"><span xml:lang="tr">Kâğıda baktı; kılı kıpırdamamıştı. Ellerini bir süre daha ovuşturduktan sonra uzandı, kâğıdı iki parmağıyla tutup kaldırdı ve tek bir hareketle tam ortasından yırtıverdi.</span></p>

  <p class="block_16"><span xml:lang="tr">Şaşırmıştım, tam karşı çıkmaya hazırlanırken birden durdum. Daha fazla konuşmayı göze alamamıştım. Bu donmuş buz tabakası inanılmayacak kadar inceydi, tek bir dengesiz davranış suya gömülmeme yol açabilirdi; bir daha da yüzeye çıkamazdım. Her şeye hazırlıklı bir durumda, yüzüne baktım.</span></p>

  <p class="block_16"><span xml:lang="tr">Gözlerini kaldırmamıştı, hâlâ tırnaklarını inceliyordu. Sakin ve kendinden emin bir sesle, “Bu nasıl bir oyun böyle?” dedi. “Evlenmek istiyorsan, seni durduran yok; boşanmak istediğin zaman da kimse seni eve bağlamıyor. Aramızda hiçbir duygu kalmadığına göre, onaylanmasa bile evliliğimizi bozmamızda ne sakınca olabilir?”</span></p>

  <p class="block_16"><span xml:lang="tr">“Elbette, elbette,” diye onayladım çabucak. “Yine de bu oyuncağı alıp Merkeze götürmemiz ve uygun işlemlerden geçinmemiz gerekmiyor mu?”</span></p>

  <p class="block_16"><span xml:lang="tr">Sonra, ansızın anımsadım: Geçen yıl Haytz başvuru dilekçemizi Kao Şueyi’nin onayıyla birlikte bize geri getirdiğinde, dilekçenin bürokrasinin engellerine takılmasından korkmuştum; yerel Parti Üyesi onayladığına göre işlemi tamamlamak için ana merkeze gitmemize gerek kalmadı, diye düşünmüştük. Dedikleri gibi, ‘Dağlar yüksek, İmparatorsa çok uzaklarda’ idi. Askerler kapımıza dayansaydı bile ‘Evlilik Başvurumuzu’ görmek gibi bir zahmete girmezlerdi nasılsa. İşte evlenmemiz böyle olmuştu.</span></p>

  <p class="block_16"><span xml:lang="tr">Boğuk bir kahkaha patlattım. ‘Kitlelerin disiplini altında bulunan’ bu erkek tam bir yıldır bir kadınla yasadışı bir evliliği sürdürüyordu! Üstelik bu evliliği tanıyan da aynı kitlelerdi. Yasal işlemleri tamamlamadığımızı ben bile çoktan unutmuştum. Şu son haftalardaki kaygılarımın ne kadar da yersiz olduğunu şimdi anlıyordum. Canım isteseydi, istediğim an çekip gidebilirdim.</span></p>

  <p class="block_16"><span xml:lang="tr">Ben unutmuştum, ama o anımsıyordu. Nefretle dolu gözlerini bana dikti, hırçın bir sesle haykırdı: “Evliliğimizin başından beri ikiyüzlüsün!” Dolgun, biçimli dudakları incecik bir çizgi halinde gerilmiş, beyaz dişlerini gözler önüne sermişti. “Yüreğin ne kadar kötüymüş,” diye sürdürdü. “Gerçek yüzünü şimdi gördüm.”</span></p>

  <p class="block_16"><span xml:lang="tr">Sözleri yüzüme bir dolu gibi çarptı. İncinmiştim. “Yanılıyorsun. İkiyüzlülük etmedim, seni kandırmadım. Gülmemin nedeni, bütün bu olanların çok gülünç olması. Haytz ahlaktan yoksun bir biçimde yaşamak kolaydır, demişti. Bana kalırsa yasadışı yaşamak da oldukça kolay.” İçimi çektim. “Bunca zamandır bir oyunda, bir düşte yaşıyormuşuz.”</span></p>

  <p class="block_16"><span xml:lang="tr">“O düşten uyandım ben,” dedi.</span></p>

  <p class="block_16"><span xml:lang="tr">Asıl uyanan bendim. Oysa kalkmış, uyandığını söylüyordu. İncecik buzun üzerinde kıpırdamaksızın durdum, bir adım daha atmayı göze alamıyordum: Aklından neler geçtiğini ya da bir sonraki sözcüklerini kestiremiyordum. Yoksa bir erkekle bir kadın sürekli bir düşte mi yaşıyorlardı? Uyandıkları an ayrılmaları kaçınılmazdı belki de?</span></p>

  <p class="block_16"><span xml:lang="tr">Evet, bir çiftin yaşamı gerçekte bir düştür: Ya çok güzel bir düş, ya da bir karabasan. Çiftler, ne yaparsanız yapın, sakın uyanmayın.</span></p>

  <p class="block_16"><span xml:lang="tr">Aklına bir şey gelmiş gibiydi; ayağa kalktı, komodinin kapağını kaldırdı. Giysilerimi tek tek çıkarmaya koyuldu. Her nesne ondan birşeyler taşıyordu. Buz gibiydi, ya da en azından öyle görünmeyi başarıyordu. Boşanma işlemlerine alışıktı.</span></p>

  <p class="block_16"><span xml:lang="tr">“Yoksul olmak o kadar da kötü değil; yoksulların boşanması çok kolay. Paylaşılacak eşya sayısı daha az.” Şakacılığını hala yitirmemişti. Sonunda transistörlü radyoyu da aldı, giysilerimin üzerine koydu. “Bunu sana veriyorum; casuslar bu tür malzemelerden fazla uzak olmamalı.”</span></p>

  <p class="block_16"><span xml:lang="tr">İnanamıyordum. ‘Gerçeklik’ onun yaşamını yıkıp yok etmişti. Öte yandan, ‘yazgıya’ karşı çıkmak, yaşamanın bir başka yolunu bulmak için hâlâ elinden geleni yapıyordu; bunun için ‘devrim karşıtı’ bir şey yapmayı bile göze almaya hazırdı. Gerektiğinde küçük yumruklarını kaldırıp haykırabilirdi: “Karşı devrimcilere ölüm!” İsteksiz bir sesle şöyle dedim: “Bu senin satın aldığın bir şey. Kabul edemem.”</span></p>

  <p class="block_16"><span xml:lang="tr">“Alamayacağın bir şey var demek?” Numaradan şaşırmış gibi yaptı. Ellerini iki yana açarak, “Bunların hepsini alabilirsin,” dedi. “Bir tek odayı bırak. Ben aptal değilim. Beni terk ediyorsun, kendimi düşünmek zorundayım.”</span></p>

  <p class="block_16"><span xml:lang="tr">Açık çekmeceden bir şey daha çıkardı; içi sayısız nesneyle tıka basa dolu, sihirli bir kutuya benziyordu. Küçük bir mendile sarılı, kalınca bir deste çıkardı; deneyimli parmaklarıyla desteden yirmi banknot ayırdı. “İşte sana iki yüz dolar; al.”</span></p>

  <p class="block_16"><span xml:lang="tr">Bu kez gerçekten şaşırmıştım. “Bana para vermek de neyin nesi? Hem bu kadar parayı bir yılda biriktirmiş olamayız.”</span></p>

  <p class="block_16"><span xml:lang="tr">Kendine güvenli durumunu daha fazla sürdüremedi. O buz gibi, küçümseyici tutumu, küçük bir çocuğun bin bir eziyetli uğraşla dizdiği kibrit çöpleri gibi bir anda yerle bir oldu. Küçük eliyle ağzını örttü, sessiz sessiz ağlamaya başladı.</span></p>

  <p class="block_16"><span xml:lang="tr">“Cang Yonglin, bir kurdun yüreğiyle, bir köpeğin ciğerleriyle doğmuşsun. Buradan gitmek istiyorsan çek git, böyle oyunlara ne gerek var? Gitmeyecekmiş gibi rol yapman gereksiz. ‘Gidiyorum’ demen yeter. Seni durduran yok, koluna yapışan yok...”</span></p>

  <p class="block_16"><span xml:lang="tr">Omuzları çökmüştü, başı bitkince öne sarkıyordu. Bu haliyle yenik, tükenmiş birinin canlı portresiydi. Ona yaklaşmamı, onu avutmamı, böylece bu son borcu da temizlememi istediği apaçık ortadaydı. Durakladım. Bunu açıklamanın hiçbir yolu olmadığının farkındaydım. Bu boşanmayı bütünüyle onun iyiliği için, hatta salt duygular yüzünden atılmış bir adıma dönüştüremezdim. Bu eylemin kökeninde de başka, karmaşık düşünceler yatıyordu. Onun beyni yalnızca siyahla beyazı algılayabilirdi. Gri ya da puslu şeyler onun için fazlasıyla belirsizdi. Bunları açıklamaya benim de gücüm yetmezdi.</span></p>

  <p class="block_16"><span xml:lang="tr">Mantık, duyguların yerini alamaz, hatta onları doğru dürüst çözümleyemez bile. İki ruh birbiriyle iletişim kuramadığı zaman, ne söylenirse söylensin, bütün sözcükler yetersizdir. İkimizi bir arada tutan şey, bedensel gereksinimin coşkusuydu: Etle etin temasından başka bir şey değildi. Hissettiğimiz aşkın tek kaynağı zevk duygusuydu. Bu duygu olmayınca, birbirimize karşı anlayışı da, ilgiyi de yitirmiştik.</span></p>

  <p class="block_16"><span xml:lang="tr">Yine de yanına gittim, kolumu omuzuna doladım. “Buradan ayrılmayı düşündüğümü nasıl anladın?”</span></p>

  <p class="block_16"><span xml:lang="tr">“Nasıl anlamazdım? İçin dışın kötülük dolu.” Göğsüme sokuldu, burnunu çekerek sızlandı: “Beni kör mü sanıyorsun? Buradan ayrılmayı kafana koymasaydın, beni bırakabilir miydin hiç? Seni çok iyi tanırım -yirmi yıllık ağır iş cezana karşın içten içe hâlâ bir küçük efendisin. Sana bakacak, isteklerini yerine getirecek biri gerek sana. Unutma; gerçekte ne istediğini anlamanı ben sağladım. Ne yapman gerektiğini arayıp bulman için kapıyı sana ben açtım. Bu boşanmayı kabul etmeseydim, benden ayrılabilir miydin? Şu Amerikalı Emperyalistlere ve Sovyet Revizyonistlere, ya da Liu Şaoçi ve Deng Şiyaoping’e katılsan bile zararı yok -hiç kaygılanma. Karşı devriminiz başarıya ulaştığı takdirde, ortaya çıkıp da ‘zafer, debdebe, sağlık ye saygınlığını’ lekelemeye kalkışmam! Bana böyle davranmak zorunda mısın?”</span></p>

  <p class="block_16"><span xml:lang="tr">Öylesine sevimli bir aptallığı, öyle gülünesi bir kurnazlığı vardı ki. Sözlerini duyan biri, bana yirmi yıldır hizmet ettiğini, ‘ağır iş’ cezamı çekerken karnımı onun doyurduğunu sanırdı. Kendine özgü bir dünyayı anlama biçimi vardı. Sepetine giren her şey sebzeydi, ‘Mao’nun Devrimci Çizgisine’ karşı çıkan her şeyse ‘devrim karşıtı’. Ama işte bir ‘karşı devrimciye’ âşık olmuştu!</span></p>

  <p class="block_16"><span xml:lang="tr">Gülmekten kendimi alamadım, başımı inanmazlıkla salladım. “Hangi ‘zafer, debdebe, sağlık ve saygınlıktan’ söz ediyorsun kuzum? Şanssızlık, bahtsızlık gibi sözcükler çok daha uygun düşerdi. İşte senden gizlememin nedeni de buydu.”</span></p>

  <p class="block_16"><span xml:lang="tr">“Hah!” Soluğunu öfkeyle bırakıverdi. Islak gözleri yüzüme sevecenlikle bakıyordu, ama konuştuğunda sesi zehir gibiydi: “Yalan söylüyorsun. İşte buraya yazıyorum: Seni kötü bir ölüm bekliyor, çünkü vicdanın rahat değil.”</span></p>

  <p class="block_16"><span xml:lang="tr">“Haklısın.” Üzgün üzgün güldüm. “Vicdanım hiç rahat değil.”</span></p>

  <p class="block_16"><span xml:lang="tr">Bu sözler onu yatıştırmış gibiydi; odanın ortasında, sırtını göğsüme, başınıysa koluma yaslamış, öylece duruyordu. Bir süre sonra derin bir soluk aldı. “Önce ortalığı kırıp geçirmeyi düşündüm. Gidip seni yetkililere şikâyet etmeyi, elevermeyi ve yeniden çalışma kampına göndermeyi. Ama daha sonra sana acıdım. Böylesine eğitimli biri olmana karşın, kendi evinde ihanete uğramıştın. Acı çekmekte haksız değildin. En iyisi boşanmak, sessizce ayrılmak ve birbirimize hoş anılar bırakmak. İleride durumun ne kadar düzelirse düzelsin, çevreni saran kadınlar ne kadar güzel olursa olsun seni benim kadar derinden seven birini bulamayacaksın. Bana gelince; epeyce düşünüp taşındım. Yaşlı Bayan Ma, bütün yaşamını tek başına geçirmiş, yine de mutlu. Neden ben de onun gibi yapmayayım?”</span></p>

  <p class="block_16"><span xml:lang="tr">“Yalnız yaşayabilirsin elbette, ama hala çok gençsin Şiyanciyu. Kendine benden daha iyi birini bulabilirsin.” Kendi kendime verdiğim sözü tutamamış, onu avutmaya koyulmuştum.</span></p>

  <p class="block_16"><span xml:lang="tr">“Boşversene, beni aptal yerine koyma.” Yüzündeki yaşları sildi; küçük, kırmızı burun delikleri titriyordu. Kirpiklerinde yuvarlak damlalar toplanmıştı, tıpkı bir göl kıyısındaki otları kaplayan çiy taneleri gibi. Hâlâ bir erkeği baştan çıkaracak kadar güzeldi. “Bundan böyle erkek filan aramayacağım,” dedi. “Yazgımda iyi bir erkeğe düşmek yok. Bulsam bile elimde tutamıyorum, alıp başını gidiyor. Parayı al, yolda sana gerekecek. Daha önceki iki boşanmamda da para için, eşyalar için kıyasıya çekişmiştim. Mahkemeye bile gitmiştim. Bu kez birşeyler vermekten mutluyum. Hiç den etme, bende üç yüz dolar daha var.”</span></p>

  <p class="block_16"><span xml:lang="tr">Sözlerini bitirince döndü, bedenini benimkine sımsıkı bastırdı. Dolgun göğüsleri göğsümdeydi; ateşli, buyurgan bir sesle şöyle dedi: “Doğru yatağa! Bu gece oyun sen doyuma ulaşıncaya kadar sürecek. Öylesine birleşeceğiz ki, beni asla unutamayacaksın.”</span></p>

  <p class="block_16"><span xml:lang="tr">Ay, gökyüzünde iyice yükselmişti. Işık sönünce, ayışığı bir çağlayan gibi küçük odaya doldu. Kısık sesi ayışığında hafif hafif dalgalandı. “...Yüreğine ihanet ettin, Cang Yonglin. Ölümün iyi olmayacak. Mezarının başında ağlayanların sayısı fazla olabilir, ama yasını gerçekten tutan tek insan ben olacağım. Daha sonra, her bahar ölüleri anma gününde, Çingming’de nerede olursam olayım senin için para yakacağım. Benim bulunduğum yere gelebilir, parayı alıp harcayabilirsin... Hadi, çıkar şu üstündekileri -çabuk! Neden bu kadar şaşırdın?”</span></p>

  <p class="block_16"><span xml:lang="tr">Alev alev yanan iki kolun, bedenimi sıkıca sardığını, beni aşağıya, aşağıya çektiğini hissettim... ayışığının oluşturduğu gölün dibine doğru. Bir ses suları yararak dibe ulaştı:</span></p>

  <p class="block_16"><span xml:lang="tr">“Unutma, seni gerçek bir erkek yapan benim</span><span id="id_GoBack" xml:lang="tr">...”</span></p>

  <p class="block_22">&nbsp;</p>

  <p class="block_23" xml:lang="tr">Kadın, yeryüzündeki en sevilesi şeydir</p>

  <p class="block_23" xml:lang="tr">Ama bundan da önemli bir şey var:</p>

  <p class="block_23" xml:lang="tr">Bir kadın yarattığı erkeğe asla sahip olamaz.</p>

  <p class="block_22">&nbsp;</p>

  <p class="block_16"><span xml:lang="tr">Küçük bir böcek duvarı yavaşça tırmandı. Bahar gelmişti demek? Bir ay sonra Çingming kutlanacaktı. Anısını kabul etmek için onun yanına dönecek miydim?</span></p>

  <p class="block_16" xml:lang="tr">Ay ne kadar büyük, ne kadar yuvarlaktı!</p>

  <p class="block_22">&nbsp;</p>

  <p class="block_38" xml:lang="tr">22 Temmuz 1985</p>
</body>
</html>
