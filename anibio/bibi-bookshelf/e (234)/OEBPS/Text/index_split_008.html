<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="en">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block_20" id="calibre_pb_7">&nbsp;</p>

  <p class="block_21" xml:lang="tr">1</p>

  <p class="block_16" xml:lang="tr">Onu daha önce görmüş ama dikkat etmemiş olabilirim. Belki de onu daha önce hiç görmedim. Her neyse, bu kez bende kalıcı bir izlenim bıraktı.</p>

  <p class="block_16"><span xml:lang="tr">İki aydır, yani Dazu denen yerden buraya gönderildiğimden beri ağır iş cezamı doldurmak için çeltik tarlalarında denetçilik yapıyordum. Kendimde bir tutuklu olmama karşın, bir işçi ekibinden sorumluydum; bu ekip ‘çalışarak ıslah edilme’</span><sup class="calibre4" xml:lang="tr"><sup class="noteref" id="back_note_1"><a class="calibre5" href="../Text/index_split_018.html#note_1" title="1">1</a></sup></sup> <span xml:lang="tr">cezasına çarptırılmış, kalabalık bir Tugaya bağlıydı. Çeltik tarlalarına nakledildiğimiz zaman, beni yeniden küçük bir Takımın başına getirdiler.</span><sup class="calibre4" xml:lang="tr"><sup class="noteref" id="back_note_2"><a class="calibre5" href="../Text/index_split_019.html#note_2" title="2">2</a></sup></sup></p>

  <p class="block_16"><span xml:lang="tr">Naklimi isteyen adamın adı Wang’dı; Takım Lideri Wang. Buralı bir çavuş</span><sup class="calibre4" xml:lang="tr"><sup class="noteref" id="back_note_3"><a class="calibre5" href="../Text/index_split_020.html#note_3" title="3">3</a></sup></sup> <span xml:lang="tr">olan bu ufak tefek adam bir çiftçi ailesindendi. Eliyle sardığı sigarasını dudaklarından çekip konuşmaya başladı. “Denetçisin, demek? Yani patronlar sana güveniyor? Allah kahretsin, şu on iki herif var ya, idareleri öyle güçtür ki. Habire sorun çıkartırlar. Hey, fahişe; şu on iki belalıyla başa çıkabilirsen, salıverildiğinde bin sekiz yüz kişilik bir fabrikayı bile yönetebilirsin.”</span></p>

  <p class="block_16"><span xml:lang="tr">Bir sulama kanalının yüksekçe kıyısına tünemişti. Geniş bir tarlaya açılan hendeğin ağzından dışarı çıkmıştım, Wang’ın karşısında çıplak ayak dikiliyordum. Söyleyecek daha çok sözü varmış gibiydi, ama bir şey demedi, sigarasını sessizce tüttürdü. Yol yol kırışıklarla bezenmiş, kuru, zayıf yüzü düşünceliydi. Ne düşündüğünü bilmememe karşın bu duruşu bilirdim: Bir tutukluya özel bir görev vermeden önce takınılan o kaçınılmaz pozdu bu. Asık, ciddi bir yüz derin düşünceleri simgeler, onunla sizin aranızdaki sınırı vurgular. Söz konusu görevlendirmeyi enine boyuna düşündüğünü gösterir. Karşınızdaki adamın sizin hakkınızdaki kararıyla, çok daha bilge ve yüce bir emrin size biçtiği cezayı bile değiştirebileceğini hissettirir. Üstleneceğiniz yeni sorumluluğun önemini açıkça imlediği gibi, adamın size duyduğu güveni de gösterir. Eğitimden yoksun olan, konuşurken zorlanan bu çavuşlar, çok iyi bildikleri susma tekniğini sizde saygı uyandırmak için kullanırlar. İşte salt bu güven nedeniyle, sırtınızdaki yükün bu andan başlayarak daha da ağırlaşacağını size güzelce anlatırlar; üstelik tek sözcük bile etmeden.</span></p>

  <p class="block_16"><span xml:lang="tr">Ağır iş cezası, sıradan bir ıslah türü değildir. En ciddi ıslah türüdür. Bir çalışma kampındaki yeni bir görev ya da yeni bir ‘güven’ size ‘övülesi hizmet ödülü’ getirebilir. Zamanından önce salıverilmek gibi bir üstünlük bile sağlayabilir. İşte bu nedenle, böylesi bir görüşme bir tutuklunun yaşamında bir dönüm noktası olabilir.</span></p>

  <p class="block_16"><span xml:lang="tr">Wang’ın suskunluğu, iyi niyetini gizliyordu. Kanalın kıyısına diz çökmüştü, sigarasını tüttürüyor, ağırlığını bir ayağından ötekine kaydırıyor, arada bir ayağının tabanıyla öteki çıplak ayağının kemerini kaşıyordu.</span></p>

  <p class="block_16"><span xml:lang="tr">Pirinçler ekildiği zaman, şu anda çevremi saran sivrisinekler henüz doğmamıştı. Şimdiyse kümeler halinde saldırıyor, vızıldayarak sokuyor, insanın dikkatini dağıtıyorlardı. Kulaklara, gözkapaklarına ya da koltukaltlarına girecek kadar küçüktüler, ısırdıkları yer bir anda su topluyor, kabarcıklar bazen umulmadık boyutlara ulaşıyordu. Ayaklarımı birbirine sürterek, kollarımı sallayarak, bir tür dans figürü yaparak Wang’ın karşısında durdum, emirlerini bekledim.</span></p>

  <p class="block_16"><span xml:lang="tr">Tek sözcük etmedi. Sigarasından yükselen dumanın ve kepinin ardına güzelce gizlenmişti; benim aksime, kıpırdamaya hiç mi hiç niyeti yoktu. Ana Tugay çoktan uzaklaşmıştı, adamlar kanalın kıyısında uygun adım ilerliyorlardı. Akşam güneşi bir dönemeçteki söğüt ağaçlarına doğru yaklaşan adamların sırtlarını, siyah tutuklu üniformalarını belirginleştiriyordu. Arkadan bakıldığında, küreklerini omuzlarına almış, kollarını sallayarak yürüyen adamlar neredeyse neşeliymiş gibi görünüyorlardı.</span></p>

  <p class="block_16"><span xml:lang="tr">Kanalın bu kıvrımı küçük bir köyden geçerdi, bazı yerel tutukluların aileleri bu köyde yaşıyordu. Benim ailemse içlerinden biri olduğum öteki tutuklulardı -şu koca dünyada, belli bir çalışma Tugayının dışında ait olduğum hiçbir şey yoktu. Tam bu sırada, yeni ekilmiş olan tarlanın karşısından kimliğimi perçinlemek istercesine tanıdık bir ezgi duyuldu:</span></p>

  <p class="block_22">&nbsp;</p>

  <p class="block_23" xml:lang="tr">Islah, ıslah, ıslah, o ıslah. Hey!</p>

  <p class="block_23" xml:lang="tr">Akşama evde, bir kâse çorbanın başında. Hey!</p>

  <p class="block_22">&nbsp;</p>

  <p class="block_16"><span xml:lang="tr">Wang’ın karşısında durmama karşın, gülümsemekten kendimi alamadım. “Çalışma Yoluyla Islah” ekibimizin şarkısıydı, bir tutuklunun günlük yaşamını anlatıyordu. Onu, Ningşa yöresine özgü bir halk şarkısının şen melodisine uydurmuştuk, yerel vurguya uygun sözleri de yine biz yazmıştık. Bu yörelerde hiç bilinmeyen Mandarin vurgusuna çevrildiğinde, anlamı şuydu: “Kahrolsun mutfak, kahrolsun mutfak, kahrolsun mutfak!”</span></p>

  <p class="block_16"><span xml:lang="tr">Şu “Akşama evde, bir kâse çorbanın başında” dizesi bizi adamakıllı uyarırdı. İçine bolca pirinç eriştesiyle kıyılmış yeşil soğan eklenmiş, koyu bir çorbaydı bu. Mutfakta uyumlu, dakik devinimlerle çalışan ahçılar dumanı tüten karavanaları karıştırır, güçlü kollarındaki kaslar oynardı. Çorbayı karıştırırken, acı acı kokan terleri iri, bulanık damlalar halinde tencereye damlar, yiyeceğimizi insanoğlunun o güçlü sosuyla sözcüğün gerçek anlamıyla tatlandırırdı.</span></p>

  <p class="block_16"><span xml:lang="tr">Çalışma ekibinin arasına dönmek, o mekanik yürüyüşe katılmak, en çok da ‘koca bir kâse dolusu çorbamı’ içmek istiyordum. Şarkıyı dinlerken insan, az sonra kavuşacağı çorbanın kokusunu duyar gibi oluyordu.</span></p>

  <p class="block_16"><span xml:lang="tr">Takım Lideri Wang suskundu; o, sessizliği bozmadığı sürece, ben de sessizce beklemek zorundaydım. Daha önce iki kez ağır iş cezasına çarptırıldığım için kamp yasalarını iyice bellemiştim. Şimdi, üçüncü cezamı çekerken dört Tümenin, yani Ana Tugaydaki altmış dört adamı</span><span class="text_2" xml:lang="tr">n denetçisi olma onurunu da işte bu tür, kâğıda geçirilmemiş yasaları iyi bilmeme borçluydum.</span></p>

  <p class="block_16"><span xml:lang="tr">Dışarda, siyasal eğilimleri kuşku uyandıran kişi sakıncalıdır. Güvenilmez biri olarak dışlanır. Öte yandan, ahlak suçu işlemiş olanlar daha şanslıdır: Onlar yalnızca ‘içsel dışlanma’ cezası çekerler. Evet, içerde işler farklıydı. Ağır iş cezasına çarptırılan bir ekibin inatla koruduğu değerleri, kavramları, hatta düşünme biçimi bile Çin’in geri kalanıyla taban tabana zıttı. İşte bu yüzden bir tutuklunun yaşamı belli kavrayışlar içerdiği gibi, belli ödüller de içeriyordu. Bir çalışma ekibindeki en güvenilir kişiler, siyasal tutuklulardı -her ne kadar bu güven oldukça sınırlı bir biçimde dışavurulsa da. ‘Suçlulara’ (ya da ahlakı bozuk olanlara) çok daha farklı davranılırdı.</span></p>

  <p class="block_16"><span xml:lang="tr">Bir çalışma kampı, yaşamın gerektirdiği bütün görevlerin üzerinde yükselen, bir tür bağımsız krallıktır. Bunun sonucu olarak da, bir erkeğin yeteneklerinden sonuna kadar yararlanma ilkesi bir din gibi uygulanır: Bir erkeğin elinden ne geliyorsa, ilk fırsatta o işle görevlendirilir. Dışardayken kışlaların helalarını temizleyen bir doktor, kampa girdikten kısa bir süre sonra kendini Başhekim olarak hastalara bakarken bulur. Çalışma ıslah kampları, Dışarının şu andaki durumuyla karşılaştırıldığında çok daha akla yatkın bir yerdir.</span></p>

  <p class="block_16"><span xml:lang="tr">Şuramı buramı durmadan tokatlayarak sergilediğim bu gülünç görüntüye, üstelik bir süredir disiplini boşlamış olmama karşın Takım Lideri Wang beni azarlamadı. Sigarasını tüttürmeyi sürdürdü. Karşısında böyle saygıyla dikilip durmamın, şu ânın önemini bir kat daha arttırdığını ikimiz de biliyorduk. Öte yandan, bana Dışardan sızmış birkaç bilgi kırıntısı verdikten sonra beni başından savması da olasıydı elbette. Bu kuru, zayıf çavuş aslında iyi yürekli bir adamdı. Yüksek ovaların sarı toprağıyla bir yaşam boyu haşır neşir olduktan sonra onun doğası da kirin kendisi kadar dolaysız bir hal almıştı. Yüzlerce yıldır aynı yöntemlerle tarım yapmak bu insanları geleneksel değerlerle tıka basa doldurmuştu. Bütün şu ‘sınıf mücadelesi’ patırtısı onlar için saçmalıktan başka bir şey değildi.</span></p>

  <p class="block_16"><span xml:lang="tr">Açık saçık şakalar yaptığımız ya da o utanmaz “Çalışma Islah Şarkımızı” söylediğimiz zaman Wang, bizi cezalandırmazdı. Tam tersine, kepini çıkarıp kel kafasını kaşır ve beğenisini dışavuran o etkileyici cümlesini haykırırdı: “Sizi gidi fahişeler! Tanrı cezanızı versin!” Vietnamlılar’ın bir sürü Amerikan uçağı düşürdüğünü duyduğu zaman da Vietnamlı generalleri yine aynı sözlerle övdü: “Gidi fahişeler!” Torununu tarlalara getirdiği gün, oğlanı okşarken şu sözcükleri mırıldandığını duyduk : “Seni fahişe!” Böylece, biz tutuklular bu sözcüğü her duyuşta kendimizi Wang’ın bir tür akrabası gibi hisseder olduk.</span></p>

  <p class="block_16"><span xml:lang="tr">Bizim takım, 1966 baharında, Kültür Devriminin başladığı günlerde çeltik tarlalarındaki zararlı odan yolmaya uğraşıyordu. Takım Lideri Wang, yerel polis örgütünden birkaç kişiyle birlikte konuyu öğrenmek için kasabaya indi; onlara Eyaletin düzenlediği ‘Yüce Kültür Devriminin Zafer Sergisini’ gezdirmişler. Geri dönünce evini, yemeği boş verip doğruca tarlaya girdi, yamyassı kepini bacaklarına vura vura, hendeklerin üstünden adayarak geldi, karşımda durdu: “Cang, seni tanrının belası fahişe! Senin şu ‘hepsini asın’ diyen kahrolası şiirlerin var ya, bütün duvarlarda onlar! Hem de ceviz gibi, koca koca harflerle!” Cevizin büyüklüğünü göstermek için buruşuk başparmağıyla işaret parmağını birleştirdi. Bu etkili tanım şiirime bir tür fiziksel güç kazandırmıştı. “Sözcükler dev gibi! Hey, yazdın mı tam yazıyorsun anlaşılan!”</span></p>

  <p class="block_16"><span xml:lang="tr">O sıralarda taşradaki genel kanıya göre, sözcüklerin önemi harflerin büyüklüğüne bağlıydı. Yetkililer</span> <i class="calibre2" xml:lang="tr">Küçük Kızıl Kitap</i><i class="calibre2" xml:lang="tr">’</i><i class="calibre2" xml:lang="tr">tan</i> <span xml:lang="tr">bazı cümleleri gelişigüzel seçip, iri, siyah harflerle yazdırmaya başlamışlardı bile. Wang 1957’de yazdığım şiirlerin de işte bu deyişler kadar önemli olduğunu sanmıştı.</span></p>

  <p class="block_16"><span xml:lang="tr">Şiirlerim ‘suç kanıtı’ olarak görülmüş, toplatılarak halkın eleştirisine sunulmuştu. Yine de, öteki tutuklular Wang’ı dinlerken bana yan yan, saygı dolu bakışlar fırlattılar.</span></p>

  <p class="block_16"><span xml:lang="tr">O şiirleri yazmamın üzerinden dokuz yıl geçmiş olmasına karşın, onları hâlâ ‘kitlelere teşhir etmeyi’ sürdürüyorlardı anlaşılan. Dışarda, Çin hâlâ tutarlıydı, bense içerde hâlâ bir tutukluydum. Peki ama, şiirler henüz unutulmadığımı göstermiyor muydu? Çin’de kişinin yapması gereken tek şey, ‘Kitlesel Eylem’den dışlanmaktır; tarihsel sınıflardan kaçmanınsa yolu yoktur. Öte yandan, dışlanan birinin yazgısı bütünüyle dünyanın kaprisine kalmıştır. İnsan iradesinin burada hemen hemen hiçbir önemi yoktur.</span></p>

  <p class="block_16"><span xml:lang="tr">Sırtımı dikleştirdim, bir avuç dolusu yabanotu yuvarlayıp setin üzerine fırlattım. Uzaktaki tepelere baktım; suskun, kayıtsızdım. Bir kez daha öne eğildim, alttaki yabanotlarını görmek için pirinç saplarını araladım; çamurlu suyun yüzeyinde duru ışığın kıpırdanan, değişen kıvılcımları belirdi. Tarih, değişmeyen ve değişebilen tarih, şiirimdeydi; tıpkı içimde olduğu gibi. İnsan olmak için kişinin o aralıksız değişimi dingin bir kararlılıkla karşılaması, değişimin hiç sona ermemesini umarak olmuşlara ve şu anda olanlara karşı çıkması gerekiyordu.</span></p>

  <p class="block_16"><span xml:lang="tr">Bir başka ot topağını kıyıya fırlatmak için yeniden doğrulduğumda, içimi çok uzun boyluymuşum duygusu kapladı; bir trajedi kahramanı gibiydim. Çevremdeki iki büklüm tutuklular, Gethsemane’deki</span><sup class="calibre4" xml:lang="tr"><sup class="noteref" id="back_note_4"><a class="calibre5" href="../Text/index_split_021.html#note_4" title="4">4</a></sup></sup> <span xml:lang="tr">İsa’nın yanındaki hırsızlardı sanki. Kendimi ‘Tanrının Oğlu’ gibi duyumsuyordum, önce bir üstünlük, sonra da içimde usul usul kabaran bir acıma hissettim. Bu haberi bana getirdiğin için sağol Wang! Hapsedilmiş, aşağılanmış bir tutuklunun sağ kalma yollarından biri de kendini olduğundan daha büyük hissetmektir.</span></p>

  <p class="block_16"><span xml:lang="tr">Sonbaharda pirinç çoktan toplanmıştı, ama Dışardaki tarih mevsimlerden daha hızlı değişiyordu. Biz tutuklular taşımadan sorumlu müfrezeydik. Pirinç saplarını birleştirip irice bir demet yapar, tarlanın kıyısına taşırdık. Sonra demetleri üstüste yığar, ‘kara iple’ sıkıca bağlardık. Bir kümenin önüne çömelir, kollarımızı ipin düğüm yerine sokar, sırtımızı desteye verdikten sonra şöyle bir yekinip doğrulunca, kocaman bir çeltik yığınını güvenle sırtlamış olurduk.</span></p>

  <p class="block_16"><span xml:lang="tr">İşte ben bu işlemin denetçisiydim; ötekilerle aynı doğallıkla, onlardan daha fazlasını taşıyordum. Bir çalışma ıslah kampında sizi tanıtan herhangi bir işaret yoktur, ne aile seceresi, ne daha yüksek bir eğitim, ne ‘temiz sicil’, ne de ‘kirli sicil’: Orada toplumsal konumu belirleyen tek şey, yapılan iştir. Bizim işimizse ‘çalışma yoluyla ıslah’ olmaktı, zaten yaptığımız da buydu. İşini daha iyi yapanlar, kollanıyordu. Başkalarını yönetme ayrıcalığı, onların üzerine işeme hakkı gibi. Hem ‘güven’ hem de ‘özgür mahkûm’ unvanını kazanıyordunuz. Günlük işi tamamlayıp tek sıra halinde, uygun adım ‘koca kepçeye’ geri dönünce de, bir değil iki kepçe dolusu çorba alıyordunuz.</span></p>

  <p class="block_16"><span xml:lang="tr">Çalışmak insanı yaratır, gelişkin kültüre çok uzun zaman önce gömülmüş olan bir içgüdüyü, su yüzüne çıkarır. İnsanı o ilkel konuma, yaratılma işlemi sırasındaki debdebesine geri götürür: İnsanın yükseldiğini, değiştiğini, özünün zenginleştiğini duyumsadığı günlere. Bana inanmıyorsanız, çalışma kamplarından birine girip kendiniz deneyin! Zamanda geriye, çağdaşlaşma işleminin başlangıcına dönün. O kadar geride olup da ileriye doğru gitmenin doygunluğunu bir kez daha tadın.</span></p>

  <p class="block_16"><span xml:lang="tr">Bu temel dürtüyü ilk hissettiğim günlerin, ağır bedensel çalışma cezamı çekerken Hai Şişi ile yarıştığım ve Ma Yinghua’dan güç aldığım günlerin üstünden beş yıl geçti.</span><sup class="calibre4" xml:lang="tr"><sup class="noteref" id="back_note_5"><a class="calibre5" href="../Text/index_split_022.html#note_5" title="5">5</a></sup></sup> <span xml:lang="tr">O tuhaf mutluluğu sayısız kez tatmıştım. Elim ne zaman bir kürekle buluşsa, kenevir bir çuval ne zaman omzumu ıslatsa ya da pirincin ağırlığını sırtımda ne zaman hissetsem zihnim boşalır, kayıtsızlaşırdım; ayağıma bir çift sihirli ayakkabı geçirmiştim de cehenneme hatta ölüme atlayabilirdim sanki.</span></p>

  <p class="block_16"><span xml:lang="tr">Pirinç toplarken gözüm bir türlü doymazdı -hırslanır, ne kadar toplayabileceğimi merak ederdim. Hiçbir şey, dünyanın ne kadar, maddeci bir yer olduğunu ağır bir yük kadar iyi kanıtlayamaz. Çeltik demetlerinin bazısı bir ineğin karnı kadar kalındı. Sıradan bir tutuklu iki ya da üç demeti kaldırabilirdi, bense beş-altı demete bana mısın demez, bazen yedisini birden kucaklardım. Takım Lideri Wang önünden sendeleyerek geçtiğimi görünce, beni kendi usulünce överdi: “Hey, fahişe, bir katırdan daha iyi iş görüyorsun!”</span></p>

  <p class="block_23" xml:lang="tr">Canı cehenneme!</p>

  <p class="block_23" xml:lang="tr">Bir katır benimle kıyaslanabilir mi hiç?</p>

  <p class="block_23" xml:lang="tr">Ben neysem oyum.</p>

  <p class="block_23" xml:lang="tr">Kendime acımam</p>

  <p class="block_23" xml:lang="tr">Kendimi sevmem</p>

  <p class="block_16"><i class="calibre2" xml:lang="tr">Duygula</i><i class="calibre2" xml:lang="tr">rı</i> <i class="calibre2" xml:lang="tr">bastırırım</i></p>

  <p class="block_16"><i class="calibre2" xml:lang="tr">Yazgıyla ölesiye savaşı</i><i class="calibre2" xml:lang="tr">rı</i><i class="calibre2" xml:lang="tr">m.</i></p>

  <p class="block_16"><span xml:lang="tr">Arada bir, daha da fazlasını sırtlandığım zamanlar Wang bana yardım ederdi.. Desteleri üst üste yığdıktan sonra, doğrulmaya hazırlandığımı görünce koşarak yanıma gelir, yükümü alttan iterdi. İşte her şey o üçüncü kola bağlıdır. Ağır bir halteri kaldıran bir halterci gibi, iki bacağını yere sağlamca basıp doğrulabildiğin sürece istediğin kadar yükü sırtlanabilirsin.</span></p>

  <p class="block_16"><span xml:lang="tr">“Kendini öldürme,” derdi. “Çok zorlanırsan kan tükürürsün, bu da senin sonun olur.”</span></p>

  <p class="block_16"><span xml:lang="tr">Sonra, Dışardaki tarih bizim ağır iş cezasıyla geçen yaşantımızı solladı. Bir gün ipleri sıkılamış, yükümü kaldırmaya hazırlanıyordum. Wang’ın yardım etmek için yaklaştığını gördüm. Ama her zamanki gibi gelip yükümü alttan itmedi, gitti, çeltik destelerinin üzerine oturdu.</span></p>

  <p class="block_16"><span xml:lang="tr">“Seni gidi fahişe seni. Islah kampında keyfin yerinde, değil mi?” Arkamdan gelen sesinde alışılmadık bir tını vardı. “Caka satıyorsun, ha? Bak sana ne diyeceğim - iki gün önce kasabaya gittim. Caddenin ortasında birilerini halka teşhir ediyorlardı. Peki, kimi dersin? Bütün bu eyaletten sorumlu olan Parti Sekreterini, bir de Parti Başkanını. Onlara şu kocaman kâğıt şapkalardan giydirmişlerdi. Gong yerine kırık lavabolara vuruyor, bağırıyorlardı: ‘Ben kapitalist bir aylağım! Ben kapitalist bir aylağım!’ Seni şanslı herif. Durma, at cakanı. Hani şu ziyaret ettiğim sergi var ya: ‘Yüce Kültür Devriminin Başarıları?’ Allah kahretsin, Kızıl Muhafızlar şimdi kalkmış onun bir kılıf olduğunu söylüyorlar. Kapitalist aylakların suçlarını örtbas etmek için başvurdukları bir dolapmış. Eyaletimizde dürüst bir Kültür Devriminin asla yapılmadığını söylüyorlar. Ama artık zamanı gelmiş. Sekreterle Başkan, aklın alıyor mu? Arkalarında da, uzun bir sıra halinde ötekiler: Zengin toprak sahipleri, kötü adamlar, sağcı denenler -hepsi de senin gibi adamlar. Kafalarında da şu kahrolası kâğıt şapkalar. Seni bu çalışma kampına koyan kişi, senin gerçek Yaratıcın olmalı. Yoksa sen de dışarıda, o piçlerin arasında olurdun. Seni de öldüre öldüre ‘düzeltirlerdi’...”</span></p>

  <p class="block_16"><span xml:lang="tr">Demetlerden fışkıran başaklar yüzümü çiziyordu. Wang’ın sigarasının dumanı burnuma doldu. Canının deli gibi sigara istediği bir anda, salt dumanın kokusuyla bile o güçlü isteğin yatışması ne tuhaf. Bedenimin gevşediğini hissettim. Olaylar böyle hızla değişirken bir ülkenin, bir insanın yazgısının dönüm noktası çok uzakta olabilir miydi?</span></p>

  <p class="block_16"><span xml:lang="tr">Sonra yükü omuzladım; yedi demet yetmezdi, sekiz tane istiyordum. Wang hayretle haykırdı: “Seni fahişe! Kendini öldürmeye mi çalışıyorsun? Burada iki yılın daha var, unutma! Sonuna kadar sağ kalıp kalmamak senin elinde.”</span></p>

  <p class="block_16"><span xml:lang="tr">Bir gün Çin’deki çalışma ıslah kamplarından birini, tutuklulardan oluşan bir takımı, huzurlu bir sığınak gibi göreceğim kimin aklına gelirdi -böyle bir şeyi kim düşleyebilirdi?</span></p>

  <p class="block_16"><span xml:lang="tr">Oysa o sırada duygularım işte bunlardı. Ama sivrisinekler bu kez hiç rahat vermiyordu; yine de yeni birşeyler duyma umuduyla boşu boşuna bekledim. Wang’ın o pörsümüş suratından, sigarasının kıvrıla kıvrıla yükselen suskun dumanından başka bir şey yoktu. Bir traktör, çeke çeke getirdiği 24 numaralı mekanik sabanı yakına, yolun kıyısına bırakmıştı. Bütün gün güneşin altında kavrulan sabandan, motor yağının pis kokusu yükseliyor, koku, çamurlu topraktan yayılan doğal kokulara karışıyordu. Toprak bu çağdaş aygıtı dışlar, onun kokusunu reddeder gibiydi.</span></p>

  <p class="block_16"><span xml:lang="tr">Mide bulandırıcı koku karışımı dayanılmaz bir hal almıştı. “Takım Lideri Wang, başka bir şey var mıydı?” Wang orada olduğumu yeni ayrımsamış gibi çevresine bakındı. “Yok.” Ceplerini karıştırdı, el sarması, yarısına kadar içilmiş bir sigara çıkardı. “Geri dön.”</span></p>

  <p class="block_16"><span xml:lang="tr">“Geri dön.” Bu, çalışma kampına dön, demekti. Uzattığı sigarayı aldım, sigaranın hâlâ ıslak olan ucunu kopardım. Sigara dağıldı. Allah kahretsin. Wang sigara sarmak konusunda benim kadar uzman değildi. Önemsemedim, çünkü kendi sigaram vardı. Tutuklulara her ay cep harçlığının yanısıra sigara da veriliyordu. 1960’tan bu yana işler adamakıllı değişmişti. Taburun sağlık biriminin hemen yanındaki çöp yığınında bulduğum, alüminyum iğne kutusunu çıkardım. Bir sigara yaktım. “Geri dön.”</span></p>

  <p class="block_16"><span xml:lang="tr">Wang o uzun sessizliğiyle, konuşarak asla veremeyeceği kadar çok bilgi vermişti bana. Dışarıdaki karmaşa onun kavrayamayacağı kadar artmıştı. Wang’ın suskunluğu bu karmaşayı bir damga gibi onaylıyordu. Bunu anlayabilirdim. Çalışma kamplarında hepimiz birer Hegel uzmanı olup çıkmıştık: ‘Hiçbir’ şeyden ‘birşeyler’ çıkarmasını öğrenmiştik. Temel olarak dünyada bir tek boş nokta yoktur, hiçbir yer zaman ya da uzam dışı değildir. Boş görünen yerler, umudun en güçlüsüyle doludur: tutukluların umuduyla.</span></p>

  <p class="block_16"><span xml:lang="tr">Wang’ın beni çeltik tarlalarına göndermesi, o kızı görmemi sağladı.</span></p>

  <p class="block_24"><span class="text_3" xml:lang="tr"><br class="calibre6" /></span><span class="text_3"><br class="calibre6" />
  2</span></p>

  <p class="block_22">&nbsp;</p>

  <p class="block_16"><span xml:lang="tr">Hapishanelerin icadından beri, ortaya atılan en zekice fikir, tutuklulara gözcülük etmek için öteki tutukluları kullanmaktır. Denetlediğim on iki kişinin, yani tarlalarda çalıştırılmak üzere çeşitli Taburlardan buraya gönderilen adamların idaresi Takım Lideri Wang’ın sandığı kadar zor değildi. Ne de olsa o bir çavuştu, tutuklularla aynı sınıftan değildi ve bakış açısı farklıydı. Söylediği sözlerle beni de öteki tutuklulardan ayırmıştı.</span></p>

  <p class="block_16"><span xml:lang="tr">Öte yandan, ekibimizde bir yoldaşlık duygusunun gelişmesi için iki gün yetmişti. Bizi geniş çeltik tarlasının karşı kıyısında, birkaç kilometre uzakta bulunan Ana Tugaydan ayırmışlardı. Küçük Müfrezemiz, tepenin üzerine kurulmuş, toprak tuğladan yapılma, eski bir eve yerleşti. Evden bakınca kanalın karşı kıyısını, bir komünün üretim taburunu görebiliyorduk.</span></p>

  <p class="block_16"><span xml:lang="tr">Ne gözcü kulesi vardı, ne de elektrikli teller. Gözcüler silah taşımazdı. Köpek havlamaları, kuş cıvıltıları insana kendi köyündeymiş duygusu verirdi. Kanalın bizim tarafımızdaki kıyısındaki çiçekler açınca, komünün arıları insanlar arasındaki sınır çizgilerini siler gibi vızıldıyarak buraya doluşurdu. Takımımızı oluşturan ‘özgür mahkûmlar’ kısa ya da pek uzun sayılamayacak cezalarını çeken tutuklulardı, kaçma girişiminde bulunan olmazdı. Çin’in nasıl bir dönemden geçtiği düşünülürse, böyle bir bahçeden kaçmayı kim isterdi ki?</span></p>

  <p class="block_16"><span xml:lang="tr">Pirinçlerin göverme zamanıyla kanalın iki kıyısındaki yabani zeytin ağaçlarının yapraklarını dökme zamanı çakışırdı. Suya dökülen küçük, sarı çiçeklerin kimisi akıntıya kapılıp sürüklenirken kimisi de bir çevrintideki söğüt dallarına takılırdı. Bunlar yanlarından geçen başka yaprakları da yakalar, söğüt ağacının çiçekleriyle birleşerek suyun yüzeyinde sarıyla gümüş katışımı dalgalanmalar yaratırdı. Tarlalardaki günlük çalışmamızı bitirince kanalın kıyısına çömelir, akşam yemeğini burada yerdik.</span></p>

  <p class="block_16"><span xml:lang="tr">Köylü çocuklar karşı kıyıya, söğütlerin altına sıra sıra dizilirdi. Sessizce bize, siyah giysili erkeklerin oluşturduğu bu topluluğa bakar, her hareketimiz inanılmayacak kadar garipmiş gibi gözlerini bizden hiç ayırmazlardı. Giysilerimiz gizemli bir hava yaratıyordu, tıpkı öğretmenlerin siyah cüppeleri gibi. Ne yapmıştı bu adamlar? Onları buraya toplayan alınyazısı neydi? Dış dünyayla, gelecekle ilgili korku tohumları bu genç beyinlerde yeşermeye başlardı.</span></p>

  <p class="block_16"><span xml:lang="tr">Ana Tugayın tarlalarda çalışmak üzere uygun adım ilerlediği zamanlar, hele başlarında güvenlik gözcüleri de varsa, izleyicilerin sayısı iyice artardı. Uzak köylerden akrabalarını ziyarete gelmiş olan köylüler ‘tutukluları seyretmeyi’ neredeyse bir şenliğe dönüştürürlerdi.</span></p>

  <p class="block_16"><span xml:lang="tr">“Hey, şuna bakın! Hâlâ gözlük takıyor!”</span></p>

  <p class="block_16"><span xml:lang="tr">“Hangisi, şu mu? Ha evet, yakışıklı herif.”</span></p>

  <p class="block_16"><span xml:lang="tr">“Sana ne bundan? Damat mı alacaksın?”</span></p>

  <p class="block_16"><span xml:lang="tr">“Geber, emi? Ben o kadar yaşlı mıyım?”</span></p>

  <p class="block_16"><span xml:lang="tr">Kadınlar birbirlerine böyle takılıp dururken konuşma çabucak kızışır, bir tartışmaya dönüşürdü. Bu bir açıkhava tiyatrosuydu, bizlerse küçük sahnedeki oyuncular. Bir süre sonra, o gün fazlaca yorulmamış olsak bile, üstümüze bir bitkinlik, bir gariplik çökerdi. Kendi kendimizi neşelendirmek için, Wang’ın emretmemiş olmasına karşın (şarkı söylemek de emre bağlıydı) kendiliğimizden bir şarkıya başlardık. Bütün ‘Devrim Şarkıları’ içinde en çok şu ikisini severdik:</span></p>

  <p class="block_23" xml:lang="tr">Güneş batıdaki tepelere doğru alçalırken,</p>

  <p class="block_16"><i class="calibre2" xml:lang="tr">kızıl</i> <i class="calibre2" xml:lang="tr">bulutlar sürükleniyor.</i></p>

  <p class="block_23" xml:lang="tr">Askerler atış taliminden kampa dönüyor,</p>

  <p class="block_16"><i class="calibre2" xml:lang="tr">kampa</i> <i class="calibre2" xml:lang="tr">dönüyor.</i></p>

  <p class="block_22">&nbsp;</p>

  <p class="block_16" xml:lang="tr">Ve:</p>

  <p class="block_22">&nbsp;</p>

  <p class="block_16"><i class="calibre2" xml:lang="tr">Bizler...Komünist</i> <i class="calibre2" xml:lang="tr">Partinin erkekleri</i></p>

  <p class="block_16"><i class="calibre2" xml:lang="tr">Tıpkı...</i> <i class="calibre2" xml:lang="tr">tohumlar</i> <i class="calibre2" xml:lang="tr">gibiyiz!</i></p>

  <p class="block_22">&nbsp;</p>

  <p class="block_16"><span xml:lang="tr">Sıra ‘tohumlar’ sözcüğüne gelince, daha genç olan tutuklular ayağa kalkıp karşı kıyıdaki genç kadınlara kaş göz işaretleri yaparlardı.</span></p>

  <p class="block_16"><span xml:lang="tr">Wang ne söylediğimize aldırmazdı. Bir ağızdan ve canla başla şarkı söylediğimizi görünce, içten bir “Fahişeler!” savururdu. Bu keyif yanımızdan geçen güvenlik gözcülerinin bizi gördüğü güne kadar sürdü. Bizi hemen ‘çalışma ıslah yetkililerine’ şikâyet ettiler, bu yetkililerse hemen bir kararname yayınladılar: “Yaşadığımız bu ‘aşırı devrimci dönemde’ tutuklular, yalnızca ‘devrim karşıtı unsurları’ kınayan şarkılar söyleyebilirler.” Kısacası şu tür şeyler söylememiz gerekiyordu: “Devrim karşıtlarının kökünü kazıyın, onları ezip un ufak edin.”</span></p>

  <p class="block_16"><span xml:lang="tr">Ama 1967 yılında bu yetkililer görevden alındı. “Ezilip un ufak edilenler” Halk Güvenlik Bürosu, Araştırma Bürosu ve Yasal Bürodakiler oldu. Bu soylu adamlar kendilerini çalışma ıslah kamplarındaki köylü çavuşlardan üstün görür, kendilerine özgü bir sıkıyönetim uygularlardı.</span></p>

  <p class="block_16"><span xml:lang="tr">Oysa Mao’nun</span> <i class="calibre2" xml:lang="tr">Küçük Kızıl Kitap</i><i class="calibre2" xml:lang="tr">’</i><i class="calibre2" xml:lang="tr">ına</i> <span xml:lang="tr">göre, en zeki insanlar o aşağılanan köylülerdi, ‘soylu’ olanların ise bir rehbere gereksinimi vardı. Bunun sonucu olarak ‘soylular’ giderek Kitap’tan kuşkulanır oldular. Sınıfınız ya da üyesi olduğunuz hizip ne olursa olsun, Kitap’ı işinize geldiği biçimde, gönlünüzce yorumlayabiliyordunuz.</span> <i class="calibre2" xml:lang="tr">Küçük Kızıl Kitap</i> <span xml:lang="tr">ile bütün uçları doğrulamak olasıydı.</span></p>

  <p class="block_16"><span xml:lang="tr">Örneğin şu ‘devrim karşıtı unsurlar’ deyimi. Neydi bu unsurlar? Aynı deyimi kullanan başka biriyle aynı şeyi demek istediğinizden nasıl emin olabilirdiniz? ‘Soylular’ için bu deyim, tutuklu takımını tanımlıyordu. Peki, toplum dışına itilmiş sahipsiz insanlardan oluşan o ne idüğü belirsiz tutuklu takımının içindeyken ‘devrim karşıtı unsur’ derken tam olarak kimi kastettiklerini nasıl anlayacaktınız?</span></p>

  <p class="block_16"><span xml:lang="tr">Sonunda,</span> <i class="calibre2" xml:lang="tr">Küçük Kızıl K</i><i class="calibre2" xml:lang="tr">i</i><i class="calibre2" xml:lang="tr">tap</i><i class="calibre2" xml:lang="tr">’</i><i class="calibre2" xml:lang="tr">tan</i> <span xml:lang="tr">alınma şarkıları bütün bütüne yasaklayan bir emir çıktı. Öte yandan, o sıralarda söylenmesine izin verilen başka şarkı da yoktu. Bunun üzerine, biz de kendi şarkılarımızı söylemeye başladık - yazdığımız şarkı, milli marşımız oldu:</span></p>

  <p class="block_22">&nbsp;</p>

  <p class="block_23" xml:lang="tr">Islah, ıslah, ıslah, o ıslah. Hey!</p>

  <p class="block_16"><i class="calibre2" xml:lang="tr">Ak</i><i class="calibre2" xml:lang="tr">ş</i><i class="calibre2" xml:lang="tr">ama evde, bir</i> <i class="calibre2" xml:lang="tr">kâse</i> <i class="calibre2" xml:lang="tr">çorbanın başında. Hey!</i></p>

  <p class="block_22">&nbsp;</p>

  <p class="block_16"><span xml:lang="tr">‘Çorbayı’ Ana Tugaydan alıp tarlada çalışan müfrezeye ulaştırma görevi sırayla yerine getiriliyordu. Müfreze başına iki karavana düşüyordu; adamımız karavanaları -neyle olursa olsun- hep tepeleme dolu getirmeye özen gösterirdi.</span></p>

  <p class="block_16"><span xml:lang="tr">‘Herkese hak ettiği kadar’ kuramı Dışarda artık geçersizdi, ama çalışma ıslah kamplarında hâlâ sıkı sıkıya korunan, sarsılmaz bir yasaydı. Örneğin, olgunlaşan salatalıklarla domatesleri özgürce toplardık. Sebze tarhlarından sorumlu olanlar da bizim gibi ‘özgür mahkûmlar’ olduğu için, onlarla bir antlaşma yapmıştık. Biz de ‘herkese ihtiyacı kadar’ ilkesine göre yaşıyorduk. Taze sebzeyi herkesten, takım liderleri, çavuşlar ya da onların ailelerinden bile önce yiyorduk. Özgürlüğün göreceli olduğunu keşfetmiştik. En kötü koşullarda bile küçücük bir parça özgürlük elde edebildiğin sürece, ödülün bu özgürlükle kıyaslanamayacak kadar büyük oluyordu.</span></p>

  <p class="block_16"><span xml:lang="tr">İki kepçe dolusu çorbayı -bana hep iki kepçe verilirdi- içtikten, üstüne de salatalıkla domatesten oluşan öbeği yedikten sonra, kıpırdayamayacak kadar doymuş olurduk. Kanala inen bayıra sırtüstü uzanır, kollarımızı başımızın altında kavuşturur, güzelce gevşerdik. Güneş uzaklardaki tepelerin ardına çekildiği zaman engin, ekili tarlalara serin bir dinginlik çökerdi. Kurbağalar birbirlerine yavaşça, yoklarcasına seslenmeye başlar, önce yükselen, sonra alçalan, uzun, uyuşuk bir sesle bağrışırlardı. Sonra bütün tarla ansızın canlanır, keyifli, öfkeli vıraklamalarla dolup taşardı. Sanki yaratıklar, dünyayı insanoğlunun pençesinden geri almaya karar vermişlerdi, seslerinde zafer sözü vardı.</span></p>

  <p class="block_16"><span xml:lang="tr">Rüzgâr suyun yüzeyini karıştırdı, altın ışıklı bir serpinti yarattı. Gözlerimi kapayıp, huzurlu bir dalgınlığa gömüldüm. Bu bir tutuklunun zihninin ulaşabileceği en tatlı durumdu, ama bunu elde etmek için epeyce alıştırma yapmak gerekiyordu. Dışarda tarih, bir dönüm noktasına ulaşıncaya kadar biz tutukluların olayları denetlemek için yapabileceğimiz hiçbir şey yoktu. En iyisi zihnini her şeye kapatmaktı.</span></p>

  <p class="block_16"><span xml:lang="tr">Düşünecek neyimiz vardı ki? Dışardaki dünya, Marksizmin körü körüne uygulanan yasalarının sınırlarını çoktan aşmıştı; kitaplar bir yana atılmıştı. Marks’ın, gelişmenin bu aşamasını tıpatıp öngördüğü söyleniyordu. Her neyse, neler olup bittiğini Wang bile açıklayamıyordu; bense bambaşka bir dünyaya kapanmıştım. Wang’ın sessizliğinin boşluğu, asılsız umutlarla doldurulabilirdi, ama bu sessizlik dünyada olup bitenler konusunda en küçük bir ipucu vermiyordu. Öte yandan, Spengler’in de dediği gibi, “Cahillik bir özür olamaz.”</span></p>

  <p class="block_16"><span xml:lang="tr">Kendi kendime, düşünmeyi bırak, yalnızca bir tutuklu ol, dedim. Bunu itiraf etmekten hâlâ utansam da, iliklerime kadar bir tutuklu olmuştum -ömrümün yarısından çoğunu aynı meslekte geçirmemiş miydim?</span></p>

  <p class="block_16"><span xml:lang="tr">Kıyıda yeterince yattıktan sonra tutuklular, gerinmeye, kıpırdanmaya başlardı.</span></p>

  <p class="block_16"><span xml:lang="tr">“Hey, bu gece bir ruh, ziyaretimize gelse fena olmazdı değil mi?”</span></p>

  <p class="block_16"><span xml:lang="tr">“Elbette, yeter ki gelen bir cadı olmasın. Keşke bol makyajlı biri olsa -dudak boyası, allık filan.”</span></p>

  <p class="block_16"><span xml:lang="tr">“Boşversene, asılarak ölenlerin dili bir karış sarkıyor. İşte böyle, upuzun, kıpkırmızı -yüzünü bir yalasa, işin biter.”</span></p>

  <p class="block_16"><span xml:lang="tr">“Bir tane yetmez ki -bize onlardan bir alay lazım. Adam başına on üç tane...”</span></p>

  <p class="block_16"><span xml:lang="tr">“Liderimiz kadın istemiyor. O tam bir kitap kurdu.”</span></p>

  <p class="block_16"><span xml:lang="tr">“Ne yani, kitap kurtlarınınki kalkmıyor mu?”</span></p>

  <p class="block_16"><span xml:lang="tr">Ötekilerle birlikte gülmekten kendimi alamadım. Gözlerim kapalı olmasına karşın bana baktıklarını hissedebiliyordum -yükselmiş, aralarından ayrılmış birine bakar gibi bakıyorlardı bana. Bense kendimi onlarla özdeş hissediyordum. Çin 1958’te ‘komünistleştirildikten’ sonra, ülkenin var olan yasalarına yeni ‘kurallar’ eklendi. Bu yeni kurallar köy yaşamındaki çatlaklara hiç umulmadık ölçüde sızdı. Her çiftçi o eski Yunan söylencesinin doğruluğunu ta yüreğinde hissetti: Başlarının üstündeki yasaların bir yerinde Demokles’in kılıcı asılı duruyordu ve onlar kılıcın başlarına düşeceği günün korkusuyla yaşıyorlardı.</span></p>

  <p class="block_16"><span xml:lang="tr">Birbirlerine davalarıyla ilgili ayrıntıları aktarırken onlara kulak vermek, ormanda uğuldayan rüzgârın sesini dinlemekten farksızdı.</span></p>

  <p class="block_16"><span xml:lang="tr">“Çetin ceviz, ha? Çalmıyorsan, nasıl yaşıyorsun? Boş mideyle...”</span></p>

  <p class="block_16"><span xml:lang="tr">Yassı burunlu bir adam, üretim ekibinin kullandığı kimyasal gübreyi çalıp satmıştı. Beş yıl ceza yemiş olmasına karşın kendini şanslı sayıyordu. “Buna değerdi. Böylece yaşlı anneme ilaç alabildim. Bana beş yıl verdiler ama parayı geri almadılar.”</span></p>

  <p class="block_16"><span xml:lang="tr">“Eh, benim de şansım yaver gitti sayılır.” Bir başka tutuklunun şanssızlığı da, komünün malı olan bir ineğin ölümüne neden olmaktı: İneği aşırı beslediği söyleniyordu. “Mahkemede bana sordular: Ağır iş cezası mı çekersin, ineğin parasını mı ödersin? Oturup düşündüm. Çalışma kamplarında insanın karnı hala doyuyor. Böylece buraya geldim. Kötü sayılmaz, tek sorun burada hiç kadın olmaması. Neyse ki çok kalmadı.”</span></p>

  <p class="block_16"><span xml:lang="tr">Bazen bana sorarlardı: “Lider Cang, sen neden düştün buraya?”</span></p>

  <p class="block_16"><span xml:lang="tr">“Ben mi,” derdim, “hiçbir şeyden.”</span></p>

  <p class="block_16"><span xml:lang="tr">Dudakları anlayışlı bir sırıtmayla açılırdı. “Hiçbir şeyden” yanıtı kampta doğal bir durum olup çıktı -tıpkı fazla yiyince geğirmek ya da üşüyünce soğuk algınlığı olmak gibi. Kimse ayrıntıları sormadı. Kimsenin aklına, “Neden birini hiçbir şey yapmadığı halde ağır iş cezasına çarptırsınlar ?” diye sormak gelmedi. Kayıtsızlığın nedeni bu insanların hiç yakınmaması, yaşamı bir ırmakta sürüklenen bir yaprak gibi Yazgıya bırakmasıydı: Irkımızın uysallığını dışavuran o ‘inceldiği yerden kopsun’ yaklaşımı. Onlardan biri olarak, ben de benzeri kuşkulara kapılmıyor değildim. Her şey Yazgının denetiminde olduğuna göre, düşünmenin ne yararı olacaktı?</span></p>

  <p class="block_16"><span xml:lang="tr">Neden salt dişi ruhlardan, özellikle asılarak ölenlerden söz ettiklerini biliyordum.</span></p>

  <p class="block_16"><span xml:lang="tr">Yaşadığımız ev 1950’li yıllarda, çalışma ıslah kampının bu geniş düzlükte kurulduğu sırada yapılmıştı. Japonlar’ın stratejik savaşla ilgili, eski ders kitaplarındaki söyleme dayanarak buraya ‘bağımsız mekân’ dendi. Ana Tugaydan belli bir uzaklıkta, toprak tuğladan yapılan yapı, yıllar geçtikçe çürümüş, sonunda da terk edilmişti.</span></p>

  <p class="block_16"><span xml:lang="tr">Anlatılanlara göre, yakınlardaki köyde çok güzel bir kız yaşarmış. Ailesinin onun için ayarladığı evliliğe boyun eğmektense, kalbi kırık genç kız, evden kaçmış, şu anda barındığımız yapıya gizlenmişti. Yaşadığımız yer, kendini asmak için hiç de kötü bir seçim değildi, işte kız da burada canına kıymıştı. Tavandan sarkan eski kirişlerden birinin üzerine bir ip atmak için fazlaca zorlanmamış olmalıydı. Kapısında “Girmek Kesinlikle Yasaktır” yazan bir levha bulunan, böylesine terk edilmiş bir yere kim gelirdi? İçeri girip genç bir kızın yaşamına son vermesini kim engellerdi? On yıldır içerde olan yaşlıca tutuklular, bu olayı hâlâ inanılmayacak kadar ilginç buluyorlardı.</span></p>

  <p class="block_16"><span xml:lang="tr">“Allah kahretsin, çok da güzeldi! Ayaklarında kırmızı pabuçlar, iki uzun saç örgüsü; hepsi de pırıl pırıl parlıyor. Beyaz, bembeyaz bir surat, uzun kirpikler. Onu tutup kaldırdığımızda, bedeni, ah yumuşacıktı...”</span></p>

  <p class="block_16" xml:lang="tr">Adamlardan kimisi kızın altına ettiğini, pantolonunun ıslak olduğunu, dilininse dışarı sarktığını söylerdi. Yaşlıların çoğu bu tür konuşmaların günah olduğuna inanıyordu. Görmüş geçirmişler ise onu inatla bir ruh olarak kabul ediyorlardı.</p>

  <p class="block_16"><span xml:lang="tr">Bizlerin, yani olaydan sonra buraya gelenlerin herhangi bir saygı duygusundan yoksun olması doğaldı. Bizim tek isteğimiz onu yaşama geri döndürmek, kanlı canlı, soluyan bedenini yanımızda alıkoymaktı. “Biraz daha dayan!” Her yanı zonklayan, özlemle kıvranan bizler için o kız bir avuntu nesnesiydi. Temiz, adsız kız, aklımızdan geçenler için bağışla bizi!</span></p>

  <p class="block_16"><span xml:lang="tr">Ana Tugayda arada bir film gösterilir, Wang bize oraya gitmemizi emrederdi: Filmler bir ‘eğitim’ aracı olarak görülüyordu. Gece nöbeti için bir kişinin kampta kalması gerekirdi; bu iş için her seferinde gönüllü olurdum. Tutuklu da olsa bir lider yol yordam bilmeli, adamlarının saygısını kazanmak istiyorsa bazı özverilerde bulunmalıdır.</span></p>

  <p class="block_16"><span xml:lang="tr">Bu gecelerden biri büyülüydü. Hafif bir esinti çeltik başaklarını dalgalandırıyor, ağlıyor, konuşuyor, paylıyordu. Su bu dokunuşun altında tatlı tatlı kıpırdarken, kurbağalar vırakladı. Çamurlu penceremizin dışı zifiri karanlıktı. Yağ lambasının bir fasulye tanesinden daha büyük olmayan alevi bana eşlik ediyordu.</span></p>

  <p class="block_16"><span xml:lang="tr">Her şey sustuktan sonra ve kendi bedenimin benekli çamurdan yapılma duvara vuran gölgesinden başka hiçbir şey göremez olunca, düşünmeye başladım: “On üç. On üç!” Rakamların en uğursuzu kızı buraya getirebilirdi belki.</span></p>

  <p class="block_16"><span xml:lang="tr">Tepedeki kirişlerden birinden süzüle süzüle yere indi. Önce renkli pustan oluşan belirsiz bir buluttu, sonra çok güzel bir kıza dönüştü. Eski tutukluların dediği gibi, kalın saç örgüleri ışıl ışıl yanıyordu, parlak, ıslak gözleri, uzun kirpikleri vardı. Yağ lambasının kısık ışığı onun o bembeyaz, saydam cildini pembeleştirmişti. Sırtında hâlâ kışlık bir giysi, ayaklarındaysa kırmızı pabuçlar vardı. Küçük, kaba saba evimiz bambaşka bir yere dönüştü.</span></p>

  <p class="block_16"><span xml:lang="tr">Üstünü başını hafifçe silkeledikten sonra, utangaç utangaç yaklaştı. En az benim sesim kadar insanca bir sesle, “Acıklı, çok acıklı...” dedi.</span></p>

  <p class="block_16"><span xml:lang="tr">“Gel,” dedim, elimi uzatarak. “Yaşamın acıklıymış, benimki de öyle. Buysa bizi birleştiriyor...”</span></p>

  <p class="block_16"><span xml:lang="tr">“Ama ben, senden söz ediyordum.” Elini omzuma dayadı, yumuşak bedenini bedenime yasladı. Önümdeki açık kitaba bakarak, şöyle dedi: “Acınası olan sensin. İnsan ölünce bütün acılar sona eriyor. Her akşam seni izliyorum; ötekilerin uyumasını bekliyorsun, sonra kalkıp okuyorsun. Neden? Sağlığını mahvediyorsun.”</span></p>

  <p class="block_16"><span xml:lang="tr">Sesinde belli belirsiz bir azar seziliyordu. O ince bileği biraz daha sıktım: “Sen de pek şanslı sayılmazsın! O kadar gençken neden öldürdün kendini? Yaşamak, ölmekten her zaman yeğdir, öyle değil mi? Ah, keşke canlı olsaydın!”</span></p>

  <p class="block_16"><span xml:lang="tr">“Yaşamayı sürdüremezdim.” Hafifçe sallandı, buysa düşteymişim duygusuna kapılmama yolaçtı. “Beni zorla evlendirmeye kalkıştılar -bu duruma nasıl katlanırdım?” Daha alçak bir sesle ekledi: “Orada olsaydın, her şey farklı olurdu.”</span></p>

  <p class="block_16"><span xml:lang="tr">Onu göğsüme çektim, dizlerimin üzerine oturttum. Saçını okşadım. “Hepsi toplumun suçu,” dedim. “Cinsler arasında gerçek eşitliği hâlâ sağlayamadık, özgürce evlenme aşamasına hâlâ gelemedik. İşte bu yüzden okuyorum. İnsanlar arasındaki eşitliğin nasıl sağlanacağını öğrenmek için.”</span></p>

  <p class="block_16"><span xml:lang="tr">Dersten sıkıldı, kucağımda kıpırdandı. “Ne zaman olacak, peki? Kuşaklarca sürebilir; düşünmeye bile cesaretim yok. Eyalet Sekreterimiz de aynen böyle konuşuyor. Hoparlör bile böyle konuşuyor. Bir sürü saçmalık. Her neyse, ölü olmak fena sayılmaz. Ama beni yaşayan biri olarak kabul etseydin, senin için canlanırdım.” Başını kaldırdı, ani bir duygusallıkla ekledi: “Sen benim gerçek erkeğimsin. Hoparlörlere öykünme. Sana bir şarkı söyleyeyim mi? Bu şarkıyı öyle çok söylemek istiyordum ki. Bırak yaşamın ne kadar iyi olabileceğini dile getireyim, şarkımı sevebileceğim bir erkeğe söyleyeyim.”</span></p>

  <p class="block_16"><span xml:lang="tr">Usul usul şarkısına başladı. Sesi inceydi, kaval sesine benziyordu. Gözlerimin önünde altın zambaklardan oluşan bir tarla açıldı; insanı basmaya çağırıyorlardı: Daha önce hiç görmediğim bir zambak tarlası.</span></p>

  <p class="block_22">&nbsp;</p>

  <p class="block_23" xml:lang="tr">Islak camda bir yüz beliriyor,</p>

  <p class="block_23" xml:lang="tr">Gülümseyerek aşığına bakıyor.</p>

  <p class="block_23" xml:lang="tr">Kapının kanatlarından biri sessizce açılıyor,</p>

  <p class="block_23" xml:lang="tr">Kız aşığını içeri çağırıyor.</p>

  <p class="block_23" xml:lang="tr">Göz göze geliyorlar,</p>

  <p class="block_23" xml:lang="tr">Kirpiklerinin dansında yüreklerini açıyorlar.</p>

  <p class="block_23" xml:lang="tr">Bir çift güvercin güneye doğru uçuyor.</p>

  <p class="block_23" xml:lang="tr">Yaşamımı seninkine ekliyorum, seninle uyuyorum.</p>

  <p class="block_22">&nbsp;</p>

  <p class="block_16" xml:lang="tr">Sonra adamlar dönmeye başladı.</p>

  <p class="block_16"><span xml:lang="tr">Uzaktan uzağa seslerini duyabiliyordum. Bir an sonra, şarkıdan geriye yalnızca yumuşacık bir pus kaldı, kızın bedeninden ise ılık bir nefes. Yoldaşlarım kapıdan içeri doluştu, kucak dolusu salatalıkla domatesi getirip kızın oturduğu yere bıraktılar.</span></p>

  <p class="block_16"><span xml:lang="tr">“Bir hırsız asla boşa çalışmaz,” dedi tutuklulardan biri. “Hadi, ye! Şu salatalığı görüyor musun? Bu kadar tazesini bulmak zordur.” Salatalıktan da kirli görünen avucuyla salatalığı ovaladı, yeterince temizlendiğine inanmış olmalı ki, bana uzattı. Ona hırsız denmesine aldırmıyordu. Çalmamanın doğal olmadığı ve her köylünün çaldığı bir zamanda, hırsızlık utanılacak bir şey değildi.</span></p>

  <p class="block_16"><span xml:lang="tr">Adamlar pamuklu döşeklerini, yorganlarını tuğla kang’ların</span><sup class="calibre4" xml:lang="tr"><sup class="noteref" id="back_note_6"><a class="calibre5" href="../Text/index_split_023.html#note_6" title="6">6</a></sup></sup> <span xml:lang="tr">üzerine sermeye koyuldular. Odayı bir anda bir ter kokusu kapladı. Herkes yatağına yerleştikten sonra filmden söz etmeye başladılar.</span></p>

  <p class="block_16"><span xml:lang="tr">“Şu sinemadaki adam var ya, kızla işi pişirdiğine bire on bahse girerim. Aynı Tümende olup da, yatıp kalkmadıklarına asla inanmam.”</span></p>

  <p class="block_16"><span xml:lang="tr">“Güneyliler işte böyle oynaşıp dururlar, oralar çok sıcak...”</span></p>

  <p class="block_16"><span xml:lang="tr">“Güneyde kadınlarla erkeklerin tuvaletlerini ayırmadıklarını duydum.”</span></p>

  <p class="block_16"><span xml:lang="tr">“Japonya’da kadın erkek birlikte yıkanıyorlarmış.”</span></p>

  <p class="block_16"><span xml:lang="tr">“Japonya’da tamam, ama ya Çin’de! Şanghay’da bir gün dolaşıyordum, hava çok sıcaktı, bir takım erkeklerle kadınların suyla dolu bir havuza dalıp çıktıklarını gördüm.”</span></p>

  <p class="block_16"><span xml:lang="tr">“Giysileri olmadan mı?”</span></p>

  <p class="block_16"><span xml:lang="tr">“Giysi mi? Ne biçim soru bu? Giysileri olsaydı suya nasıl batıp çıkarlardı? Hepsi de çırılçıplaktı!”</span></p>

  <p class="block_16"><span xml:lang="tr">“Ah, öyleyse...”</span></p>

  <p class="block_16"><span xml:lang="tr">Ama ben kollarımı genç kızıma dolamış, uyku diyarına adım atmıştım. Yatakta, bedenimin hemen yanına küçük bir çukur açtım, kızın yumuşak ama bomboş bedeni orada uyudu.</span></p>

  <p class="block_16"><span xml:lang="tr">Bir keresinde, nasıl olduysa ağır hizmet ekibi</span> <i class="calibre2" xml:lang="tr">Ekimde Lenin</i> <span xml:lang="tr">adlı filmi ele geçirdi. Filmi izledikten sonra, adamların en çok Vassili’nin vedalaşırken karısını öptüğü sahneden etkilendiği anlaşıldı: “Buna ne dersiniz! Filmdeki şu yaşlı kaplanların yiyişmesine?”</span></p>

  <p class="block_16"><span xml:lang="tr">“Sen de olsan öyle bir yüzü sımsıkı tutar çiğnersin!”</span></p>

  <p class="block_16"><span xml:lang="tr">“Sen daha önce karını çiğnedin sanırım. Ha ha! Çiğnedin mi, ha? Anlat, hadi anlat! ‘Anlatırsan sevecenleşiriz, direnirsen sertleşiriz.’ ”</span></p>

  <p class="block_16"><span xml:lang="tr">Kolayca söyleyiverdiklerine bakılırsa tutuklular sorgulama sırasında kullanılan terimleri hala unutmamışlardı.</span></p>

  <p class="block_16"><span xml:lang="tr">“Ne, o kirli yüzü çiğnemek mi? Veda ederken atımın sırtına atladığım gibi doğruca ırmağın batısına sürdüm...”</span></p>

  <p class="block_16"><span xml:lang="tr">‘Kirli bir yüzü’ öpmüyorlardı, ama tepeden tırnağa ellenmiş bir beden kirli sayılmıyordu. Aşk, kültürün dışavurumudur. Kültürün olmadığı bir yer, kültürden yoksun biri, aşkın olanca inceliğinden de yoksundur. Geriye yalnızca o ilkel, bedensel zevk kalır.</span></p>

  <p class="block_22">&nbsp;</p>

  <p class="block_23" xml:lang="tr">Kapıdan gir ve lambayı söndür,</p>

  <p class="block_23" xml:lang="tr">Gelip yeşim sapıma yapış.</p>

  <p class="block_22">&nbsp;</p>

  <p class="block_16"><span xml:lang="tr">Lambanın alevi üflenmiş, genç bir kızın kendini astığı oda karanlığa gömülmüştü. Tutuklular birer birer uykuya dalarken, horlayanlar horlamaya, dişlerini gıcırdatanlar dişlerini gıcırdatmaya başladılar. İneğini çatlayıncaya kadar besleyen adam, bir şarkının birkaç dizesini okudu, dudaklarını şapırdatarak şarkıyı bitirdi ve düşler ülkesine tatlılıkla kaydı. Bu odada görülen bütün düşler, bütün bu erkeklerin düşleri kadınlarla ilgiliydi. Kadınlar sürtünmeden oluşan elektrikten sıçrayan kıvılcımlar gibi bu yalnız erkeklerin beyinlerinde parıldıyordu.</span></p>

  <p class="block_16"><span xml:lang="tr">Peki ya ben? Ben, neyin ahlakdışı ve arık seçik olduğunu, neyin olmadığını söyleyemezdim. Bedenimdeki, otuz yaşındaki güçlü bir erkeğin etindeki arzu iblisinin çok güçlü olduğunu biliyordum. Budist özdeyişlerinde sorulur: “Şeytan neye denir?” Yanıt şöyle: “Zekâyı ve kavrama yetisini çekip alana, doğru yoldan çıkarana, erdeme ve iyiliğe zarar verene.” Dişi şeytan, bir erkeğin beynini yok edebilir, içgüdülerini, ahlakını, bilgisini, zekâsını çekip alabilirdi. Hepsini silip süpürebilir, geriye yalnızca alçaklık kalırdı.</span></p>

  <p class="block_16"><span xml:lang="tr">Ne fark eder ki, diye düşündüm, işte buradayım, ağır iş cezamı çekiyorum! On yıl önce beni ‘sınıfsal düşman’ ilan etmişlerdi, şimdiyse üçüncü kez girdiğim çalışma ıslah kampındaydım. Bütün bunlara neden olanlarsa yakamı bir türlü bırakmayanlardı, dişi şeytanlar değil. Budizm ‘yaşamla ölümün ölümsüz başarılarından’ söz eder. Oysa bana bir tek şans bile tanınmamış gibiydi. Ahlak doğruluğu fazlaca işime yaramamış gibi görünüyordu.</span></p>

  <p class="block_16"><span xml:lang="tr">Biz tutuklular çıplak yatardık. Bunun nedenlerinden biri, giysilerimizi korumaktı -siyah bir üniformanın dışında bütün giysiler ya dışardan aileniz tarafından yollanır, ya da satın alınırdı. Öteki nedense bitlerdi. Örtünün altında, nasırlı ellerim kaslı bir göğsü kaşıdı. Kaşınmak, her an kükremeye hazır, yabani bir hayvanı okşamaktan farksızdı. ‘Aşk’ içimde çok uzun zaman önce söndürülmüş bir duyguydu -daha önce hissettiğim şeyler de, tanıdığım kişiler de yoktu artık.</span></p>

  <p class="block_22">&nbsp;</p>

  <p class="block_25" xml:lang="tr">***</p>

  <p class="block_22">&nbsp;</p>

  <p class="block_16"><span xml:lang="tr">Onu, yaşamını benimle sürdürmeye zorlayamadım, çünkü onu seviyordum. Onu sevdiğim için ona fazla yaklaşamazdım. Onu istemek ikiyüzlülüktü; onun yaşamına bir borç yüklemekten başka bir şey değildi. Gitmesine izin vermek, ona özgürlüğünü vermekti. Üstelik, yüreği bir kez yumuşayan kişinin bir daha acımasız gerçeklikle yüzleşecek kadar güçlü olamadığını biliyordum. Çok şey görmüştüm. Gerçekliğin, erkekleri yerden yere vurup yok ettiğini görmüştüm. Onlar, yumuşak olanlardı. Onlar neyin ‘doğru’ olduğu konusunda kafa yormuş ve âşık olmuşlardı.</span></p>

  <p class="block_22">&nbsp;</p>

  <p class="block_25" xml:lang="tr">***</p>

  <p class="block_22">&nbsp;</p>

  <p class="block_16"><span xml:lang="tr">Saf aşk, ilk aşkın korku ve ürpertileri, koku, duygusallık, aldanmalar; şimdi neredeydi bunlar? Hapishane giysileri onları kovmuştu. Sıraya girmek, bir numara haykırmak, sayılmak, uygun adım tarlaya gitmek tarafından yok edilmişlerdi. Bu zorlu savaşım onları bir üfleyişte söndürmüştü.</span></p>

  <p class="block_16"><span xml:lang="tr">Geriye yalnızca bir hayvanın fiziksel gereksinimleri kalmıştı. Beni korkutan şey, çevremizde sevecek kadın bulunmaması değil, denemem gerektiğinde içimde en küçük bir sevgiye rastlayamamaktı. Duygularım da cildim kadar sertleşmişti. Bir kartalın o dik bakışlarında ne kadar sevecenlik varsa, benim gözlerimde de o kadar vardı. Cinsellik ne de olsa doğuştan gelen bir yetenektir: Aşk ortadan kalkınca, fizikselliğe geri döneriz.</span></p>

  <p class="block_16"><span xml:lang="tr">Göğsümü kaşırken, elim sert bir şeye değdi; kaburgalarımın üstünde ve beynimde bir ağrı vardı. Hayvanın sinsi soluklarını duydum; yakıcı, gizli bir akım gibi damarlarımdan, arterlerimden geçtiğini duyumsadım. Bu benim özüm değildi; içimde başka bir canlı vardı, onun dışarı fırlama olasılığı ise ürkütücüydü. Beni parçaladıktan sonra kanlı dudaklarını yalayarak gördüğü ilk kadının üzerine saldırabilirdi.</span></p>

  <p class="block_16"><span xml:lang="tr">Sonunda uyudum. Düşlerimde kadınlar vardı, hayır kadınlar değil, Kadın: Puslu, kavranamayan bir şey. Kulübede, çevremde uyuyan çiftçilere imrendim, çünkü bu yörede erken evlenmek gelenekti. Bu yıl otuz bir yaşına basacaktım, ama bugüne kadar gerçek bir kadını hiç tanımamıştım. Oysa ötekiler: feleğin çemberinden geçmişti. Düşlerinde karşı cinsi tanıma işlemini enine boyuna irdeleyebilirlerdi. Mahpusluk zincirlerinden kurtulur kurtulmaz düşlere sığınıp en uç zevklere ulaşabilirlerdi. Bense yalnızca soyut birşeyler biliyordum. Yumuşak bir gövdenin biçimden yoksun, dalgalı çizgilerini, Picasso’nun geç dönemine özgü, bir duman bulutunun içinde kararsızca devinen renkleri görüyordum. İşte, dedim kendi kendimi inandırmaya çalışarak, işte Kadın bu!</span></p>

  <p class="block_16"><span xml:lang="tr">Bazen çok daha tanıdık bir biçim alıyordu. Bana zevk veren başka şeylere karışıyor, onların içinde eriyordu. O sevecenlikti, incelikti, sigaramın dumanının güzelim kıvrımıydı. Buharda pişmiş ekmeğimin tadı, esnekliğiydi. Kitabımın bir ten kadar beyaz olan, hışırdayan kâğıdıydı. Kullanılmaktan aşınan bir sapa benzeyen yüreğimin kayganlığıydı. İşte bütün bunların simgelediği Kadın, aklıma gelince, cehenneme adım attım. Karanlıkta ben de bedensel bir zevk buldum.</span></p>

  <p class="block_24"><span xml:lang="tr"><br class="calibre6" />
  3</span></p>

  <p class="block_22">&nbsp;</p>

  <p class="block_16"><span xml:lang="tr">Çeltik tarlalarındaki en yorucu günler, fidelerin ekilmesiyle suyun yüzeyinde belirmeye başlamaları arasında geçen süreydi. Bu kırk günün bir de adı vardı: ‘Fideleri Koruma Dönemi’.</span></p>

  <p class="block_16"><span xml:lang="tr">Bu dönem sona erince, on üç kişilik ekibimizin sırt üstü yatıp dinlenmesine izin veriliyordu. Kişi başına yaklaşık yüz dönümden, bin iki yüz elli dönümlük tarla, bir uçtan bir uca bir boy gövermiş fidelerle dolunca, dümdüz, yemyeşil bir yaprağa benzerdi. İşte o zaman bizi Ana Tugaya yardıma çağırırlardı. Ancak ekip biçmenin ne kadar yorucu bir iş olduğunu çok iyi bilen Takım Lideri Wang, kırk gün kırk gecelik yoğun bir çalışmanın ardından bir dinlenceyi hak ettiğimize inanırdı.</span></p>

  <p class="block_16"><span xml:lang="tr">Wang’ın insafa gelmesinin bir başka nedeni de, o sıralarda çalışma kamplarının sürekli yeni suçlularla dolup taşımasıydı. Yüce Kültür Devrimi ‘suçlu’ sayısını arttırmada bir dünya rekoru kırmak üzereydi. Yetkililerin sabahtan akşama kadar yaptıkları tek iş, akın akın gelen yeni tutukluları yerleştirmekti. Bizim gibi eskileri, yeniden işe koşmak için uğraşmaları gereksizdi.</span></p>

  <p class="block_16"><span xml:lang="tr">Karnımızı doyurmuş, köye dönüyorduk; yassı burunlu adam sebze bahçesinde bir gardiyanın getirdiği yeni bir tutukluyla karşılaştığını söyledi. Adamın anlattığına bakılırsa, Dışarda bütün duvarlar baştan aşağıya mahkeme kararlarıyla kaplıymış. İçeriye erken girmemiz büyük bir şanstı -aksi halde biz de şimdi tutuklanmış, sokaklarda teşhir ediliyor olacaktık. Erken gelen erken gider, diye düşünüyorduk: Hepimiz de çok sevinmiştik, şu andaki konumumuzu, yani tutukluluğumuzu talih perisinin bir lütfu olarak görüyorduk.</span></p>

  <p class="block_16"><span xml:lang="tr">Fideler boy atınca, bütün yayla, iç açıcı bir yeşile keserdi. Her şey yeşerirdi: Yeşil dağlar, yeşil su, yeşil tarlalar. Hava bile taptaze bir yeşille, doğanın sıvılarıyla ağırlaşmış gibi görünürdü. Yabanleylekleri gümüşsü kanatlarını yeşilin üstüne gerer, ne dikenli tellere, ne de onların altındaki “Girmek Kesinlikle Yasaktır” levhasına aldırırlardı. Yere konar, uzun bacaklarıyla tarlada salına salına dolaşır, suskun, ciddi yüzleriyle Takım Lideri Wang’ı çağrıştırırlardı. Yabanördekleri sulama kanallarının kıyısındaki taze kamışların arasına yuva kurardı. Küçücük evlerini güçbela tamamlamaya çalışırken, güneş onların rengarenk kuyruklarını yalar, ördek çığlıkları engin çeltik tarlalarının üstünde donuk donuk titreşirdi. Deli bir rüzgâr topraktan sessizce beslenen filizlerin hemen üstünden yuvarlanarak geçerdi. Doğa zengin ve doyurucuydu, kendi kendine yetiyordu. İsteyen, daha fazlasının özlemini çeken tek canlı, insandı.</span></p>

  <p class="block_16"><span xml:lang="tr">Takını Lideri Wang sık sık tarlalara gelir, ellerini arkada kavuşturup az uzakta tek başına ağır ağır dolaşıldı Ekinlerin kıyısında bir aşağı bir yukarı gezinir, emeğimizin meyvesini denetlerdi. Asker yeşili ceketini bir omzuna atar, suyun yüzeyindeki pirinç başaklarını yaylı hır oyuncakla oynar gibi sıkardı. Fideler bir kez boy atınca, Wang’ın peşisıra kaygıyla dolanmaktan vazgeçerdik. Kendimizle ilgilenmeye başlardık; herkes kendi haline bırakılırdı; balık tutar, yabanördeklerine tuzak kurar ya da üniformalarımızı güneşe serip söğütlerin gölgesine uzanırdık.</span></p>

  <p class="block_16"><span xml:lang="tr">Bu dinlence, Wang’ın tarlayı dikkatle yokladıktan sonra yanıma gelip haykırdığı güne kadar sürdü: “Gözünü aç! Söyle şu fahişelere de çevreyi temizlesinler. Hendeklerin ağızlarını süpürsünler, kanallara baksınlar - daralan kısımlar genişletilmeli. Büyük Ekip yabanotlarını yolmaya gelecek. Bir-iki güne kadar burada olurlar.” Bunun üzerine işe koyulduk.</span></p>

  <p class="block_16"><span xml:lang="tr">Üçüncü günün sabahı, tam kahvaltımızı bitirmiştik ki su savaklarını açmaya gönderdiğimiz adamın koşarak geldiğini gördük. Bir yandan da bağırıyordu: “Ana Tugay geldi!”</span></p>

  <p class="block_16"><span xml:lang="tr">Herkes heyecanlanmıştı, ben de öyle. Ana Tugayda ne bir akrabam ne de bir arkadaşım olmasına karsın bu siyah giysili grup yine de ilgi çekiciydi. Bu görevden önce günlerimi, gecelerimi onlarla paylaşmıştım. Kampın kuralları bizi aynı kalıba dökmüştü. Ortak, gündelik alışkanlıklar edinmiş, ortak gündelik yasalara uymuştuk. Sistem biz</span><sup class="calibre4" xml:lang="tr">;</sup> <span xml:lang="tr">öylesine biçimlendirmişti ki, onun dilini bir tek biz anlayabiliyorduk. Gelişlerinden etkilenmiş, işi gücü bırakmıştım, ötekilerle birlikte dışarıya koştum.</span></p>

  <p class="block_16" xml:lang="tr">Görüşmeyeli çok oldu, eski dostlar!</p>

  <p class="block_16"><span xml:lang="tr">Sabahın ilk pusu hala dağılmamıştı. Güneşin değdiği tek yer, söğütlerle kavakların uçlarıydı; karanlık, ağaçların altında oyalanmayı sürdürüyordu. Kanala, kuzeye bakan yüksekçe tepede durup bakınca, zar zor seçilen, gri ve gölgeli bir çizginin bize doğru devindiğini gördük. Adamlar yaklaştıkça gri çizgi siyaha dönüştü, yüzler belirginleşti. Asık, ciddi, yakışıklı, kötü niyetli, açık, yenik yüzler. Rap rap adımlarla kanalın kıyısını izliyorlardı.</span></p>

  <p class="block_16"><span xml:lang="tr">Birbirine hiç benzemeyen bu yüzleri bir araya hangi kara büyü getirmişti? Onları yerlerinden alıp bu grubun içine sürükleyen güç, nasıl bir güçtü? Onları dehşet verici bir biçimde yeni bir kimlikle tek tek damgalayan da aynı güç değil miydi? Çalışma kamplarının çizgileri bir mühür gibi her yüze vurulmuştu. Hastalıklı göründükleri söylenemezdi, çünkü işin yoğun olduğu mevsim bizi iyi beslerlerdi. Yine de, üstlerinden başlarından bir perişanlık akıyordu. Burunlardan dudaklara ‘yılan kıvrımları’ uzanıyordu -deliklerine girerken kıvrılan yılanlardan gelen bir deyim. Bu acılı çizgilere sıradan vatandaşlarda rastlanmazdı; onlar bir mahkûmun son konumunu belirlediği gibi, sakatlanmış bir zihnin de gözle görülür kanıtlarıydı.</span></p>

  <p class="block_16"><span xml:lang="tr">Tepede durmuş, herhangi bir küçümseme ya da alaycılık hissetmeksizin, öylece bakıyorduk. Adamların oluşturduğu çizginin geçişini hüzünle, sessizce izledik. Zulümü yalnızca o çizginin dışındayken görebiliyorduk. Köylüler de bir kenara toplanmış, seyrediyorlardı ama onların duyguları farklıydı: Onlar bir başka dünyayı görüyorlardı. O sabah bizim gördüğümüz şeyse, kendimizdi.</span></p>

  <p class="block_16"><span xml:lang="tr">Bakarken, önümüzden geçmekte olan bu kara giysili kalabalığın alışılmadık işlevi kafamıza dank etti. Bu çizgi seni bir kez yuttu mu, ‘sen’ yok oluyordun.</span></p>

  <p class="block_16"><span xml:lang="tr">İnsanın kendi yüzünü açıkça görebilmesi için aynadan biraz uzaklaşması gerekir.</span></p>

  <p class="block_16"><span xml:lang="tr">“Uygun adım, marş!”</span></p>

  <p class="block_16"><span xml:lang="tr">Aramızdan biri aşağıya yanan bir sigara fırlattı. Nöbetçiler dik dik baktılar ama bir şey demediler. Kanalın hemen yanında yürüyen bir tutuklu sigarayı çabucak kaptı, hırsla birkaç nefes çektikten sonra bir değnek gibi tutarak yanındaki adama geçirdi. Bütün tutuklulara azıcık da olsa harçlık veriliyordu, ama biz ‘‘özgür mahkûmlar’ için sigara satın almak daha kolaydı.</span></p>

  <p class="block_16"><span xml:lang="tr">Bu başarıdan yüreklenerek, henüz yemediğimiz ne varsa aşağıya atmaya başladık; bir salatalık, sonra da bir domates. Atanlar da tutanlar da Amerikan futbolu oynayan bir takım gibi ansızın neşelenmişti. Bir kahkaha dalgası usul usul silinen sabah pusunu yarıp bize ulaştı.</span></p>

  <p class="block_16"><span xml:lang="tr">Ağır iş cezasına çarptırılmış bir ekibin sabahtan akşama kadar kara kara düşündüğünü sanmayın. Öyle olsaydı, o bıktırıcı ceza süresini sağ salim doldurmayı başaramazdık. Her zaman sevinecek bir şey bulduk. Sıranın bozulduğunu gören nöbetçiler haykırdılar:</span></p>

  <p class="block_16"><span xml:lang="tr">“İlerleyin! Hızlanın!” Ama yalnızca bağırmakla yetindiler -gülen adamları tüfekle dürtüklemek, dövmek kolay değildi. Belki bu adamların suç işlediğine nöbetçilerin de aklı yatmamıştı.</span></p>

  <p class="block_16"><span xml:lang="tr">Önümüzden geçerlerken, düşündüm: ‘Tıpkı askerlik arkadaşları gibi.’ Peki ama, bu acınası Tümenin düşmanı kimdi? Çok uzun zaman önce ‘sınıfsal düşman’ olarak yargılanmış olmamıza karşın, içimizden birinin bu soruyu yanıtlayabileceğinden kuşkuluydum.</span></p>

  <p class="block_16"><span xml:lang="tr">Erkeklerin oluşturduğu sıra geçip gitti. Kaldırdıkları toz, kanalın üzerine yavaş yavaş indi. Uzakta, sıranın başında olanlar ayakkabılarını çıkarmaya başlamışlardı bile. Wang’ın gözetiminde çeltik tarlalarında çalışmaya hazırlanıyorlardı. Bizim ‘salatalık fırlatan’ adamların yüzlerindeki hınzır sırıtış hâlâ silinmemişti. Göz yaşlarının kahkahaya dönüşmesi -tanrım bu bizim zayıflığımız mıydı, yoksa dayanıklılığımız mı? Birden adamlardan biri bir kez daha kuzeyi göstererek sevinçle haykırdı: “Yeni gelenler var!”</span></p>

  <p class="block_16"><span xml:lang="tr">İneği çatlatan adam boynunu uzatıp derin, uzun bir bakış fırlattı, sonra kurnaz kurnaz gülerek şöyle dedi: “Bunlar kadın!”</span></p>

  <p class="block_16" xml:lang="tr">Evet, gelenler kadındı.</p>

  <p class="block_16"><span xml:lang="tr">Bu kadar uzaktan anlamak güçtü elbette. Adam onları görmekten çok, kokularını almış olmalıydı. Kadınların üniformaları da siyah, saçları kısaydı. Kampa ilk gönderildiğim zaman, kadınla erkeği ayırdetmek hâlâ olasıydı. O sıralarda kadın tutukluların saçlarını örmelerine izin verilirdi. 1966’dan sonra, ‘Dört Eskiyi Yoketme Eyleminin’ rüzgârları ortalığı kasıp kavururken, bir gecede kampımızdaki bütün kafalar kazındı.</span></p>

  <p class="block_16"><span xml:lang="tr">Yaşlı bir ‘özgür mahkûmu’ anımsıyorum; sebze tarlasında çalışan ve altmış yaşlarında olan bu kadın son derece dindardı. O gece onun iyice seyrelmiş topuzunu da kestiler. Yedi yıllık ağır iş cezasına gık dememiş, hatta bu iyilikleri için hükümete teşekkür bile etmişti. “Dışarı çıkınca, yaşlı Buda Mao Zedong’a tütsü yakacağım!” deyip dururdu. Ama saçı kesilirken, yaşlı kadın avaz avaz bağırdı: “Günah! Günah! Devrim başıma yıkıldı!” Sonra kimsenin anlayamadığı, tuhaf bir ilahi söylemeye başladı. Bir ay sonra da öldü.</span></p>

  <p class="block_16"><span xml:lang="tr">Onu gömme işini aramızdan seçtikleri dört kişiye verdiler. Takım Lideri Wang’ın ciddi suratının peşinden Küçük Tugaya girdik. Titreşip duran bir takım kadın tutuklular bizi izliyordu; dindar, yaşlı kadını kaldırdık ama onu düzgünce tutmayı becerememiştik. Yüzüne kapatılmış olan kâğıt parçası uçtu, çamura düştü; dümdüz karşıya bakan, bir çift kurumuş kalmış göz göründü. Kadının gözlerini parmaklarımla kapamayı denedim ama o kuru, yaşlı bedendeki gözkapakları hâlâ esnekti. Gözler kabuğuna çekilen bir yılanın yumuşak bedeni gibi açıldı -sonra, dayanamayıp dokunduğum için beni paylarcasına daha da açıldılar. Bir ölünün, özellikle böylesine mutsuz bir biçimde ölen birinin yanında dikilip dururken, çevremdeki kadınlara dikkat etmem güçtü. Bu görüntüye milyonda bir rastlanırdı, yine de yan gözle bile bakmadım. Öte yandan, ölünün gözleri ardına kadar açılınca topluluktan yükselen çığlıklarla mırıltıları, bir de o madensi tıngırtıyı çok iyi anımsıyorum; kadının biri korkudan elindeki tencereyi düşürmüş olmalıydı.</span></p>

  <p class="block_16"><span xml:lang="tr">Cesedi ‘gevrek deriye’ yerleştirdik; o günlerde beyaz kavak ağacından yapılma tabutlara böyle derdik. Bu yaşlı kadın yine de şanslı sayılırdı. 1960’da ölen biri için ne ‘gevrek deri’ vardı, ne de doğru dürüst bir gömülme - ceset bir kang’ın üzerine yatırılır, hasır bir örtüye sarıverilirdi. Bir keresinde, bu örtülerden birine sarılmama ramak kaldı.</span></p>

  <p class="block_16"><span xml:lang="tr">Erkek tutuklularla kadın tutuklular birbirlerinden kesinlikle ayrılmıştı. Bu ayrılış öyle bir noktaya varmıştı ki, kadınların varlığını neredeyse unutmuştuk. Yine de çiftlik aynı çiftlik, geçtiğimiz yolsa tekti. İşin aslı, kadınlar hemen yanımızdaydı. Genç mahkûmlar, bir av köpeği kadar güçlü olan koku alma duyularıyla kadınların o gün nerede çalıştığını, hangi yoldan geçtiğini, hatta ne iş yaptığını bile anlayabiliyorlardı. Yola düşmüş bir saç lastiği bu gençlerin düş gücünü tutuşturmaya yetiyordu. Bilezik niyetine kullanılan ve kadınsılığı simgeleyen saç lastikleri küçük hazinelere dönüşmüştü.</span></p>

  <p class="block_16"><span xml:lang="tr">Küçük Tugayın minik ayak izlerine, bir çocuğun çamurda bıraktığı izlere benzeyen o daracık izlere uzun uzun baktık. Yere attıkları fasulye kabuklarını bile zevkle seyrettik. Bütün bunlar, göz alıcı bir bahçedeki küçük gezinti yolları, iki cinsin buluştuğu noktaya uzanan patikalardı şimdi. Bunun yalnızca düşünsel bir buluşma olduğunu söylemeye bile gerek yok elbette. Her iki taraf da ‘özgür mahkûm’ olmadığı sürece herhangi bir buluşmanın gerçekleşmesi söz konusu bile değildi.</span></p>

  <p class="block_16"><span xml:lang="tr">Akşam yoklamasından sonra, sırtlarımızı küçük yuvamızdaki ocakta ısıtırken, yıllanmış tutuklular, öyküleriyle yeni gelenleri eğlendirirdi: Siyah hapishane üniformalarının altında yenen herzelerle ilgili, duygusal öyküler. Bu eski tutuklular, Alayın yük beygirleriydi. Çiftliğin tarihinin kulaktan kulağa aktarılmasını sağlıyorlardı; taşınması gereken ağır bir yük gibi.</span></p>

  <p class="block_16"><span xml:lang="tr">Onları dinlerken, kadınların yaşamının erkeklerin yaşamından çok daha zor olduğunu düşünürdük. Onların sevecen ruhları daha büyük bir yalnızlık çekiyordu, hapishane yaşamı onlar için çok daha çetindi. Onlar hep avutulmak, desteklenmek ve korunmak isterlerdi. Kimisi demir parmaklıkların arasından nöbetçilerle bile kırıştırırdı. “Çavuş, küçük faren susamadı mı? Biraz tatlı su içmek ister misin?” Bu kadınlara bir fırsat tanınsaydı (anlatıcı hemen, gerçi insan şansını kendisi yaratır, diye eklerdi, şansın gökten yağmadığını herkes bilir) kimse onları durduramazdı. İlk fırsatta kendilerini bir erkeğin kollarına atarlardı.</span></p>

  <p class="block_16" xml:lang="tr">İşte şu anda önümüzden geçenler, böylesi kadınlardı.</p>

  <p class="block_16"><span xml:lang="tr">Sabah pusu dağılmıştı. Güneşin turuncu ışınları kanalın kıyısına, sayısız ayak izinin karmaşık desenler yarattığı tozlu toprağa vuruyordu. Bir günü bir gününü tutmayan bir patikaydı bu; acılarla beneklenmişti. Puslu başlayan bir gün rüzgârsız geçecek demekti. Söğütler gevşek gevşek sarkıyordu. Kadınları kanalın kamışlıklarında karşılamak için hep birlikte fırladık; öte yandan, somurtkan ve kibirli görünüşümüze bakan, onları görmezden geldiğimizi, küçümsediğimizi sanabilirdi. Kadınlar hafif adımlarla önümüzden geçtiler; kışkırtıcı devinimlerle dikkatimizi çekmeye çalışıyorlardı sanki. Evet, bu tutuklu kadınların hâlâ sekercesine yürüdüğü söylenebilirdi, bazısı cilveliydi bile: Uçsuz bucaksız tarlalarda çalışmaya gönderilen kadınların hepsi gençti.</span></p>

  <p class="block_16"><span xml:lang="tr">Peki o yürüyüşü fark etmeseydik, onları mağrur kamışlar gibi dimdik dururken görseydik, kadın olduklarına yine de inanır mıydık? Tolstoy’un ‘Diriliş’ romanından, Maslowa’nın Sibirya’ya gitmek üzere Vladimir Yoluna koyuluşunu anımsıyorum: Rengi beyaz mıydı, yoksa gri mi bilmiyorum ama giydiği şey kesinlikle bir etekti. Başına bir eşarp bağlamıştı. Ama burada, Çin’de kadın mahkûmlar erkek giysisi giyiyordu. Kumaştan yapılma bir çuvala benzeyen, bol bir üstlük ve kadına özgü her şeyi inatla örten bir pantolon. Cinsiyetten soyutlanan bu kadınlar bizden daha çok aşağılanmışlardı. ‘Kadın’ sözcüğü sırf alışkanlıktan kullanılıyordu. Belleri yoktu, göğüsleri yoktu, kalçaları yoktu; önümüzden geçen tek şey, esmer, kızıl yüzlerdi. Evet, erkeklerdeki ‘yılan kıvrımları’ onlarda yoktu ama dişi hayvanlara özgü bir kabalıkları vardı. Kadınların çoğu henüz olgunlaşmamış ayçekirdeği çiğniyordu. Kimisi ölü balık gözleriyle bize yan bakışlar fırlatıyordu. Ayartmak için tek silahları buymuş gibi, neredeyse tertemiz görünüyorlardı. Dudaklarının arasındaki ayçekirdekleri beyaz bir tükürük topağına benziyordu.</span></p>

  <p class="block_16"><span xml:lang="tr">Midem ansızın bulandı, asitli bir sıvının boğazıma dek yükseldiğini hissettim. Gözlerimi başka yöne çevirdim, daha fazla bakamayacaktım. Yaşamla ilgili umudumu yok edebilirlerdi. Tadını doyasıya çıkardığım kadınsılığın, sevdiğim kadınların bu hale geldiğini düşünmek. Daha önce sevdiğim kadınların da tutuklandığını ve sonlarının buraya vardığını düşlemek: Dışarda özlemini hala çekmeye değen ne kalmıştı?</span></p>

  <p class="block_16" xml:lang="tr">Kanala sırtımı döndüm ve öksürmeye başladım.</p>

  <p class="block_16" xml:lang="tr">Aman Tanrım! Anneciğim!</p>

  <p class="block_16"><span xml:lang="tr">Birden aklıma bir şey gelmişti: Örtünmek için bir yaprağa ya da bir hayvan derisine ilk sarınan ilkel hayvan kesinlikle bir dişiydi.</span></p>

  <p class="block_24"><i class="calibre2" xml:lang="tr"><br class="calibre6" /></i><i class="calibre2" xml:lang="tr">4</i></p>

  <p class="block_22">&nbsp;</p>

  <p class="block_16"><span xml:lang="tr">Yaz olanca sıcaklığıyla engin çeltik tarlalarını kapladı, Ningşa’nın yakıcı güneşi gökyüzündeki bütün bulutları kavurdu. Geniş, genleşen günlerdi; böyle günlerde bütün akdarılar, kamışlar, otlar masmavi göğe dokunmak için yukarıya uzanırdı. Çalıştığımız yerle dağların arası yeşil bir halıydı, bu zümrüt yeşili örtü, insanın gözlerini acıtıyordu.</span></p>

  <p class="block_16"><span xml:lang="tr">Her şeye egemen olan yeşilin altında bir kuş tüyü tabakası kadar yumuşak ve hafif olan, genç pirinç fidanlarımız gizliydi. Ağrıyan sırtlarımızla, yorgun gözlerimizle onları bulmaya çalışıyorduk! Arazi yabankazlarının, ördeklerin yuvasıydı. Toprak, karman çorman bitki örtüsüyle birlikte sayısız böceği de besliyordu. Tutuklular 1950’lerden beri burada çalışıyor, yıllardır bataklığı kurutmaya uğraşıyorlardı. Bütün çabalarına karşın çamur bir türlü doğru dürüst kurutulamıyor, alkalinli toprakta akdarıyla pirinç dışında hiçbir şey yetişmiyordu. Tutuklular yabanotlarını yıllarca yoldular, ama tek tek tutup kökünden sökemedikleri için, toprak gübreyle beslendikçe yabanotları da iyice serpiliyorlardı. Biz pirinç için çabaladıkça yabanotları da iyice azıyordu. Bir kısmını koparmak elimizdeydi, ama hepsini kökünden sökmek olanaksızdı.</span></p>

  <p class="block_16" xml:lang="tr">Yine de eller boş durmuyordu. Kamplarda hiçbir şey yoksa bile, bolca el vardı.</p>

  <p class="block_16"><span xml:lang="tr">Buraya gel, çek! Fideleri kurtar! Bazen, birbirine geçmiş bitkilerle otları yolduktan sonra karşımızda pirinç yerine bula bula çamurlu bir toprak parçası bulduğumuz oluyordu.</span></p>

  <p class="block_16"><span xml:lang="tr">Şu uzun sapları kazıp çıkarın! Yabanotlarını kökünden sökün! Wang başında hasır şapkası, kıyıda bir aşağı bir yukarı yürüyordu. Yabanotlarını kökleriyle birlikte nasıl sökerdik? Toprağın altındaki kökler dev boyutlu bir yılan gibi halka halka kıvrılmış, birbirine geçmişti. Uzun bitki saplarını nasıl çıkarırdık? Bataklığa öyle derinden gömülmüşlerdi ki. Her tutuklu, günde beş metre karelik toprağı temizlemek zorundaydı: İki büklüm bir durumda, günde bir metre kareyi tamamlamak bile çok zordu.</span></p>

  <p class="block_16"><span xml:lang="tr">Adamlar kesik otları ayaklarıyla çiğneyip gizlice çamura gömerlerdi -kıyıya fırlatılmış köksüz demetleri gören Denetçiler öfkeden köpürürlerdi çünkü. Yabanotlarını kökten sökmeyi savsakladığınız takdirde, içi boş saplar, tarla sulandığı zaman pat pat sesler çıkartarak patlamaya başlardı. Bu patlamalar mahkûmları gammazlayan ispiyoncular gibiydi.</span></p>

  <p class="block_16"><span xml:lang="tr">“Kökleri sökmemişsin derken ne demek istiyorsun? O duyduğun ses benim osuruğumdu,” diye sırıtırdı suçlanan bir adam.</span></p>

  <p class="block_16"><span xml:lang="tr">“Amma da gürültücü kıçın varmış! Ama hiç kokmaması tuhaf. Her neyse, o delikten her zamankini değil de, bir katır gibi saman kokulu bir hava çıkarman yeğdir.” Çevresindeki tutuklular ona takılır, tarlanın karşısından kahkaha sesleri gelirdi.</span></p>

  <p class="block_16" xml:lang="tr">Evet, her zaman gülecek bir şey bulurduk -o günlere başka türlü nasıl katlanırdık? Biri, ince sesiyle bir şarkıya başladı:</p>

  <p class="block_22">&nbsp;</p>

  <p class="block_23" xml:lang="tr">Aşığı ıslah olmaya kamplara gitti,</p>

  <p class="block_23" xml:lang="tr">Eksik eteği boş evde bir başına bıraktı.</p>

  <p class="block_23" xml:lang="tr">Eksik etek, eksik etek rahat ol,</p>

  <p class="block_23" xml:lang="tr">Çalışma ıslah kamplarında tayın bol.</p>

  <p class="block_22">&nbsp;</p>

  <p class="block_16"><span xml:lang="tr">Öğlen olunca güneş ışınları daha da güçlendi, yoğun yeşilliği toprağa doğru iyice bastırdı. Yabanördekleri, kurbağalar ve kara-kurbağalar uyuşuk uyuşuk öttüler. Havanın kendisi bile kauçuksu bir kütle halinde donmuştu sanki. Zaman zaman, sıcak bir soluğa benzeyen bir rüzgâr, uzaklardaki çölün kavurucu havasını da yanı-sıra taşıyarak dağlardaki vadilerden dalga dalga düzlüğe iniyordu. Rüzgâr değdikçe kamışlar madeni bir ses çıkartarak birbirine sürtünüyordu; rüzgâr çamurlu suyu öyle kızdırmıştı ki su, insanın ayaklarını yakıyordu. Mahkûmlar konuşamayacak kadar bitkindi. Yabanotlarını sessizce yoldular.</span></p>

  <p class="block_16"><span xml:lang="tr">Payına düşen toprağı temizle. Tarlanın kıyısına gerilmiş olan pankartı görmüyor musun? ‘Kötüyü iyileştir, geleceği güzelleştir.’ Küreğimi omuzuma attım, denetlediğim tarlada gezinmeye koyuldum. Önümde güneşten kapkara kesilmiş kafalardan oluşan bir tarla uzanıyordu; çamurlu ter damlaları pırıl pırıl parlıyor, kara topraktan bile daha keskin bir koku saçıyorlardı. Arkamda suya doğru eğilmiş, havaya dikilmiş kıçlar dizi diziydi. Yamalı kıçlara kalın, kahverengi çamur topakları yapışmıştı.</span></p>

  <p class="block_16" xml:lang="tr">Yukarda koyu mavi bir gökyüzü. Aşağıda koyu yeşil tarlalar. Saydam, engin, güzel. İnsanoğlunun oluşturduğu kapkara çizgilerse bu ikisinin arasına sıkışmış.</p>

  <p class="block_16"><span xml:lang="tr">Birden, tarlaların karşı ucundan bir bağırış geldi. Kanalın kıyısındaki yüksek duvarın üzerinde tayınlarımız belirdi. Önde yiyecek sepetlerini taşıyan dört at, arkada da su fıçısını çeken bir eşek. Hayvanlar miskin miskin söğütlerin gölgesine toplandılar. Lanet olsun! Hakkını çoktan yedin sen! Umarım çöreklerimiz bugün biraz daha büyüktür -küçük çörekle sağ kalmak zor. Neyse ki her öğünde yiyecek bir şey bulunuyor.</span></p>

  <p class="block_16"><span xml:lang="tr">Takım Lideri Wang düdüğünü çaldı, adamlar bir isyan başlatmış gibi at arabasına doğru koşturdular. Hızlı koşun, aç erkekler! İlk gidenler daha iri çörekleri kapar; sona kalanlar sepetin dibindekilere razı olur. Onlarsa ufalanmamışsa bile, kesinlikle ezilmiştir.</span></p>

  <p class="block_16"><span xml:lang="tr">Bir tutuklu için yemek yemek, dua etmekten farksızdır. Gerçek bir inanmışın olanca dikkatini, yaptığı işte yoğunlaştırır. Yemek yiyen birini rahatsız eden kişi, karşısında kanlı gözler, bir tilkinin hırıltısı, sivri dişler ve avını parçalayan bir hayvanın tehdit dolu homurtusunu bulur. İş ne kadar acil olursa olsun, Wang, yemeği aceleye getirmemek gerektiğini bilirdi. “Yemek yiyen insanı yıldırım bile çarpmaz,” derdi.</span></p>

  <p class="block_16"><span xml:lang="tr">Sabah iyi çalışılmışsa Wang, öğlenleri dinlenmemize izin verirdi. Bugün sıkı çalışmıştık. Kilit altında ya da kupkuru tarlalarda geçirilen aylardan sonra suyla haşır neşir olmak hoş bir değişiklikti. Takım Lideri Wang hoşnuttu, adamların kıyıya serilmesine ses çıkarmadı. Güneşten yanmış erkekler sıra sıra dizilmiş, kızarmış simitlere benziyordu.</span></p>

  <p class="block_16" xml:lang="tr">Bizden uzağa, bir ağacın altına oturan Wang, bir bitki çöpüyle dişlerini karıştırdı. Az önce otlattığı sürüyü sayan bir çoban gibi, az aşağısındaki tutukluları hoşnutlukla süzdü.</p>

  <p class="block_16"><span xml:lang="tr">Biz tarla denetçilerinin yapacak başka işlerimiz vardı. Gözümüzü dört açmalıydık, yoksa adamlar yapılan işi hiç sezdirmeden baltalar, sulama kanallarını delip toprak setleri ayaklarıyla ezerlerdi. Yaptıkları işe pek az değer verirlerdi, başkalarının yaptığı işlereyse daha da az. Bu nedenle, öğle molasından yararlanıp tarlaları incelerdik.</span></p>

  <p class="block_16"><span xml:lang="tr">Ana Tugaydaki tutuklular, yabanotları yüzünden denetçileri suçlardı. Paylarına düşen günlük yolma işini bitiremeyince, acısını bizden çıkarmaya çalışırlardı. Güçlükle su verdiğimiz çeltik tarlaları ansızın kururdu. Tatlı tatlı akan su birden azgınlaşır, koruyucu setleri yıkardı. O zaman yapılacak bir tek şey kalıyordu: Bozulanı yavaş yavaş onarmak. Dünyada sahip olduğumuz tek şey, zamandı.</span></p>

  <p class="block_16"><span xml:lang="tr">Böylece, öğle tatilinde çevreye bir göz attım. Denetimimdeki yüz dönümlük alan dört tarlaya bölünmüş, her biri hendeklerle çevrilmişti. Merkeze bağlı bir sulama kanalı dört tarlayı birleştiriyor, daha küçük kollarsa onu dik açılarla kesiyordu. Ana sulama kanalı tarlaların karşı ucundaydı.</span></p>

  <p class="block_16"><span xml:lang="tr">Dağlardan gelen sularla beslenen ana kanal, yıl boyunca hiç susuz kalmazdı. Kışın su donar, buzdan bir katman oluştururdu, su baharda bile insanın kemiklerini donduracak kadar soğuktu. Kanalla tarlaların arasında kamışların oluşturduğu yüksek, dik bir duvar vardı. Eski bataklığın kötü bir mirası olan bu kamışlar baharda iyice çoğalırdı. Öylesine serpilmişlerdi ki, kalın, yemyeşil bir duvardan farksızdılar; bir ok kadar dik, insan boyunu aşacak kadar da uzundular.</span></p>

  <p class="block_16"><span xml:lang="tr">Tarlanın karşı kıyısını gözden geçirirken, kulağıma kamış duvarın öteki yanından gelen kadın sesleri çalındı. Küçük Tugay arka taraftaki otları yoluyordu -elli yaşlarındaki bir ‘özgür mahkûm’ onları denetliyordu. Takım Lideri Wang işleri nasıl ayarlayacağını iyi bilirdi. Adamın sekiz yıllık ağır iş cezası dolmak üzereydi -çapkınlık yapma tehlikesini göze almayacağı kesindi.</span></p>

  <p class="block_16"><span xml:lang="tr">Orada dikilirken, kadınlardan birinin şarkı söylemeye başladığını duydum. Bu kaba saba ses tırtıklı ve pürüzlüydü: Kamış duvara doğru sakınarak yuvarlanan, gri bir sis bulutu. Şarkı ansızın kesildi, kadın sesleri uzaklaştı. Sessizlikte yeni bir ses duydum, karşımdaki kamışların arasından geliyordu, hafif ve duruydu. Sıçrayan suyun sesiydi; sanki bir kuş suyun yüzeyini kanatlarıyla yalıyordu.</span></p>

  <p class="block_16"><span xml:lang="tr">Bir yabanördeği olmalıydı; yassı gagalı, rengarenk kuyruklu bir ördek: Tam biz denetçilerin ağzına göre bir lokma. Kamptaki tayın yaşamamıza yetiyordu, ama et çok ender bulunan bir şeydi. Balık tutmak, ördek yakalamak bizim için yan bir uğraş olup çıkmıştı. Dışarda ördekler ya tüfekle ya da ağla avlanır. Kamplarda onları iki elimizle canlı canlı yakalamayı öğrenmiştik. Kamplara adım atan kişi sahip olduğundan habersiz olduğu bir dizi yetenek geliştirirdi.</span> <sub class="calibre7" xml:lang="tr">(</sub></p>

  <p class="block_16"><span xml:lang="tr">Bu aptal kuşlar yuvalarını uzun, gür kamışların arasına yaparlardı. Bir helikopter gibi havalanıp yere konmayı beceremedikleri için, yuvalarına gidip gelirken doğal olarak toprakta küçük izler bırakırlardı. Önce tarlaya konar, sonra izleri takip ederek yuvalarına doğru paytak paytak yürürlerdi. Yuvadan ayrılırken de aynı yolu izlerlerdi: Onları sık sık bir hendeğin yanında görürdük; başlarını kaldırmış, gökyüzüne bakarlardı. Havanın durumunu anlamaya çalışan bir ‘küçük efendi’ kadar kibirliydiler.</span></p>

  <p class="block_16"><span xml:lang="tr">İşte o izler bize yol gösterirdi; otların ayrıldığı yerde zikzak yaparak uzanan bir çizgi, bizi doğruca ördeklerin yuvasına götürürdü. Denetçilerin el feneri taşımasına izin vardı. Geceleri fenerleri kullanarak gündüz gördüğümüz izleri sürerdik. Sonunda bir yuva bulacağımıza hiç kuşku yoktu, yuvada da genellikle iki besili ördek, bazen de yumurtalar ya da yavrular olurdu. Işığı gören ördekler donup kalırdı -boyunlarını dilsiz bir yakarıyla uzatır, hiç kıpırdamadan, büyülenmişçesine ışığa bakarlardı. Parlak siyah gözleri, siyah yeşim kadar kara olan bu gözler, insanoğlunun çok uzun zaman önce yitirdiği budalaca bir saflıkla doluydu. Bu ışık da neyin nesiydi? Yoksa güneş mi doğmuştu? Onların bu şaşkınlığından yararlanır, bir tanesinin boynuna yapışıverirdik. Bazı akşamlar on tanesini birden yakaladığımız olurdu.</span></p>

  <p class="block_16"><span xml:lang="tr">Su sesinin geldiği yöne doğru usulca ilerledim. Ayaklarım çıplaktı, küreğimle kamışları dikkatle aralıyordum. Neyse ki öğlen başlayan rüzgâr hala kesilmemişti. Kamışlar bir ormandaki ağaçlar gibi hışırdıyordu. Esintiler suyun üzerindeki ışığı kırıyor, binlerce yansı oluşturuyordu. Ayaklarım suya batmıştı bile, çamurlu bayır az sonra alçalırdı. Sıçrayan suyun sesi daha da durulaşmıştı. Bir foşurtunun ardından uzun, yavaş bir dalma sesi, sonra da damlaların şıpırtısı duyuldu, damlalarla yabanotları sessizce fısıldaşır gibiydiler. Bu bir yabanördeğinin sesine hiç benzemiyordu.</span></p>

  <p class="block_16" xml:lang="tr">Kamışları merakla araladım ve hendeğin karşı tarafına baktım. Şaşkınlıktan donakaldım. Gördüğüm şey, bir insandı!</p>

  <p class="block_16" xml:lang="tr">Bir kadın!</p>

  <p class="block_16" xml:lang="tr">Çırılçıplak bir kadın!</p>

  <p class="block_24"><span xml:lang="tr"><br class="calibre6" />
  5</span></p>

  <p class="block_22">&nbsp;</p>

  <p class="block_16"><span xml:lang="tr">Yıkanıyordu. Suyun ortasına kadar gitmeyi göze alamamıştı, kıyıya yakın bir bitki öbeğinin üzerinde duruyordu. Avuç avuç aldığı suyu bedenine çarpıyor, ensesine, omuzlarına, beline, kalçalarına, karnına döküyordu. Vücudu kıvrak ve diriydi. Güneş, yeşilin oluşturduğu iki duvarın arasından doğruca onun üzerine vuruyor, ıslak tenini gerilmiş ipek gibi parlatıyordu. Bir erkek için bu ten nasıl da dokunulasıydı -özellikle ıslak bir cilayla ışıl ışıl yanan, hareket ettikçe sallanan göğüsleri. O göğüslerin altına iki nefis gölge kıvrılmıştı.</span></p>

  <p class="block_16"><span xml:lang="tr">Suyu dökündükçe bütün bedeni eğilip bükülüyor, suyla bir yunus gibi oynaşıyordu. Havada bir kemer oluşturuyor, sonra çok güzel bir devinimle yeniden açılıyordu. Sütlü fildişi rengindeki teninin içten gelen bir ışıltısı vardı. Suyun değdiği yerleri hızlı hızlı ovaladı, ta ki bütün bedeninden hayat fışkırana dek.</span></p>

  <p class="block_16"><span xml:lang="tr">Soğuk suyu her yiyişte yüzü zevkle kızarıyordu. Çağıran, yaşama sevinciyle dolup taşan bir yüzdü bu. Kısa, ıslak saçları ensesine yapışmıştı, kadınsı yüz hatlarına askercilik oynayan bir oğlan havası veriyordu. Koyu renk gözlerinin üstündeki dar, uzun kaşları bu oğlanımsı görüntüye bir incelik katıyordu. Soğuk su çarptıkça irileşen gözleri tanımlanamayacak kadar parlaktı.</span></p>

  <p class="block_16"><span xml:lang="tr">Kız, her şeyi unutmuş gibiydi -bir çalışma kampında bulunduğunu, her an birine yakalanıp ‘eleştirilebileceğini’. Geçmişini ve şu anı unutmuş, yanıbaşında duran giysileri, yaşamsal konumunu simgeleyen bu kapkara nişanı unutmuştu. Özenle, tepeden tırnağa yıkandı. Ruhunu bile yıkamak ve temizlemek istercesine yıkandı.</span></p>

  <p class="block_16"><span xml:lang="tr">Kendini unutmuştu, ben de kendimi unuttum. Başlarda bakmaktan kendimi alamıyordum, gerçekten de gözlerim sürekli dişiliğinin en gizli noktalarına kayıyordu. Sonra oradan ve resmin tamamından bir duygu, çok etkili bir gücün ruhu yayılmaya başladı. Burada büyülü bir şey vardı, bir erkeğin hor gördüğü her şeyden uzak bir şey. Buradaki şey, neredeyse bir söylence, dünyayı bile aşan bir ilk örnekti. Kızın varlığıyla dünya şimdi renklenmişti. Kızın varlığıyla artık inceliğin ne olduğunu biliyordum.</span></p>

  <p class="block_16"><span xml:lang="tr">İçimi onunla konuşma isteği kapladı, ama ürküp kaçmasından korktum. Bu hayali, bu düşsel resmi bozmak istemediğim için sessizce durup izledim.</span></p>

  <p class="block_16"><span xml:lang="tr">Kız işini bitirince, eski bir bez parçasıyla özenle kurulandı. Esintiler sürüyordu, gökyüzünde uzun bulut kümeleri belirmişti. Kız ürperdi, döndü, hapishane üniformasının üzerine bıraktığı iç çamaşırını almak için eğildi. Sonra yeniden döndü, başını kaldırınca beni gördü.</span></p>

  <p class="block_16" xml:lang="tr">Ne haykırdı, ne de örtündü. Duraksayarak bana bakıyordu. Gözlerinde öfke, meydan okuma ve kuşku vardı. Ne yapacağına karar vermeye çalışıyordu.</p>

  <p class="block_16"><span xml:lang="tr">Sonra bir mucize gibi gülümsedi, sesleri dinlemek için başını uzattı. Duyulan tek ses, rüzgârdan ve sevgililer gibi fısıldaşan kamışlardan geliyordu. Giyinmek için hiç acelesi yokmuş gibi, hala elinde tuttuğu iç çamaşırını yere bıraktı. Üşümüşçesine kollarını göğsünde kavuşturdu. Ellerini omuzlarına dayamış öylece duruyor, yüzüme bakıyordu.</span></p>

  <p class="block_16"><span xml:lang="tr">Rüzgârda güneşin ışınları yumuşak, sarı bir renk almıştı. O yumuşak, sarı renkte kızın bedeni ışıl ışıldı.</span></p>

  <p class="block_16"><span xml:lang="tr">Baştan çıkartıcı en küçük bir hareket yapmadığı gibi, kışkırtıcı bir şey de söylememişti. Yüzünde şimdi bir gülüşün gölgesi vardı. Beni yanına çağırmak için gözlerini, derisini hafif hafif titreten ürpertileri, kendini korumak gibi bir niyeti olmadığını gösteren tutum içindeydi.</span></p>

  <p class="block_16"><span xml:lang="tr">Harekete geçme dürtüsü bir dalga gibi bütün bedenimi yaladı, beni ya ileriye atılmaya ya da kaçmaya zorladı. Dışarıdan gelen başka bir baskıysa beni olduğum yere mıhladı. Birkaç kere yutkunmayı denedim; dehşet, umut ve korkuyla dolup taştığımı hissettim. İçimde, olası bir felaketin korkusuyla mutlak bir sevinç çarpışıyordu, elimde olmadan titremeye başladım. Karşımda duran şey bir tuzak mıydı? Gerçek miydi, yoksa bir göz aldanması mı? Öne doğru atılmam doğru muydu, yoksa büyük bir soysuzluk mu olurdu? Siyahlara bürünmüş bir tilki orada benimleydi, ensesindeki tüyler kabarmıştı, dili sarkıyordu. Kamışların arasına sinmiş, salyalarını akıtarak kuşkulu avına bakıyordu...</span></p>

  <p class="block_16" xml:lang="tr">Kamışlar, bataklık, gökyüzü kararmıştı sanki. Biz ikimiz, bir satranç tahtasındaki piyonlar gibi kıpırtısız duruyorduk.</p>

  <p class="block_16"><span xml:lang="tr">Sonra, beni yere devirecek kadar güçlü bir saklanma içgüdüsü, beni ele geçirdi. Aynı zamanda kızın gözlerinde, ürperen teninde ürkütücü bir acı gördüm. Trajedinin üzerimize çöktüğünü gördüm. Onun susuzluğu, açlığı benim susuzluğum ve açlığımdı -o benim için bir aynaydı. Onu ele geçirme arzusunun içine aynı ölçüde erkeksi olan bir başka duygu, onu koruma isteği de sızmıştı. Bedensel gereksinimim yok oldu, yerini ruhsal bir sızı aldı.</span></p>

  <p class="block_16"><span xml:lang="tr">Uzaklardan gelen bir düdük sesi havayı delip geçti. Ses bedenime bir kırbaç gibi indi, arkamı döndüm ve kaçtım.</span></p>

  <p class="block_22">&nbsp;</p>

  <p class="block_25" xml:lang="tr">***</p>

  <p class="block_22">&nbsp;</p>

  <p class="block_16" xml:lang="tr">Kamışlıktan sendeleyerek çıkınca, sivri yaprakların yüzümü, ellerimi, baldırlarımı çizdiğini, çiziklerden kan sızdığını fark ettim. Tabanlarım yırtılmıştı.</p>

  <p class="block_16"><span xml:lang="tr">Öğleden sonrayı tarlaların arasındaki yollarda amaçsızca dolaşarak geçirdim. Küreğimi sırtlamış bir halde, başım öne eğik yürüyordum; yitirdiğim bir şeyi arar gibi.</span></p>

  <p class="block_16"><span xml:lang="tr">Komşu ekibi denetleyen yaşlı tutuklu yanıma gelip kibrit istedi. “Cang,” dedi, “pek iyi görünmüyorsun. Hasta mısın?” Alnımın, ellerimin ve yüzümün buz gibi olduğunu hissettim. Kendimi pek iyi hissetmediğimi söyledim, dalgın dalgın. Takım Lideri Wang’ın yanına gittim, aynı gerekçeyi yineleyerek barakaya dönüp biraz dinlenmek için izin istedim. Homurdandı, bunu izin verdiği biçiminde yorumladım. Ayaklarımı sürüye sürüye eve döndüm, kendimi kang’ın üzerine bıraktım.</span></p>

  <p class="block_16"><span xml:lang="tr">Tam burada, bu ıssız, toprak zeminli odada, pis pis erkek teri kokan bu küflü yatakta saatlerce kadınları düşünmüş, kadınları düşlemiştim. Sevişmeyle ilgili olarak canlandırabildiğim her imge işte tam burada gözümün önünde belirmişti. Şimdi, yeniden o yatağa dönünce, karşıma çıkan fırsatı kaçırmış olmanın acısı olanca ağırlığıyla içime çöktü. Aynı zamanda, çok zorlu bir sınavdan başarıyla çıkmanın gururunu da hissettim -her ne kadar bunun tam olarak nasıl bir sınav olduğunu bilemesem bile. Beni durduran o görünmez, kötücül engel neydi? Beni ileriye atılmaktan ne alıkoymuştu? Ruhsal ve bedensel istek, aynı arzu ikimizi de yakıp kavurmuştu. Istırap bir damga gibi her ikimizin de bedenini dağlamıştı. Bunca sıkıntının ortasında bir anlık mutluluğun tadını neden çıkarmamıştık?</span></p>

  <p class="block_16"><span xml:lang="tr">Aldığım eğitimden nefret ettim. Çağdaşlık bir erkeğin elini kolunu bağlayan, eylemlerini kısıtlayan, onu ‘sorumlu’ kılan bir ipti. Bir erkeğin temel içgüdüsünün en doğal, en yalın gereksinimleri karmaşık bir hal alıyor, sonunda arzulanan ama ulaşılamayan bir şey olup çıkıyordu. Ağır iş cezasını çeken sıradan çiftçilerden biri olsaydım, hiç aldırmazdım. Öte yandan, eğitim aldığıma seviniyordum’ da. Beni bir hayvandan ayıran, ‘insan’ yapan şey eğitimdi. Bana özgür iradeyi ve seçme olanağını sunan, yalnızca insanoğlunun gösterebileceği o üstün davranışları sergileme gücünü veren de eğitimdi. Kendi davranışlarımdan sorumlu olduğumu anlamamı sağlayan da.</span></p>

  <p class="block_16"><span xml:lang="tr">Peki ama, o kıza sahip olsaydım dünya bundan hiçbir zarar görmezdi ki. Arkamı dönüp kaçmam dünyayı daha iyi bir yere dönüştürmemişti. Ben, ağır iş cezasına çarptırılmış bir tutuklu, bir karıncaydım; kendini ahlak ve erdem gibi etiketlerle avutmak bana mı kalmıştı? Eğer erdemli olduğuma inanıyorsam, o zaman o kızın ahlaksız olduğunu ileri sürmem gerekiyordu, ki bu ikiyüzlülüktü. O sahne daha önce imgelemimde sayısız kez oynanmamış mıydı?</span></p>

  <p class="block_16"><span xml:lang="tr">Eylemlerimden sorumlu olmak istiyordum -bu sorumluluğu benim yerime üstlenen de yoktu zaten. Toplumun ortak sorumluluğu salt beni köşeye sıkıştırmak ve canımı yakmak için örgütlenmiş gibiydi.</span></p>

  <p class="block_16"><span xml:lang="tr">Her şeye karşın onunla sevişseydim, yazgım o an değişirdi. Bir insanın alınyazısının sonu olmayan bir neden-sonuç zinciri olduğunu söylerler: Beijing’de bir kelebek kanat çırpsa, New York’un havası etkilenir, derler. Evet, bambaşka biri olurdum; peki ama değişen yazgının daha mı iyi yoksa daha mı kötü olacağını nereden bilecektim? Belki elimi kolumu bağlayan ipler kesilirdi ve ben ilkel bir konuma döner, bu çılgın dünyadaki yaşamla yüzleşmek için uygarlıktan yoksun, yabanıl bir devre özgü yöntemlere başvururdum...</span></p>

  <p class="block_16"><span xml:lang="tr">Kafamda bu tür düşünceler cirit atıyor, başım dönüyordu, sonunda başım ağrıdan çatlayacak hale geldi. Sonra bitkinlik her şeyi silip süpürdü ve gözlerimin önünde bembeyaz bir boşluktan başka bir şey kalmadı. Ahlakçılık ve politika ortadan kalktı, onlarla birlikte ‘tutuklular’, ‘yasalar’ ve ‘çalışma ıslah kuralları’ da. Ben artık yoktum. Geride yalnızca kollarını kavuşturmuş, o bitki öbeğinin ortasında duran kızın imgesi kaldı: O güzelim, ayartıcı, doğurgan, ışıltılı gövde.</span></p>

  <p class="block_16" xml:lang="tr">Yeryüzünde kalan tek şey, oydu.</p>

  <p class="block_24"><span xml:lang="tr"><br class="calibre6" />
  6</span></p>

  <p class="block_22">&nbsp;</p>

  <p class="block_16" xml:lang="tr">O gece hiç uyumadım.</p>

  <p class="block_16"><span xml:lang="tr">Geceyarısına doğru birkaç yağmur damlası deneme yaparmışçasına atıştırdı. Hemen ardından yoğun ve kalın bir yağmur başladı, damlalar tarlaları, çatı kirişlerini dövmeye başladı. Barakamızın saçakları hızla dökülen bir çağlayan gibiydi; gecenin sessizliğini sarsıyordu. Karanlık her şeyi örtecek biçimde genişledi; yeryüzüne konmaya hazırlanan görkemli, tanrısal bir yaratık kanatlarını indiriyordu sanki. Korkuyla yatarken, tehdit dolu bir felaketin yaklaştığını hissettim, sanki bir kez daha cezalandırılmaya hazırlanıyordum. Karman çorman düşüncelerim yavaş yavaş silindi... onu düşünmekten vazgeçtim. Sağanak gündoğumundan hemen önce kesildi, başladığı gibi ansızın bitivermişti. Tek bir horoz kanalın öteki yanından sızlanırcasına öttü: Saçaklardan dökülen yağmur damlaları ona eşlik ettiler.</span></p>

  <p class="block_16"><span xml:lang="tr">Huzursuz edici cinsel istek yatışınca, fiziksellikte bulamadığım doyumu, ahlakçılığın olanca kendini beğenmişliğinde aramaya başladım. ‘Kadının’ perdeleri karşımda kaldırılmış, örtüler sonuncu örtüye gelinceye kadar kat kat açılmıştı. O son tabakayla birlikte ‘Kadının’ gizemi de ortadan kalkacaktı. Gizemin renginden yoksun olan şeyin tatsız tuzsuz bir şeye dönüşeceğini bildiğim için, kadınlar konusundaki bilgimin şu anda en elverişli noktaya ulaştığını söyleyerek kendi kendimi avuttum: Düşgücüm bu belirsiz konumda gönlünce gezmekte, umutlandırıcı ve duygusal bir masal dokumakta hala özgürdü.</span></p>

  <p class="block_16"><span xml:lang="tr">Aynı zamanda, düşlerden daha fazlasını beceremediğimi de ayrımsadım. Yaşamın gündelik sınavlarıyla başa çıkabiliyordum, ama bunun dışında kendi düşgücüme saplanıp kalmıştım. İleri atılma yeteneğinden yoksundum.</span></p>

  <p class="block_16"><span xml:lang="tr">Ayrıca ‘çağdaşlaştırılmanın’ o alışılmadık işlevini de keşfetmiştim. Çağdaşlaşma, kişinin davranışlarını yönlendirmede değil, onun davranışlarını açıklamada yatıyordu. Harekete geçmediğim için kendimi alkışlasam yeriydi. Öte yandan, harekete geçmiş olsaydım da kendimi kolayca bağışlayabilir ve bunun güçlü bir erkeğe yaraşan bir eylem olduğunu düşünürdüm.</span></p>

  <p class="block_16"><span xml:lang="tr">Gökyüzü aydınlandı. Sabahın gri ışığı penceredeki kirli camdan içeri girdi. Çevremdeki tutuklular hala derin derin uyuyordu. Yaşamak için düşünmek zorunda olanlar bir yanda, bunun için gerekli içgüdülerden ve doğal yetenekten yoksun olanlar öteki yanda. Anımsamak bir erkeği zayıf düşürür -anımsamadığı sürece kişi hâlâ bütün ve güçlü olabilir.</span></p>

  <p class="block_16"><span xml:lang="tr">Çin’in yaşadığı bu tuhaf dönemde iş buraya gelince, düşünmek de düşünmemek de neredeyse aynı sonuca varıyordu. Tam sırtüstü dönüp kalkmaya hazırlanırken, uyuya kaldım.</span></p>

  <p class="block_16"><span xml:lang="tr">Ertesi gün Ana Tugay her zamanki gibi çalışmaya gitti. Yağmurlu gece yüksek düzlüklerin kumlu toprağında fazlaca iz bırakmamıştı -toprak setlerin eğimli yerlerinde oluşan dereciklerin dışında. Ama çeltik tarlalarının ve bataklıkların suyu taşmış, geniş bir katman halinde yayılmıştı. Sudaki yeşil bitkileri söken fırtınanın karıştırdığı köpüklü, beyaz çiçekler suyun üzerinde yüzüyordu. Hava alışılmadık oranda nemliydi, esintiler ise hâlâ yağmur yüklüydü. Söğütlerin ve oleaster ağaçlarının gövdesi karanlığa gömülmüştü, beyaz kavaklar gümüşsü bir ışıltıya batmış gibi görünüyordu. Karakurbağalar tarlanın, yolun kıyısına çömelmiş, kurbağalar otların arasına gizlenmişti. Bir selden sonraki çiftçilere, çaresiz sığınmacılara benziyorlardı. Ama yol kuru, toprak setlerse sağlam ve yürünebilir durumdaydı. Ana Tugay, tarlalara çalışmaya giderken her günkü gibi yine bu yoldan geçecekti.</span></p>

  <p class="block_16"><span xml:lang="tr">Gün iyice ışıyınca biz denetçiler küreklerimizi sırtladık ve zarar ziyanı görmek için yola koyulduk. Su savakları yağmur yüzünden çökmüş müydü? Hendekler sağlam mıydı? Sersemlemiş ve aklı karışmış bir halde olduğum için, çevrede olup bitenlerin pek farkında değildim. Ağzım acı ve ekşiydi, canım hiçbir şey yemek istemiyordu. Bir gün önce kamışlığa girdiğim noktanın önünden geçerken kamışların yüksek bir duvardaki bir gedik gibi ikiye ayrıldığını fark ettim. Bu deliğin görüntüsü keskin bir zevki çağrıştırdı, aynı zamanda da o dayanılmaz kaçamağın sızısını.</span></p>

  <p class="block_16"><span xml:lang="tr">Çevreyi üstünkörü gözden geçirdikten sonra, tam gitmek için arkamı dönmüştüm ki, yabanotlarını temizlemek için tarlaya girmiş olan Ana Tugayla burun buruna geldim.</span></p>

  <p class="block_16"><span xml:lang="tr">“Bütün gece yağmur yağıyor, sabah olunca kesiliyor - bir tutukluyu öfkeden kudurtmak için bundan âlâsı olur mu ?” Yanımdan geçen sivri burunlu suçlu, burnundan soluyordu. Yağmur sürseydi yataklarından çıkmayacak, günün geri kalanını yorganın altında geçireceklerdi.</span></p>

  <p class="block_16"><span xml:lang="tr">Hava karanlıktı, ama yağmur kesilmişti. Çalışma kamplarında beklenmedik bir sürü şey olurdu, ama bunlardan pek azı olumlu şeylerdi. Bir tutuklu için en iyisi, en küçük bir umuda kapılmamaktı -bir keresinde bu hatayı yapmış, sonucunda da acı çekmiştim.</span></p>

  <p class="block_16"><span xml:lang="tr">Burada aşk yoktu. Yalnızca fiziksel istek vardı ve ben bunu yeni öğrenmiştim.</span></p>

  <p class="block_16"><span xml:lang="tr">Ana Tugay geçip gitti. Uzakta, iyice gerilerde kadınlar göründü. Neyi bekleyip durduğumu şimdi anlamıştım. Birden, yıllardır tatmadığım bir heyecan hissettim.</span></p>

  <p class="block_16"><span xml:lang="tr">Havanın gri, ağır, yolun kıyısındaki otların üzerindeki damlaların bile donuk, cansız olmasına karşın, dünya ışıl ışıl parlamaya başlamıştı. Az sonra onu görecektim.</span></p>

  <p class="block_16"><span xml:lang="tr">Önümden geçen kadınlar bana merakla bakıyor, iyice uzaklaşıncaya kadar gözlerini benden ayırmıyorlardı. Sıranın en sonundaydı, elinde otları biçeceği tırpanı taşıyordu. Tarlaların kıyısında boy atmış olan gümrah otların hakkından gelmenin tek yolu, onları kesmekti - orada kollanması gereken pirinç başakları yetişmezdi. Kızın hemen arkasında, eli silahlı bir ‘Yüzbaşı’ vardı.</span></p>

  <p class="block_16"><span xml:lang="tr">Gözlerimi kızın gözlerine diktim. Bu gözlerde alaycı bir pırıltı, bir de beni tanıdığını ele veren, içlidışlı bir ışık dans ediyordu. Selamlaşmak için gözlerimizi kullandık. “Günaydın!” “Nasılsın?” “Bu sabah iyi yedin mi?” “Eh, yeterince...”</span></p>

  <p class="block_16"><span xml:lang="tr">Yüzünden sağlık fışkırıyordu; bu yüzde utancın izi bile yoktu. Oysa benim yüzüm anının etkisiyle kıpkırmızı kesilmişti. Tıpkı öteki kadınlar gibi yakasız, cepsiz, bir un çuvalı kadar yalın olan siyah hapishane üniforması giymişti. İncecik kollarını saran bol, kalın yenler öne arkaya sallanıyordu. Benim için o hâlâ çok güzel ve hâlâ çıplaktı.</span></p>

  <p class="block_16"><span xml:lang="tr">Önümden geçerken, bana iyice yaklaştı. Neredeyse dokunacak kadar yakınıma gelince, ansızın tırpanı kaldırdı ve yüzüme doğru salladı. Yalnızca benim duyabileceğim bir sesle, şu düşmanca sözleri fısıldadı: “Elimden gelse, doğrardım seni.”</span></p>

  <p class="block_16"><span xml:lang="tr">Herhangi bir tepki göstermeme kalmadan, yürüyüp gitti. Başını ötekiler gibi geriye çevirmemişti. Onu izleyen ‘Yüzbaşı’ birşeyler homurdandı, sonra Tugay uzaklaştı.</span></p>

  <p class="block_16" xml:lang="tr">Nöbetçinin tüfeğinin namlusu madeni bir ışıltıyla mavi mavi parladı.</p>

  <p class="block_16"><span xml:lang="tr">Bu cümleyi duymak için mi beklemiştim? Gözlerimizin yaptığı sessiz söyleşiyi ben uydurmuştum demek?</span></p>

  <p class="block_16"><span xml:lang="tr">Kahvaltıdan sonra toprak setin üzerine oturdum; hiçbir şey düşünemiyordum. Rüzgâr kurşun grisi bulutları parçalamış, gökyüzünün ucunda turuncu bir güneş belirmişti. Yolun karşısındaki köyden gürültüler geldi, hayvanları ağıllardan çıkarmaya çalışan sesler duyuldu. Zayıf, kemikli, doru bir at göründü, birden durdu, başını kaldırıp rüzgârı kokladı. Hendekteki su, aşağıya sarkıttığını ayaklarımı ıslatmı</span><sub class="calibre7" xml:lang="tr">ş</sub><span xml:lang="tr">tı, damlalar yaslı bir ezgiyle damlıyordu.</span></p>

  <p class="block_16"><span xml:lang="tr">Yanlış duygulara kapıldığımı hissederek, sessizce ağlamaya başladım. Yaralanmıştım, ama kızın da yaralandığını hissediyordum. Öte yandan, neremizden yara aldığımızı bilemiyordum.</span></p>

  <p class="block_16"><span xml:lang="tr">O olaydan sonra kızı çalışma taburlarında bir daha görmedim. İki gün boyunca binden fazla tutuklu iki yüz dönümlük çeltik tarlasındaki yabanotlarını yoldu. Üçüncü gün Ana Tugay kuzeye nakledildi. Pirinçler sararıp olgunlaş tığında ve biz tarla denetçileri saflarımıza döndüğümüzde, Küçük Tugay başka bir görev yerine gönderilmişti bile. Daha sonra, onun adını sordum.</span></p>

  <p class="block_16" xml:lang="tr">Adı Huan Şiyanciyu idi.</p>

  <p class="block_18" id="calibre_pb_8" xml:lang="tr">&nbsp;</p>
</body>
</html>
