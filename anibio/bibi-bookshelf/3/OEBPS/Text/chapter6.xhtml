<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
  <title>CHOPIN</title>
  <link href="../Styles/main.css" rel="stylesheet" type="text/css" />
</head>

<body class="chapter epub-type_chapter">
  <div class="container html5_section">
    <p><span class="epub-type_pagebreak" id="page129" title="129"></span>1835 yılının Ağustos ayında Paris’ten aceleyle yola çıkan Chopin’in aklında tek bir düşünce vardı: olabildiğince çabuk ünlü kaplıca kenti Karlsbad’a<a class="si-noteref epub-type_noteref" href="#f1" id="ref_f1">1</a> ulaşmak. Kısa bir süre önce anne ve babasının ağustos ortasında buraya gideceğini öğrenen genç besteci, onlara sürpriz yapmak için yolculuk planından mektuplarında bahsetmemişti. Rus elçiliğine gerekli başvuruyu yapmayıp Paris’te göçmen olarak yaşamaya devam etmeyi seçtiği için doğduğu topraklara gitmesi söz konusu değildi. Ama yaklaşık beş yıldır hasret kaldığı ailesiyle kısa süreliğine de olsa buluşmasına olanak sağlayacak bu fırsatı değerlendirmek istiyordu. Bu nedenle yaz başında dinlenmek için gittiği Paris yakınlarındaki kaplıca merkezi Enghien’deki tatilini yarım bırakmış, ailesinin planlarının kesinlik kazanmasından sonra hemen yola çıkarak yorucu bir yolculuğun ardından 15 Ağustos günü Karlsbad’a ulaşmıştı.</p>

    <p>Aynı gün karısıyla birlikte kaplıcaya ulaşan Mikołaj Chopin, ziyaretçilerin arasında Bay Zawadzki adlı bir Polonyalının olduğunu öğrenince ertesi gün onu ziyaret etmeyi düşünmüştü. Ancak ertesi sabah erken bir saatte kapısı çalınmış, Mikołaj Chopin hiç beklemediği bir sürprizle karşılaşmıştı. Yaşlı adam aynı gün Varşova’da kalan büyük kızı Ludwika’ya yazdığı mektupta yaşadıklarını şöyle aktarıyordu: “Bay Zawadzki ve karısını bu sabah ziyaret etmeyi planlamıştım ama sabah çok erken kapımız çalındı, henüz uyanmamıştık. Kapıyı açınca karşımda Bay Zawadzki’yi buldum, dün Fryderyk ile her yerde bizi aradıklarını söylemek için gelmiş. Nasıl aceleyle giyindiğimi tahmin bile edemezsiniz. Hep birlikte gittik ve sevgili yavrumuzu uyandırdık. Mektuplarımızdan buraya geleceğimizi öğrenince bize sürpriz yapmak istemiş; Paris’teki işlerini yarım bırakıp günlerce yol teperek bizimle buluşmaya gelmiş. Hiç değişmemiş, tıpkı Varşova’dan ayrıldığı zamanki gibi görünüyor. Bu olayın bizi nasıl duygulandırdığını çok iyi tahmin edersin, hepimiz sevinç gözyaşlarına boğulduk.”</p>

    <p>Chopin babasının mektubuna eklediği satırlarda kendi duygularını şöyle ifade etmişti: “Sevincimiz tarif edilebilir gibi değil. Durmadan birbirimize sarılıyoruz. İnsan daha iyi ne yapabilir ki? Tanrım, sana şükürler olsun. Bunları yazarken düşüncelerimi tam olarak toparlayamıyorum. En iyisi bugün hiçbir şey düşünmeden bu anın tadını çıkarmak. Annemle babam hiç değişmemiş, yalnız biraz yaşlanmışlar. Birlikte yürüyüşlere çıkıyoruz, annemle kol kola dolaşıyoruz. Hep sizden ve küçük yeğenlerimden konuşuyoruz. Onların neler söyledikleri, neler yaptıkları tek konumuz. Ayrı geçen yaşantılarımızı anlatıyoruz, yiyip içiyoruz, sarılıyoruz, sonra tartışıyoruz. Hayatımın en mutlu anını yaşıyorum. Tıpkı çocukluğumdaki gibi hissediyorum, yıllardır öpemediğim ellere sarılıyorum. Sizleri de kucaklıyorum ve aklımdan geçenleri istediğim gibi kâğıda geçiremediğim için affınıza sığınıyorum. Yıllardır hayalini kurduğum şey gerçekleşti ve çok mutluyum.”<a class="si-noteref epub-type_noteref" href="#f2" id="ref_f2">2</a></p>

    <div class="resim html5_figure">
      <img alt="Resim29" src="../Images/img29.jpg" />

      <div class="resim-alti html5_figcaption">
        <span class="epub-type_pagebreak" id="page130" title="130"></span>Karlsbad’da (Karlovy Vary) Kaplıca. Eduard Gurka’nın bir çizimi (19. yüzyıl).<br />
        Muzeum Fryderyka Chopina Koleksiyonu.
      </div>
    </div>

    <p>Mektupta yazılanlar Chopin Ailesi’nin bunca yıl sonra karşılaşınca yaşadıklarını ortaya koyuyordu. Karlsbad’da geçirdikleri üç hafta gerek genç besteci, gerekse anne ve babası için unutulmazdı. Tüm kaygılarından uzak, birlikte olmanın tadını çıkarıyorlar, Chopin yeniden bir aileye sahip olmanın huzurunu yaşıyordu. Orada bulundukları sırada Kont Thun-Hohenstein ile karşılamışlar ve Tetschen’de<a class="si-noteref epub-type_noteref" href="#f3" id="ref_f3">3</a> bulunan şatosuna gitmek üzere davet almışlardı. Chopin kontun çocuklarına Paris’te ders veriyordu. 6 Eylül günü ulaştıkları şatoda yaklaşık bir hafta kalmışlardı. 14 Eylül’de ayrılık vakti gelmişti. Öğle yemeğinden sonra anne ve babası Breslau’ya doğru yola çıkmıştı; artık eve dönmeleri gerekiyordu. Yemek boyunca Chopin’in ve annesinin üzüntülü hali kontesin gözünden kaçmamış, kendi annesine yazdığı <span class="epub-type_pagebreak" id="page131" title="131"></span>mektupta bu ayrılık sahnesini de anlatmıştı: “Zavallı kadıncağızın hali bana çok dokundu. Yemek boyunca gözyaşlarına bir türlü hâkim olamadı; oğlu da çok heyecanlanmıştı, günün geri kalan kısmında bir türlü yanımıza gelemedi, odasında dışarı hiç çıkmadı. İkisinin yaşadıklarını da öyle iyi anlıyorum ki!”<a class="si-noteref epub-type_noteref" href="#f4" id="ref_f4">4</a> Kontes Thun-Hohenstein, Chopin’in yaşamı boyunca bir daha anne ve babasını göremeyeceğini bilse herhalde bu ayrılığa daha çok üzülürdü.</p>

    <div class="resim-sag html5_figure">
      <img alt="Resim30" src="../Images/img30.jpg" />

      <div class="resim-alti html5_figcaption">
        Maria Wodzińska.<br />
        Karakalem kendi portresi (1836).
      </div>
    </div>

    <p>Chopin dönüş yolunda önce Dresden’e uğradı. Uzunca bir süredir Wodziński Ailesi ile bir araya gelmenin planlarını yapıyorlardı. Wincenty ve Teresa Wodziński, Chopinleri Varşova günlerinden tanıyordu. Ailenin iki oğlu Mikołaj Chopin’in öğrencisiydi ve bir süre onun işlettiği pansiyonda konaklamıştı. Polonya’nın varlıklı aileleri arasında yer alan Wodzińskiler yaşanan siyasi gelişmelerin ardından ülkeden ayrılarak Cenevre’ye yerleşmiş ve kentin kültür yaşamında önemli bir rol oynamaya başlamışlardı. Özellikle Teresa Wodzińska’nın organize ettiği toplantılar, kısa zamanda Paris’teki benzerleriyle yarışır hale gelmiş, Cenevre’de oturan ya da yolu bu kente düşen pek çok ünlü isim sanata meraklı bu kadının konuğu olmuştu. Chopin’in bestecilik ve solistlik kariyerini başından beri izleyen Teresa Wodzińska, Paris’e yazdığı mektupta, ünü hızla yükselen vatandaşını Cenevre’ye davet etmiş, ayrıca koleksiyonuna koyabilmek için Fransız ünlülerin imzalarını istemişti. Kadının bu konuda yazdıkları onun sanata bakışının ne denli yüzeysel olduğunun da en iyi belirtisi gibidir: “Polonyalıların, Fransızların, Almanların, kimin imzası olursa fark etmez. Hatta bizde çok sık karşılaşıldığı gibi sakallı bir Yahudi bile olabilir; yeter ki imzasının değeri olsun.”<a class="si-noteref epub-type_noteref" href="#f5" id="ref_f5">5</a></p>

    <p>Chopin ailenin Cenevre’ye gitmesi yönünde yaptığı daveti işlerinin yoğunluğu nedeniyle kabul etmemiş ancak Karlsbad’a gitme planı gerçekleşince, kısa bir süre önce Dresden’e taşınan Wodziński Ailesi’ni dönüş yolunda ziyaret etmeye karar <span class="epub-type_pagebreak" id="page132" title="132"></span>vermişti. 19 Eylül günü ulaştığı Dresden’de, Chopin’in ilk işi bu ziyareti gerçekleştirmek oldu. Eski tanıdıkları görmek çok hoştu; kendi ailesiyle Karlsbad’da geçirdiği bir ayın ardından aynı ruh hali devam ediyor gibiydi. Genç bestecinin dikkati aslında bir kişinin üzerinde toplanmış gibiydi: Maria Wodzińska.</p>

    <p>Chopin’den dokuz yaş küçük olan Maria, görüşmedikleri süre zarfında her yönden çok gelişmiş; on altı yaşına basmış ve güzelliğiyle etrafını etkileyen biri olmuştu. Cenevre’de bulundukları dönemde, orada yaşayan besteci ve piyanist John Field’den piyano dersleri almış, resim yapmayı çok ilerletmiş, ayrıca iki yabancı dili mükemmel derecede konuşmaya başlamıştı. Hatta kendi kendine beste yapmaya başlamış, bu denemelerden birini Paris’e Chopin’e göndermişti.</p>

    <p>Delikanlı küçük bir kız olarak hayal ettiği Maria’nın alımlı bir genç kız olduğunu görünce ona âşık oldu. Artık Wodziński Ailesi’ni ziyaret etmek sadece Maria ile buluşma anlamına geliyordu. Birlikte piyano çalıyorlar, uzun yürüyüşlere çıkıyorlar, tüm günü birlikte geçiriyorlardı. Konuşmadıkları konu yok gibiydi; bazen de saatlerce susup birlikte olmanın tadını çıkarıyorlardı. Chopin uzun yıllar sonra ilk kez bir kadına bu denli tutkuyla bağlanmıştı.</p>

    <p>Varşova yıllarındaki platonik aşkı Konstancja Gładkowska’dan beri karşı cinsle ciddi bir yakınlaşması olmamıştı. Bazı kaynaklarda yer alan, öğrencisi Delfina Potocka ile aynı zamanda duygusal bir yakınlaşma içinde olduğu bilgisi, güvenilir olmaktan uzaktır ve Chopin yaşamı boyunca Delfina’yı iyi bir arkadaş olarak görmüştür. Viyana’dan ayrıldıktan sonra Münih’e doğru giderken yolculuk sırasında tanıştığı bir kadınla yaşadığı ilişki hastalık kapmasına neden olduğu için, Paris’teki ilk yıllarda yakından tanımadığı kadınlardan uzak durmuştu. 1831 sonunda, Konstancja Gładkowska’nın evleneceği haberi üzerine, arkadaşı Tytus’a yazdığı mektupta, bu olayın platonik hayallere gem vuramayacağını belirtmişti. Uzakta olan sevgiliye duyulan tutkulu aşk tam Chopin’e göreydi ve Maria’ya olan duyguları da bu yüzden coşkuluydu. Kısa bir süre sonra ayrılacak olmaları çok önemli değildi; genç bestecinin aşkını araya giren mesafeler azaltmıyor, aksine artırıyordu.</p>

    <p>Chopin Dresden’den ayrılırken gelecek yıl yeniden buluşmak üzere sözleştiler; iki genç arasındaki yakınlaşma ailenin de gözünden kaçmamış, hatta onların aracılığıyla haberler Varşova’ya dek uzanmıştı. Chopin’in ablası kısa bir süre sonra kardeşinin bu ilişkisi hakkında detaylı bilgi sahibi olmuştu. Maria aralarında başlayan yakınlaşmanın devam etmesi için elinden gelen çabayı göstermeye niyetliydi. Chopin’in ayrılmasının hemen ardından Fransızca kaleme aldığı uzun mektupta, o zamanın ölçüleri içinde elinden geldiğince duygularını dile getirmeye çalışmıştı. Aralarında resmî hiçbir şey olmadığı için, kaleminin ucundan dökülen sözcüklere dikkat etmeliydi. Kişisel duyguları yerine tüm ailenin onun yokluğu karşısında duyduğu özlemi ifade edebilirdi: “Mektup almayı ve cevap yazmayı sevmediğinizi bilmeme rağmen, siz Dresden’den ayrıldıktan sonra yaşananları aktararak biraz başınızı ağrıtmak istedim (bu kez piyano çalarak keyfinizi kaçırmayacağım). Bizden ayrıldığınız cumartesi günü, hepimiz çok üzüntülü bir şekilde ve yaşlı gözlerle salonda dolaşıp durduk ve <span class="epub-type_pagebreak" id="page133" title="133"></span>sizin az önce aramızda olduğunuzu düşündük. Saat on birde şan öğretmeni geldi, ders çok kötü geçti; şarkı söylemedik. Her konuşmanın konusu sizdiniz. Feliks<a class="si-noteref epub-type_noteref" href="#f6" id="ref_f6">6</a> benden durmadan valsinizi<a class="si-noteref epub-type_noteref" href="#f7" id="ref_f7">7</a> çalmamı istedi (sizin bana son verdiğiniz ve sizden dinlediğim). Hepimizin hoşuna gitti; onlar dinledikleri için, ben çaldığım için. Az önce bizi terk etmiş olan kardeşimizi bir kez daha hatırladık. (...) Akşam kimsenin canı yemek yemek istemedi, hepimizin gözü sizin yerinizdeydi. Oturduğunuz sandalye orada duruyordu ve eminim bu evde yaşadığımız sürece de aynı yerde duracak.”<a class="si-noteref epub-type_noteref" href="#f8" id="ref_f8">8</a></p>

    <div class="resim-sag html5_figure">
      <img alt="Resim31" src="../Images/img31.jpg" />

      <div class="resim-alti html5_figcaption">
        Clara ve Robert Schumann, 1850 yılına ait bir Daguerreotype.
      </div>
    </div>

    <p>Maria her ne kadar onu bir ağabey gibi gördüğünü vurgulamaya özen gösterse de, ikisi de aralarında yaşananların daha farklı boyutta olduğunun farkındaydı. Chopin orada kaldığı süre içinde besteleyip genç kıza verdiği <em>La bemol majör Vals</em>’inde (Op. 69, No. 1), tıpkı piyano konçertolarının ikinci bölümlerinde olduğu gibi tutku dolu bir aşkın etkisi altında olduğunu açığa vurur gibiydi. Maria’ya olan aşkı tüm yaşamına yön vereceğe benziyordu.</p>

    <p>26 Eylül 1835 günü Chopin Leipzig’e ulaştı. Amacı, Alman yayımcısıyla görüşmek ve Mendelssohn ile buluşmaktı. Geçen yılki karşılaşmalarından beri görüşmemişlerdi; Mendelssohn o tarihlerde Leipzig Gewandhaus Orkestrası’nın müzik yöneticiliği görevine başlamak üzereydi. Önceki seferlerde olduğu gibi, birlikte geçirdikleri saatler ikisi için de unutulmazdı. Mendelssohn kız kardeşine yazdığı mektupta o güne ait düşüncelerini şöyle aktarmıştı: “Yeniden gerçek bir müzisyenle birlikte olmak çok güzeldi. Ne yaptığının farkında olmayan bir yarısı solist, bir yarısı klasik, günün modasına ayak uydurmaya çalışan kimseler yerine, kendi kusursuz yolunu bulmuş biriyle vakit geçirmek ne güzel. Böyle birinin fikirleri bana tümüyle zıt bile olsa söylediği her şeyi hoşgörüyle karşılayabilirim; yaptığını yarım yamalak yapan insanlara tahammülüm yok.”<a class="si-noteref epub-type_noteref" href="#f9" id="ref_f9">9</a></p>

    <p><span class="epub-type_pagebreak" id="page134" title="134"></span>Leipzig’de kaldığı süre içinde Chopin, Friedrich Wieck’i de ziyaret etti. Dönemin ünlü piyano öğretmeni onun yapıtları (<em>Op. 2, Don Giovanni Çeşitlemeleri</em>) hakkında övgü dolu bir yazı kaleme almış ve üstün yetenekli kızı Clara kısa bir süre önce Chopin’in yapıtlarını halk önünde seslendirmişti. Wieck’in evinde kalan ve ondan ders alan Robert Schumann da, genç bestecinin yapıtlarına hayrandı. Chopin, Wieck Ailesi’nin evine gittiğinde baba-kız dışarıda olduğu için uzun süre Schumann’la sohbet etmişlerdi. İkisi de kolay dostluk kuran insanlar olmadığı için konuşmakta zorlanmışlar, Clara ve babası onlara katıldığında genç kız herkesin ilgi odağı olmuştu. O tarihlerde on altı yaşında olan Clara Wieck, olağanüstü piyano çalışıyla herkesi kendine hayran bırakıyordu. Hiç çekinmeden çalgısının başına geçen Clara, önce Chopin’in <em>Etütler</em>’inden örnekler çalmış, ardından Schumann’ın <em>Fa diyez minör Sonat</em>’ını (Op. 11) seslendirmişti. Chopin, genç kızın piyano çalışından çok etkilenmiş, yapıtlarını kimsenin Clara Wieck gibi çalamayacağını ifade etmişti. Orada bulunanların uzun ısrarları sonucu Chopin de piyano başına geçmiş ve <em>Noktürnler</em>’inden birini seslendirmişti. Schumann, bu buluşmanın ardından duygularını şöyle kâğıda dökmüştü: “Chopin kısa bir süre bizimle birlikte oldu. Piyano çalışı tıpkı yapıtları gibi kusursuz.”<a class="si-noteref epub-type_noteref" href="#f10" id="ref_f10">10</a></p>

    <p>Leipzig’den sonra bir süre Heidelberg’e uğrayan Chopin yeniden Paris’e döndüğünde takvimler 18 Ekim’i gösteriyordu. Yolculuğun son safhasında üşütmüş ve bitkin düşmüştü. Büyük sevinçlere, coşku dolu günlere neden olan yolculuk sıkıntılı ve yorgun sonuçlanmıştı. Eski kuvvetini toplayabilmesi için dinlenmesi gerekiyordu. Bu hastalık sonraki yıllarda yaşantısının gidişini değiştirecek sağlık sorununun ilk habercisiydi. Ancak o tarihlerde genç bestecinin aklında yalnızca Maria Wodzińska vardı, başka hiçbir şeyin önemi yoktu.</p>

    <p>Paris’e döndükten kısa bir süre sonra, Maria’nın ağabeyi Antoni kente geldi ve Chopin’in yakın arkadaşları arasına katıldı. Ailesiyle birlikte yolculuğa çıkmayan delikanlı Cenevre’de kalmış ve sonrasında Paris’e geçmişti. Zaten Maria, Chopin’e yazdığı ilk mektupta bu durumdan besteciye bahsetmiş ve ağabeyine yakınlık göstermesini rica etmişti. Bu ilk mektup, aslında genç kızın Chopin’i kısa sürede ne denli iyi tanıdığının ipuçlarını da barındırıyordu. Maria bestecinin Polonya’ya ve Polonyalı olmaya tutku derecesinde bağlılığını satır arasında ustaca dile getiriyor, ayrıca ona ne denli değer verdiğini on altı yaşındaki bir genç kızdan beklenmeyecek bir olgunlukla vurguluyordu: “Ağabeyim ailesinden uzakta, ona arkadaşça yaklaşan bir kalp bulduğunda nasıl memnun olur. Bu konuda daha fazla yazmama gerek yok, siz Antoni’yi benden iyi tanıyorsunuz. (...) Adınızın Chopiński olmadığına ya da Polonyalılığınızı ortaya koyacak bir işaret taşımadığına çok üzülüyoruz. Eğer böyle olsaydı, Fransızlar sizin kendi vatandaşları olduğunuzu iddia edemezlerdi. Uzun yazarak sizin değerli vaktinizi almak istemiyorum. Zaten yazdıklarımın hepsini <span class="epub-type_pagebreak" id="page135" title="135"></span>okumanıza da gerek yok. Küçük Maria’nın size yazdığı satırları hiç okumadan bir köşeye atabilirsiniz, kesinlikle gücenmem. Çok basit bir hoşçakal diyorum; çocukluk arkadaşlarının fazla lafa gereksinimi yoktur. Annem sizi şefkatle kucaklıyor. Babam ve ağabeyim sevgiyle kucaklıyorlar (hayır, bu çok az oldu), nasıl ifade etmem gerektiğini bilmiyorum. Joséphine sizinle vedalaşamadığı için özür diliyor; Thérèse’e<a class="si-noteref epub-type_noteref" href="#f11" id="ref_f11">11</a> ‘Frédéric’e senden ne yazayım?’ diye sordum; ‘Onu sımsıkı kucakladığımı ve en içten selamlarımı yolladığımı yaz,’ diye yanıtladı. Adieu! Maria.”<a class="si-noteref epub-type_noteref" href="#f12" id="ref_f12">12</a></p>

    <p>1835 sonbaharına hastalık damgasını vurdu. Yolculuğun son döneminde başlayan soğuk algınlığı, Paris’e döndükten kısa bir süre sonra şiddetlenerek tekrarladı. Bu kez basit bir üşütmeden çok daha fazlası söz konusuydu. Akciğerlerdeki iltihap Chopin’in önü alınamaz öksürüklere boğulmasına ve kan tükürmesine neden oluyordu. Zaten zayıf olan bünyesi bu kez iyice sarsılmıştı. Ev arkadaşı Jan Matuszyński elinden gelen gayreti göstererek bir an önce sağlığına kavuşması için çaba harcıyordu. Parisli doktorların da yardımıyla yıl sonuna doğru Chopin’in durumunda önemli bir düzelme görüldü. Ancak hastalıkla geçen süre herkesi çok telaşlandırmış, delikanlının sağlığının bozuk olduğu haberleri Varşova’ya dek uzanmıştı. Chopin’in ailesi oğullarından haber alamadığı için çok telaşlanmış, hatta bir ara bestecinin ölmüş olabileceği bile konuşulmaya başlamıştı. Bu tarihlerde Varşova’da bulunan Maria’nın babası Wincenty Wodziński, Mikołaj Chopin’den oğlunun ağır hasta olduğunu öğrenmiş ve kızının bunca ilgisini çeken delikanlının akıbetini merak edenler arasına o da katılmıştı.</p>

    <p>Chopin’in sağlığının bozulduğu ve ölmüş olabileceği haberleri Varşova’da öylesine yayılmıştı ki, 8 Ocak 1836 tarihinde gazetede bu söylentilerinin tümünün asılsız olduğu yönünde bir haber yayımlandı. Mikołaj Chopin, tüm bu yaşananlardan sonra oğlunun biraz daha sağlığına özen göstermesi için Jan Matuszyński’nin yardımını istemişti. Endişeli baba yazdığı mektupta Fryderyk’in daha düzenli bir yaşam sürmesi için arkadaşının yardımcı olmasını rica ediyordu. Oğlunun kış mevsimine uygun şekilde giyinmesini isteyen Mikołaj Chopin, her gece sabaha karşı yatağa giren bir kişinin sağlığının daha çabuk bozulacağını belirterek şunları yazıyordu: “Sabah saat ikide uyumak makineler için uygun olabilir ama ruhuyla çalışan ve düşünen insanlar böyle davranamaz. (...) Fryderyk ile tartıştığınız zaman, sizce doğru olanı uygulamaktan çekinmeyin. Onu ikna etmeye çalışmakla uğraşmayın.”<a class="si-noteref epub-type_noteref" href="#f13" id="ref_f13">13</a></p>

    <p>1835 Noel’inde Paris’te Polonyalı göçmenlerin yararına bir kermes düzenlenmişti. Prenses Anna Czartoryska’nın öncülüğünde üç gün süren etkinlik boyunca, önceden bağış yoluyla toplanan pek çok obje satışa çıkarılmış ve elde edilen gelir göçmenlerin gereksinimlerini karşılamak için kullanılmıştı. Toplanan objeler arasında dönemin tanınmış bestecilerinin elyazması notaları, varlıklı ailelerin bağışladığı <span class="epub-type_pagebreak" id="page136" title="136"></span>sanat yapıtları ve giyim eşyaları yer alıyordu. Günümüzde düzenlenen benzer organizasyonlarda olduğu gibi, kermes sırasında bir çekiliş düzenlenmiş ve bazı değerli objeler şanslı bağışçılar arasında paylaşılmıştı. Üç gün süren etkinlik boyunca Chopin ve Polonyalı piyanist Wojciech Sowiński dönüşümlü olarak piyano çalmıştı. Chopin organizasyonun tümünde gönüllü olarak görev almış, müzisyen dostlarının konuya ilgisini çekmeye çalışmış ve bunda da başarılı olmuştu.</p>

    <p>1836 bahar aylarında hastalığı tekrarlamıştı. Sağlığına özen göstermesi yönünde çevresinden gelen uyarılara kulak asmadığı için en ufak bir dikkatsizlik yeniden öksürük nöbetlerine yakalanmasına neden oluyordu. Yaz aylarında Maria ile buluşmak için sözleştiklerinden başka davetleri kabule yanaşmıyordu. Bu nedenle Mendelssohn’un mayıs sonu için Düsseldorf’a, Hiller’in de Frankfurt’a yaptığı daveti kabul etmedi. Yeni bir yolculuğun sağlığına iyi gelmeyeceğini biliyordu. Aynı şekilde Kontes Marie d’Agoult’nun Croissy Şatosu’na gelmesi yönündeki isteğini de geri çevirdi.</p>

    <p>Paris sosyetesinin en tanınmış simaları arasında yer alan Kontes Marie d’Agoult, evinde düzenlediği toplantılarla kentin sanat yaşamına yön veren isimlerin başında geliyordu. Ancak bir süredir kontesin adı Franz Liszt ile yaşadığı yasak aşk nedeniyle gündemdeydi. Genç piyanistten altı yaş büyük olan Kontes Marie d’Agoult, sevgilisiyle yaşayabilmek için kocasını ve çocuklarını terk etmiş, gönlünce bir yaşam sürmeye başlamıştı. Bu tip olaylara çok alışık olan Parisliler ve Kont Charles d’Agoult önceleri durumu anlayışla karşılamıştı. Ancak kontesin Liszt’ten bir bebek beklediği anlaşılınca işler tersine dönmüştü. Kont aile onurunu kurtarmak için, hâlâ karısı olan kontesten, bu bebeği Paris dışında dünyaya getirmesini istemişti. Zaten giderek dozunu artıran dedikodular kontese ve Liszt’e kentten ayrılmaktan başka bir yol bırakmamıştı. Bu nedenle 1835 yaz aylarında Cenevre’ye gitmişlerdi. Bu kent Fransa’dan çok uzak olmayan konumu ve sanatı desteklemeye gönüllü bankerleriyle en iyi seçim gibi görünüyordu. Yeni kurulan konservatuvarda Liszt bir süre ders vermişti. 1835 sonlarında dünyaya gelen çiftin ilk çocukları Blandine’in ardından, 1837 sonlarında dünyaya gelen Cosima, müzik dünyasında yalnızca Liszt’in kızı olarak değil aynı zamanda 19. yüzyılın ünlü orkestra şefi Hans von Bülow ve besteci Richard Wagner’in karısı olarak da anılacaktı.</p>

    <p>1836 baharında Liszt bir süreliğine Paris’e gelmişti. Chopin aylardır görmediği arkadaşıyla yeniden bir araya gelmekten çok hoşnut olmuş, eski günlerdeki gibi saatlerce piyano başında kalmışlardı. Kentte kaldığı süre içinde halk önünde de çalan Liszt’in konser sonrasında verdiği davet, her zaman olduğu gibi Paris sanat çevresinin farklı kesimlerinin buluşmasına neden olmuştu. Chopin bu davette, sonraki yıllarda yakın arkadaşı olacak ressam Eugène Delacroix ile tanışmıştı.</p>

    <p>Temmuz başında Chopin’in beklediği haber geldi: Maria, annesi ve kız kardeşleriyle ay sonunda Marienbad’da<a class="si-noteref epub-type_noteref" href="#f14" id="ref_f14">14</a> olacaktı. Wodziński Ailesi bir süredir Polonya’da <span class="epub-type_pagebreak" id="page137" title="137"></span>yaşıyordu; o dönemde Avrupa’nın tüm varlıklı aileleri yaz aylarını gözde kaplıca kentlerinde geçiriyordu. Marienbad, Karlsbad ile birlikte en çok ziyaret edilen yerlerin başında geliyordu. Chopin 28 Temmuz 1836 günü Marienbad’a ulaştı; Wodziński Ailesi’yle aynı otelde kalıyordu ve hemen onlarla buluştu. Ayrılıklarının üzerinden bir yıl bile geçmemişti ama Maria’ya olan aşkı aradan geçen sürede artmıştı. Ondan uzakta geçirdiği her gün onu özlemiş, hayalindeki ideal sevgiliyi bulduğunu düşünmüş ve sıklıkla yaptığı gibi, genç kızı çok fazla tanımadan onun yıllardır aradığı kadın olduğunu düşlemişti.</p>

    <p>Birlikte geçirdikleri dönem Chopin için yine rüya âlemi gibiydi. Yürüyüş yapıyorlar, piyano başında saatlerce müzik aracılığıyla konuşuyorlar ve kendi dünyalarında tasasızca yaşıyorlardı. Maria, müzik dışında resme de ne denli yetenekli olduğunu bu dönemde yaptığı Chopin portesiyle ortaya koymuştu; genç kızın fırçasından çıkan suluboya çalışma, bestecinin en mutlu ruh hallerinden birini yansıtmaktadır.</p>

    <p>Chopin Marienbad’da geçen günlerde Maria’dan başka kimseyi görmek istemiyordu, genç kızın annesi de gençlerin bu mutlu beraberliğini onayladığı için huzurlarını kaçıracak hiçbir şey yoktu. Mendelssohn’un kız kardeşi Rebecca Lejeune Dirichlet<a class="si-noteref epub-type_noteref" href="#f15" id="ref_f15">15</a>, kocasıyla uğradığı kaplıcada, ağabeyinin piyano çalışına hayran olduğu Chopin ile karşılaşınca onu dinlemek istemiş ancak besteciden olumsuz yanıt almıştı. Genç kadın ve kocası adeta yalvarırcasına, bir tek mazurkaya bile razı olduklarını defalarca yinelemişler ama o anda yalnızca Maria ile birlikte olmayı düşünen Chopin’den olumsuz yanıt almışlardı. Bu beklenmedik davranış Mendelssohn’un kardeşini çok üzmüş, ağabeyine yazdığı mektupta karşılaştıkları kaba muameleyi anlatmaktan kendini alamamıştı. Chopin aynı şekilde Schumann’ın yazdığı mektubu da yanıtsız bırakmış, Marienbad günlerini yalnızca Maria ile geçirmek istemişti.<a class="si-noteref epub-type_noteref" href="#f16" id="ref_f16">16</a></p>

    <p>Marienbad’daki günler ağustos sonuna dek sürmüş, ardından hep birlikte Dresden’e geçilmişti. Önlerinde birlikte geçirecekleri yaklaşık iki haftalık süre vardı. Chopin hâlâ aralarındaki ilişkinin resmiyete dökülmemiş olmasının endişesini yaşamaya başlamıştı. Bir önceki yıl olduğu gibi, çok iyi iki arkadaş olarak ayrılmalarını istemiyordu. 10 Eylül günü Maria’dan ve ailesinden ayrılacak, Paris’e doğru yola çıkacaktı. 8 Eylül günü Chopin Maria’nın not defterine Stefan Witwicki’nin <em>Pierścień</em> (Yüzük) başlıklı şirini yazmış ve sonrasında genç kızın isteği üzerine bestelemişti.<a class="si-noteref epub-type_noteref" href="#f17" id="ref_f17">17</a> Şiirin sözleri Chopin’in aklından geçen karmaşık düşüncelerin yansıması gibiydi:</p>

    <div class="siir html5_article">
      <div class="siir-aralik html5_section">
        <p><strong><span class="epub-type_pagebreak" id="page138" title="138"></span>Yüzük</strong></p>

        <p>Sen hüzünlü şarkılar dinlerken</p>

        <p>Âşık olmuştum çoktan ben</p>

        <p>Sol elinin küçük parmağına</p>

        <p>Takmıştım gümüş yüzüğü.</p>

        <p>Başkaları kızları kucaklarken</p>

        <p>Ben sabırla bekledim</p>

        <p>Ama sonra bir yabancı geldi</p>

        <p>Yüzüğe aldırmadan, götürdü seni.</p>
      </div>

      <div class="siir-aralik html5_section">
        <p>Şimdi çok uzaklardayım</p>

        <p>Oysa içim özlem dolu</p>

        <p>Sen başkasının karısı oldun</p>

        <p>Yüzüğü de unuttun.</p>

        <p>Bil ki aşkım hiç bitmeyecek</p>

        <p>Hiç ayrılmayacak senden</p>
      </div>

      <p>Senden ve o sevgili yüzükten.<a class="si-noteref epub-type_noteref" href="#f18" id="ref_f18">18</a></p>
    </div>

    <p class="siir-sonrasi">Büyük olasılıkla Adam Mickiewicz’in <em>Moja pieszczotka</em> (Sevgilim) başlıklı şiiri üzerine bestelenen şarkı da aynı döneme aittir.<a class="si-noteref epub-type_noteref" href="#f19" id="ref_f19">19</a></p>

    <div class="siir html5_article">
      <div class="siir-aralik html5_section">
        <p><strong>Sevgilim</strong></p>

        <p>Benim tatlı sevgilim, kuşlar gibi sevinçli</p>

        <p>Şarkı söyler neşeli, cıvıltılı.</p>

        <p>Her anı bal gibi tatlı,</p>

        <p>Her notası şen ışıltılı</p>

        <p>Asla bitmesin isterim şarkısı</p>

        <p>Hep söylesin, söylesin, söylesin isterim</p>
      </div>

      <div class="siir-aralik html5_section">
        <p>Gözleri parlak, gülücük dolu</p>

        <p>Yanakları kiraz, dişleri inci</p>

        <p>Dalarım yüzünün tüm güzelliğine</p>

        <p>Ayıramam gözlerimi dudaklarından</p>

        <p>Hep öpmek, öpmek, öpmek isterim...<a class="si-noteref epub-type_noteref" href="#f20" id="ref_f20">20</a></p>
      </div>
    </div>

    <p class="siir-sonrasi"><span class="epub-type_pagebreak" id="page139" title="139"></span>9 Eylül’de, birlikte geçirecekleri son günün şafak vaktinde, Chopin Maria’ya evlenme teklifinde bulundu. Genç kızın cevabı olumluydu ancak son sözü doğal olarak ailesi söyleyecekti. Teresa Wodzińska, haftalardır gençlerle birlikte olduğu için, büyük olasılıkla bu gelişme onun için sürpriz olmamıştı. Kızının Chopin’le evlenmesine karşı değildi ancak kocasına danışmadan böyle bir kararı tek başına alamazdı. Ayrıca Maria’nın yaşının küçük olması ve Chopin’in bozuk olan sağlığı onu endişelendiriyordu. Zaten Dresden’e geldiklerinde delikanlıyı, kentin tanınmış doktorlarından birine muayene olmaya ikna etmişti. Doktor, Fransız meslektaşlarına benzer şeyler söylemiş, Chopin’in yaşamına dikkat etmesini, yorulmaktan ve üşütmekten kaçınması gerektiğini yinelemişti. Bunun için düzenli bir yaşam gerekiyordu. Belki de evlilik bu düzeni getirebilirdi. Ancak yine de Teresa Wodzińska şimdilik bu evlilik konusunu aile arasında sır olarak tutmaya niyetliydi. Bir daha buluşuncaya dek geçecek süre, Chopin için bir çeşit deneme olacaktı ve genç adamın bu konudaki ciddiyeti sağlığına göstereceği özenle bağlantılıydı. Eğer Maria’yı gerçekten istiyorsa, yaşam tarzını değiştirmeli ve sağlıklı biri olmalıydı.</p>

    <p>Maria’yı ve kalbini Dresden’de bırakan Chopin’in sonraki durağı Leipzig’di. Robert Schumann ile bir kez daha piyano başında vakit geçirmişler, birbirlerine bestelerini çalmışlardı. Schumann <em>Sol minör Ballade</em>’ı çok beğenmiş, notasını istemişti. Clara Wieck’in piyano çalışı geçen yıldan beri daha da ilerlemişti. Chopin bir kez daha duyduklarına inanmakta zorlanmış, genç kızın yeteneğini takdir etmişti. Leipzig’den sonra rotasını Paris’e çeviren Chopin dönüş yolunda Kassel’de durarak, yapıtlarını Varşova yıllarından beri zevkle çaldığı Louis Spohr’u ziyaret etmişti.</p>

    <p>Paris’e döndüğünde Chopin’i bekleyen bir mektup vardı. 14 Eylül günü Dresden’den postaya verilmişti ve Teresa Wodzińska’dan geliyordu. Ayrılışına ne denli üzüldüğünü bildiriyor ve “şafak vaktinin” bir sır olarak kalması gerektiğini vurguluyordu. Sonraki yazışmalarda da “şafak vakti” ifadesi, “evlenme vaadi” yerine kullanılmaya devam edecekti. Teresa Wodzińska, ekim ayında Varşova’da Chopin’in anne ve babasını göreceğini hatırlattıktan sonra mektubunu şöyle sürdürüyordu: “Aileni gördüğümde onlara sağlığının ve keyfinin yerinde olduğunu söyleyeceğim ama şafak vaktinden bahsetmeyeceğim. Ancak benim onayımdan emin olabilirsin. İsteklerime uyup duygularını sınaman, uyman gereken kurallar. Hoşçakal; saat on birde yatağa yatmayı ve ilacını almayı unutma. Sağlıkla kal Sevgili Frycek<a class="si-noteref epub-type_noteref" href="#f21" id="ref_f21">21</a>, seni kalpten seven bir anne gibi kutsuyorum. T.W.”<a class="si-noteref epub-type_noteref" href="#f22" id="ref_f22">22</a> Mektubun sonunda Bayan Wodzińska, kızının Chopin için yün terlikler ördüğünü, en kısa sürede Paris’e yollayacağını belirtiyor ve delikanlıyı sağlığına dikkat edeceği konusunda verdiği sözleri tutması için bir kez daha uyarıyordu.</p>

    <p>Birkaç gün sonra Maria’nın mektubu geldi. Yarı Fransızca yarı Lehçe kaleme alınan satırlar öncekilere göre daha fazla sevgi içeriyorsa da, yine de gerçek bir aşk <span class="epub-type_pagebreak" id="page140" title="140"></span>mektubu olmaktan oldukça uzaktı: “Gittiğinizden beri teselli bulamaz haldeyiz. Sizden sonra geçen günler, bize yüzyıllar gibi geldi, sizin için de öyle mi? İçinizde hep bir eksiklik hissediyor musunuz? Bu soruyu sizin yerinize ‘Evet’ diye yanıtlıyorum ve yanılmadığımı düşünüyorum; en azından buna inanmak istiyorum. Öyle cevap verdiniz değil mi? (...) Yakında ailenizi göreceğim, ne büyük mutluluk, acaba sevgili Ludwika<a class="si-noteref epub-type_noteref" href="#f23" id="ref_f23">23</a> beni hatırlayabilecek mi? Hoşçakalın mio carissimo maestro<a class="si-noteref epub-type_noteref" href="#f24" id="ref_f24">24</a>, şimdilik Dresden’i, bir süre sonra da Polonya’yı sakın unutmayın. Hoşçakalın, yeniden görüşünceye dek! Ah, bu görüşme bir an önce gerçekleşse! Maria.”<a class="si-noteref epub-type_noteref" href="#f25" id="ref_f25">25</a></p>

    <p>Paris’te yaşam bütün hızıyla devam ediyordu. Chopin sonbahar aylarında aynı cadde üzerinde daha büyük bir eve taşınmıştı; Jan Matuszyński evleneceği için bu kez yalnız oturacaktı. Yeni adresi Chaussée d’Antin No. 38 idi. Kente döndükten sonra Teresa Wodzińska’nın bir süredir istediği ünlü sanatçıların imzalarını postayla göndermişti. Berlioz, Heine, Liszt ve Mickiewicz’in imzalarına sahip olmak Bayan Wodzińska için çok önemliydi; genç besteciye teşekkür ettikten sonra şunları eklemişti: “Yakında aileni görecek olmama çok seviniyorum; gelecek yıl da seni göreceğim için sevinçliyim, mayıs ya da haziranda.”<a class="si-noteref epub-type_noteref" href="#f26" id="ref_f26">26</a> Teresa Wodzińska ile sık sık mektuplaşıyorlardı. Antoni Wodziński İspanya’da savaşan bir birliğe katıldığı için annesiyle haberleşmesi Paris üzerinden ve Chopin aracılığıyla oluyordu. Chopin genellikle mektuplara kendiyle ilgili bilgiler de ekliyordu. Varşova’dan gelen yanıtlarda çoğunlukla “şafak vaktine” değiniliyor ve sağlığına özen göstermesi için genç besteci sürekli uyarılıyordu. Söz dinlemeyen bir çocuk gibi azarlandığı bile oluyordu: “Mektuplarından anladığım kadarıyla, benim öğütlerimi pek yerine getiremiyorsun. Neden saat on birde yatağa gittiğini, yün çoraplarını ve terliklerini giydiğini yazmıyorsun? Maria bu terliklerini her gün giymeni özellikle rica ediyor. Sana Varşova’dan da yazacağım; şimdilik şunu yineliyorum, kendine dikkat et, bu sayede her şey daha iyi olacak.” Mektubun sonuna Maria şu cümleyi eklemişti: “Düşüncenizi sadık sekreterinize yöneltmenizi tavsiye ederim.”<a class="si-noteref epub-type_noteref" href="#f27" id="ref_f27">27</a> Genç kız sonraki mektuplarda sık sık kendini bu ifadeyle, “sadık sekreteriniz” şeklinde tanımlayacak ve Chopin’in kendi ördüğü yün terlikleri giymesini çok önemseyecekti.</p>

    <p>Sağlığının bu denli önemsenmesi önceleri genç bestecinin hoşuna gitmişti ancak yaşam tarzını kökünden değiştirmek anlamına gelen bazı isteklere uyması çok zordu. Aylar ilerleyip bu istekler sürekli yinelenmeye başladıkça sabrının taştığı oluyordu. Teresa Wodzińska’nın saat on ikide yapmasını istediği bir şeyi, o saatte piyano dersi verdiği için gerçekleştiremeyeceğini söyleyerek şunları ekliyordu: <span class="epub-type_pagebreak" id="page141" title="141"></span>“Neden saat on ikide? O saatte ders vermem lazım ve bu, saat altıya dek sürüyor. Sonrasında akşam yemeği yiyip dışarı çıkıyorum (on bire dek). O saati geçmiyor, bu konuda doğru söylüyorum. Kendime dikkat ediyorum, terlikleri unutmuyorum ve piyano çaldığım zaman şafak vaktini düşünüyorum.”<a class="si-noteref epub-type_noteref" href="#f28" id="ref_f28">28</a></p>

    <p>1836 Ekim ayında Liszt ve sevgilisi Marie d’Agoult Paris’e dönmüşler, bir süredir ayrı kaldıkları kentin kültür yaşamına bir an önce karışmak için evlerinde toplantılar düzenlemeye ağırlık vermişlerdi. Chopin bu toplantıların hemen hepsine katılıyordu. Arkadaşının Paris’ten uzak kaldığı süre boyunca çevresine yeni dostlar katılmıştı. Bu dostların biriyle ilk karşılaşmasından sonra genç besteci ailesine yazdığı mektupta şunları söyleyecekti: “Ünlü biriyle tanıştım: Madame Dudevant ya da herkesin bildiği adıyla George Sand. Yüzü bana çok antipatik geldi. Hiç hoşlanmadım, sanki onda beni iten bir şey var.”<a class="si-noteref epub-type_noteref" href="#f29" id="ref_f29">29</a> Kısa bir süre sonra bu ilk izlenimin fazla önemi kalmayacak, Chopin’in yaşamını tümüyle George Sand yönetecekti.</p>

    <p>Yeni bir yıl yeni umutları beraberinde getirmişti. Chopin yaz aylarında Maria’yı görebilmeyi, hâlâ bir sonuca bağlanmayan evlilik konusunu enine boyuna konuşabilmeyi umuyordu. Yaşamını düzene sokma yönünde verdiği sözleri tam olarak yerine getirememişti ama 1837 başlarken yine de içi umut doluydu. Paris’e geldiği günlerle kıyaslandığında her bakımdan çok iyi durumdaydı. Sanatsal olarak önemli ilerlemeler kaydetmişti, notalarının basımı devam ediyordu. Aradan geçen sürede ailesiyle görüşmüş, kendisi bir aile kurmak için ilk adımları atmıştı. Tutkuyla bağlandığı Maria’ya kavuşmak, her anını birlikte geçirmek istiyordu. Sık sık ona notalar gönderiyor, ağabeyinin İspanya’dan gelen mektuplarını düzenli olarak iletiyordu. Polonya’daki evlerinde bulunan piyano çalınamayacak halde olduğu için Wodziński Ailesi’ne Pleyel’den yeni bir piyano seçmiş ve gönderilmesini sağlamıştı.</p>

    <p>Şubat ayı başlarında Chopin yeniden ağır bir gribe yakalandı. Bu gelişme, Paris’te yaşananlardan farklı kanallar aracılığıyla anında haberdar olan Teresa Wodzińska için kızının geleceği konusunda yeniden düşünmek anlamına geliyordu. Başından beri genç bestecinin sağlığına dikkat etmediğinden ve yaşam tarzını değiştirmediğinden yakınıyordu. Paris’teki Polonyalı dostlarının son aylarda anlattıkları işin başka boyutlarını da ortaya koymuştu. Chopin’in giderek daha sık görüşmeye başladığı iki kadının özel yaşamı Teresa Wodzińska için kabul edilemezdi. Bu iki kadın Marie d’Agoult ve George Sand idi. Her ikisiyle arkadaş olduğu söyleniyordu ancak tüm Paris’in dedikodu malzemesi olan bu isimlerin kızının nişanlısının çevresinde işleri yoktu. Geçen aylar ona Chopin’in alışkanlıklarından vazgeçmeye niyetli olmadığını öğretmişti; bu durumda o güne dek sır olarak saklanan verilmiş sözlerin başkalarıyla paylaşılmasına ve evlilik konusunda daha ileri gidilmesine hiç gerek yoktu. Zamanı gelince durum Chopin’in anlayacağı bir dille ona yazılmalıydı.</p>

    <p>Haftalarca süren ağır hastalığın ardından mart başlarında Chopin yeniden sağ<span class="epub-type_pagebreak" id="page142" title="142"></span>lığına kavuşmuştu. Annesinin, doğum gününü kutlamak için yazdığı mektuptan, Teresa Wodzińska’nın Varşova’da kendine yandaş kazanmak için boş durmadığı anlaşılıyordu: “Bayan Wodzińska, ona geceleri geç yatmayacağına söz verdiğini söyledi; sağlığın için çok önemli olan bu duruma ben de çok sevindim. Ama ona verdiğin sözü tutmadığını ekledi.”<a class="si-noteref epub-type_noteref" href="#f30" id="ref_f30">30</a> Chopin annesinin yazdıklarını fazla önemsemedi; oğlunun bir türlü düzelmeyen sağlığı konusunda endişelenmesi çok doğaldı. Ancak mart sonlarına doğru Maria’dan gelen bir mektup, Chopin için evlilik hayalinin bir düşe dönüştüğünü haberler gibiydi. Genç kız her zamanki gibi kibar ve saygılıydı ama satır arasında yazdıklarının veda sözleri olduğu anlaşılıyordu: “Bana gönderdiğiniz notalar için size en içten şükranlarımı gönderiyorum. Elime geçtiklerinde beni nasıl sevince boğduklarını size anlatmaya çalışmayacağım, çünkü bunu tarif edebilmem imkânsız. Size borçlu olduğum tüm teşekkür dileklerimi de kabul etmenizi rica ediyorum. Ailemin size gösterdiği sevgiden, özellikle de en kötü öğrenciniz ve çocukluk günlerinizin oyun arkadaşının sevgisinden asla kuşku duymayın. Hoşçakalın, annem sizi tüm kalbiyle kucaklıyor. Thérèse daima Chopena’sından söz edip duruyor. Tekrar hoşçakalın. Bizleri hatırlayın. Maria.”<a class="si-noteref epub-type_noteref" href="#f31" id="ref_f31">31</a> Hayallerini süsleyen, geceler boyu düşlerinde onunla birlikte olan, “şafak vakti” aşkını dile getirdiği Maria, şimdi “en kötü öğrencisi ve çocukluk günlerinin oyun arkadaşı” olarak ona veda ediyordu. Chopin hâlâ birlikte bir gelecekleri olduğunu düşünmek istiyordu ama acı gerçeği kabullenmesi gerekecekti.</p>

    <p>Mart sonunda Paris müzik çevrelerinin konuştuğu tek konu, Prenses Cristina Belgiojoso’nun düzenlediği konserdi. İtalyan göçmenler yararına yapılan bu etkinliğin gündemi böylesine işgal etmesinin asıl nedeni, Franz Liszt ve Sigismond Thalberg arasında yaşanan rekabetti. O tarihlerde yirmi beş yaşında olan Thalberg, Liszt’ten bir yaş küçüktü ve tıpkı onun gibi küçük bir çocukken Viyana’ya giderek harika çocuk olarak ün yapmıştı. Chopin Viyana’da kaldığı dönemde Thalberg’in piyano çalışına tanık olmuş ancak özellikle pedal kullanışını eleştirmişti.<a class="si-noteref epub-type_noteref" href="#f32" id="ref_f32">32</a> Liszt’in Paris müzik çevresinden uzak kaldığı aylarda, kentte verdiği konserler Thalberg’in ününün Fransız müzikseverler arasında hızla yayılmasına neden olmuştu. Olağanüstü piyano çalışına vurgu yapmak için, üç elli olduğu söyleniyordu. Bu benzetmenin nedeni, her iki eliyle teknik pasajları ustaca çalarken, başparmaklarının yardımıyla bu partilerin üzerinde sürekli bir ezgi çizgisi duyurabilmesiydi. Piyano tekniğinde başparmakların önemine vurgu yapan isimlerin başında geliyordu.<a class="si-noteref epub-type_noteref" href="#f33" id="ref_f33">33</a></p>

    <p>Liszt ve Thalberg arasındaki rekabetin artmasında, Liszt’in 1837 yılı başlarında <em>Gazette Musicale</em>’de kaleme aldığı bir yazı etkili olmuştu. Dergi yöneticilerinin, yazının içeriğine katılmadıklarını bir notta okuyucuya duyurdukları makalesinde <span class="epub-type_pagebreak" id="page143" title="143"></span>Liszt, Thalberg’in son piyano yapıtlarından birini saatlerce incelemesine rağmen, yirmi bir sayfalık çalışmada ilginç hiçbir noktaya rastlayamadığını belirtiyor ve şunları ekliyordu: “Thalberg’in yapıtlarında karşımıza çıkan, yalnızca güçsüzlük ve monotonluk.”<a class="si-noteref epub-type_noteref" href="#f34" id="ref_f34">34</a> Bu yazı Paris müzik çevrelerinde Thalberg yandaşlarının çoğalmasına neden olmuştu. Liszt rakibinin bestecilik yönüne saldırıyor gibi görünse de, aslında amaç kimin daha iyi piyano çaldığı noktasına dayanıyordu.</p>

    <p>Aynı tarihlerde Liszt, dostu George Sand’a yazdığı bir mektupta sanatın giderek sıradanlaştığından yakınıyor ve gerçek sanatçıya rastlamakta zorluk çektiğini vurguluyordu. Son derece yerinde değerlendirmelerde bulunan sanatçı, iyi piyano çalmayı bir yarışa dönüştürerek, eleştirdiği yanlışları bizzat yaşama geçirdiğinin farkında değildi: “Günümüzde kimlerle karşılaşıyoruz? Heykeltıraşlarla mı? Hayır, heykel fabrikatörleriyle. Ressamlarla mı? Hayır, tablo fabrikatörleriyle. Müzisyenlerle mi? Hayır, müzik fabrikatörleriyle. Her taraf zanaatkârla dolu, sanatçıya rastlanmıyor. Sanatın gerçek çocuklarının doğmamış olmasından üzüntü duyuyorum.”<a class="si-noteref epub-type_noteref" href="#f35" id="ref_f35">35</a></p>

    <p>31 Mart 1837 günü Prenses Cristina Belgiojoso’nun düzenlediği konser işte böylesi bir ortamda Liszt ve Thalberg’i karşı karşıya getirecekti. Bir hayır konseri olduğu için, dönemin tüm önemli isimlerinin geceye katılmasına gayret edilmişti. Liszt ve Thalberg’den başka, Chopin, Pixis, Herz ve o dönemde Paris’te bulunan Carl Czerny dinleyici karşısına çıkmıştı. Prenses konsere katılan piyanistlerden, kısa bir süre önce beklenmedik bir şekilde yaşama veda eden İtalyan opera bestecisi Vincenzo Bellini’nin bir teması üzerine çeşitleme yazmalarını istemişti. <em>I Puritani</em> operasından bir marş üzerine altı bestecinin kaleminden çıkan yapıt <em>Hexameron – Grandes Variations de Bravoure</em> (Cesaretin Büyük Çeşitlemeleri) başlığıyla bir süre sonra yayımlanmıştı.</p>

    <p>O akşamın en merak edilen konusu, Liszt ve Thalberg arasındaki çekişmenin nasıl gelişeceği ve iki piyanisti birbiri ardına dinleme şansına sahip olacak davetlilerin kimin tarafını tutacağıydı. Doğal olarak, iki sanatçı da çok iyi çalmış, birbirlerine karşı saygılı davranmış ve kesin bir galip belirlenmemişti. Ancak pek çok kaynakta Prenses Belgiojoso tarafından dile getirildiği öne sürülen yorumun, Marie d’Agoult tarafından aktarıldığı düşünüldüğünde, gerçeği yansıttığına inanmak oldukça güçleşir. Marie d’Agoult’ya göre prenses gecenin sonunda duygularını şöyle dile getirmişti: “Thalberg dünyanın en önde gelen piyanisti ama Liszt tek.”<a class="si-noteref epub-type_noteref" href="#f36" id="ref_f36">36</a></p>

    <p>1837 baharında Chopin son hastalığın etkilerinden tümüyle kurtulmanın yollarını arıyordu. Doktorlar kaplıca tedavisinin iyi geleceğini düşünerek Almanya’da bulunan Ems’e gitmesini önermişlerdi. Hâlâ Maria’dan ve ailesinden gelebilecek bir daveti düşünen Chopin kaplıca tedavisine gitmekten vazgeçmişti, zaten yolculuğun zahmeti tümüyle düzelmemiş sağlığına daha kötü gelebilirdi. Bestecinin müziğine <span class="epub-type_pagebreak" id="page144" title="144"></span>büyük hayranlık duyan Marki de Custine, bu yolculuğa birlikte çıkmayı önermiş, kendi özel arabasıyla yapılacak bir gezinin yorucu olmayacağını öne sürerek Chopin’i razı etmeye çalışmıştı. Gezi yazılarıyla tanınan Marki Astolphe de Custine, Paris sanat çevresiyle yakın ilişki içinde olan bir isimdi. Chopin önceki yıllarda markinin Paris’te verdiği pek çok davete katılmış ve Enghien Gölü yakınlarındaki villasına gitmişti. Eşcinsel eğilimi nedeniyle soylu adamla ilişkilerinde her zaman mesafeli davranmaya gayret eden Chopin, bu kez de birlikte yolculuğa çıkmaya istekli olmamıştı. Ancak markinin yazdığı mektuplarda, genç bestecinin sanatçı kişiliğini ne denli ustaca tahlil ettiğinin izleri hemen kendini belli eder: “Siz acının ve şiirin doruğuna ulaşmış birisiniz. Yapıtlarınızdaki melankoli insanın yüreğine derinden işliyor. Dinleyiciler tüm o kalabalık içinde sizinle baş başa kalıyorlar, artık piyano yalnızca bir çalgı olarak kalmıyor, bir ruha dönüşüyor.” Aynı satırların sonunda markinin kaleminden, “Beni düşünün, ben yalnızca sizi düşünebiliyorum,” sözleri dökülüyordu.<a class="si-noteref epub-type_noteref" href="#f37" id="ref_f37">37</a> 1837 Mayıs ayında kaleme alındığı zannedilen bir başka mektupta ise Marki de Custine şu saptamada bulunmuştu: “Şu an hastasınız ama daha da kötüsü, bu durum ciddileşebilir. Fiziksel acıyla, ruhsal acının sınırında bulunuyorsunuz. Yüreğinizdeki huzursuzluk hastalığa dönüştüğünde, sizi kurtarmak için çok geç olabilir. (...) Paris’te kalma nedeniniz yalnızca para kazanmak için mi? Eğer yanıtınız evetse, size sonradan bana ödemeniz kaydıyla borç verebilirim ama lütfen bir an önce Paris’ten uzaklaşıp en azından üç ay boyunca dinlenin.”<a class="si-noteref epub-type_noteref" href="#f38" id="ref_f38">38</a></p>

    <p>Chopin Marki de Custine’in son derece yerinde önerilerini ciddiye almadı. Kaplıca tedavisi için Almanya’ya gitmek istemiyordu. Ancak temmuz ayı başında ani bir kararla Londra’ya gitti. Yıllardır bu kenti görmek istiyor ve bunun için uygun bir ortam yaratmaya çalışıyordu. Viyana’dan ayrıldığından beri pasaportunda bu kente gideceği bilgisi yer alıyordu. Parisli piyano yapımcısı Camille Pleyel’in Londra’ya gideceğini öğrenince, ona eşlik etmeye ve bir süreliğine de olsa yaşadığı çevreden uzaklaşmaya karar verdi. Açığa vurmasa da, hâlâ Maria’nın ailesinden gelecek daveti bekliyor, böyle bir durum ortaya çıktığında vakit geçirmeden kararlaştırılan yere ulaşabilmek için Paris’ten ayrılmamaya özen gösteriyordu. Bu sonu bilinmez bekleyiş bir süre sonra ruhsal durumunu da etkilemeye başlamıştı. Yeni bir kent, yeni insanlar ona iyi gelebilirdi.</p>

    <p>7 Temmuz 1837 günü Londra’ya ulaştılar. Her zaman olduğu gibi, kentin görülecek yerleri kadar sanatsal kurumları da ilgisini çekiyordu. Operada Cherubini’nin <em>Médée</em>’sini, Bellini’nin <em>I Capuleti e i Montecchi</em>’sini (Capuletler ve Montagueler) ve Beethoven’ın <em>Fidelio</em>’sunu seyrettiler. Bellini ve Beethoven’ın yapıtlarında, Paris’te defalarca büyük hayranlıkla izlediği Giuditta Pasta ve Wilhelmine Schröder-Devrient’in rol alıyor olması güzel bir rastlantıydı. Ayrıca Beethoven’ın yapıtlarına ayrılmış bir konserde bestecinin <em>9. Senfoni</em>’sini izleme şansları oldu.</p>

    <div class="resim-sag html5_figure">
      <img alt="Resim32" src="../Images/img32.jpg" />

      <div class="resim-alti html5_figcaption">
        Moja bieda. Maria Wodzińska ve ailesinden gelen mektuplar.
      </div>
    </div>

    <p><span class="epub-type_pagebreak" id="page145" title="145"></span>Chopin Londra yolculuğuna çıkarken kimliğini müzik çevresinden gizleme kararı almıştı. Geri çeviremeyeceği davetlere katılmak ve kentin önemli müzisyenleriyle tanışmak ve onlarla sonu gelmez sohbetlere dalmak istemiyordu. Bu gezi onun için gündelik yaşamından uzaklaşmak anlamına geliyordu. Bu nedenle Camille Pleyel birlikte katıldıkları davetlerde onu genellikle bir Fransız arkadaşı olarak tanıtıyor ve adının da “Monsieur Fritz” olduğunu söylüyordu. İngiltere’nin en büyük piyano yapımcısı olan James Broadwood’un evindeki davette önce kimse bu yabancı konuğa dikkat etmemişti. Ancak yemek sonunda yabancı konuk piyano başına geçince gerçeği gizlemek olanaksız hale geldi. Salonda bulunanlar duydukları sesleri “Monsieur Fritz”in çıkaramayacağını bildikleri için gizemli yabancının kimliği ortaya çıktı. Doğal olarak, James Broadwood için Chopin’i evinde ağırlamak büyük bir onurdu.</p>

    <p>Kimliğini saklama çabaları bestecinin kentte olduğunun duyulmasına engel olamadı. O tarihlerde Londra’da yaşayan ünlü piyanist Ignáz Moscheles günlüğüne şunları yazmıştı: “Chopin birkaç gün kaldığı Londra’da, kenti ziyaret eden diğer yabancı sanatçıların aksine, kimseyle görüşmedi ve kimsenin kendisini görmesini istemedi. Her ziyaretin iyi olmayan sağlığını daha da bozacağını düşünüyordu. Birkaç konser izledikten sonra kentten ayrıldı.”<a class="si-noteref epub-type_noteref" href="#f39" id="ref_f39">39</a> Farklı bir zaman olsa, Chopin’in kentte ilk ziyaret etmeyi isteyeceği kişi hiç kuşkusuz Ignáz Moscheles olurdu. Besteciden on altı yaş büyük olan Moscheles, Prag’da dünyaya gelmiş, eğitimini Viyana’da tamamlamıştı. Piyano çalışıyla dönemin gözde solistleri arasına girmiş, 1826 yılında yerleştiği Londra’da yaklaşık yirmi yıl yaşamıştı.</p>

    <p>Chopin 1837 Temmuz sonunda Paris’e döndü. Gezi boyunca Maria’dan bir haber alabilmeyi ve Londra’dan doğruca onunla buluşmaya gitmeyi umuyordu. Ancak bunun yerine Teresa Wodzińska’nın Paris’e yazdığı mektup, arkadaşı Julian Fontana tarafından Chopin’e ulaştırılmıştı. Günümüzde ne yazık ki kayıp olan mektubun içeriği genç bestecinin geleceğe ait umutlarını tümüyle yok etmiş olmalıydı. 14 Ağustos’ta Paris’e döndükten sonra Teresa Wodzińska’ya yazdığı <span class="epub-type_pagebreak" id="page146" title="146"></span>mektupta şu satırlar vardı: “Son mektubunuz, geçen ay vaktimin büyük bölümünü geçirdiğim Londra’da elime geçti. Planım oradan sizin yanınıza gelmekti. Ama eve geri döndüm, vakit geç oldu; hele benim için artık iyice geç. Gelecekte sizden daha az üzüntülü mektuplar almayı umuyorum. Büyük olasılıkla sizinle bir daha, ancak oğlunuz Antoni’nin mektubuna ek yazmam gerekirse haberleşiriz. Size sadık olan F. Chopin.”<a class="si-noteref epub-type_noteref" href="#f40" id="ref_f40">40</a></p>

    <p>Böylece Maria defteri kapanmıştı. Chopin yıllar önce Konstancja Gładkowska’da olduğu gibi bir kez daha sevdiği kadına kavuşamamıştı. Bu kez neden farklıydı, bozuk olan sağlığı, düzensiz yaşamı, sıklıkla görüştüğü dostları, onun genç bir kıza uygun koca olamayacağının kanıtı sayılmıştı. Yaşamına Maria ile devam edebilseydi her şey farklı olabilir miydi? Kendinden beklenen değişiklikleri yapabilse, sağlığına dikkat etse, yaşamı ne yönde gelişirdi? Kuşkusuz bunları kimsenin bilme şansı yok. Ancak Maria’nın yaşamı sonraki yıllarda ilginç bir şekilde yeniden Chopin’le bağlantılı bir kişiyle kesişecekti: Genç kız 1841’de bestecinin vaftiz babasının oğlu Józef Skarbek ile evlenmiş, bu evlilik kısa süre sonra boşanmayla sonuçlanmıştı. Maria’nın ikinci kocası ve ondan olan oğlu, tıpkı Chopin gibi veremden öleceklerdi.</p>

    <p>Chopin yaşadığı bunca sarsıntıdan sonra yaşamına kaldığı yerden devam etti. Maria’dan ve ailesinden gelen mektupları bir zarfa koyup mavi bantla paketlemiş ve üzerine yalnızca iki sözcük yazmıştı: “Moja bieda.”<a class="si-noteref epub-type_noteref" href="#f41" id="ref_f41">41</a></p>

    <div class="footnotes html5_section epub-type_footnotes">
      <div class="si-footnote html5_aside epub-type_footnote" id="f1">
        <a class="si-backref" href="#ref_f1">1</a> <span class="si-footnote-text">Günümüzde “Karlovy Vary”.</span>
      </div>

      <div class="si-footnote html5_aside epub-type_footnote" id="f2">
        <a class="si-backref" href="#ref_f2">2</a> <span class="si-footnote-text">Wüst, Hans Werner, <em>Frédéric Chopin, Briefe und Zeitzeugnisse</em>, <em>Ein Portrait</em>, s. 103-104.</span>
      </div>

      <div class="si-footnote html5_aside epub-type_footnote" id="f3">
        <a class="si-backref" href="#ref_f3">3</a> <span class="si-footnote-text">Günümüzde Děčín kenti.</span>
      </div>

      <div class="si-footnote html5_aside epub-type_footnote" id="f4">
        <a class="si-backref" href="#ref_f4">4</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 477-478.</span>
      </div>

      <div class="si-footnote html5_aside epub-type_footnote" id="f5">
        <a class="si-backref" href="#ref_f5">5</a> <span class="si-footnote-text"><em>a.g.y.</em>, s. 481.</span>
      </div>

      <div class="si-footnote html5_aside epub-type_footnote" id="f6">
        <a class="si-backref" href="#ref_f6">6</a> <span class="si-footnote-text">Maria’nın erkek kardeşi.</span>
      </div>

      <div class="si-footnote html5_aside epub-type_footnote" id="f7">
        <a class="si-backref" href="#ref_f7">7</a> <span class="si-footnote-text"><em>Op. 69, No. 1, La bemol majör Vals.</em></span>
      </div>

      <div class="si-footnote html5_aside epub-type_footnote" id="f8">
        <a class="si-backref" href="#ref_f8">8</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 486.</span>
      </div>

      <div class="si-footnote html5_aside epub-type_footnote" id="f9">
        <a class="si-backref" href="#ref_f9">9</a> <span class="si-footnote-text"><em>a.g.y.</em>, s. 484.</span>
      </div>

      <div class="si-footnote html5_aside epub-type_footnote" id="f10">
        <a class="si-backref" href="#ref_f10">10</a> <span class="si-footnote-text"><em>a.g.y.</em>, s. 485.</span>
      </div>

      <div class="si-footnote html5_aside epub-type_footnote" id="f11">
        <a class="si-backref" href="#ref_f11">11</a> <span class="si-footnote-text">Maria’nın kız kardeşleri Joséphine ve Thérèse.</span>
      </div>

      <div class="si-footnote html5_aside epub-type_footnote" id="f12">
        <a class="si-backref" href="#ref_f12">12</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 486-487.</span>
      </div>

      <div class="si-footnote html5_aside epub-type_footnote" id="f13">
        <a class="si-backref" href="#ref_f13">13</a> <span class="si-footnote-text"><em>a.g.y.</em>, s. 489-490.</span>
      </div>

      <div class="si-footnote html5_aside epub-type_footnote" id="f14">
        <a class="si-backref" href="#ref_f14">14</a> <span class="si-footnote-text">Günümüzde Mariánské Lázně.</span>
      </div>

      <div class="si-footnote html5_aside epub-type_footnote" id="f15">
        <a class="si-backref" href="#ref_f15">15</a> <span class="si-footnote-text">Rebecca Henriette Mendelssohn, 1832 yılında matematikçi Johann Peter Gustav Lejeune Dirichlet ile evlenmişti. Mendelssohn’un diğer kız kardeşi Fanny Cäcilie ise ağabeyi gibi müzikle uğraşmış, iyi bir piyanist olarak adını duyurmuş ve çeşitli besteler yapmıştı. 1829 yılında ressam Wilhelm Hensel ile evlenmişti.</span>
      </div>

      <div class="si-footnote html5_aside epub-type_footnote" id="f16">
        <a class="si-backref" href="#ref_f16">16</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 501.</span>
      </div>

      <div class="si-footnote html5_aside epub-type_footnote" id="f17">
        <a class="si-backref" href="#ref_f17">17</a> <span class="si-footnote-text">Bu şarkı Op. 74, No. 14 olarak bestecinin ölümünden sonra yayımlanmıştır.</span>
      </div>

      <div class="si-footnote html5_aside epub-type_footnote" id="f18">
        <a class="si-backref" href="#ref_f18">18</a> <span class="si-footnote-text">İngilizce’den çeviren: Asuman Kafaoğlu-Büke.</span>
      </div>

      <div class="si-footnote html5_aside epub-type_footnote" id="f19">
        <a class="si-backref" href="#ref_f19">19</a> <span class="si-footnote-text">Söz konusu şarkı, Op. 74, No. 12 olarak yayımlanmıştır.</span>
      </div>

      <div class="si-footnote html5_aside epub-type_footnote" id="f20">
        <a class="si-backref" href="#ref_f20">20</a> <span class="si-footnote-text">İngilizce’den çeviren: Asuman Kafaoğlu-Büke.</span>
      </div>

      <div class="si-footnote html5_aside epub-type_footnote" id="f21">
        <a class="si-backref" href="#ref_f21">21</a> <span class="si-footnote-text">Wodziński Ailesi, “Fryderyk” yerine “Frycek” diye hitap ediyordu.</span>
      </div>

      <div class="si-footnote html5_aside epub-type_footnote" id="f22">
        <a class="si-backref" href="#ref_f22">22</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 504-505.</span>
      </div>

      <div class="si-footnote html5_aside epub-type_footnote" id="f23">
        <a class="si-backref" href="#ref_f23">23</a> <span class="si-footnote-text">Chopin’in ablası.</span>
      </div>

      <div class="si-footnote html5_aside epub-type_footnote" id="f24">
        <a class="si-backref" href="#ref_f24">24</a> <span class="si-footnote-text">“Benim sevgili maestrom”.</span>
      </div>

      <div class="si-footnote html5_aside epub-type_footnote" id="f25">
        <a class="si-backref" href="#ref_f25">25</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 505.</span>
      </div>

      <div class="si-footnote html5_aside epub-type_footnote" id="f26">
        <a class="si-backref" href="#ref_f26">26</a> <span class="si-footnote-text"><span class="char-style-override-31">http://en.chopin.nifc.pl/chopin/life/calendar/year/183</span><span class="char-style-override-31">6</span>. Bu kitabın hazırlandığı dönemde yalnızca elektronik ortamda ulaşılabilen Chopin’in yıllara göre ayrıntılı yaşamöyküsü, kısa süre içinde Fryderyk Chopin Enstitüsü (Naradowy Instytut Fryderyka Chopina) tarafından kitap şeklinde yayımlanacaktır.</span>
      </div>

      <div class="si-footnote html5_aside epub-type_footnote" id="f27">
        <a class="si-backref" href="#ref_f27">27</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 506.</span>
      </div>

      <div class="si-footnote html5_aside epub-type_footnote" id="f28">
        <a class="si-backref" href="#ref_f28">28</a> <span class="si-footnote-text">Chopin, Frédéric, <em>Chopin’s Letters</em>, s. 176.</span>
      </div>

      <div class="si-footnote html5_aside epub-type_footnote" id="f29">
        <a class="si-backref" href="#ref_f29">29</a> <span class="si-footnote-text">Wüst, Hans Werner, <em>Frédéric Chopin, Briefe und Zeitzeugnisse, Ein Portrait</em>, s. 110.</span>
      </div>

      <div class="si-footnote html5_aside epub-type_footnote" id="f30">
        <a class="si-backref" href="#ref_f30">30</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 527.</span>
      </div>

      <div class="si-footnote html5_aside epub-type_footnote" id="f31">
        <a class="si-backref" href="#ref_f31">31</a> <span class="si-footnote-text">Wüst, Hans Werner, <em>Frédéric Chopin, Briefe und Zeitzeugnisse, Ein Portrait</em>, s. 114.</span>
      </div>

      <div class="si-footnote html5_aside epub-type_footnote" id="f32">
        <a class="si-backref" href="#ref_f32">32</a> <span class="si-footnote-text">Ayrıntılar için s. 86.</span>
      </div>

      <div class="si-footnote html5_aside epub-type_footnote" id="f33">
        <a class="si-backref" href="#ref_f33">33</a> <span class="si-footnote-text">Hildebrant, Dieter, <em>Pianoforte, Der Roman des Klavier im 19. Jahrhundert</em>, s. 146-147.</span>
      </div>

      <div class="si-footnote html5_aside epub-type_footnote" id="f34">
        <a class="si-backref" href="#ref_f34">34</a> <span class="si-footnote-text"><em>a.g.y.</em>, s. 150.</span>
      </div>

      <div class="si-footnote html5_aside epub-type_footnote" id="f35">
        <a class="si-backref" href="#ref_f35">35</a> <span class="si-footnote-text"><em>a.g.y.</em>, s. 156.</span>
      </div>

      <div class="si-footnote html5_aside epub-type_footnote" id="f36">
        <a class="si-backref" href="#ref_f36">36</a> <span class="si-footnote-text"><em>a.g.y.</em>, s. 157.</span>
      </div>

      <div class="si-footnote html5_aside epub-type_footnote" id="f37">
        <a class="si-backref" href="#ref_f37">37</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 530.</span>
      </div>

      <div class="si-footnote html5_aside epub-type_footnote" id="f38">
        <a class="si-backref" href="#ref_f38">38</a> <span class="si-footnote-text"><em>a.g.y.</em>, s. 531.</span>
      </div>

      <div class="si-footnote html5_aside epub-type_footnote" id="f39">
        <a class="si-backref" href="#ref_f39">39</a> <span class="si-footnote-text">Nicholas, Jeremy, <em>Chopin, His Life &amp; Music</em>, s. 103.</span>
      </div>

      <div class="si-footnote html5_aside epub-type_footnote" id="f40">
        <a class="si-backref" href="#ref_f40">40</a> <span class="si-footnote-text">Zieliński, Tadeusz A., <em>Chopin, sein Leben, sein Werk, seine Zeit</em>, s. 534.</span>
      </div>

      <div class="si-footnote html5_aside epub-type_footnote" id="f41">
        <a class="si-backref" href="#ref_f41">41</a> <span class="si-footnote-text">“Acılarım”</span>
      </div>
    </div>
  </div>
</body>
</html>
