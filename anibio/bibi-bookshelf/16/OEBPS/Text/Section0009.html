<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>5.html</title>
  <link href="../Styles/template.css" rel="stylesheet" type="text/css" />
</head>

<body>
  <div xmlns:xml="http://www.w3.org/XML/1998/namespace" id="x5.html" xml:lang="en-US">
    <div class="Basic-Text-Frame">
      <div class="footnote">
        <p class="Basic-Paragraph" xml:lang="en-GB"><br /></p>
      </div>

      <p class="x3 para-style-override-7">Tanrı’nın Makbulü</p>

      <p class="x3 para-style-override-37">DERVİŞ NÂSIR-I BUHARÎ</p>

      <p class="Normal-1 para-style-override-45">(Tanrı ona rahmet etsin ve kendisinden razı olsun)</p>

      <p class="Normal-1 para-style-override-16">Fazilet sahibi ve derviş bir adamdı. Derin manalı şiirlerinden gönüllere fakr kokusu gelir. Daima seyahat ederdi. Derviş hırkası giyer, yün külah takar ve sırtında keten bir cübbe bulunurdu. Bundan başka yanına dünyalık hiçbir şey almazdı. Aşağıdaki beyitler onun bir kasidesindendir:</p>

      <p class="Normal-1 para-style-override-17">Kanaat mülküne sahip olan dervişin</p>

      <p class="Normal-1 para-style-override-31">Adı derviştir, fakat hakikatte âlemin sultanıdır.</p>

      <p class="Normal-1 para-style-override-31">Eğer felek fırını, kuşluk vaktinde ekmek yerine</p>

      <p class="Normal-1 para-style-override-31">Sıcak güneş çıkarsa, bu bile dervişin sofrası için azdır.</p>

      <p class="Normal-1 para-style-override-31">Seni günün birinde hadiseler zehirleyerek öldürecek;</p>

      <p class="Normal-1 para-style-override-31">Bu halka şeklindeki felek benekli bir yılandır.</p>

      <p class="Normal-1 para-style-override-31">İnsanoğlunun hali, dirhemden derhem [perişan] olur.</p>

      <p class="Normal-1 para-style-override-23">Evet, dirhem de tıpkı derhem şeklinde yazılır.</p>

      <p class="Normal-1 para-style-override-16">Rivayet ederler ki: Derviş Nâsır hacca giderken Bağdat’a geldiğinde Hâce Selmân’ın şöhretini işitmiş ve onunla görüşmek istemişti. Bahar vaktinde Dicle’nin sellerden taşkın bir halde aktığı bir günde, Hâce Selmân’ı ilim ve irfan sahiplerinden bir topluluğun içinde Bağdat Kalesi’nin üzerinde oturmuş, suyun akışını izlerken gördü. Nâsır gidip Selmân’a selam verdi. Selmân ona kim olduğunu sordu. “Ben bir garip şairim” dedi Derviş Nâsır.</p>

      <p class="Normal-1 para-style-override-16">Bunun üzerine Hâce Selmân, onu imtihan maksadıyla şu mısrayı söyledi: “Dicle’nin bu yıl sarhoşça bir akışı var.”</p>

      <p class="Normal-1 para-style-override-16">“Ayakları zincirde, dudakları köpük içinde, belki divane olmuştur” dedi cevaben Nâsır da.</p>

      <p class="Normal-1 para-style-override-16">Hâce Selmân onun tabiatındaki letafeti ve kudreti takdir etti, aferin dedi. Onu yanına aldı ve adını sordu; ki Selmân Nâsır’ın şöhretini zaten işitmişti.</p>

      <p class="Normal-1 para-style-override-16">Bu suretle tanıştılar ve bir süre arkadaşlık ettiler. Nâsır’ın Selmân’a büyük bir itikat ve hürmeti vardı; kendisini Selmân’ın öğrencisi sayardı. Bu gazel onundur:</p>

      <p class="Normal-1 para-style-override-17">Bizim arzumuz sevgilinin cana can katan sohbetidir.</p>

      <p class="Normal-1 para-style-override-31">Yoksa şarap içmekteki amaç ne sarhoşluk ne de mahmurluktur.</p>

      <p class="Normal-1 para-style-override-31">Meyhanenin kıymetini gönlüne ateş düşenler bilir,</p>

      <p class="Normal-1 para-style-override-31">Yüreği donukların meyhaneyle ne işleri var?</p>

      <p class="Normal-1 para-style-override-31">Tevhit davası medresede olmaz,</p>

      <p class="Normal-1 para-style-override-31">Tevhit erlerinin yeri darağacıdır.</p>

      <p class="Normal-1 para-style-override-31">Tesbihin ve seccadenin ne faydası var?</p>

      <p class="Normal-1 para-style-override-31">Bunlar, ruhun bu güçsüz bineğinin üstünde birer yüktür.</p>

      <p class="Normal-1 para-style-override-31">Nâsır ayrılıktan ağlayıp sızlarsa, buna hayret etmemeli;</p>

      <p class="Normal-1 para-style-override-23">Çünkü o yârinden ve diyarından ayrılıp perişan olmuştur.</p>

      <p class="Normal-1 para-style-override-16">Bu şiiri de Sultan Üveys’in övülüşü hakkındadır:</p>

      <p class="Normal-1 para-style-override-17">Sana İran’ın mumu mu yoksa Turan’ın ayı mı diyeyim?</p>

      <p class="Normal-1 para-style-override-31">Seni gönlümün kıblesi olarak mı bileyim?</p>

      <p class="Normal-1 para-style-override-31">Yoksa canımın Kâbesi mi diyeyim?</p>

      <p class="Normal-1 para-style-override-31">Halk senin yüzünün güzelliğiyle rahat ve sükûnettedir.</p>

      <p class="Normal-1 para-style-override-31">Sana Tanrı’nın rahmeti ve lütfu mu diyeyim?</p>

      <p class="Normal-1 para-style-override-31">Akıl gibi çok lüzumlu ve can gibi gönül parlatıcısın;</p>

      <p class="Normal-1 para-style-override-31">Can ve cihandan daha güzel ne var, söyle ki sana o adı vereyim.</p>

      <p class="Normal-1 para-style-override-31">Yüzünden peçeyi kaldırdığında sana cennet derim.</p>

      <p class="Normal-1 para-style-override-31">İki dudağınla can bağışlayan sözler söylemeye</p>

      <p class="Normal-1 para-style-override-31">Başladığındaysa sana hayat suyu derim.</p>

      <p class="Normal-1 para-style-override-31">Sana vefada muhabbetin temeli, sefada güzelliğin fihristi,</p>

      <p class="Normal-1 para-style-override-31">Keremde lütuf ve ihsan madeni, meydanın revnakı ve güneşi,</p>

      <p class="Normal-1 para-style-override-31">Ordunun süsü ve şehsüvari derim.</p>

      <p class="Normal-1 para-style-override-31">Mecliste şarap içtiğinde seni zamanın Cemşid’i olarak tanırım.</p>

      <p class="Normal-1 para-style-override-31">Atına binip gezinmeye başladığında Destan’ın oğlu derim.</p>

      <p class="Normal-1 para-style-override-31">Güzeller, güzellik hususunda hep senin kulun olduğu için</p>

      <p class="Normal-1 para-style-override-31">Sana dilberlerin padişahı ve güzellerin şahı derim.</p>

      <p class="Normal-1 para-style-override-31">Dünyayı fetheden yüzünle âlemin Mehdî’sisin.</p>

      <p class="Normal-1 para-style-override-31">Mucizeler gösteren dudaklarınla sana zamanın İsa’sısın derim.</p>

      <p class="Normal-1 para-style-override-31">Her ne kadar Süleyman gibi devlere, perilere hâkim isen de</p>

      <p class="Normal-1 para-style-override-31">Ben sana nasıl Süleyman derim?</p>

      <p class="Normal-1 para-style-override-31">Sen derece ve rütbe itibariyle yüz Süleyman’a bedelsin.</p>

      <p class="Normal-1 para-style-override-31">Beni yanına çağır da, sana âşıkları taltif eden bir dilber diyeyim.</p>

      <p class="Normal-1 para-style-override-31">Benim tarafıma salınarak gel de, sana salınan bir selvi diyeyim.</p>

      <p class="Normal-1 para-style-override-31">Nâsır’ın şiirlerini dinle ve sırlarını anla da,</p>

      <p class="Normal-1 para-style-override-31">Ben sana halk arasında sözden anlayan bir padişah diyeyim.</p>

      <p class="x3 para-style-override-7">Fazılların Meliki</p>

      <p class="x3 para-style-override-37">YEMÎNÜDDİN TUĞRAYÎ-İ FERYÛMEDÎ</p>

      <p class="Normal-1 para-style-override-45">(Tanrı ona rahmet etsin)</p>

      <p class="Normal-1 para-style-override-16">Onun mübarek vücudu faziletler bostanının bir ağacıdır ve İbn Yemîn de o ağacın meyvasıdır. Ehli dil, iyi huylu, fazilet sahibi bir adamdı. Aslen Türktür. Sultan Muhammed Hudâbende zamanında Feryûmed kasabasında emlak ve akar satın alıp orada yerleşmişti ve Emir Mahmud bin Yemîn’in doğduğu yer de burasıdır.</p>

      <p class="Normal-1 para-style-override-16">Sultan Ebû Sa’îd Han zamanında yıllarca Horasan’da sahib-i divân vazifesini gören ve haşmetli bir kişi olan sahib-i saîd Hâce Alâeddin Muhammed-i Feryûmedî, Emir Yemînüddin’e çok hürmet gösterir ve himaye ederdi. Emir Yemînüddin ile İbn Yemîn adıyla meşhur olan oğlu Mahmud arasında karşılıklı şiir söyleme yarışları olmuştur. Her ikisi de fazilet sahibi ve güzel şiir yazan birer şairdi. Fazilet sahiplerinin bazıları Emir Yemînüddin’i daha üstün tutar; fakat bu doğru değildir. Emir Yemînüddin bu rubaiyi yazıp Emir Mahmud’a göndermiştir:</p>

      <p class="Normal-1 para-style-override-17">Benim bukalemuna benzeyen felekten ve</p>

      <p class="Normal-1 para-style-override-31">Aşağılık adamları koruyan dehrden şikâyetlerim var.</p>

      <p class="Normal-1 para-style-override-31">Gözlerim sürahinin kenarı gibi daima yaşlarla</p>

      <p class="Normal-1 para-style-override-23">Gönlüm de bir kadehin içi gibi kanla doludur.</p>

      <p class="Normal-1 para-style-override-16">Mahmud babasına şu cevabı vermiştir:</p>

      <p class="Normal-1 para-style-override-17">Bu ayna gibi feleğin cefasından ahlarla dolu</p>

      <p class="Normal-1 para-style-override-31">Öyle bir gönlüm var ki, taşlar onun halini görse kan olur.</p>

      <p class="Normal-1 para-style-override-31">Felek gayb perdesinden neler gösterecek diye</p>

      <p class="Normal-1 para-style-override-23">Her günümü bin gam ve kederle sona erdiriyorum.</p>

      <p class="Normal-1 para-style-override-16">Emir Yemînüddin’in, oğlu Emir Mahmud’a Rûm ve Horasan’dan gönderdiği, oğlunun da ona yazdığı şiir ve düzyazı mektuplar çok meşhurdur; ama bunlardan burada bahsetmeye bu kitabın tahammülü yoktur.</p>

      <p class="Normal-1 para-style-override-16">Bu kıta İbn Yemîn’in babası Emir Yemînüddin’indir:</p>

      <p class="Normal-1 para-style-override-31">Ey büyük Tanrı: Yüreklerinde senin ilim ve hikmetinin yol bulduğu</p>

      <p class="Normal-1 para-style-override-31">Kişilerin göğüslerinin âteşi,</p>

      <p class="Normal-1 para-style-override-31">Yakınlık aleminde katettikleri merhalelere vehim kuşunun bile</p>

      <p class="Normal-1 para-style-override-31">Kanat oynatamadığı yolcuların azıkları ve binekleri,</p>

      <p class="Normal-1 para-style-override-31">Hiçbir mukaddes nefsin erişemeyeceği</p>

      <p class="Normal-1 para-style-override-31">Senin Kuds sarayının seraperdesinin arifleri,</p>

      <p class="Normal-1 para-style-override-31">Zincirlerinin sesleri aşk ve zevk işareti olan</p>

      <p class="Normal-1 para-style-override-31">Senin zincirli divanelerinin istiğnaları,</p>

      <p class="Normal-1 para-style-override-31">Nefs’i nâtıkanın faziletlerine hayran kaldığı,</p>

      <p class="Normal-1 para-style-override-31">Senin vuslatına henüz erişmiş olan gençlerin yüzü suyu,</p>

      <p class="Normal-1 para-style-override-31">Hak ve batılların senden anlamadığı</p>

      <p class="Normal-1 para-style-override-31">Elsiz ayaksız biçarelerin ahları ve figanı</p>

      <p class="Normal-1 para-style-override-31">Köşeye çekilmiş münzevilerin şekil ve şemâillerine bakmaktan</p>

      <p class="Normal-1 para-style-override-31">Gözlerini alamadıkları mana güzelleri,</p>

      <p class="Normal-1 para-style-override-31">Senden başka kimsenin yüzlerine bakmadığı</p>

      <p class="Normal-1 para-style-override-31">Eski püskü giysiler içindeki pirlerin gözyaşları,</p>

      <p class="Normal-1 para-style-override-31">Kimsenin, katilinin elini görmediği</p>

      <p class="Normal-1 para-style-override-31">Yüreksiz ve elsiz aşk şehitlerinin kanı</p>

      <p class="Normal-1 para-style-override-31">Delilleri din yüreklerine bir misal olan misalsiz Âl-i Abân ve</p>

      <p class="Normal-1 para-style-override-31">Kemale ermiş nefslerine senden başka kimsenin yol bulamadığı</p>

      <p class="Normal-1 para-style-override-31">Temiz âlemine ulaşmışların yakınlığı hakkı için</p>

      <p class="Normal-1 para-style-override-31">Bu kadar nimetinin yanı sıra bize cehennem olan</p>

      <p class="Normal-1 para-style-override-31">Bu unsur âleminden bizi kurtar.</p>

      <p class="Normal-1 para-style-override-31">Onlara ulaştır. Ey büyük Tanrı;</p>

      <p class="Normal-1 para-style-override-31">Sana beni onların arasına kat demiyorum.</p>

      <p class="Normal-1 para-style-override-31">Fakat bu vücut gemisi, hadise dalgalarıyla parçalandığında</p>

      <p class="Normal-1 para-style-override-23">Bizim can tahtasını onların denizlerinin kenarına ulaştır. [KITA]</p>

      <p class="Normal-1 para-style-override-16">Emir Yemînüddin 724 yılında ölmüştür ve Feryûmed kasabasında gömülmüştür. Evlat ve ahfadı hâlâ o kasabada oturur.</p>

      <p class="x3 para-style-override-39">[VEZİR HÂCE ALÂEDDİN MUHAMMED]</p>

      <p class="Normal-1 para-style-override-16">Muhterem ve kerim olan vezir Hâce Alâeddin Muhammed, öteden beri ailece Horasan’ın ileri gelenlerindendir. Sultan Ebû Sa’îd Han zamanında bağımsız bir vezirdi ve Horasan işleri yıllarca onun elindeydi.</p>

      <p class="Normal-1 para-style-override-16">Feryûmed kasabasında pek büyük bir mamure olan şehristanı bina etmiştir. Ayrıca İmam Rıza’nın Meşhed’inde köşkler, minareler ve binalar yaptırmıştır.</p>

      <p class="Normal-1 para-style-override-16">Sultan Ebû Sa’îd’in ölümünden sonra Horasan işlerini eline almak istemiş; fakat aynı amaçla Serbedârlar da ayaklanmışlar ve 737 yılında onu bozguna uğratmışlardır. Kaçmak istemişse de Serbedârların askerleri onu Esterâbâd dağları civarında yakalayıp öldürmüşlerdir.</p>

      <p class="x3 para-style-override-7">Fazılların Emiri, İbn Yemîn Adıyla Meşhur</p>

      <p class="x3 para-style-override-37">EMİR MAHMUD</p>

      <p class="Normal-1 para-style-override-45">(Tanrı ona rahmet etsin)</p>

      <p class="Normal-1 para-style-override-16">O Mahmud bin Yemînüddin-i Feryûmedî’dir.</p>

      <p class="Normal-1 para-style-override-20">Böyle babadan böyle evlat dünyaya gelir.</p>

      <p class="Normal-1 para-style-override-19">Cevheri böyle olanın arazı da böyle olur. [BEYİT]</p>

      <p class="Normal-1 para-style-override-16">Emir Mahmud hakikaten zamanın fazıllarındandı. Ahlak cihetinden olgun bir kişiydi. Tabiatı zarif ve sözü gönül çekicidir. Çiftçilikle ekmeğini kazanır, ondan fakirlere ziyafet çekerdi. Büyükler kendisine çok hürmet ederlerdi. Hâlâ Turan ve İran’da şiirlerini okurlar. Özellikle onun mukattaatı meşhurdur. Sultanlar, hâkimler, vezirler ve fazıllar meclislerinde onu okur ve çok kıymet verirler. Biz burada bir kıtasıyla iki rubaisini yazmakla yetinelim:</p>

      <p class="Normal-1 para-style-override-17">Ey gönül biliyor musun ki bir gün yokluk rüzgârı,</p>

      <p class="Normal-1 para-style-override-31">Bir kahramanın savaş meydanında toz kaldırdığı gibi,</p>

      <p class="Normal-1 para-style-override-31">Senin vücudunun tozunu birdenbire havaya savuracaktır.</p>

      <p class="Normal-1 para-style-override-31">Yardımsızlık bulutundan kahr zemherisi yağmaya başladığında</p>

      <p class="Normal-1 para-style-override-31">Kimin taat hırkası varsa, o, soğuğun şiddetinden canını kurtarır.</p>

      <p class="Normal-1 para-style-override-31">Musibetten şikâyet etme; çünkü bu tıpkı kuzuyu kurt kaptığında</p>

      <p class="Normal-1 para-style-override-31">Kürdün çırpınmasına, bağırıp çağırmasına benzer.</p>

      <p class="Normal-1 para-style-override-31">Seçim şansı elindeyken fırsatı kaçıran,</p>

      <p class="Normal-1 para-style-override-31">Nankör, mert ve namert olarak bu dünyadan göçüp gitti.</p>

      <p class="Normal-1 para-style-override-31">Ey saki, zamanın vefasızlığına çare yoktur.</p>

      <p class="Normal-1 para-style-override-31">Şarabı ver de, şu derdi giderelim.</p>

      <p class="Normal-1 para-style-override-31">Ey İbn Yemîn! Bu merhametsiz, şefkatsiz dehrin lafını etme.</p>

      <p class="Normal-1 para-style-override-31">O ne kadar da çok emirin ve önderin</p>

      <p class="Normal-1 para-style-override-23">Kemiklerini hurdahaş edip yemiştir. [KITA]</p>

      <p class="Normal-1 para-style-override-16">Bu rubai de onundur:</p>

      <p class="Normal-1 para-style-override-20">Eğer Tanrı’nın senin hakkında hayırlı bir iş yapmasını,</p>

      <p class="Normal-1 para-style-override-16">Bütün meleklerin yüzünü sana çevirmesini istersen,</p>

      <p class="Normal-1 para-style-override-16">Onun rızası olmayan işi yapma</p>

      <p class="Normal-1 para-style-override-19">Ya da her yaptığına razı ol.</p>

      <p class="Normal-1 para-style-override-16">Emir Mahmud, Serbedârân hanedanının övücüsüydü. 745 yılında can emanetini kaza ve kader memurlarına bıraktı. Ölümünde şu rubaiyi söylemiştir:</p>

      <p class="Normal-1 para-style-override-46">Sen İbn Yemîn’in yüreğinin kan olduğuna bakma.</p>

      <p class="Normal-1 para-style-override-47">Bu fani cihandan nasıl ayrıldı ona bak.</p>

      <p class="Normal-1 para-style-override-47">Mushaf elinde, yüzü yola çevrilmiş, gözü dostunun yüzüne dikilmiş,</p>

      <p class="Normal-1 para-style-override-48">Ecel habercisiyle birlikte gülerek bu dünyadan çıkıp gitti. [RUBAİ]</p>

      <p class="Normal-1 para-style-override-16">Bu da insanın varlığının mertebeleri hakkında bir kıtadır:</p>

      <p class="Normal-1 para-style-override-17">Ben yokluk sahrasından çıkıp, varlık sahrasına çadırı kurdum.</p>

      <p class="Normal-1 para-style-override-31">Cemadlıktan nebatlığa sefer ettim.</p>

      <p class="Normal-1 para-style-override-31">Sonra nefsin hareketi beni hayvanlığa götürdü.</p>

      <p class="Normal-1 para-style-override-31">Buna ulaştıktan sonra oradan da geçtim.</p>

      <p class="Normal-1 para-style-override-31">Sonra insanın göğüs sedefine saffet ile varlık damlasını bir inci yaptım.</p>

      <p class="Normal-1 para-style-override-31">Meleklerle Kudüs mabedini gezip dolaştım;</p>

      <p class="Normal-1 para-style-override-31">Etrafa güzel bir nazar edip geçtim.</p>

      <p class="Normal-1 para-style-override-31">Bundan sonra da Tanrı’nın tarafına doğru yol aldım ve</p>

      <p class="Normal-1 para-style-override-23">İbn Yemîn gibi hep o oldum; her şeyi bırakıp geçtim.</p>

      <p class="Normal-1 para-style-override-16">Onun mezarı Feryûmed’de babasının türbesindedir. Tanrı her ikisine de rahmet etsin.</p>

      <p class="x3 para-style-override-39">[SERBEDÂR HANEDANI]</p>

      <p class="Normal-1 para-style-override-16">Tarihçiler Serbedârların ahvali hakkında incelemeler yapmamış, tarih yazan fazıllar da onlar hakkında bir şey yazmamışlardır. Bunun için bu kitapta onların tarihine dair bilgi vermemiz gerekti. Serbedârlar yiğit, mert ve haşmet sahibi kimselerdir. Sultan Ebû Sa’îd Han’ın ölümünden sonra Horasan memleketlerinde elli yıla yakın hüküm sürmüşlerdir.</p>

      <p class="Normal-1 para-style-override-16">Onların ahvali tarihçiler tarafından kaydedilmediği için bizim burada ayrıntılı bilgi vermemiz faydasız değildir. Serbedârlar kimlerdir? Bunlara niçin bu isim verilmiştir? Aralarından kaç kişi hüküm sürmüştür? Bunları bilmek lazımdır.</p>

      <p class="Normal-1 para-style-override-16">Hüküm sürenlerin isimleri sırasıyla aşağıda yazılmıştır: Abdürrezzak, onun kardeşi Vecîhüddin Mes’ud bin Fazlullah, Hâce Ali Şemseddin, Yahya-ı Kerrâbî, Zahîr-i Kerrâbî, Kasap Haydar-ı Çeşmî, Hasan-ı Damegânî, Ali Müeyyed.</p>

      <p class="x3 para-style-override-39">[ABDÜRREZZAK BİN FAZLULLAH BAŞTÎNÎ]</p>

      <p class="Normal-1 para-style-override-16">Serbedârlardan ilk hükümdar Abdürrezzak’tır. O, Cüveyn Şahının hizmetkârlarından Fazlullah Baştînî’nin oğludur. Baştîn, Sebzvar köylerinden biridir. Hâce Fazlullah haşmet sahibi, büyük bir adamdı; Beyhak’da onun gibi emlak ve akar sahibi kimse yoktu. Üç oğlu vardı. En büyüğü Abdürrezzak, ortancası Vecîhüddin Mes’ud ve en küçüğü Şemseddin’di.</p>

      <p class="Normal-1 para-style-override-16">Abdürrezzak cesur, mert, boylu boslu, güzel sözlü bir adamdı. Sultan Ebû Sa’îd Han’ın sarayına girmek için Sebzvar’dan Azerbaycan’a gitti. Han, onda aradığı cesurluk ve mertlik eserlerini görünce terbiyesi altına aldı ve onu yasavul yaptı. Bir süre bu işle uğraştı. Han bir gün onu mal tahsili için Kirman’a gönderdi. Tahsil ettiği malların hepsini yiyip sarf etti. Sonra ne yapacağını şaşırdı. Babasından kalan malları satıp bu suretle hükümete olan borcunu ödemek için kaçtı, vatanına gitti.</p>

      <p class="Normal-1 para-style-override-16">O arada Ebû Sa’îd Han’ın ölüm haberi duyuldu. Bunun üzerine sevindi ve gizlice Baştîn köyüne giderek akrabalarını buldu. Duyduğu bu haberi onlara söyledi. Akrabaları, Hâce Alâeddin’in kız kardeşinin oğlunun Feryûmed’e geldiğini, birkaç günden beri zulüm ve tecavüzde bulunduğunu, kendilerinden şarap ve güzel kadın istediğini söyleyerek şikâyette bulundular.</p>

      <p class="Normal-1 para-style-override-16">“Dünya alt üst oldu. Artık böyle bir zamanda bu köylü çocuğunun zulmünü ve tecavüzünü niçin çekelim? Bu bize ayıptır” dedi Abdürrezzak. Ve aynı gece bunlar vezir Alâeddin Muhammed’in kız kardeşinin oğlunun üzerine yürüdüler, yakalayıp öldürdüler.</p>

      <p class="Normal-1 para-style-override-16">Sabahleyin Baştîn köyünün dışında bir darağacı kurdular; sarıklarını ve takkelerini asıp ok ve taş attılar ve serbedâr [serdengeçti, başları darağacında olan] adını aldılar. Burada yedi yüz kişi Abdürrezzak’a ant içip bağlılığını bildirdi.</p>

      <p class="Normal-1 para-style-override-16">Bu haber Hâce Alâeddin Muhammed’e ulaşınca onların üstüne bin kadar silahlı süvariyle Hâce Cemâleddin Muhammed’i gönderdi. İki taraf Mugîse köyünün dışında savaşa tutuştu ve neticede Hâce Alâeddin’in askerleri bozguna uğradı.</p>

      <p class="Normal-1 para-style-override-16">“Şimdi hemen yürüyüp Alâeddin Muhammed’in işini görmek lazımdır” dedi Abdürrezzak, kardeşi Mes’ud’a. Bunun üzerine derhal bozguna uğramış askerin peşine düşerek onları Feryûmed’e kadar kovaladılar.</p>

      <p class="Normal-1 para-style-override-16">Hâce Alâeddin Muhammed bunu haber alınca üç yüz savaş eriyle kaçarak Esterâbâd’a gitti. Serbedârlar da onun peşine düştüler ve Kûhsar-ı Kebud-Câme sınırlarındaki Dilâbâd köyünde yakalayıp şehit ettiler. Bu olay 737 yılında oldu.</p>

      <p class="Normal-1 para-style-override-16">Sonra bunlar Hâce Alâeddin’in mallarını ve hazinelerini yağmaladılar, ardından kalkıp Baştîn’e döndüler. Derhal Sebzvar üzerine yürüyerek şehri ellerine geçirdiler.</p>

      <p class="Normal-1 para-style-override-16">O sıralarda uğurlu talihlerinin eseri olarak ve güzel bir tesadüfle Emir Abdullah Mevlâî, Hâce Alâeddin’in kızını istemiş ve Turşîz’den Feryûmed’e kırk deve kumaş, altın ve ibrişim göndermişti. Bu kafile çöl yolundan geçip Beyhak’a bağlı Duniye köyüne gelmişti. Bunu işiten Abdürrezzak hemen kardeşi Mes’ud’u gönderip kervandaki malların hepsini eline geçirmişti.</p>

      <p class="Normal-1 para-style-override-16">İşte Serbedârlar bu suretle servet ve kuvvet peyda ettiler. Bundan başka Sultan Ebû Sa’îd Han’ın ve Hâce Alâeddin’in Radegân otlağında ve Sultan Meydanı’nda üç bin kadar atı vardı. Abdürrezzak bizzat gitti ve bunları da alarak Sebzvar’a getirdi. İki bin kadar piyade askerini süvari yaptı.</p>

      <p class="Normal-1 para-style-override-16">Adına hutbe okuttu; bir yıl ve iki ay hüküm sürdü. Cüveyn, İsferâyîn, Câcirm, Biyar ve Hocend’i fethetti. Fakat kendisi çok günahkâr, ahlaksız ve halkı incitici bir adamdı. 788 yılının Safer ayında kardeşi Hâce Vecîhüddin Mes’ud’un eliyle öldürüldü.</p>

      <p class="Normal-1 para-style-override-16">Öldürülmesinin sebebi şuydu: Abdürrezzak hükümet sahibi olduktan sonra Hâce Abdülhak bin Hâce Alâeddin Hinduy’un karısına haber göndererek izdivacına talip oldu. Onun karısı olmaktan utanan kadın, “Ben kocamın ölümünden sonra kimseyle evlenmemeye ahdettim” diye cevap gönderdi. Abdürrezzak bu sözü işitince tekrar birini göndererek, bu işin gönül rızasıyla olmazsa zorla alacağını bildirdi. Kadın rezil rüsva olmaktan korkarak, hazırlık için emirin kendisine on gün süre vermesini rica etti. Ondan sonra her ne isterse yapmasının elinde olduğunu bildirdi. Diğer taraftan da bir hafta sonra geceleyin Sebzvar Kalesi’nden kaçarak o zamanlar Nişabur ve Tûs padişahı olan Ergun Şah Can-Kurbanî’nin yanına gitmek için Nişabur yolunu tuttu.</p>

      <p class="Normal-1 para-style-override-16">Abdürrezzak kardeşi Hâce Mes’ud’u kadının arkasından göndererek hem onu ve hem de akrabasını yoldan çevirmek istedi. Mes’ud Sengklîd ribatında kadına ulaştı. Kadın ağlayıp sızlayarak yalvardı: “Ey Hâce, sen kardeşinin Haktan sapmış ve günahkâr bir adam olduğunu biliyorsun; ben biçare bir kadınım, Tanrı rızası için benim rezil rüsva olmama sebep olma.”</p>

      <p class="Normal-1 para-style-override-16">Hâce Mes’ud çok dindar ve Tanrı’dan korkan bir adamdı. “Tanrı selamet versin, yoluna git. Benim seninle işim yok” diyerek kadını bıraktıktan sonra dönüp kardeşinin yanına geldi.</p>

      <p class="Normal-1 para-style-override-16">“Kadını getirdin mi?” diye sordu Abdürrezzak.</p>

      <p class="Normal-1 para-style-override-16">“Hayır, ona yetişemedim” dedi Mes’ud.</p>

      <p class="Normal-1 para-style-override-16">Abdürrezzak bunun üzerine kardeşine kötü sözler söyledi ve “Sen mert değilsin” dedi.</p>

      <p class="Normal-1 para-style-override-16">“Sana emir ve Müslüman demek caiz değildir, çünkü bütün işlerin fesat üzerine kurulmuştur” diye cevap verdi Mes’ud.</p>

      <p class="Normal-1 para-style-override-16">Abdürrezzak kızarak kardeşine vurmak istedi, ama Mes’ud da kılıcını çekerek onun üzerine yürüdü. Bunun üzerine Abdürrezzak kendini kulenin penceresinden aşağı attı ve boynu kırıldı.</p>

      <p class="Normal-1 para-style-override-16">Mes’ud da onun yerine hükümet tahtına oturdu. Horasan ahalisi ve büyükleri Mes’ud’un hareketini beğendiler. Bu olay 738 yılında olmuştur.</p>

      <p class="Normal-1 para-style-override-16"></p>

      <p class="x3 para-style-override-16">[HÂCE VECÎHÜDDİN MES’UD BİN FAZLULLAH]</p>

      <p class="Normal-1 para-style-override-16">O çok güzel huylu, yiğit ve devlet sahibiydi, derecesi çok yüceydi. Nişabur ve Câm’ı fethetti. Ergun Şah Can-Kurbanî’yi mağlup etti. Yedi yüz Türk kölesi vardı ve on iki bin süvariye ulufe verirdi.</p>

      <p class="Normal-1 para-style-override-16">İki bin askerle Can-Kurbanî’nin yetmiş bin askerini Nişabur’da bir gün içinde yendi. Post-füruşan köyünde Emir Muhammed Türkmenî’nin kumandasındaki bulunan on sekiz bin süvari ve piyadeyi sabahleyin bozguna uğrattı; Bakîşan köyünde Kara Bukay-ı Can-Kurbanî’nin emrindeki yirmi bin askeri öğle vakti bozdu ve aynı gün ikindi vakti Ergun Şah’ın otuz bin askerini de Erdoğuş ovasında tutuştuğu savaşta mağlup etti. Hazreti Âdem zamanından şimdiye dek böyle bir başarı hiçbir kimseye nasip olmamış ve tarihçiler tarafından tarih kitaplarında kaydedilmemiştir.</p>

      <p class="Normal-1 para-style-override-16">Hâce Mes’ud ömrünün son zamanlarında şeyhlerin şeyhi Hasan-ı Cevrî’ye (Tanrı ruhunu takdis etsin) mürit oldu. Bu şeyhin uygun görmesi üzerine Toga Timur Han’ın üzerine yürüdü. Etrek ırmağı kenarında savaşa tutuştular; hanın askeri yetmiş bin ve kendi askeri on iki bin olduğu halde galip geldi.</p>

      <p class="Normal-1 para-style-override-16">Yine şeyhle beraber Kert meliği Hüseyin’in üzerine yürüdü. Zâve vilayetinde savaşa tutuştular ve Hâce Mes’ud onu da mağlup etti. Fakat Hâce Mes’ud bir adama Şeyh Hasan’a vurmasını emretti ve şeyh bu darbenin tesiriyle öldü. Bundan sonra talih Melik Hüseyin’e yardım etmeye başladı. Adamları toplandılar ve Hâce Mes’ud’u hezimete uğrattılar. Hâce Mes’ud mağlup olarak Sebzvar’a geldi. Bu olay 743 yılında oldu.</p>

      <p class="Normal-1 para-style-override-16">Horasan memleketlerinin çoğu Hâce Mes’ud’un elinde bulunduğu için Firuzkûh ve Rüstemdar’a yürüdü ve o bölgeyi de eline geçirdi. Ama oradan dönerken Rüstemdar meliki, Hâce Mes’ud’u birtakım dar yerlerden, dağlar ve ormanlardan geçirdi. Sonra kendisine isyan ederek ansızın baskın yaptı; karalara bürünmüş askerleri etrafını çevirerek onu ve askerlerinin çoğunu orada öldürdüler. Bu vaka 745 yılının Rebiyülevvel ayının sonunda oldu. Hâce Mes’ud’un hüküm sürme müddeti yedi yıl dört aydır. Memleketinin sınırı Câm’dan Damegân’a, Habûşan’dan Turşîz’e dek uzamıştı.</p>

      <p class="Normal-1 para-style-override-20">Serbedârlardan bundan sonra hüküm sürenler onun nöker ve naipleridir. Serbedârların sahibkıranı bu Hâce Mes’ud’dur. Bundan sonra kölesi Aka Muhammed Timur iki yıl iki ay hükümet sürdü; 747 yılında Hâce Şemseddin Ali ve diğer serbedâr askerleri tarafından öldürüldü.</p>

      <p class="Normal-1 para-style-override-16">Ondan sonra hükümetin başına yine Hâce Mes’ud’un kölelerinden Gulvâ İsfendiyâr geçti. Bir yıl bir ay hüküm sürdü. Aşağı ve bayağı bir adam olduğu için hükümet kendisinden bir ziynet bulamadı. Askerleri Hâce Şemseddin’in teşvikiyle isyan ettiler ve onu 748 yılı Cemaziyülâhırının on dördünde öldürdüler.</p>

      <p class="Normal-1 para-style-override-16">Ondan sonra saltanat tahtına “Mirza” dedikleri Hâce Mes’ud oğlu Hâce Lûtfullah’ı geçirmek istediler. Ama Hâce Şemseddin bunu uygun görmedi ve “O daha çocuktur. Saltanat âdetlerini ve usullerini bilmez” dedi. Hükümet idare edecek hale gelene kadar naip olarak amcası Hâce Şemseddin bin Fazlullah’ı tayin ettiler. O da yedi ay kadar naiplik hükmünü sürdükten sonra, “Ben bu işe layık değilim” diyerek istifa etti. Çünkü avam kıyafetli bir adamdı. Hazineden dört yük ibrişim aldı, saltanat kavgalarından güç bela canını kurtardı ve memleketi Hâce Ali Şemseddin’e bıraktı. Bu olay 749 yılında oldu.</p>

      <p class="x3 para-style-override-39">[HÂCE ALİ ŞEMSEDDİN-İ ÇEŞMÎ]</p>

      <p class="Normal-1 para-style-override-16">Çok âlîm ve mert biriydi. Serbedârların ilerleyip gelişmeleri için çalıştı. Zamanın büyük sultanı Toga Timur Han ile barış yaptı ve bu barışın şartlarından biri de Hâce Mes’ud’un elinde bulunan vilayetlerin kendi eline geçmesiydi. On sekiz bin kişiye maaş bağladı. Ahaliyi refaha kavuşturdu. Sebzvar sanatkârlarıyla ortak oldu. Bağladığı maaşlar için berat yazmazdı. Kendi meclisinde eliyle sayarak verirdi.</p>

      <p class="Normal-1 para-style-override-16">Sârî seyyidleri ve hakîmleri neslinin kendisine ulaştığı Seyyid Kıvâmüddin’in babası Emir Seyyid İzzeddin-i Sugendî, onun zamanında Haseniyye dervişlerinin başıydı. Hâce Ali’den korkar ve çekinirdi; sonunda oğlu Emir Kıvâmüddin’i de yanına alarak Mâzenderân tarafına giderken yolda Tanrı’nın rahmetine kavuştu. Emir Kıvâmüddin de babasının yolunu tutarak taat ve ibadetle uğraştı. Sârî ve Mâzenderân ahalisi onun müridi oldular. Bu ülkelerin saltanatı, zamanımıza dek onun evlatlarının ve torunlarının elinde kalmıştır.</p>

      <p class="Normal-1 para-style-override-16">Hâce Ali, fısk erbabına Sebzvar’da fesat kapılarını kapadı. Beş yüz fahişeyi diri diri kuyuya attı. Siyaseti o kadar şiddetliydi ki eşraftan ve ordu mensuplarından birini yanına istese, vasiyetnamesini yazar öylece huzura çıkardı.</p>

      <p class="Normal-1 para-style-override-16">Sebzvar’da öyle sağlam bir ambar yaptı ki develer yüküyle onun damına çıkabilirdi. Ayrıca Sebzvar’daki Ulu Cami’yi de yaptırdı ve ortasına bir havuz inşa ettirdi.</p>

      <p class="Normal-1 para-style-override-16">Bazıları onun neslini Haccâc bin Yusuf-ı Sakafî’ye ulaştırırlar. Ceybehânesinde günde beş mükemmel ceybe yapılırdı. Horasan memleketlerinin büyük bölümünde beş yıldan biraz az bir süre bağımsız bir şekilde hüküm sürdü. Çok küfürbaz ve ağzı bozuk bir adam olduğu için memleketin ileri gelenleri ondan nefret ederlerdi. Kasap Haydar onu Sebzvar Kalesi’nde 756 yılında öldürdü. Elli altı yıl yaşamıştır.</p>

      <p class="x3 para-style-override-39">[EMİR YAHYA-I KERRÂBÎ]</p>

      <p class="Normal-1 para-style-override-16">Kerrâb, Beyhak köylerindendir. Hâce Mes’ud’un uşağı ve yakın adamlarından olan Hâce Yahya, büyük bir adamın oğluydu. Hâce Ali Şemseddin’den sonra hükümetin başına geçti. Ordunun kumandanlığını Pehlivan Kasap Haydar’a verdi. Vilayetlerde serbedârları çoğalttı. Tûs’u Can-Kurbanî ve Emir Ali Ramazan’ın elinden aldı. Can-Kurbanî’nin Tûs’ta yaptığı tahribatı telafi etti. Tûs ve meşhur vilayetlerinin kanallarını tamir edip yoluna koydu. Şeyh Hasan’ın dervişlerine hürmet etti.</p>

      <p class="Normal-1 para-style-override-16">Onun zamanında Semerkand’da bulunan Gazan Han’ın ordusu Beyhak sınırlarına dek gelmişti. Emir Yahya bunlara karşı çıkıp savaşa girişmek istedi; fakat ordusu savaşa gitmekten çekindi. Bunun üzerine barış yapmak istediler.</p>

      <p class="Normal-1 para-style-override-16">Emir Yahya saltanatının başlangıcında Toga Timur Han ile barış yaptı. Fakat sonra Düveyn-i Esterâbâd’da büyük bir toyda Sultan Toga Timur’u şehit etti. Bunun ayrıntıları evvelce anlatıldı.</p>

      <p class="Normal-1 para-style-override-16">Emir Yahya-ı Kerrâbî 759 yılında, kayınbiraderi Alâüddevle’nin teşvikiyle kendi yakın adamlarından biri vasıtasıyla öldürüldü. Dört yıl sekiz ay boyunca Damegân’dan Câm’a kadar olan ülkelere hâkim olmuştu; yirmi iki bin askeri vardı. Namazında niyazında ve elinden Kuran düşmeyen bir adamdı. Fakat pervasız bir kan dökücüydü; bazen delirirdi.</p>

      <p class="Normal-1 para-style-override-16">Onun ardından Pehlivan Kasap Haydar ve serbedârların ileri gelenleri Emir Yahya’nın kardeşi Emir Zahîrüddin-i Kerrâbî’yi hükümetin başına getirdiler.</p>

      <p class="x3 para-style-override-16">[EMİR ZAHÎRÜDDİN KERRÂBÎ]</p>

      <p class="Normal-1 para-style-override-16">Fakir ve derviş meşrepli, kimseyi incitmeyen biriydi. Bir yıl emirlik ve hâkimlik etti. Bu süreyi zevku sefa ve tavla oynayarak geçirdi. Onun zamanında serbedârların kudreti ve kuvveti azaldı.</p>

      <p class="Normal-1 para-style-override-16">Pehlivan Haydar ona, “Halkın senden ümidi yok” dediğinde şöyle cevap verdi: “Ben zaten bu işi beceremeyeceğimi size söylemiştim. Fakat sizin ısrar ve zorlamanız üzerine kabul ettim. Şimdi beni Tanrı rızası için bırakın. Ben de kalp huzuruyla taat ve ibadetle uğraşayım.” Ve kendiliğinden emirlikten çekildi.</p>

      <p class="Normal-1 para-style-override-16">Çoluğunu çocuğunu alıp Sebzvar’da Sefîd-vend Kalesi’nden Kerrâb köyüne gitti. Emirlikten istifası 760 yılı Recep ayının on üçünde olmuştur.</p>

      <p class="Normal-1 para-style-override-17">Kapısını birtakım cahillerle kapayıp</p>

      <p class="Normal-1 para-style-override-31">Bir köşeye çekilen insanlar ne kadar rahattır.</p>

      <p class="Normal-1 para-style-override-31">Bunlar kâğıdı yırtıp kalemi kırmışlardır.</p>

      <p class="Normal-1 para-style-override-23">Dedikodu yapanların elinden ve dilinden kurtulmuşlardır. [RUBAİ]</p>

      <p class="x3 para-style-override-16">[PEHLİVAN KASAP HAYDAR]</p>

      <p class="Normal-1 para-style-override-16">Çeşm köyündendir. Hâce Ali Şemseddin’den sonra Serbedârlar arasında önem kazandı; güçlü, kuvvetli ve mürüvvet sahibi bir adamdı. Sofrası herkese açıktı. Bir yıl bir ay hükûm sürdü.</p>

      <p class="Normal-1 para-style-override-16">İsferâyîn’de Nasrullah-ı Baştînî ona karşı isyan etti. Bunun üzerine Kasap Haydar beş bin askerle onun üstüne giderek İsferâyîn Kalesi’ni bir ay kuşattı. Sonra bir gün, Serbedârların ileri gelenlerinden ve Hâce Mes’ud zamanında parmakla gösterilen kumandanı olan Pehlivan Hasan-ı Damegânî, Muhammed bin Hentabadî ve Kutluk Boğa ile birleşti. Hepsi bir araya gelip Haydar’ı ayak yolunda yaralayıp şehit ettiler. Şehrin kale kapısının dışında kafasını kestiler. Ardından da Pehlivan Nasrullah-ı Baştînî’yi çağırdılar. Hâce Mes’ud’un oğlu Hâce Lûtfullah da İsferâyîn Kalesi’ndeydi ve Pehlivan Hasan-ı Damegânî onun atabekiydi. Orada Emirzade Lûtfullah adına nakkare çaldırdılar ve Pehlivan Haydar’ın kafasını Sebzvar’a gönderdiler.</p>

      <p class="Normal-1 para-style-override-16">Bu olay 761 yılının Rebiyülâhır ayında oldu.</p>

      <p class="x3 para-style-override-16">[EMİRZADE LÛTFULLAH BİN HÂCE MES’UD]</p>

      <p class="Normal-1 para-style-override-16">Pehlivan Haydar, İsferâyîn Kalesi’nin kapısında öldürüldükten sonra Serbedârların ileri gelenlerinden ve emirlerinden olan Pehlivan Hasan-ı Damegânî ve Hâce Nasrullah-ı Baştînî, Emirzade Lûtfullah’ı hükümet tahtına oturttular. Sebzvar ahalisi buna pek sevindi ve hepsi şehrin dışına çıkarak alayla karşıladılar. Akıp giden su tekrar saltanat ırmağına gelmişti. Birçok şenlikler yapıldı ve saçılar saçıldı.</p>

      <p class="Normal-1 para-style-override-16">Aradan bir yıl üç ay geçtikten sonra onunla Pehlivan Hasan-ı Damegânî arasında Sebzvar güreşçileri hakkında bir münakaşa çıktı. Bu münakaşa esnasında Emirzade Lûtfullah, Pehlivan Hasan’a sövüp saydı. Bu yüzden Pehlivan Hasan kendisine kin bağladı. Bir gece Sebzvar’a gelerek onu yakaladıktan sonra kendi adına nakkare çaldırdı. Destcurdan Kalesi’ne gönderdiği Emirzade Lûtfullah’ı 762 yılında öldürttü.</p>

      <p class="x3 para-style-override-39">[PEHLİVAN HASAN-I DAMEGÂNÎ]</p>

      <p class="Normal-1 para-style-override-16">Çok cesur ve mert bir adamdı. Fakat görüş ve hareketlerinde hataya düşerdi. Derviş Aziz-i Mecdî ile aralarında gerginlik hasıl oldu ve bu yüzden bir orduyla Meşhed-i Mukaddes üzerine yürüdü. Derviş Aziz’i orada ibadetle meşgulken yakaladı ve dedi ki: “Sen taat ve ibadetle meşgul bir adamsın. Seni öldürmek istemem, Tanrı’dan korkarım. Hepsinden iyisi, bu memleketten çık git.”</p>

      <p class="Normal-1 para-style-override-16">Derviş onun teklifini kabul etti. Pehlivan Hasan-ı Damegânî ona iki yük ibrişim vererek memleketten dışarı attı. Derviş Aziz de oradan çıkıp İsfahan’a gitti.</p>

      <p class="Normal-1 para-style-override-16">Hasan-ı Damegânî zamanında Emir Velî, Esterâbâd’da bağımsızlığını ilan etmişti. Onunla Hasan-ı Damegânî arasında gerginlik çıktı. Pehlivan altı bin çift atlı süvariyle Esterâbâd üzerine yürüdü. Emir Velî ise yedi yüz süvarisiyle Hasan-ı Damegâni’yi bozguna uğrattı.</p>

      <p class="Normal-1 para-style-override-16">Bu sırada Hâce Ali Müeyyed, kayınbabası Emir Nasrullah-ı Kuhistanî’yi Damegân’da yakaladı. Pehlivan Hasan’ın memleketinden çıkardığı Derviş Aziz’i İsfahan’dan getirtti. Hâce Nasrullah’ı Kâbe’ye gönderdi ve fırsattan istifade edip Derviş Aziz ile elbirliği yaparak saltanatını ilan etti.</p>

      <p class="Normal-1 para-style-override-16">Emir Velî ile yapılan savaşta Hasan’ın ordusundan kaçan ve Hâce Ali Müeyyed’in şöhretinden dolayı Damegân’a giden askerler onu Sebzvar’a çağırdılar. Bunun üzerine Derviş Aziz ile işbirliği yapıp iki bin askerle Sebzvar’a gitti. Yolda gündüzleri çukurlara girdiler ve geceleri yollarına devam ettiler. Pehlivan Hasan-ı Damegânî, Esterâbâd bozgunundan sonra Şıkan Kalesi’nin fethiyle uğraşıyordu. Hâce Ali Müeyyed sabahleyin kale kapısı açıldığı sırada Sebzvar’a girdi. Ahali Pehlivan Hasan’ın geldiğini sandı ve “Hâce Hasan’ın devlet güneşi yükselsin” diye bağırdı. Baba Şems-i Miskin ise “Hasan, Ali’ye tebdil oldu” dedi. Sonra gelenin Hâce Ali Müeyyed olduğu anlaşıldı.</p>

      <p class="Normal-1 para-style-override-16">Hâce kendi adına nakkare çaldırdı ve Pehlivan Hasan’ın veziri olan Hâce Yunus-ı Simnanî’yi astı. Emirzade Lûtfullah’ın matemini tuttu ve bütün Serbedârlara şöyle bir mektup gönderdi: “Bu nankör, kötü asıllı ve nesilli Damegânlıyla ne duruyorsunuz? Ona bağlılıktan utanmıyor musunuz? İşte hazine burada, bunu aramızda paylaşalım. Eğer vaktinde yetişemezseniz geç kalır, eli boş dönersiniz. Fakat beraberinizde Hasan-ı Damegânî’nin kafasını da getirin; getiremezseniz bu tarafa gelmeyin. Yoksa çoluk çocuğunuzun hayatı tehlikededir.”</p>

      <p class="Normal-1 para-style-override-16">Hâce Ali Müeyyed’in mektubu Serbedârlara geldiğinde Pehlivan Hasan Şıkan’daydı. Onu çarpışarak yakaladılar ve Hasan artık işinin tamam olduğunu anladı. Ağlayıp sızlamaya başladı. “Beni Derviş Aziz’in yanına diri olarak götürün, ona iyilik etmişim” diye yalvardıysa da dinlemediler. Fahreddin Galtanî’ye onu öldürmesi için emir verdiler, o da tutup kafasını kesti ve Sebzvar’a götürdüler.</p>

      <p class="Normal-1 para-style-override-16">Bu olay 766 yılında oldu. Pehlivan Hasan’ın hüküm süresi dört yıl dört aydır. Onun zamanında Tûs, Serbedârların elinden çıktı.</p>

      <p class="x3 para-style-override-16">[HÂCE NECMEDDİN ALİ MÜEYYED]</p>

      <p class="Normal-1 para-style-override-16">Ehl-i dil, saadete ermiş ve asaletli bir adamdı. Hâce Mes’ud zamanında Serbedârlar arasında şöhret kazanmıştı. Onun görüşü alınmadan hiçbir şey yapılmazdı. Hasan-ı Damegânî’den sonra 766 yılında hükümet tahtına tek başına oturdu. İşleri yoluna koydu ve kendisini ahaliye sevdirdi. Adına hutbe okundu ve sikke bastırıldı. Onun zamanında ahali refaha kavuştu. Ahaliden onda üç mal alır, bundan başka hiçbir şeye dokunmazdı. Kethüdalık onun zamanında başlamıştır.</p>

      <p class="Normal-1 para-style-override-16">Kendisi daima sıradan giysiler giyerdi. Sofrasında avamdan ve haslardan herkes bulunurdu. Her yıl dayalı döşeli evinin eşyasını fakirlere ve muhtaçlara yağma ettirirdi. Geceleri mahallelerde dul kadınlara para ve yemek dağıtırdı.</p>

      <p class="Normal-1 para-style-override-16">İlk yaptığı iş Derviş Aziz’i öldürtmek oldu. Şeyh Hasan’ın dervişlerinin aleyhindeydi. Şeyh Hasan ve Şeyh Halife’nin mezarını pazarın ayak yolu yaptı.</p>

      <p class="Normal-1 para-style-override-16">Serbedâr memleketlerinin sayısını arttırdı. Turşîz, Kuhistan, Tabes ve Gileki’yi zapt edip bunlara kattı. Damegân’dan Serahs’a kadar uzanan topraklar onun idaresindeydi. Emir Timur-ı Gurkân ile birlik ve dostluk yaptı; Timur’a çok muhabbet ve dostluk gösterdi.</p>

      <p class="Normal-1 para-style-override-16">Emir Velî ile aralarında pek çok savaşlar yapıldı ve aralarındaki düşmanlık haddi aştı. Emir Velî Sebzvar’ı kuşattı ve Hâce Ali Müeyyed yardım istemek için Tatu adındaki adamını Semerkand’a Emir Timur’un yanına gönderdi. Dört ay sonra Emir Timur, Horasan’a ordusuyla geldi. Hâce Ali Müeyyed, Serahs’a kadar onu karşılamaya çıktı ve Timur’un iltifatlarına mazhar oldu.</p>

      <p class="Normal-1 para-style-override-16">Bu şekilde karşılamasıyla sadakati sabit olduğu için Timur, Horasan memleketlerini ona bıraktı. O da bundan sonra Timur’un maiyetine girdi. Hâce Ali Müeyyed’in ahvali uzundur ve hepsini bu tezkirede anlatmak mümkün değildir.</p>

      <p class="Normal-1 para-style-override-20">Hikâye ederler ki: Emir Timur, Ali Müeyyed’e çok iltifat eder ve hiçbir zaman onun sohbetinden mahrum olmak istemezdi. Çok defa mübarek diliyle, “Ben ömrümde Ali Müeyyed gibi metanetli ve doğru bir adam hiç görmedim” diye buyurmuştu. Emir, Horasan saltanatını ona vermek istedi, fakat bir türlü buna kabul etmedi. Daima, “Ben ömrümün sonuna kadar sizin ayaklarınızın dibinde vaktimi geçirmek isterim” derdi. Kız kardeşlerinin çocukları ve akrabasıyla birlikte yedi yıl boyunca Emir Timur’a mülazım ve musahiplik etti.</p>

      <p class="Normal-1 para-style-override-16">Hâce Ali Tûn ve Kayin’e; Câm sınırlarından Damegân’a kadar uzanan topraklarda on sekiz yıl hüküm sürmüştür. Öldüğünde yetmiş üç yaşındaydı. Emir Timur’un musahibiyken 788 yılında Huzistan’a bağlı Huveyze vilayetinde şehadet mertebesine erdi. Cesedini Sebzvar’a götürdüler ve Şeyh Hasan’ın dervişlerinin bir şey yapmalarından korktukları için gizlice gömdüler. Bazıları İmamzade Husrevcürd Kümbedi’nin altında, bazıları da Sebzvar çarşısında İmam Hasan-ı Mahruy’un ayak ucunda gömülü olduğunu söyler.</p>

      <p class="Normal-1 para-style-override-16">Bir aziz onun vefat tarihi için şu beyti söylemiştir:</p>

      <p class="Normal-1 para-style-override-20">Muhammed’in dalına bir nokta koyarsan</p>

      <p class="Normal-1 para-style-override-19">Dinin yıldızı Hâce Ali’nin vefat tarihi çıkar.</p>

      <p class="Normal-1 para-style-override-16">Hâce Ali’nin saltanattan el çekmesinden sonra Horasan, Emir Timur’un memleketlerine katıldı.</p>

      <p class="x3 para-style-override-7">Şahsıyla Fazılların Övündüğü</p>

      <p class="x3 para-style-override-28">HÂCE UBEYD-İ ZÂKÂNÎ</p>

      <p class="Normal-1 para-style-override-16">Faziletli ve hoş tabiatlı bir adamdı. Her ne kadar fazıllar onu hezl [mizah] erbabından sayarlarsa da meziyeti yalnızca bu değildi; birçok ilme vâkıftı.</p>

      <p class="Normal-1 para-style-override-16">Şiraz’da Ebû İshak zamanında ilim tahsiliyle uğraşmıştı. Ebû İshak adına meânî ve beyan meyanında bir eser telif ederek kendisine sunmak istedi. Kitabı saraya götürdüğünde, şahın yanında bir maskaranın bulunduğunu ve şimdi onunla meşgul olduğunu söyleyip huzura kabul etmediler. Ubeyd-i Zâkânî şaşırdı ve kendi kendine, “Hezl erbabı daima padişaha yakın olduğu, âlimler ve fazıllar bundan mahrum kaldığı halde, insan niçin ilim tahsili için uğraşır? Niçin sabahlara kadar medrese çerağının dumanıyla latif dimağını karartır” diyerek beklemedi ve Ebû İshak’ın meclisine girmeden bu rubaiyi okuya okuya döndü gitti:</p>

      <p class="Normal-1 para-style-override-20">Azizlerin yanında hakir ve zelil olmak istemezsen</p>

      <p class="Normal-1 para-style-override-16">Benim gibi ilim ve hüner sahibi olma.</p>

      <p class="Normal-1 para-style-override-16">Zamane adamlarının yanında</p>

      <p class="Normal-1 para-style-override-19">Makbul olmak istersen ...</p>

      <p class="Normal-1 para-style-override-16">Azizlerden biri, “Bu kadar hüner ve faziletin olduğu halde aşağılık şeylerle uğraşman, ilim ve hünerden el çekmen akıl kârı değildir” diye onu payladı. Buna karşılık şu kıtayı okudu:</p>

      <p class="Normal-1 para-style-override-20">Ey efendi, sakın ilim talebinde bulunma.</p>

      <p class="Normal-1 para-style-override-16">Sonra günlük nafakanı kazanmak için apışıp kalırsın.</p>

      <p class="Normal-1 para-style-override-16">Git maskaralık et, çalgıcılık öğren ki</p>

      <p class="Normal-1 para-style-override-19">Küçükten büyükten hakkını alabilesin.</p>

      <p class="Normal-1 para-style-override-16">Ubeyd-i Zâkânî’nin hezlleri, latifeleri, hicivleri ve bu konudaki risaleleri pek meşhurdur. Bunları burada zikretmek yakışık almaz.</p>

      <p class="Normal-1 para-style-override-20">Hikâye ederler ki: Zamanın en zarif, en güzel ve meşhur kadını olan Cihan Hatun’un güzel şiirleri vardı. İşte şu beyit onun bir kasidesinin matlaıdır:</p>

      <p class="Normal-1 para-style-override-20">Tanrı öyle bir ressamdır ki, sudan suretler ve</p>

      <p class="Normal-1 para-style-override-19">Toprak zerrelerinden güneş gibi güzeller yaratır.</p>

      <p class="Normal-1 para-style-override-16">Bu kadının Ubeyd-i Zâkânî ile karşılıklı şiir söylemeleri ve tartışmaları vardı. Ubeyd onun hakkında şu beyiti söylemiştir:</p>

      <p class="Normal-1 para-style-override-17">Eğer Cihan’ın gazelleri bir gün Hint’e gitse Husrev’in [Dehlevi] ruhu</p>

      <p class="Normal-1 para-style-override-23">Hasan’a [Dehlevi] bunu o … söylemiştir der.</p>

      <p class="Normal-1 para-style-override-16">Derler ki: Ebû İshak zamanında Hâce Eminüddin adında mevki sahibi bir vezir vardı. Cihan Hatun’u nikâhlayıp aldı. Ubeyd, onun için şu kıtayı söyledi:</p>

      <p class="Normal-1 para-style-override-20">Ey vezir. Cihan, vefasız bir kahpedir.</p>

      <p class="Normal-1 para-style-override-16">Böyle bir kahpeden sıkılmıyor musun!</p>

      <p class="Normal-1 para-style-override-16">Git, başka bir geniş .....sını bul.</p>

      <p class="Normal-1 para-style-override-19">Cihan sahibine Cihan dar değildir.</p>

      <p class="Normal-1 para-style-override-16">Hâce Selmân, Ubeyd hakkında şu kıtayı söylemişti:</p>

      <p class="Normal-1 para-style-override-20">O cehennemlik ve hicivci Ubeyd-i Zâkânî’nin</p>

      <p class="Normal-1 para-style-override-16">Dinsizlik ve devletsizliğine şüphe yoktur.</p>

      <p class="Normal-1 para-style-override-16">Kazvînli olmayıp bir köylü çocuğu olsa da</p>

      <p class="Normal-1 para-style-override-19">Kazvînliler arasında sayılır.</p>

      <p class="Normal-1 para-style-override-16">Zâkân Kazvîn’e bağlı yerlerden biridir.</p>

      <p class="Normal-1 para-style-override-20">Hikâye ederler ki: Hâce Selmân bir gün yolculuk ederken azamet ve haşmetle bir suyun kenarına indi. Ubeyd-i Zâkânî de yaya olarak oradan geçerken yanına gitti.</p>

      <p class="Normal-1 para-style-override-20">“Ey kardeş, nereden geliyorsun?” diye sordu Selmân.</p>

      <p class="Normal-1 para-style-override-16">“Kazvîn’den” dedi Ubeyd.</p>

      <p class="Normal-1 para-style-override-16">“Selmân’ın şiirlerinden bir şeyler hatırında var mı?” diye sordu Selmân.</p>

      <p class="Normal-1 para-style-override-16">O da iki beyit ezberinde olduğunu söyledi.</p>

      <p class="Normal-1 para-style-override-16">“Oku bakalım” dedi Selmân.</p>

      <p class="Normal-1 para-style-override-16">Ubeyd şu iki beyiti okudu:</p>

      <p class="Normal-1 para-style-override-20">Ben şaraba tapan bir harabatiyim.</p>

      <p class="Normal-1 para-style-override-16">Muğların harabatında kalmış sarhoş bir âşıkım.</p>

      <p class="Normal-1 para-style-override-16">Beni testi gibi omuzdan omuza çekip götürür ve</p>

      <p class="Normal-1 para-style-override-19">Şarap kadehi gibi elden ele gezdirirler.</p>

      <p class="Normal-1 para-style-override-16">Bu iki beyti okuduktan sonra Ubeyd dedi ki: “Benim bildiğim Selmân âlim, fazıl ve büyük bir adamdır. Hiç sanmam ki böyle bir şiiri Selmân söylemiş olsun. Bana kalırsa bunu ona nisbet etmek doğru değildir. Bana öyle geliyor ki bu şiiri Selmân değil, karısı söylemiş olsa gerek. Çünkü bu tür şiirleri ona nisbet etmek daha uygundur.”</p>

      <p class="Normal-1 para-style-override-16">Bunun üzerine Selmân çok bozulup kızdı, ama ferasetiyle bu konuştuğu adamın Ubeyd-i Zâkânî’den başka kimse olamayacağını anladı.</p>

      <p class="Normal-1 para-style-override-16">Ubeyd de kendisinin Ubeyd-i Zâkânî olduğunu yemin ederek önce onu ikna etti ve hiç yüzünü görmediği bir adamı hicvetmenin pek ayıp bir şey olduğunu, böyle bir hareketin fazilet sahiplerine yakışmayacağını söyleyerek, “Ben Bağdat’tan sırf seni görmek ve haddini bildirmek için geldim. Talihin varmış ki benim dilimden kurtuldun” dedi.</p>

      <p class="Normal-1 para-style-override-16">Bunun üzerine Selmân gönlünü almak için Ubeyd’e hizmetlerde bulundu. At, para ve giysi bağışladı. Bundan sonra artık dost oldular. Hâce Selmân, Ubeyd’in dilinden daima korkar ve ona çok itibar gösterirdi.</p>

      <p class="Normal-1 para-style-override-17">Herkes kalben hoş, hayatından memnun,</p>

      <p class="Normal-1 para-style-override-31">Zevku sefasıyla, işiyle gücüyle meşgul;</p>

      <p class="Normal-1 para-style-override-31">Ben ise borç belasına müptelayım.</p>

      <p class="Normal-1 para-style-override-31">Tanrı’nın farzı ve halkın borcu boynuma yüklenmiş.</p>

      <p class="Normal-1 para-style-override-31">Tanrı’nın farzını mı yoksa halkın borcunu mu eda edeyim,</p>

      <p class="Normal-1 para-style-override-31">Bilemiyorum, ben de şaşırdım.</p>

      <p class="Normal-1 para-style-override-31">Hem sokakta, hem mahallede, şehirde ve sarayda</p>

      <p class="Normal-1 para-style-override-31">Borçlanmadığım kimse kalmadı.</p>

      <p class="Normal-1 para-style-override-31">Şehirde bana borç bir saray verdiklerini işitsem</p>

      <p class="Normal-1 para-style-override-31">Kendimi İtil deryasına atar boğarım.</p>

      <p class="Normal-1 para-style-override-31">Irz ve namusum dilenciler gibi berbat oldu.</p>

      <p class="Normal-1 para-style-override-31">O kadar ki, her dilencinin kapısına gidip borç istedim.</p>

      <p class="Normal-1 para-style-override-31">Elimde bulunan mülkü kimse satın almıyor.</p>

      <p class="Normal-1 para-style-override-31">Hünerin de revacı yok. Borç ödemek nerede?</p>

      <p class="Normal-1 para-style-override-31">Bulsam zekât bile alacağım.</p>

      <p class="Normal-1 para-style-override-31">Eğer efendi beni kurtarmazsa,</p>

      <p class="Normal-1 para-style-override-23">Bu miskin kul nasıl borçlarını ödeyebilir?</p>

      <p class="Normal-1 para-style-override-16">Celal sahibi Tanrı’nın celali ve azametine yemin ederim ve Tanrı da buna şahittir ki; Ubeyd-i Zâkânî’nin devrinden bu ana kadar bu tezkirenin yazarı gibi alacaklıların hücumundan başı belaya girmiş, felakete uğramış bir mazlum ve dertli görülmemiştir. Ubeyd-i Zâkânî’nin sırtındaki borç yükü benimkinden daha hafifti. Onun borcu vardı, fakat hiç olmazsa tahsildarların elinden sıkıntısı yoktu. Eğer onun ciddi şiirlerini ve sözlerini almazlarsa hezliyatının revacı vardı. Bu sayede büyüklerin sofralarından biraz ekmek kapabilirdi.</p>

      <p class="Normal-1 para-style-override-16">Fakat ben duacıya gelince: Bu hanedanın saadet sabahının doğduğu zamandan beri bir bendezadesiyim. Büyükbabalarımın bu devlete canla başla bunca hizmeti vardır. Böyle olduğu halde, bugün zillet ve sefalet içinde bir lokma ekmek kazansam bile, tahsildarlar ve vergi memurları onu da elimden kapıyorlar. Babamdan kalmış mal ve mülkten ne varsa hemen her gün bir şey satıyor, kötü niyetli adamlardan borç para alıyorum. Tahsildarların korkusundan gündüzleri yarasa kuşu gibi gizlenip kaçacak delik arıyorum. Geceleriyse tahsildarların evlerinin kapılarına gidip hakkımı yememeleri için yalvarıyorum. Hüküm ve fermanı elinde tutanlar bu durumda olduğumu bilseler, herhalde benim için bu zilleti reva görmezler.</p>

      <p class="Normal-1 para-style-override-16">Bu gazel Ubeyd’indir:</p>

      <p class="Normal-1 para-style-override-17">Ay’ın güzelliği senin yüzünün yardımıyla kemale erer</p>

      <p class="Normal-1 para-style-override-31">Saba senin saçlarının kokusundan şimal rüzgârına haber götürür.</p>

      <p class="Normal-1 para-style-override-31">Senin gamzen ok gibi bakışlarıyla güneşi hedef yapıp vurur.</p>

      <p class="Normal-1 para-style-override-31">Kaşların göz ucuyla hilalin yayını çeker.</p>

      <p class="Normal-1 para-style-override-31">Sen öyle bir dilbersin ki, hayat suyu dudaklarından akar.</p>

      <p class="Normal-1 para-style-override-31">Seninle konuşan kimse ne talihlidir.</p>

      <p class="Normal-1 para-style-override-31">Emel dişleriyle, o lâl benzeri dudaklarını ısıran,</p>

      <p class="Normal-1 para-style-override-31">Hilal gibi ağızlarda ve dillerde dolaşır.</p>

      <p class="Normal-1 para-style-override-31">Saba rüzgârı senin saçlarının yardımıyla akan tatlı suların</p>

      <p class="Normal-1 para-style-override-31">Ellerine ayaklarına yüzlerce zincir takmıştır.</p>

      <p class="Normal-1 para-style-override-31">Gözbebeklerim seni beklerken uyku ve hayallerini</p>

      <p class="Normal-1 para-style-override-31">Bu yedi perdenin arkasına ulaştırmıştır.</p>

      <p class="x3 para-style-override-39">[ŞAH EBÛ İSHAK]</p>

      <p class="Normal-1 para-style-override-16">Şah Ebû İshak, Muzafferilerin ortaya çıkmasından önce Şiraz ve Fars’ın hâkimiydi. Çok iyi bir insandı; hüner sahiplerini koruyup gözetir, şairler ve fazıllara saygı gösterdi. O, Gazan Han zamanında Fars hâkimi olarak gönderilen Muhammed Şah İncu’nun neslindendir. İyi ahlak sahibi olmasına rağmen zevk ve sefasına düşkündü, vaktini daima işretle geçirir, hükümetin önemli işleriyle uğraşmazdı.</p>

      <p class="Normal-1 para-style-override-16">Muhammed bin Muzaffer ona karşı çıktı ve hanedanını yeryüzünden kaldırdı.</p>

      <p class="Normal-1 para-style-override-16">Hikâye ederler ki: Muhammed bin Muzaffer, Şah Ebû İshak’ın üstüne yürümek üzere Yezd’den hareket edip Şiraz’a geldi. Bu sırada Ebû İshak işretle meşguldü. Zevku sefasına öyle dalmıştı ki vezirlerinin o sırada, “İşte düşman erişti” uyarılarını işitmemezlikten geldi ve “Kim meclisimde bana böyle sözler söylerse onu cezalandırırım” dedi. Artık hiç kimse ağzını açıp bir şey söylemedi.</p>

      <p class="Normal-1 para-style-override-16">Nihayet Muhammed bin Muzaffer, Şiraz şehrinin kapısına gelip dayandı. Bu sırada bile kimse Ebû İshak’a bu haberi vermedi. Eminüddin-i Cehrumî adında bir nedimi vardı ve padişaha, “Padişahım, kalk sarayın damına çıkalım; baharı ve açılmış çiçekleri seyredelim. Âlem cennetlere gıpta verecek, yeryüzü Çin müzesini andıracak bir hale gelmiş” diyerek alıp dama çıkardı.</p>

      <p class="Normal-1 para-style-override-16">Padişah, şehrin dışında dalgalı bir deniz gibi koca bir ordunun kaynaştığını gördüğünde sordu: “Bu nedir? Ne oluyor? Bu ordu kimindir?”</p>

      <p class="Normal-1 para-style-override-16">Vezir, “Muhammed bin Muzaffer’in ordusudur” cevabını verince padişah güldü. “O ne ahmak herifmiş. Böyle bir bahar mevsiminde gelip bizim zevku sefamıza engel oluyor” dedikten sonra Şahnâme’den şu beyti okuyup damdan aşağı indi:</p>

      <p class="Normal-1 para-style-override-17">Gel bu gece etrafı temaşa edelim.</p>

      <p class="Normal-1 para-style-override-23">Yarın da yarının işini görürüz.</p>

      <p class="Normal-1 para-style-override-16">Akıllı kişiler onun bu hareketini hoş görmediler. Az zamanda mülk elinden çıkıp düşmanların eline geçti. O da Muzafferi sultanlarının elinde öldü. Bu olay 747 yılında oldu ve şu beyit onun haline çok uygundur:</p>

      <p class="Normal-1 para-style-override-17">Gaflet oyununa dalmış nice padişahlar vardır.</p>

      <p class="Normal-1 para-style-override-23">Devletleri de oyuncak gibi ellerinden çıkıp gitmiştir.</p>

      <p class="Normal-1 para-style-override-16">Fars ahalisi onun zamanında hoş vakit geçiriyordu, ama Şah Ebû İshak’dan sonra halleri kötüleşti. Onun zamanını aradılar. Hâce Hafız bu hususta şu şiiri söylemiştir.</p>

      <p class="Normal-1 para-style-override-31">Fars ülkesi Şah Ebû İshak zamanında şu beş şahsiyetle süslenmiştir:</p>

      <p class="Normal-1 para-style-override-31">Birincisi vilayet bağışlayan, adalet, cömertlik ve mertlik yarışında</p>

      <p class="Normal-1 para-style-override-31">Bütün akran ve emsalini geçen o padişahtı.</p>

      <p class="Normal-1 para-style-override-31">İkincisi evtad, kutub ve abdallar zümresinin</p>

      <p class="Normal-1 para-style-override-31">Bakiyesi olan Şeyh Eminüddin’di.</p>

      <p class="Normal-1 para-style-override-31">Üçüncüsü adaletli, din ve milletin asaletinin unsuru olan</p>

      <p class="Normal-1 para-style-override-31">Kadıydı, gökler ondan daha iyisini hatırlıyamaz.</p>

      <p class="Normal-1 para-style-override-31">Dördüncüsü padişahın adına Şerh-i Mevâkıf’ı yazan</p>

      <p class="Normal-1 para-style-override-31">Faziletli Kadı Adud’du.</p>

      <p class="Normal-1 para-style-override-31">Beşincisi deniz yürekli Hacı Kıvâm’dır ki</p>

      <p class="Normal-1 para-style-override-31">Cömertlikte Hâtem [Tâ’î] gibi, âleme selâ okumuştur.</p>

      <p class="Normal-1 para-style-override-31">Bu kişiler, yerlerini tutacak bir eş ve benzer bırakmadan</p>

      <p class="Normal-1 para-style-override-31">Dünyadan gelip geçmişlerdir.</p>

      <p class="Normal-1 para-style-override-31">Tanrı cümlesine mağfiret etsin. [KITA]</p>

      <p class="x3 para-style-override-7">Seyyidlerin Kendisiyle Övündüğü</p>

      <p class="x3 para-style-override-28">SEYYİD CELÂLEDDİN BİN ADUD</p>

      <p class="Normal-1 para-style-override-16">Nesebi sahih bir seyyid ve hasebi şerif bir fazıldır. Dârü’l-i bade Yezd’dendir; babası Seyyid Adud ise Muhammed bin Muzaffer zamanında vezirdi.</p>

      <p class="Normal-1 para-style-override-20">Hikâye ederler ki: Muhammed bin Muzaffer bir gün mektebe geldi. Bir seyyidzadenin yazı yazmakla uğraştığını gördü. “Bu çocuk kimin oğludur?” diye sordu. Seyyid Adud’un oğlu olduğunu söylediler. Padişah onun cemal, kemal, feraset ve güzel ifade sahibi olduğunu gördü.</p>

      <p class="Normal-1 para-style-override-20">“Mektepte hangi öğrenci hepsinden daha güzel yazı yazar?” diye muallime sordu.</p>

      <p class="Normal-1 para-style-override-16">“Kim kalemini hepsinden daha güzel yontarsa” dedi muallim.</p>

      <p class="Normal-1 para-style-override-16">“Kim kalemini hepsinden daha iyi yontar?” diye sordu padişah.</p>

      <p class="Normal-1 para-style-override-16">“Kimin keskin kalemtıraşı varsa” dedi muallim.</p>

      <p class="Normal-1 para-style-override-16">“Kimin babası daha cömerttir” diye sordu padişah.</p>

      <p class="Normal-1 para-style-override-16">“Kimin babası sultanın veziriyse” dedi muallim.</p>

      <p class="Normal-1 para-style-override-16">Bunun üzerine Muhammed bin Muzaffer, muallimin zekasına ve dirayetine hayran oldu. Seyyid Celâleddin’i çağırdı ve ona “Bir kıta yaz bakayım, yazını göreyim” dedi. Seyyidzade hemen o anda bir kıta nazmetti, kalemi eline alarak yazdı ve sultana verdi.</p>

      <p class="Normal-1 para-style-override-17">Dünyada dört şey vardır. Bunlar taşta toplansa</p>

      <p class="Normal-1 para-style-override-31">Bütün sertliğine rağmen lâl ve yâkut olur.</p>

      <p class="Normal-1 para-style-override-31">Bu dört şey tıynetin temizliği, cevherin asaleti, istidat ve</p>

      <p class="Normal-1 para-style-override-31">Mine renkli felekteki güneşin terbiyesidir.</p>

      <p class="Normal-1 para-style-override-31">İlk üç sıfat bende var. Yalnız terbiye sana kalmıştır,</p>

      <p class="Normal-1 para-style-override-23">Çünkü sen dünyayı süsleyen bir güneşsin. [KITA]</p>

      <p class="Normal-1 para-style-override-16">Muhammed bin Muzaffer bu seyyidzadenin güzel yazısına, şiirinin güzelliğine ve kabiliyetine hayran oldu.</p>

      <p class="Normal-1 para-style-override-16">“Bu çocuk fazilet sahibidir. Benim sarayıma mülâzemet etmesini dilerim, fakat sakalı bitmemiş bir gençtir. Bu yüzden de halkın dilinden çekinirim. Sen onun terbiyesinde kusur etme” dedi Seyyid Adud’a. Seyyidzade Celâleddin’e de on bin dirhem verdi ve dedi ki: “Bu parayı ehil kişilere ver ve fazilet kazanmayı ihmal etme.”</p>

      <p class="Normal-1 para-style-override-16">Bundan sonra Seyyidzade Celâleddin türlü türlü faziletler tahsil etti. Şiir ve şairlikte zamanında eşsizdi. Sultan-ı sa’îd Baysungur, Seyyidzade Celâleddin’in divanına o kadar kıymet verirdi ki tarif olunamaz. O, bütün şairlerin şiirlerine karşı, bu divanı tercih ederdi.</p>

      <p class="Normal-1 para-style-override-16">Seyyid’in Muzafferi hanedanının övülüşü hakkında çok mükemmel kasideleri vardır. Kendisinin, “Tercîi Heft-reng” dediği kasidesi fazıllar indinde çok meşhurdur ve matlaı şöyledir.</p>

      <p class="Normal-1 para-style-override-20">Çimenlerin fezası yine çiçeklerden ağardı;</p>

      <p class="Normal-1 para-style-override-16">Sahranın etrafı yasemin yapraklarıyla beyazlandı.</p>

      <p class="Normal-1 para-style-override-16">Şebnemlerin rengi ve lalenin kırmızılığı yanında</p>

      <p class="Normal-1 para-style-override-19">Aden incisi siyah ve Yemen akiki beyazdır.</p>

      <p class="Normal-1 para-style-override-16">Bu gazel de Seyyid Celâl’indir:</p>

      <p class="Normal-1 para-style-override-17">Âşıklar önce bir tekme vururlar.</p>

      <p class="Normal-1 para-style-override-31">Sonra aşk mahallesinde âşıklıktan dem vururlar.</p>

      <p class="Normal-1 para-style-override-31">Bela şarabından içenler için sevinç gamdadır.</p>

      <p class="Normal-1 para-style-override-31">Adına gam sikkesi basılan gönül bahtiyardır.</p>

      <p class="Normal-1 para-style-override-31">Sevgilinin mahallesinde dilencilikle emelimize kavuşalı beri</p>

      <p class="Normal-1 para-style-override-31">Saltanat davulumuzu iki âlemde çalmaya başladılar.</p>

      <p class="Normal-1 para-style-override-31">Benim gönlüm onun yanaklarıyla sükûnet bulur.</p>

      <p class="Normal-1 para-style-override-31">Kudsî alemin hurileri cehenneme su dökerler;</p>

      <p class="Normal-1 para-style-override-31">Akl-ı küll, aşka “Bana acı” der.</p>

      <p class="Normal-1 para-style-override-31">Güçlü kuvvetli kişiler düşkünleri vurmazlar.</p>

      <p class="Normal-1 para-style-override-31">Kirpiklerin birbirine karşı saf bağlamışlar.</p>

      <p class="Normal-1 para-style-override-31">Bir savaş olan yerde kan dökülür.</p>

      <p class="Normal-1 para-style-override-31">Aşk kapısının eşiğinin sakinleri</p>

      <p class="Normal-1 para-style-override-31">Celâl gibi feragat edip Cemşid’in saltanatını ayaklarıyla teperler.</p>

      <p class="Normal-1 para-style-override-31"></p>

      <p class="Normal-1 para-style-override-31"></p>

      <p class="Normal-1 para-style-override-31"></p>

      <p class="x3 para-style-override-7">Güzel Sözlülerin En Faziletlisi</p>

      <p class="x3 para-style-override-37">HASAN-I KÂŞÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Vilayet şahı, müminlerin emiri, müttakilerin [takva ehlinin] imamı ve Tanrı’nın galip arslanı Ali bin Ebû Tâlib’i övenlerdendir. Güzel ve metanetli söz söylemekte kimse ona yetişememiştir. Bilgili ve faziletli bir adamdır. Aslen Kâşân’dandı, fakat Âmül ülkesinde doğmuş ve orada büyüyüp yetişmiştir. Nitekim kendisi bunu şu şiirinde söylüyor:</p>

      <p class="Normal-1 para-style-override-20">Kâşî’nin meskeni Âmül ülkesindeyse de</p>

      <p class="Normal-1 para-style-override-19">Baba ve büyükbaba cihetinden meskeni Kâşân’dadır.</p>

      <p class="Normal-1 para-style-override-16">Derler ki: Mevlana Hasan Kâbe’yi ve Peygamber’in haremini ziyaretten sonra müminlerin emiri Ali bin Ebû Tâlib’in mezarını da ziyaret için Arap Irakı tarafına gitti. O kapının eşiğini öperek şereflendi. Orada şu kasideyi okudu:</p>

      <p class="Normal-1 para-style-override-17">Ey, ta başlangıçtan beri din ehlinin önderi olan;</p>

      <p class="Normal-1 para-style-override-23">Ey yüceliğinden ötürü bazusunu Cebrail’in övdüğü kişi.</p>

      <p class="Normal-1 para-style-override-16">O gece vilayet şahı Hazreti Ali’yi rüyasında gördü ve Hazreti Ali ona dedi ki: “Ey Kâşî, uzak yollardan geldin. Senin bizim üzerimizde iki hakkın var. Biri misafirlik, diğeri söylediğin bu şiirin caizesi ve hakkı. Şimdi doğru Basra’ya git. Orada Mes’ud bin Eflah adında bir tacir vardır. Ona selamımı ulaştır. Bu yıl onun gemisi Umman seferinde batacaktı ve bize bin dinar adamıştı. Biz de yardım ettik, gemisi ve malı kurtuldu. Şimdi o adağı yerine getirmesini söyle ve ondan bin dinarı al.”</p>

      <p class="Normal-1 para-style-override-16">Kâşî, Basra’ya gelerek o taciri buldu. Müminlerin emiri Hazreti Ali’nin bu haberini getirdi. Tacir öyle sevindi ki gül gibi açıldı ve “Ben bu hali hiç kimseye söylememiştim” diyerek derhal bin dinarı Hasan’a verdi ve bir de hilat bağışladı. Ayrıca Vilayet şahının bu yardımının şükranesi olarak fakirlere ve salih kişilere mükellef bir ziyafet çekti.</p>

      <p class="Normal-1 para-style-override-16">Hasan gençliğinde yakışıklı, güzel ahlaklı, Tanrıdan korkan, âbid ve zahit bir adamdı. İmamların menkıbeleri ve övülüşleri dışında başka hiçbir şey hakkında şiir yazmaz, padişahlar için kasideler söylemezdi. İmamlar hakkındaki methiyeleri çok meşhurdur.</p>

      <p class="Normal-1 para-style-override-16">Hasan’ın ölümünün hangi tarihte olduğu malum değildir. Mezarı Irak’taki Sultaniyye’dedir. Sultan Muhammed Hudâbende zamanında ölmüştür.</p>

      <p class="x3 para-style-override-39">[ÂMÜL ŞEHRİ]</p>

      <p class="Normal-1 para-style-override-16">Âmül şehri eski memleketlerdendir. Bazıları burasını Cemşid’in ve bazıları da Ferîdûn’un inşa ettiğini söyler. Dört fersenklik [fersahlık] bir araziye yayılmıştır. Bu arazi içinde neresi kazılsa pişmiş tuğla ve dökme taşlar çıkar. Burada dört tane kümbet vardır. Bunların Ferîdûn’un ve evladının mezarları olduğu rivayet olunur. Ali bin İsa Kekka, Kitab-ı Memâlik ve Mesâlik’inde Ferîdûn zamanından Behrâm-ı Gûr zamanına kadar yeryüzünün meskun olan yerlerinin başkentinin Âmül olduğunu yazar.</p>

      <p class="x3 para-style-override-7">Fazılların Özü</p>

      <p class="x3 para-style-override-28">CELÂL TABİB-İ ŞİRAZÎ</p>

      <p class="Normal-1 para-style-override-16">Ehliyetli bir adamdı. Fars’ta Muzafferi hanedanı zamanında hekimdi. Hikmet ve tababeti bilmesinin yanı sıra güzel şiir de söylerdi. Şiir ilmini iyi bilirdi. Dâstân-ı Gül u Nevrûz onundur, 734 yılında yazmıştır ve meşhur bir eserdir. Yeni başlamış öğrenciler ve gençler arasında çok okunur. Her ne kadar bu mesnevide bozukluklar varsa da akıcı ve saftır. Rivayet ederler ki: Nesîmî-i Nişaburî bir ayda bu kitaptan yirmi nüsha yazmıştır. Bu adamın yazı yazmaktaki kudreti hayrete şayandır.</p>

      <p class="Normal-1 para-style-override-16">Mevlana Celâl Tabib, Şah Şücâ için bir kutu ferahlatıcı ilaç hazırlayıp özelliklerini şu şiirde bildirmiştir:</p>

      <p class="Normal-1 para-style-override-17">Celâl bu gönlün istediği ferahlatıcı ilâcı yapmış</p>

      <p class="Normal-1 para-style-override-31">Padişahın huzuruna arz ve hediye etmek için getirmiştir.</p>

      <p class="Normal-1 para-style-override-31">Bu, vücudu güçlendirir, tabiatı ferahlandırır, fikri keskinleştirir;</p>

      <p class="Normal-1 para-style-override-31">İnsanın sözlerini mülayimleştirir;</p>

      <p class="Normal-1 para-style-override-31">Dile düzgünlük verir ve çok söylemeye engel olur.</p>

      <p class="Normal-1 para-style-override-31">Tabiata neşe vermek hususunda halis şarabın eşidir,</p>

      <p class="Normal-1 para-style-override-31">Şehveti arttırmakta sakankûr yerini tutar.</p>

      <p class="Normal-1 para-style-override-31">Eğer insan bundan gece alırsa</p>

      <p class="Normal-1 para-style-override-31">Sabahleyin karnı acıkır, yemek ister.</p>

      <p class="Normal-1 para-style-override-31">Gençlik verir ve ihtiyarlığı gençliğe çevirir.</p>

      <p class="Normal-1 para-style-override-23">Ruh gibi, vücuda uygun bir ilaçtır.</p>

      <p class="Normal-1 para-style-override-16">Şah Şücâ, bu ilaçtan ve şiirden dolayı Celâl’i çok takdir etti ve dedi ki: “Mevlana, sen bunların hepsini çok güzel söyledin. Fakat ihtiyarlığın gençliğe dönmesi, kâfurun misk’in yerini tutması ve yaseminin erguvanın yerine geçmesi zordur. Gençlik suyu başka bir ırmaktır ve ihtiyarlık tortusu da başka bir meyhane şarabının, başka bir testinin tortusudur.”</p>

      <p class="Normal-1 para-style-override-16">Bu gazel de Celâl’indir:</p>

      <p class="Normal-1 para-style-override-17">Biz bu diyardan çekilip gittik. Burası pek hoştu,</p>

      <p class="Normal-1 para-style-override-31">Yollarındaki tozları gözyaşlarıyla giderirdik.</p>

      <p class="Normal-1 para-style-override-31">Senin şerefli kapının eşiğinden uzaklaştımsa</p>

      <p class="Normal-1 para-style-override-31">Sanma ki, bu benim seçimimle olmuştur.</p>

      <p class="Normal-1 para-style-override-31">Dilenci senin vuslat devletine ulaşmadıysa mazur gör.</p>

      <p class="Normal-1 para-style-override-31">Fakat hiç olmazsa senin köpeklerinle oturup kalktı.</p>

      <p class="Normal-1 para-style-override-31">Ey gönül, artık ayrılık deminden sefaletle haşır neşir ol;</p>

      <p class="Normal-1 para-style-override-31">Çünkü sevgilinin vuslat demi, hoş bir gün ve hoş bir devirdi.</p>

      <p class="Normal-1 para-style-override-31">Celâl gitti; bundan sonra o miskinin</p>

      <p class="Normal-1 para-style-override-23">Sana ne kadar uygun bir dost olduğunu anlayacaksın.</p>

      <p class="x3 para-style-override-39">[EBÜLFEVARİS CELÂLEDDİN ŞAH ŞÜCÂ]</p>

      <p class="Normal-1 para-style-override-16">Ebülfevaris Celâleddin Şah Şücâ, Muzafferi henadanının çerağıydı. İlim, mürüvvet ve fazilet bakımından zamanında eşi bulunmaz bir padişahtı. Muhammed bin Muzaffer’den sonra Acem Irakı, Fars ve Kirman’da tek başına saltanat sürdü. Âlimler ve fazıllar onun adına güzel eserler yazmışlardır. Fazileti takdir eden bir padişahtı. Kutbeddin-i Râzî’den (Tanrı rahmet etsin) Şerh-i Tevalî-i İsfahanî’yi okuduğunu söylerler. Faziletli olmasının yanı sıra heybetli de olan, büyük bir padişahtı. Civardaki padişahlar ondan hep korkarlardı. Babasının ölümünden sonra kardeşi Şah Mahmud ile saltanatı aralarında paylaşamadılar. Birbirleriyle savaşlar yaptılar. Bu savaşlarda Şah Mahmud öldürüldü ve Şah Şücâ bu münasebetle şu rubaiyi söyledi:</p>

      <p class="Normal-1 para-style-override-20">Arslan gibi kuvvetli kardeşim Mahmud</p>

      <p class="Normal-1 para-style-override-16">Taç ve yüzüğü elimden almak için bana düşman olup cephe aldı.</p>

      <p class="Normal-1 para-style-override-16">Halkın rahat etmesi için dünyayı ikiye ayırdık.</p>

      <p class="Normal-1 para-style-override-19">Ben yerin yüzünü aldım, o da yerin dibini.</p>

      <p class="Normal-1 para-style-override-16">Celayirli Sultanı Üveys de ona şu cevabı verdi:</p>

      <p class="Normal-1 para-style-override-20">Ey milletin, din ve devletin şahı Şücâ!</p>

      <p class="Normal-1 para-style-override-16">Sen kendini bu dünyada Mahmud’un varisi görme.</p>

      <p class="Normal-1 para-style-override-16">Her ne kadar bu yeryüzünde iki üç gün kalsan da,</p>

      <p class="Normal-1 para-style-override-19">Tanrı’ya yemin ederim ki yerin altında kardeşinle birleşeceksin.</p>

      <p class="Normal-1 para-style-override-16">Şah Şücâ’nın Sultan Üveys ile daha başka mektuplaşmaları da vardır. Bu kıtayı Şah Şücâ, Sultan Üveys’e yazmıştır:</p>

      <p class="Normal-1 para-style-override-17">Ben devranın Ebülfevaris’i, zamanın Şah Şücâ’sıyım.</p>

      <p class="Normal-1 para-style-override-31">Atımın nalı kayserin ve Kubâd’ın tacıdır.</p>

      <p class="Normal-1 para-style-override-31">Ben öyle bir padişahım ki, şevket ve haşmetimin nöbeti,</p>

      <p class="Normal-1 para-style-override-31">Himmetin şöhreti gibi yeryüzünü kaplamış ve</p>

      <p class="Normal-1 para-style-override-31">Şualar saçan güneş ışıkları, dünyayı kaplayan sabah,</p>

      <p class="Normal-1 para-style-override-31">Herkese yol gösteren akıl ve iyi esaslı şeriat gibi her yere yayılmıştır.</p>

      <p class="Normal-1 para-style-override-31">Şevket ve saltanatım şunun bunun tedbir ve hileleriyle kurulmamış;</p>

      <p class="Normal-1 para-style-override-31">Himmetimin binası birtakım aşağı adamların</p>

      <p class="Normal-1 para-style-override-31">Minneti altına girerek yapılmamıştır.</p>

      <p class="Normal-1 para-style-override-31">Ben, kendim gibi hiçbir mahluka acz göstermedim;</p>

      <p class="Normal-1 para-style-override-31">Mülkümü ağırbaşlılık ve temkinle kurdum.</p>

      <p class="Normal-1 para-style-override-31">Hiçbir işi yapmaya teşebbüs etmedim ki,</p>

      <p class="Normal-1 para-style-override-31">Felek devlet kapısını yüzüme açmamış olsun.</p>

      <p class="Normal-1 para-style-override-31">Ey kardeşim, babanın huyunu suyunu al, onun âdetini tut.</p>

      <p class="Normal-1 para-style-override-31">Anan Dilşâd Hatun’un kızının kocası olma.</p>

      <p class="Normal-1 para-style-override-31">Bunu yapma; çünkü sonunda ihtiyar tilkinin hilesine ve</p>

      <p class="Normal-1 para-style-override-31">Bağdat askerinin şerrine uğramaktan pişman olursun.</p>

      <p class="Normal-1 para-style-override-31">Ey babasının canı, benim gibi mertçe hareket et.</p>

      <p class="Normal-1 para-style-override-23">Anan Dilşâd Hatun’dan bir kız kardeşin dünyaya gelmesin.</p>

      <p class="Normal-1 para-style-override-16">Sultan Üveys’in Şah Şücâ’ya cevabı:</p>

      <p class="Normal-1 para-style-override-17">Ey türlü türlü faziletlerle vasıflanmış olan padişah;</p>

      <p class="Normal-1 para-style-override-31">Bu zamane anası senin gibi bir padişahlar padişahı doğurmamıştır.</p>

      <p class="Normal-1 para-style-override-31">Dehrin fazılları, büyükleri ve âlimlerden hiç kimse,</p>

      <p class="Normal-1 para-style-override-31">Senin büyüklüğünün övülüşünü layıkıyla yapamamıştır.</p>

      <p class="Normal-1 para-style-override-31">Biz bu hakir ömrümüzde şiir ve düzyazı birçok tarih okuduk.</p>

      <p class="Normal-1 para-style-override-31">Fakat bunların içinde babasının gözünü kör eden,</p>

      <p class="Normal-1 para-style-override-23">Anasıyla zinada bulunan bir kimse görmedik.</p>

      <p class="Normal-1 para-style-override-16">Şah Şücâ’nın cevabı:</p>

      <p class="Normal-1 para-style-override-17">Ey saba rüzgârı Şiraz’ı geç Bağdat tarafına doğru git.</p>

      <p class="Normal-1 para-style-override-31">Zamanın halifesinin ve tüm padişahların hutbede adını zikrettikleri,</p>

      <p class="Normal-1 para-style-override-31">Dilşâd Hatun’un oğlu Sultan Üveys’in yüce sarayına ulaş.</p>

      <p class="Normal-1 para-style-override-31">Benim selamımı götür ve şöyle dua et:</p>

      <p class="Normal-1 para-style-override-31">“Kötü göz senin cemal ve celaline erişmesin.”</p>

      <p class="Normal-1 para-style-override-31">Tarafımdan şunu söyle: “Her ne kadar gençliğimde</p>

      <p class="Normal-1 para-style-override-31">Bir hatada bulundumsa da bu benim seçimimle olmamıştır.</p>

      <p class="Normal-1 para-style-override-31">Şimdi bunu söyleyip de başıma kakma.</p>

      <p class="Normal-1 para-style-override-31">Bana taç ve taht bağışlayan Tanrı’ya yemin ederim ki,</p>

      <p class="Normal-1 para-style-override-31">Nasıl babamın karısıyla zina ettiysem,</p>

      <p class="Normal-1 para-style-override-23">Sen elime geçersen seni de ............”</p>

      <p class="Normal-1 para-style-override-16">Sultan Üveys’in cevabı:</p>

      <p class="Normal-1 para-style-override-31">Bu miskin kardeşe zamanın Şah Şücâ’sının mektubu geldi.</p>

      <p class="Normal-1 para-style-override-31">Ayağa kalktım aldım ve öptüm; ziynetli bir taç gibi başıma koydum.</p>

      <p class="Normal-1 para-style-override-31">Onun mana ve lafızlarına vâkıf olduğum vakit</p>

      <p class="Normal-1 para-style-override-31">Kardeşimin ne maksatla bu kıtayı gönderdiğini anladım.</p>

      <p class="Normal-1 para-style-override-31">O zaman aklıma güzel iki kıta geldi.</p>

      <p class="Normal-1 para-style-override-31">Bununla miskin kalbim çok sevindi.</p>

      <p class="Normal-1 para-style-override-31">Bilir misin aklım bana ne dedi: “Yavaşça padişaha söyle,</p>

      <p class="Normal-1 para-style-override-31">Sen yoksa beni de bir cariye gibi ........ mi istiyorsun?”</p>

      <p class="Normal-1 para-style-override-23">..........................................................................................................</p>

      <p class="Normal-1 para-style-override-23">........................................................................................</p>

      <p class="Normal-1 para-style-override-16">Şah Şücâ on dört yıl tek başına saltanat sürdükten sonra, genç yaşında, tam fazilet kazanacağı bir zamanda hasretle bu fani dünyaya veda etti. Hiç kimseye vefası olmayan zaman onun gençliğine acımadı. Adı Şücâ’ydı, fakat bu şecaatiyle ecel süvarisine ve ezeliyyet hükmüne karşı koyamadı.</p>

      <p class="Normal-1 para-style-override-20">Ölüm bir derttir ki dermanı yoktur.</p>

      <p class="Normal-1 para-style-override-16">O, ister padişah ister dilenci olsun, herkese hâkimdir.</p>

      <p class="Normal-1 para-style-override-16">Dün Kirman’ı yutmak isteyen padişahı</p>

      <p class="Normal-1 para-style-override-19">Bugün kurtlar [kirman] yiyor. [KITA]</p>

      <p class="Normal-1 para-style-override-16">Şah Şücâ’nın ölümü 783 yılındadır. Öleceği zamanda Emir sahibkıran Timur-ı Gurkân’a bir mektup yazarak soyunu sopunu bağışlamasını vasiyet etti. Bu mektubun sureti Şerefeddin Ali Yezdî’nin (Tanrı kabrini nurlandırsın) Zafernâme’sinde yazılıdır. Mektubun yazılış tarzı Şah Şücâ’nın faziletine şahittir.</p>

      <p class="x3 para-style-override-7">Niyazsız Olan Tanrı’nın Sırlarının Mahremi</p>

      <p class="x3 para-style-override-37">HÂCE HAFIZ-I ŞİRAZÎ</p>

      <p class="Normal-1 para-style-override-45">(Tanrı ruhunu rahatlandırsın ve yardımını bize ulaştırsın)</p>

      <p class="Normal-1 para-style-override-16">Zamanın nadir yetiştirdiği hayret ve şaşkınlığa şayan bir şahsiyetti. Sözlerinde insan gücünün dışına çıkan bir hâl vardır; hiç şüphe yok ki gayb âleminin vâridatıdır. Fakr meşrebinden tatmıştır. Büyükler ona lisanü’l-gayb [gayb âleminin dili] derler. Sözleri özentiden, yapmacıklıktan uzak ve sadedir. Fakat o bu sözlerde hakikatleri ve ilahi bilgileri hakkıyla ifade etmiştir.</p>

      <p class="Normal-1 para-style-override-16">Fazileti ve kemali sonsuzdu. Şairlik onun en aşağı mertebelerindendir. Kuran bilgilerinde eşi yoktu; zâhiri ve bâtıni ilimlerde parmakla gösterilirdi. Hakikat ve sırların hazinedarı Seyyid Kasım-ı Envar’ın Hafız’a pek büyük sevgisi ve itikadı vardı. Hafız’ın divanını daima önünde okuttururdu. Büyüklerin ve muhakkiklerin Hafız’ın sözlerine pek fazla meyli ve muhabbeti vardır.</p>

      <p class="Normal-1 para-style-override-16">Lakabı ve adı Hâce Hafız Şemseddin Muhammed’dir. Muzafferi hanedanı zamanında Fars mülkünde, Şiraz’da parmakla gösterirlerdi. Himmetinin yüceliğinden dünyada kimseye boyun eğmez ve sade bir hayat geçirirdi. Nitekim kendisi şöyle buyuruyor:</p>

      <p class="Normal-1 para-style-override-17">Altın sırmalı esvaplar içerisinde mest ve mağrur geçerken,</p>

      <p class="Normal-1 para-style-override-23">Yün aba giyen bu Hafız’a bir öpücük nezeyle.</p>

      <p class="Normal-1 para-style-override-16">Hafız daima dervişler ve ariflerle düşüp kalkar, onlarla konuşurdu. Bazen de hâkimlerin ve vezirlerin meclislerine giderdi. Bu kadar faziletinin yanı sıra yetenekli gençlerle görüşür ve herkesle hoş geçinirdi.</p>

      <p class="Normal-1 para-style-override-16">Şiir türlerinden yalnızca gazele meylederdi. Şiirleri vefatından sonra kendisine bağlanan dostları tarafından toplanmıştır. Biz bu tezkireye onun divanından pek meşhur olmayan üç gazelini alıyoruz:</p>

      <p class="Normal-1 para-style-override-17">Ey saki, gel, lalenin kadehi şarapla dolmuştur.</p>

      <p class="Normal-1 para-style-override-31">Ne vakte kadar hurafelerle vakit geçireceğiz.</p>

      <p class="Normal-1 para-style-override-31">Kibri ve nazı bırak.</p>

      <p class="Normal-1 para-style-override-31">Felek ne kayserlerin ne padişahların azametli taçlarını görmüştür.</p>

      <p class="Normal-1 para-style-override-31">Saba rüzgârı çocukluk zamanımı hatıra getiriyor;</p>

      <p class="Normal-1 para-style-override-31">Ey evlat, içimdeki gam ve kederi götüren o can ilacını ver.</p>

      <p class="Normal-1 para-style-override-31">Feleğin hilelerine ve işvelerine güven olmaz,</p>

      <p class="Normal-1 para-style-override-31">Onun hilelerinden korkmayan kimseye ne yazık.</p>

      <p class="Normal-1 para-style-override-31">Hâtem-i Tâ’î’nin hatırasını diriltmek için dolu, büyük bir kadeh ver.</p>

      <p class="Normal-1 para-style-override-31">Bu kadehle cimrilerin kara yazılı defterlerini dürelim.</p>

      <p class="Normal-1 para-style-override-31">Dünyanın bütün malını mülkünü şaraba rehin koy.</p>

      <p class="Normal-1 para-style-override-31">Bu tarikat yolunun erleri geriye bir şey bırakmazlar.</p>

      <p class="Normal-1 para-style-override-31">Ey Hafız, senin Farsça sözlerin Mısır ve Şam’dan tut,</p>

      <p class="Normal-1 para-style-override-23">Ta Rûm ve Rey sınırlarına kadar yayılmıştır.</p>

      <p class="Normal-1 para-style-override-31">Bir çemenzarın köşesinde iki anlayışlı dost,</p>

      <p class="Normal-1 para-style-override-31">İki men<a class="footnote-link" href="#footnote-225-111" id="footnote-225-111-backlink">111</a> de eski şarap, bir de gönül rahatlığı ve bir kitap!</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-111-backlink" id="footnote-225-111">111</a> Men: Altı litrelik ölçü birimi; veya ağırlık birimi olarak batman: iki okkadan sekiz okkaya kadar değişir, genellikle altı okkadır ve bu günümüzdeki yaklaşık sekiz kiloya denk gelir.</p>
      </div>

      <p class="Normal-1 para-style-override-31">Bütün dünya halkı elimden almak için ısrar etse de</p>

      <p class="Normal-1 para-style-override-31">Ben böyle bir makamı dünyaya ve ahrete değişmem.</p>

      <p class="Normal-1 para-style-override-31">Arkadaş, keyfimize bakalım.</p>

      <p class="Normal-1 para-style-override-31">Senin gibilerin zühdü ve takvası, benim gibilerin yoldan çıkışı ve</p>

      <p class="Normal-1 para-style-override-31">Günahkârlığıyla bu dünyanın genişliği daralmaz.</p>

      <p class="Normal-1 para-style-override-31">Kanaat hazinesini bu dünya köşesine değişenler</p>

      <p class="Normal-1 para-style-override-23">Mısırlı Yusuf’u pek ucuza satmış olurlar.</p>

      <p class="Normal-1 para-style-override-31">Dünyanın başında kopan bu olayın fırtınasından her taraf öyle harap ki,</p>

      <p class="Normal-1 para-style-override-31">Bu çemenzarda gül mü vardı, yasemin mi, belli değil.</p>

      <p class="Normal-1 para-style-override-31">Bu hadise günlerinde insan derdini yalnız şaraba dökmeli;</p>

      <p class="Normal-1 para-style-override-31">Çünkü bu zamanda başka kimseye güven olmaz.</p>

      <p class="Normal-1 para-style-override-31">Ey gönül, sabret. Tanrı böylesine aziz ve kıymetli bir yüzüğü</p>

      <p class="Normal-1 para-style-override-31">Şeytanın elinde bırakmaz.</p>

      <p class="Normal-1 para-style-override-31">Hafız, başa gelen bu belayla dehrin mizacı bozulmuştur.</p>

      <p class="Normal-1 para-style-override-31">Bunu düzeltecek mütefekkir bir hakîm,</p>

      <p class="Normal-1 para-style-override-23">Düşünce ve tedbir sahibi bir Brehmen nerede!</p>

      <p class="Normal-1 para-style-override-16">Hikâye ederler ki: Bağdat’ta bulunan Sultan Ahmed, Hâce Hafız’a büyük bir muhabbet ve hürmet beslerdi. Ne kadar çağırdıysa da Hafız Fars’ı bırakıp Bağdat’a gitmeye istek ve rağbet göstermedi. Vatanının kuru ekmeğini yabancı memleketlerin balına değişmedi. En sonunda Sultan Ahmed’in övülmesi hakkında şu gazeli söyleyip Bağdat’a gönderdi:</p>

      <p class="Normal-1 para-style-override-17">Hasan-ı İlhanî oğlu Şeyh Üveys’in oğlu Ahmed’in gösterdiği</p>

      <p class="Normal-1 para-style-override-31">Bu şahane adaletten dolayı Tanrı’ya hamd ederim.</p>

      <p class="Normal-1 para-style-override-31">O han oğlu handır; padişahlar padişahının neslinden gelmiş</p>

      <p class="Normal-1 para-style-override-31">Bir padişahlar padişahıdır. Sen ona âlemin canı desen layıktır.</p>

      <p class="Normal-1 para-style-override-31">Ay, seninle beraber görünmeye kalkarsa;</p>

      <p class="Normal-1 para-style-override-31">Ahmed’in mucizesi ve Tanrı’nın atıfeti onu ikiye ayırır.</p>

      <p class="Normal-1 para-style-override-31">Nesep, fazilet, muhabbet hepsi sendedir.</p>

      <p class="Normal-1 para-style-override-31">Tanrı nazardan saklasın. Sen hemcanansın.</p>

      <p class="Normal-1 para-style-override-31">İran topraklarında bizim maişet goncamız açılmadı.</p>

      <p class="Normal-1 para-style-override-31">Ah, o Bağdat’ın Diclesi ve güzel kokulu şarabı ne hoştur.</p>

      <p class="Normal-1 para-style-override-31">Sen artık saçlarını Türkler gibi tara;</p>

      <p class="Normal-1 para-style-override-31">Çünkü senin talihinde Kisrâ’nın ve Cengiz Han’ın</p>

      <p class="Normal-1 para-style-override-23">İkbali ve devleti tecelli etmiştir</p>

      <p class="Normal-1 para-style-override-16">Hâce çok latifeci ve zarifti. Ondan birçok latife rivayet olunur ve birisini de burada zikretmek lazım geldi.</p>

      <p class="Normal-1 para-style-override-16">Hikâye ederler ki: Emir Timur-ı Gurkân 795 yılında Fars’ı zapt ettiği ve Şah Mansur’u öldürdüğünde Hâce Hafız hayattaydı. Bir adam göndererek huzuruna çağırdı.</p>

      <p class="Normal-1 para-style-override-16">Hafız huzuruna geldiğinde Timur dedi ki: “Ben bu parlak kılıcımla dünyanın meskûn yerlerinin büyük kısmını elime geçirdim. Kendi vatanım ve payitahtım olan Semerkand ve Buhara’yı mamur etmek için, ta Semerkand’a kadar olan binlerce vilayeti yıkıp harap ettim. Oysa sen miskin ‘Eğer o Şirazlı Türk, bizim gönlümüzü hoş ederse, onun kara benine Semerkand ve Buhara’yı bağışlarım’ dediğine göre, iki şehri de Şirazlı bir güzelin benine satıyorsun demektir.”</p>

      <p class="Normal-1 para-style-override-16">Bunun üzerine Hafız yeri öperek cevapladı: “Ey âlemin sultanı, işte bu bol keseden cömertlik beni bu hale getirdi.”</p>

      <p class="Normal-1 para-style-override-16">Bu latife Timur’un hoşuna gitti. Ona bir şey demedi; hatta iltifatta bulundu.</p>

      <p class="x3 para-style-override-39">[CELAYİRLİ SULTANI AHMED BİN ÜVEYS]</p>

      <p class="Normal-1 para-style-override-16">Celayirli sultanı Üveys’in hayırlı halefi, sultanlar sultanı Ahmed, babasından sonra Bağdat’ta hilafet makamına oturdu. Memleketi kardeşi Hüseyin’in elinden aldı. Azerbaycan’ı da eline geçirdi. Olağanüstü bir şevket ve azamet kazandı. Hükmü ta Rûm sınırlarına kadar giderdi. Hünerli, hüner sahiplerini seven ve hoş tabiatlı bir adamdı. Arapça ve Farsça güzel şiirler söylerdi. Resimde ve tezhipte, ok ve yay yapmakta, daha bunun gibi birçok sanatta üstattı. Altı türlü yazı yazardı. Şu matla onundur:</p>

      <p class="Normal-1 para-style-override-20">Seni ne kadar görsem meylim o nisbette artıyor.</p>

      <p class="Normal-1 para-style-override-19">Yüzünün şevkinden, akşamım bir saadet sabahı oluyor.</p>

      <p class="Normal-1 para-style-override-16">Musiki ve edvar ilminde de mahirdi. Bu ilimde eserler yazmıştır. Abdülkadir [Udî] sarayının mülazımlarındandı; öğrencisi olduğunu söyleyenler de vardır. Eserleri bugün çalgıcı ve şarkıcıların ellerinde dolaşmaktadır.</p>

      <p class="Normal-1 para-style-override-16">Fakat bu kadar faziletinin yanı sıra katil ve güvenilmeyen bir adamdı. Afyon kullanırdı. Bazen kendisine bir delilik gelirdi ve sebep yokken asalet sahibi adamlara hakaret eder, hatta önemsiz bir bahaneyle öldürürdü. Elbette askerler ve ahali kendisinden nefret ederdi. Emirleri ve serdarları daima Emir Timur’a şikâyet mektupları yazarlardı. Nihayet Emir Timur 791 yılında Sultan Ahmed’i öldürmek üzere ordusuyla Bağdat üzerine yürüdü. Bunu haber alan Sultan Ahmed kıtayı yazıp Timur’a gönderdi:</p>

      <p class="Normal-1 para-style-override-17">Biz zamanın cefasına niçin boyun eğelim?</p>

      <p class="Normal-1 para-style-override-31">Her önemsiz şey için neden zahmet çekelim?</p>

      <p class="Normal-1 para-style-override-31">Denizleri ve dağları aşalım gidelim.</p>

      <p class="Normal-1 para-style-override-31">Simurg gibi kuru ve yaş ne varsa, kanatlarımızın altına alalım.</p>

      <p class="Normal-1 para-style-override-31">Ya istediğimiz gibi göklerin üstüne yükselelim,</p>

      <p class="Normal-1 para-style-override-23">Ya da mert bir insan gibi himmet yolunda başımızı feda edelim.</p>

      <p class="Normal-1 para-style-override-16">Emir Timur bu kıtayı okuduğunda çok kederlendi. “Keşke ben de şiire kadir olsaydım da ona uygun bir cevap yazsaydım. Fakat herhalde benim evlat ve ahfadımdan biri, Sultan Ahmed’e cevabını verir” dedi. Bunu [oğlu] Mirânşah Sultan’a, bazılarına göre de [torunu] Halil Sultan Bahadır’a teklif etti ve o da şu kıtayı yazıp gönderdi:</p>

      <p class="Normal-1 para-style-override-17">Zamanenin cefasına boyun eğ, kafanı çevirme.</p>

      <p class="Normal-1 para-style-override-31">Büyük bir işi küçümsemek doğru değildir.</p>

      <p class="Normal-1 para-style-override-31">Niçin Simurg gibi Kafdağı’na uçmaya kalkıyorsun</p>

      <p class="Normal-1 para-style-override-31">Sâve kuşu gibi küçük ol; tüylerini ve kanatlarını yerlere dök.</p>

      <p class="Normal-1 para-style-override-31">Kafandan bu imkânsız hayali çıkar da</p>

      <p class="Normal-1 para-style-override-23">Senin başın için yüz binlerce baş yerlerde yuvarlanmasın.</p>

      <p class="Normal-1 para-style-override-16">Sultan Ahmed bu kıtayı okuduktan sonra, askerlerinin Emir Timur’un dağlar gibi ordularının yanında bir saman çöpü ve kasırganın önüne düşmüş bir süvari sinek kadar kıymeti olmadığını anladı. “Takat gösterilemeyen yerden kaçmak peygamberlerin bıraktığı bir sünnet ve âdettir” fetvasınca Bağdat’ı bırakıp kaçmayı daha uygun gördü ve Rûm’a gitti. Bağdat da Emir Timur’un eline geçti. Emir Timur, Bağdat’ı Hâce Ali Müeyyed’in kız kardeşinin oğlu Hâce Mes’ud-ı Serbedâr’a bıraktı ve uğurlu bir saatte Bağdat’tan geri döndü.</p>

      <p class="Normal-1 para-style-override-16">Emir Timur’un dönüşünün ardından Sultan Ahmed, Rûm kayserinden yardım alarak tekrar Bağdat’ın üzerine yürüdü. Hâce Mes’ud bu hücuma dayanacak kadar gücü olmadığından Bağdat’ı bırakmaya mecbur kaldı. Emir Timur ile Deşt-i Kıpçak padişahı Toktamış Han arasında savaş baş gösterdiği için Ahmed bu fırsatı ganimet bilerek birkaç yıl kadar daha Bağdat’ta hüküm sürdü. Bu süre zarfında Emir Timur ile aralarında birkaç kez savaş ve barış olduysa da, hepsini burada anmaya bu tezkire uygun değildir.</p>

      <p class="Normal-1 para-style-override-16">Nihayet Sultan Ahmed 808 yılında babasının çobanlarından biri olan Türkmen Kara Yusuf’un elinde şehit oldu ve böylece Celayir hanedanının saltanatı sona erdi. Türkmenlerin asılları ve oynadığı rollerden ileride bahsedilecektir.</p>

      <p class="Normal-1 para-style-override-20">Hâce Hafız ise 794 yılında ölmüştür. Sultan Ebülkasım Babur Bahadır, Şiraz’ı aldığında, veziri Mevlana Muhammed-i Muammaî, onun kabrinin üzerine güzel bir türbe yaptırmıştır.</p>

      <p class="x3 para-style-override-7">ŞEREFEDDİN-İ RÂMÎ</p>

      <p class="Normal-1 para-style-override-45">(Tanrı kabrini nurlandırsın)</p>

      <p class="Normal-1 para-style-override-16">Fazilet ve bilgi sahibi bir adamdı. Özellikle şiir ilminde zamanının en ileri gelen şairiydi. Şiir ilmine ait Hadâiku’l-Hakaik adında bir eser yazmıştır. Bunda Reşîdüddin-i Vatvât’ın adını anmadığı birkaç sanatı zikretmiştir. Bu arada “Reşîd iham<a class="footnote-link" href="#footnote-225-112" id="footnote-225-112-backlink">112</a> kelimesinin iki manaya geldiğini söylüyor; fakat bana kalırsa bunun birkaç manası daha vardır” dedikten sonra Hoca İmâd-ı Fakih’in şu beytini misal olarak getirmiştir:</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-112-backlink" id="footnote-225-112">112</a> İham: Edebiyatta iki anlamı olan kelimenin, en az kullanılan anlamını bilerek kullanmak.</p>
      </div>

      <p class="Normal-1 para-style-override-20">Gönül senin güzel yüzünün aksini akan suda gördü.</p>

      <p class="Normal-1 para-style-override-19">Hayretlere düşerek bu nedir diye bağırdı. [BEYİT]</p>

      <p class="Normal-1 para-style-override-16">Arif Şeyh Azerî (Tanrı rahmet etsin) Bevâhîrü’l-Esrâr adlı eserinde Şerefeddin’in bir kasidesinden söz ediyor, ki bütün şiir sanatları bu kasidede vardır; ama bunların hepsini bu tezkirede anlatmak mümkün değildir.</p>

      <p class="Normal-1 para-style-override-16">Şerefeddin, Muzafferi hanedanından Şah Mansur bin Muhammed zamanında Irak ve Tebriz’in meliku’ş-şuarâsıydı. Onun divanı bu memlekette bulunmaz; fakat Irak, Azerbaycan ve Fars’ta meşhurdur. Bütün kasideleri ve kıtaları çok sağlam ve karanedir; üstatça bir tarzda söylenmiştir.</p>

      <p class="x3 para-style-override-39">[MUZAFFERİ HANEDANINDAN ŞAH MANSUR]</p>

      <p class="Normal-1 para-style-override-16">Şah Mansur, Şah Şücâ’dan sonra Fars ve Irak’ı istila etti. Çok mert ve kerem sahibi bir padişahtı. Emir Timur onunla savaşmak için ordusuyla Fars üzerine yürüdü. Şah Mansur, buna karşı koyacak kuvveti olmadığından kaçmayı daha uygun gördü. Bunun için bir gün Şiraz’ın kapısından çıkıp giderken evinin damındaki ihtiyar bir kadın bunu görerek, “Ey soysuz Türk, bu kadar zaman hükümet sürdün?” diye bağırdı.</p>

      <p class="Normal-1 para-style-override-16">Bu ihtiyar kadının sözleri Şah Mansur’u çok etkiledi ve geri dönerek on iki bin kişiyle Emir Timur ile savaşmak üzere harekete geçti. Birçok defa Emir Timur’un ordusunun merkezini ve yanlarını bozguna uğrattı. Az daha galip geliyor ve düşmanı bozguna uğratıyordu, fakat Tanrı ona zaferi nasip etmedi.</p>

      <p class="Normal-1 para-style-override-16">Mevlana Şerefeddin Ali Yezdî, Zafernâme’sinde, Şah Mansur’un Emir Timur’un kafasına dört defa kılıç vurduğunu, fakat Kumari İnak ve Âdil Ahtacı’nın kalkan tutması yüzünden isabet kaydedemediğini yazıyor. Bunun ardından ordunun ileri gelen kahramanları toplanıp Şah Mansur’un etrafını çevirdiler ve onu öldürdüler. Emir Timur, Şah Mansur’un öldürülmesine çok üzüldü ve “Kırk yıldan beri savaşmaktayım, savaşlar görmüş geçirmiş çok kahramanlarla savaştım; fakat Şah Mansur’un gösterdiği yiğitliği ve cüreti kimsede görmedim” dedi.</p>

      <p class="Normal-1 para-style-override-16">Şah Mansur’un katlinden sonra Muzafferi hanedanının saltanatı sona erdi. Fars ve Acem Irakı tamamıyla Emir Timur’un ve evladının eline geçti. Bu olay 795 yılında oldu.</p>

      <p class="Normal-1 para-style-override-20">Birini götürür, ötekini yerine getirirler.</p>

      <p class="Normal-1 para-style-override-19">Dünyayı sahipsiz bırakmazlar. [ŞİİR]</p>

      <p class="x3 para-style-override-7">Fazıl ve Arif Şeyh</p>

      <p class="x3 para-style-override-37">KECEC-İ TEBRİZÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Arif, muhakkik ve sülûk sahibi bir kişiydi. Sultan Üveys ve oğlu Hüseyin zamanında şeyhülislam ve herkesin başvurduğu kişiydi. Sultanlar ve büyük adamlar ona çok itikat ederlerdi. Hankahından gelip giden eksik olmazdı; orada daima semalar ve sefalar yapılırdı, her tarafı güzelce döşenmiş, iyice aydınlatılmıştı.</p>

      <p class="Normal-1 para-style-override-16">Emir Timur’un zamanına kadar Tebriz ve civarında şeyhülislamlık onun evladının elindeydi. Şeyhin olgunluk ve faziletiyle beraber etkili sözleri de vardır. Divanı Irak ve Azerbaycan’da çok meşhurdur. Bu şiir de onun arifane sözlerindendir:</p>

      <p class="Normal-1 para-style-override-17">Biz senin gamında canın sevinç ve neşesine,</p>

      <p class="Normal-1 para-style-override-31">Senin aşkında her iki cihana bir kıymet vermeyiz.</p>

      <p class="Normal-1 para-style-override-31">Senin aşk ateşinde canımız yansa da</p>

      <p class="Normal-1 para-style-override-31">Bir gözümüzü çevirip o cana bakmayız.</p>

      <p class="Normal-1 para-style-override-31">Senin sırların varlıktan ve mekândan arınmış olduğu için,</p>

      <p class="Normal-1 para-style-override-31">Biz ebediyete kadar varlığa ve mekâna kıymet vermeyiz.</p>

      <p class="Normal-1 para-style-override-31">Her iki âlemin kârı, varsın seni isterken ziyan olsun.</p>

      <p class="Normal-1 para-style-override-31">Senin yolunda kâr ve ziyan bizim nazarımızda hiçtir.</p>

      <p class="Normal-1 para-style-override-31">Her zannın aslının sen olduğu, bizce yakîn mertebesinde ve</p>

      <p class="Normal-1 para-style-override-31">Malum olduğu için, biz yakîn perdesinde zanna bakmayız.</p>

      <p class="Normal-1 para-style-override-31">Biz seni aramaya mertler gibi iki atla koşarız.</p>

      <p class="Normal-1 para-style-override-31">Ata ve dizginine önem vermeyiz.</p>

      <p class="Normal-1 para-style-override-31">Kecec her ne kadar senin aşk denizinde kenara düştüyse de</p>

      <p class="Normal-1 para-style-override-31">Biz bu denizin kenarına ortasına bakmayız.</p>

      <p class="x3 para-style-override-39">[TEBRİZ ŞEHRİ ve ZÜBEYDE HATUN]</p>

      <p class="Normal-1 para-style-override-16">Kitab-ı Memâlik ve Mesâlik’te Tebriz hakkında şu bilgi verilmiştir: Tebriz yeni bir şehirdir. Bu şehri 180 yılında Ebû Câfer bin Mansur-ı Devânikî’nin kızı ve Hârûnürreşid’in zevcesi Zübeyde Hatun tarafından kurulmuştur. Birkaç defa zelzele yüzünden yıkılmış ve birkaç defa tamir edilmişse de sağlam olmamıştır.</p>

      <p class="Normal-1 para-style-override-16">Nihayet Vâsık Bi’llah, hâkim-i fazıl Mâşâallah-ı Mısrî’ye Tebriz’in inşası için uygun bir talih ve uğurlu bir saat seçmesini emretmiştir. Bunun üzerine Mâşâallah uzun süre düşündükten sonra şehrin inşa edilmesi için akrep talihini seçmiş ve ondan sonra bu zamana kadar zelzelelerle harap olmaktan korunmuştur.</p>

      <p class="Normal-1 para-style-override-16">Bugün Tebriz İran’ın muteber memleketlerinden biridir. Gönül açıcı bir havası ve insanın canına can katan göğü vardır. Fazıllar Tebriz’in övülmesi hakkında şiirler söylemiştir. Mesela Şeyh Kemâl-i Hocendî’nin şu rubaisi de bu gruptandır:</p>

      <p class="Normal-1 para-style-override-20">Tebriz benim canımdır.</p>

      <p class="Normal-1 para-style-override-16">Onun zikri benim dilimden düşmeyen duadır.</p>

      <p class="Normal-1 para-style-override-16">Ben Cerendab ve Kecil suyundan içmedikçe</p>

      <p class="Normal-1 para-style-override-19">Kanlı gözyaşları [Surhâb] benim gözümden akacaktır. [RUBAİ]</p>

      <p class="Normal-1 para-style-override-16">Zübeyde Hatun hayrat ve hasenatı seven bir hanımdı. Hârûnürreşid memleket işleri hakkında ona danışıp konuşurdu. Bilgisinin çokluğundan, akid ve imanının temizliğinden kocasını hayrat ve hasenat işlerine teşvik ederdi. Yollarda, çöllerde, özellikle de Kâbe yollarında havuzlar ve kuyular yaptırdı. Gebr ve Hintlilere karşı İslam gazilerinin sığınmaları için Şakiyan sınırlarında ve Bedahşan dağlarında kaleler yaptırttı. Bu hayrat ve hasenat sahibi kadın dünyanın her tarafında meşhurdur. Tanrı rahmet eyleye.</p>

      <p class="x3 para-style-override-39">[HÂRÛNÜRREŞİD]</p>

      <p class="Normal-1 para-style-override-16">Abbasi halifeleri büyük bir hanedan ve Peygamber’in akrabalarındandırlar. Bu tezkirede onlardan bahsedilmemesini gönlüm istemedi.</p>

      <p class="Normal-1 para-style-override-16">Tarihçilerin ve fazılların fikrine göre Abbas çimenliğinin en turfanda gülü, o hanedanın gözü ve çerağı Hârûnürreşid’dir. O faziletli, âlim, kerem sahibi ve ehl-i dil bir padişahtı. Âlimler ve şairlerle samimi olarak görüşürdü. Fakirleri daima sorar araştırırdı. Padişahlığın inceliklerinden hiçbirini terk etmezdi.</p>

      <p class="Normal-1 para-style-override-16">Mısır’ı aldığında melun Firavun’un kıymet ve derecesini düşürmek için “Ben bu mülkü altınla satın alınmış Huseyb adındaki Hindu köleden başkasına vermem” diye yemin etti ve bu Huseyb adındaki köleyi oraya emir yaptı.</p>

      <p class="Normal-1 para-style-override-20">Tabakat sahibi şu olayı yazıyor: Râfî bin Herseme dedi ki: Ben Hârûnürreşid’in kardeşi Hâdî’nin yanında, onun yanında bulunduğumdan daha fazla bulunuyordum. Bir gece yarısı evimde otururken bir hizmetçi koşarak geldi. Emirin beni çağırdığını söyledi. Ben hemen koşup gittim. Bir de baktım ki Hâdî halvethanesinde oturmuş ve iki hizmetçi de ayakta duruyor.</p>

      <p class="Normal-1 para-style-override-16">“Kılıcımı al, hemen git, kardeşim Hârûn’un kafasını kes, cesedini kuyuya at ve kafasını bana getir” dedi beni görünce.</p>

      <p class="Normal-1 para-style-override-16">Ben bu sözü işittiğimde dünya gözümde karardı. Ona karşı bir söz söyleyemedim ve kılıcı aldım evden çıktım. Yere düşüp bayıldım ve kendime geldiğimde o kılıcı karnıma saplamak, kendimi öldürmek istedim. O sırada içeriden gökgürültüsü gibi şiddetli öksürük sesleri geliyordu. Kulak verdim hiç ardı arası kesilmiyordu.</p>

      <p class="Normal-1 para-style-override-16">Birdenbire Hâdî’nin anası Hayzuran evden dışarı çıktı bana, “Ey Ebû Abdullah, koş gel, Hâdî’ye bir şeyler oldu” dedi.</p>

      <p class="Normal-1 para-style-override-16">Ben evin içine girdiğimde Hâdî yerde yuvarlanıyor, korkunç bir şekilde öksürüyor ve bu hiç kesilmiyordu.</p>

      <p class="Normal-1 para-style-override-16">“Ey müminlerin emiri, bir yudum su için” dedim ve koşup su getirerek kendisine verdim. Öksürüğün şiddetinden suyu reddetti. Birdenbire ağzından kan boşandı. Odanın zemini kırmızı kanla doldu. Başını kucağıma aldım. O “Bugün hükümranlık kimindir? Kahhar olan tek Allah’ındır” ayetini [MÜ’MİN, 40:16] okudu. Gözünü açtı ve öksürüklerin arasında, “Hemen koş git, herkesten önce Hârûnürreşid’e biat et” dedi; gözünü açtı ve canını Hakka teslim etti.</p>

      <p class="Normal-1 para-style-override-20">Ey kardeş, dehr anası senin kanını içerse bundan incinme;</p>

      <p class="Normal-1 para-style-override-19">Çünkü sen kardeşinin kanını ana sütü gibi içiyorsun. [BEYİT]</p>

      <p class="Normal-1 para-style-override-16">Râfî diyor ki: Ben hemen koşarak Hârûnürreşid’in sarayına gittim. Kuran okumakta olduğunu gördüm ve ona, “Ey müminlerin emiri! İçeri girmeme müsaade var mı?” diye sordum.</p>

      <p class="Normal-1 para-style-override-16">“Ey Râfî, Hâdî dururken bana müminlerin emiri demeye utanmıyor musun?” diye cevapladı.</p>

      <p class="Normal-1 para-style-override-16">“Biz Allah’ın kullarıyız ve biz O’na döneceğiz” ayetini [BAKARA, 2:156] okudum ve Hârûn bunu duyunca yerinden sıçradı. Yanına gittim ve ona, “Ey müminlerin emiri! Sen bu geceyi yeni doğacak olan çocuğunun ilk gecesi bil” dedim.</p>

      <p class="Normal-1 para-style-override-16">“Melek ve melekût, izzet, azamet, kudret ve ceberût sahibi Tanrı’yı tesbih ederim” dedi ve hemen zırhını giydi, hazırlandı.</p>

      <p class="Normal-1 para-style-override-16">Kendisine ilk biat eden ben oldum. Sonra memleketin büyük adamları bölük bölük gelip biat ettiler. Sabaha doğru bir müjdeci gelerek Tanrı’nın halifeye bir erkek evlat ihsan ettiğini müjdeledi. Adını Me’mûn koydular ve o geceye leyletü’l-lâimiyye dediler.</p>

      <p class="Normal-1 para-style-override-20">Ebû Reyhan-ı Hârizmî, Âsâru’l-Bâkiye’sinde diyor ki: Kisraların hazinesinde bir yakut vardı; ona Minkar derlerdi ve Hârûnürreşid’in babası Mehdî’nin eline geçmişti. Nurlu ve şeffaf bir cevherdi; öyle ki karanlık bir yerde bu cevher olsa muma hiç ihtiyaç olmazdı. Şeb-çerağ dedikleri cevher işte budur.</p>

      <p class="Normal-1 para-style-override-16">Mehdî vefat edeceği zaman bu cevheri Hârûn’a verdi; Hârûn da onu parmağında yüzüğünün kaşı gibi saklardı.</p>

      <p class="Normal-1 para-style-override-16">Mehdî’den sonra Hârûnürreşid’in ağabeyi Hâdî tahta oturdu, Hârûn da onun mülazımıydı. Bir gün Hârûn zevku sefa maksadıyla Dicle’nin kenarında oturmuştu. Ansızın Hâdî’nin gönderdiği bir hizmetçi geldi ve ona “Emir, Minkar’ı istiyor” dedi.</p>

      <p class="Normal-1 para-style-override-16">“Veremem bu bana babamdan kalmış bir yadigârdır” dedi Hârûn.</p>

      <p class="Normal-1 para-style-override-16">Hizmetçi dönüp gitti ve durumu olduğu gibi halifeye arz eyledi. Hâdî bu defa bir emir gönderdi ve ona, “Eğer Hârûn, Minkar’ı vermezse zorla parmağından çıkarıp al ve getir” diye emretti.</p>

      <p class="Normal-1 para-style-override-16">Bu emir gelip Hârûn’a “Halifenin emrine itaat et, yoksa zorla onu senin parmağından çıkartıp alırım” dedi.</p>

      <p class="Normal-1 para-style-override-16">“Ben doğudan batıya dek elinde bulunan memleketler için ondan bir şey istemedim. O bana bir taş parçasını çok görüyor, elimden almak istiyor” diyen Hârûn, yüzüğü çıkarıp suya attı.</p>

      <p class="Normal-1 para-style-override-16">Hâdî bunu öğrendiğinde pişman oldu ve Minkar’ın böyle zayi olmasına acıdı. Hâdî’nin bu hadisenin olduğu ay öldüğünü söylerler ve ondan sonra hilafet Hârûnürreşid’in eline geçti. İlk yaptığı iş bir dalgıca emir vermek oldu. Dalgıç yüzük kaşının düştüğü yere daldı ve yüzüğü çıkarıp Hârûnürreşid’e verdi. Herkes halifenin talihinin böyle yaver olmasından hayrette kaldı. Emirler saçılar saçtılar, şairler şiirler söylediler.</p>

      <p class="Normal-1 para-style-override-20">Şöyle hikâye ederler ki: Hârûnürreşid halifelik makamına oturduktan sonra ara sıra dervişlerle görüşür konuşurdu.</p>

      <p class="Normal-1 para-style-override-16">Bir gece Fazl-ı Bermekî’ye dedi ki: “Ben bu saltanatın debdebe ve dağdağasından bıktım. Bu gece ariflerden biriyle görüşmek istiyorum. Fakat dünyayla ilgili şeylerden tamamıyla sıyrılmış olsun. Ondan biraz tarikate dair sözler işitmek arzusundayım. O beni bu içimdeki yeisten kurtarsın; bu tamah zindanından alıp feragat ve kanaat sarayına götürsün.”</p>

      <p class="Normal-1 para-style-override-16">Fazl da onu Süfyân bin Utbe’nin evine götürdü. Kapısını çaldılar ve “Kim o?” diye seslendi Süfyân.</p>

      <p class="Normal-1 para-style-override-16">“Müminlerin emiri geldi, kapıyı aç” dedi Fazl.</p>

      <p class="Normal-1 para-style-override-16">“Bana evvelden niçin haber vermedin. Söyleseydin ben kendisinin ziyaretine giderdim” dedi Süfyân.</p>

      <p class="Normal-1 para-style-override-16">Bunun üzerine Hârûn, Fazl’a “Benim aradığım Tanrı eri bu değildir” dedi.</p>

      <p class="Normal-1 para-style-override-16">Bunun üzerine Süfyân da “O halde sizin aradığınız Tanrı eri Fuzeyl-i Ayyaz’dır” dedi ve hep beraber Fuzeyl’in evine gittiler.</p>

      <p class="Normal-1 para-style-override-16">Kapıya geldiklerinde Fuzeyl’in Kuran’dan “Kötülük yapanlar sanırlar mı” ayetini okuduğunu işittiler. “Eğer bana bir nasihat lazımsa, işte bu ayet kâfidir” dedi Hârûn, Fazl’a. Sonra kapıyı çaldılar.</p>

      <p class="Normal-1 para-style-override-16">“Bu karanlık gecede beni rahatsız edenler kimdir?” diye bağırdı Fuzeyl.</p>

      <p class="Normal-1 para-style-override-16">“Müminlerin emiri geldi, kapıyı aç” dedi Fazl.</p>

      <p class="Normal-1 para-style-override-16">“Ona benden söyle, benim gibilerle ne işi var. Beni meşgul etmeyin” diye seslendi Fuzeyl.</p>

      <p class="Normal-1 para-style-override-16">“Ey şeyh, emir sahiplerine itaat vaciptir. Kapıyı aç” dedi Fazl.</p>

      <p class="Normal-1 para-style-override-16">Fuzeyl kapıyı açtı ve çerağı söndürdü. Hârûn karanlıkta, evin içinde elini şuraya koyarken Fuzeyl’e değdi.</p>

      <p class="Normal-1 para-style-override-16">“Bu ne kadar güzel ve yumuşak el, eğer cehennem ateşinden kurtulursa” dedi Fuzeyl.</p>

      <p class="Normal-1 para-style-override-16">Hârûn bunu işitince ağlamaya başladı ve “Ey şeyh, bana bir nasihat et” dedi.</p>

      <p class="Normal-1 para-style-override-16">“Ey müminlerin emiri, Tanrı seni Ebû Bekir es-Sıddık’ın makamına oturtmuştur. Bunun için senden onun gibi sıdk ve doğruluk ister. Seni Faruk’un yerine geçirmiştir; adalet ister. Yine seni Osman gibi halifelikle muazzez etmiştir; haya ve züht ister. Ali gibi böyle bir devletle mükerrem kılmıştır, elbette senden ilim ve iffet ister. Tanrı’nın bu suallerine cevap hazırla. Seni bu Tanrı erlerinin makamına oturmuşlardır. Eğer onların ahlakına uymazsan mahcup olursun. Hem öyle bir zamanda ki, mahcubiyet fayda vermez” dedi Fuzeyl.</p>

      <p class="Normal-1 para-style-override-16">“Ey Şeyh, nasihatlerine devam et” diye yalvardı Hârûn.</p>

      <p class="Normal-1 para-style-override-16">“Ey müminlerin emiri, Tanrı’nın iki evi vardır: Biri cennet, biri cehennem. Seni bu iki evin kapıcısı yapmışlar. Kim Tanrı’ya ortak koşar ve haksız yere kan dökerse, kılıçla öldüresin; kim Tanrı’nın yasakladığı şeyleri yaparsa, onu kamçıyla terbiye edesin. Ey müminlerin emiri. Eğer bu vazifende, bu önemli işte taraf tutma, çekingenlik, dalkavukluk ve anlamazlıktan gelme gösterirsen, bil ki cehennemliklerin en önde gideni sen olursun” dedi şeyh.</p>

      <p class="Normal-1 para-style-override-16">Hârûn bunları işittiğinde o kadar ağladı ki kendinden geçti. Hârûnürreşid’in veziri olan Fazl-ı Bermekî atıldı ve “Ey şeyh artık yetişir; müminlerin emirini helak ettin” diyerek şeyhi susturmak istedi.</p>

      <p class="Normal-1 para-style-override-16">Bunun üzerine şeyh kızarak Fazl’a bağırdı: “Sus, ey Hâmân! Onu ben değil, sen ve senin arkadaşların helak etti. Şimdi de tutup bana helak ettin diyorsun.”</p>

      <p class="Normal-1 para-style-override-16">Sonra Hârûnürreşid kendine geldi ve Fazl’a, “Biliyor musun şeyh sana niçin Hâmân diyor? Çünkü o beni firavun yerine koyuyor da onun için” dedi. Hârûn cebinden bir altın kese çıkartıp Fuzeyl’in önüne koyarak, “Bunu kabul edin. Helal maldır, korkmayın” deyince Fuzeyl feryatlar attı.</p>

      <p class="Normal-1 para-style-override-16">“Sen daha şimdiden benim söylediklerimi unuttun. Ben sana insanları cehennem ateşinden koru demedim mi? Sen bununla beni cehennem ateşine mi sokmak istiyorsun?” diyerek kalbi incinmiş bir halde çıkıp gitti.</p>

      <p class="Normal-1 para-style-override-20">Tanrı erleri heva ve heves kafesini kırmış,</p>

      <p class="Normal-1 para-style-override-16">Zamanenin ayıplama düşüncesinden kurtulmuşlardır.</p>

      <p class="Normal-1 para-style-override-16">Onlar yokluk denize dalarak</p>

      <p class="Normal-1 para-style-override-16">Haktan başka her şeye veda etmişlerdir. [ŞİİR]</p>

      <p class="x3 para-style-override-7">Kelam Emiri</p>

      <p class="x3 para-style-override-37">İBN İMÂD</p>

      <p class="Normal-1 para-style-override-45">(Tanrı mertebesini yüceltsin)</p>

      <p class="Normal-1 para-style-override-16">Fazilet sahibi bir adamdı. Aslen Horasan’dandır, fakat Şiraz’da kalırdı. Masum imamların övülmesi hakkında kasideleri vardır. Güzel gazeller de yazmıştır.</p>

      <p class="Normal-1 para-style-override-16">Dehnâme’si meşhurdur ve matlaı şöyledir:</p>

      <p class="Normal-1 para-style-override-17">Hamd mahlukları yaratan ve</p>

      <p class="Normal-1 para-style-override-23">Hediyeler veren Tanrı’ya olsun.</p>

      <p class="Normal-1 para-style-override-16">Peygamber hakkındaki bu naat te onundur:</p>

      <p class="Normal-1 para-style-override-17">Ey Tanrı’nın resulü!</p>

      <p class="Normal-1 para-style-override-31">Sen merhametinle mahşer gününde halkın şefaatçisisin.</p>

      <p class="Normal-1 para-style-override-31">Dünyanın padişahları</p>

      <p class="Normal-1 para-style-override-31">Senin herkes tarafından boyun eğilen hükmüne itaat eder.</p>

      <p class="Normal-1 para-style-override-31">Küfür senin hücumundan çukurlar gibi yerlere serilmiş</p>

      <p class="Normal-1 para-style-override-31">Dinin kadr ve kıymetiyse gökler gibi yükselmiştir.</p>

      <p class="Normal-1 para-style-override-31">Senin gözlerin “Mâ zâge’l basar” sürmesiyle görür,</p>

      <p class="Normal-1 para-style-override-31">Kulağın “Mâ evha” sırrını işitir.</p>

      <p class="Normal-1 para-style-override-31">Senin arşı yıpratan ayağın, kürsünün üzerine bastığından beri</p>

      <p class="Normal-1 para-style-override-31">Onun payesi arttı ve kıymeti yükseldi.</p>

      <p class="Normal-1 para-style-override-31">Senin Cebrail’e hocalık eden ilminin yanında</p>

      <p class="Normal-1 para-style-override-31">Akıl ihtiyarı meme emen bir çocuk gibidir.</p>

      <p class="Normal-1 para-style-override-31">Sen mahşer gününde bayrağını açtığın zaman,</p>

      <p class="Normal-1 para-style-override-31">Âdem ve bütün maiyetindekiler onun uzanmış gölgesi altına gelirler.</p>

      <p class="Normal-1 para-style-override-31">İbn İmâd gece gündüz senin övgü gülistanında</p>

      <p class="Normal-1 para-style-override-31">Böyle övgüler terennüm ederek bahardaki bülbüle dönmüştür.</p>

      <p class="Normal-1 para-style-override-31">O senin övülüşünde bu manaları nazmetti.</p>

      <p class="Normal-1 para-style-override-31">Eğer onun bu küstahlığını bağışlarsan buna şaşırılmaz.</p>

      <p class="x3 para-style-override-7">Fazılların Kendisiyle Övündüğü</p>

      <p class="x3 para-style-override-37">LÛTFULLAH-I NÎŞÂBURÎ</p>

      <p class="Normal-1 para-style-override-45">(Tanrı mezarını nurlandırsın)</p>

      <p class="Normal-1 para-style-override-16">Bilgi ve fazilet sahibiydi. Güzel şiir yazmakta zamanında eşi yoktu. Üstatlar arasında şiir sanatlarına onun kadar riayet eden yoktur. O sözün her türünde kemale ermiştir.</p>

      <p class="Normal-1 para-style-override-16">Lûtfullah’ın velilikten nasibi olduğunu ve dünyaya iltifat etmediğini söylerler. Herhalde kendisinin talihsizliğinin sebebi de bu olmalı; çünkü bir kişi dünyadan yüz çevirirse dünya da ondan yüz çevirir. Yahya bin Muâz-ı Râzî (Tanrı ruhunu takdis etsin) şöyle buyurmuştur: “Dünyadan daha insaflısını görmedim. Sen onunla meşgul oldukça, o da seninle meşgul olur. Onu bıraktığındaysa o da seni bırakır.”</p>

      <p class="Normal-1 para-style-override-16">Bu hususta Şeyh Senâ’î ise şöyle buyuruyor:</p>

      <p class="Normal-1 para-style-override-17">Kalk! Zulüm ve haksızlıkla yoğrulmuş dünyanın</p>

      <p class="Normal-1 para-style-override-31">Toprak yığınından kalkan tozları gözyaşlarımızla bastıralım.</p>

      <p class="Normal-1 para-style-override-31">Bu dönen kümbedin insanların gözlerini aldatan</p>

      <p class="Normal-1 para-style-override-31">Yıldızlarını (lâ) süpürgesiyle silip süpürelim.</p>

      <p class="Normal-1 para-style-override-31">Bir Türk hücumu yapıp</p>

      <p class="Normal-1 para-style-override-31">Zenci mizaçlı nefsin pazarını kesada verelim.</p>

      <p class="Normal-1 para-style-override-31">“Mülk kimindir? Tek ve kahhar olan Tanrı’nındır”</p>

      <p class="Normal-1 para-style-override-23">Sözünü kendiliğinden duysun. Senden veya benden değil.</p>

      <p class="Normal-1 para-style-override-16">Bu iki günlük, geçici dünyada, ister talihli ol ister talihsiz, sonunda mezarda kurtlara yem olacaksın.</p>

      <p class="Normal-1 para-style-override-20">Lûtfullah’ın talihinin zayıf olduğu güvenilen kimselerden işitilmiştir. Lûtfullah’ın ders arkadaşlarından olan ve büyüklerin sözüne güvendiği kişilerden sayılan âlim-i rabbânî Emir İzzeddin Tâhir-i Nişaburî şu olayı anlatıyor: Biz bir gün Lûtfullah ile Nişabur’un Kûşenkan köyünde, çamaşır yıkamak için bir bağa gitmiştik. Mevlana’nın yeni bir sarığı vardı. Esvaplar yıkandıktan sonra Mevlana’nın sarığını da kuruması için güneşe koyduk. Bu sırada âlemlerin Tanrısının kudretiyle bir fırtına koptu ve Mevlana’nın sarığını kapıp havaya götürdü. Rüzgâr gözlerimizi toz toprakla doldurdu ve gözümüzü açtığımızda bir de baktık ki rüzgâr sarığı ta göklerin en yüksek yerlerine götürmüştü, sonra tamamıyla gözümüzden kayboldu. Artık rüzgârın onu nerelere götürdüğünü göremedik. Mevlana’ya bunun acayip bir şey olduğunu söylediğimizdeyse “Rüzgâr bir kere daha benim sarığımı böyle alıp götürmüştü” dedi ve bu hale uygun düşen şu şiiri okudu:</p>

      <p class="Normal-1 para-style-override-17">Benim öyle bir talihim var ki denize gitsem kara olur.</p>

      <p class="Normal-1 para-style-override-31">Ateş almak için cehenneme gitsem, ateş buz tutar.</p>

      <p class="Normal-1 para-style-override-31">Eğer dağdan taş istesem adi taş bulunmaz, cevher olur.</p>

      <p class="Normal-1 para-style-override-31">Bir kimseye selam versem iki kulağı sağır olur.</p>

      <p class="Normal-1 para-style-override-31">Bir arapatına binsem altımda eşek kesilir.</p>

      <p class="Normal-1 para-style-override-31">Bir kişiden felek yüz çevirirse bütün bu olaylar başına gelir.</p>

      <p class="Normal-1 para-style-override-31">Fakat bununla beraber yine de</p>

      <p class="Normal-1 para-style-override-23">Tanrı’ya şükretmeli ki, daha beter olmasın. [KITA]</p>

      <p class="Normal-1 para-style-override-16">Bu rubai de onundur:</p>

      <p class="Normal-1 para-style-override-17">Bu başı sonu olmayan feleğin elinden feryat!</p>

      <p class="Normal-1 para-style-override-31">O elimde ne yeni bir şey bıraktı ne de eski!</p>

      <p class="Normal-1 para-style-override-31">Ama hiçbir şey söylemeye cesaret edemiyorum,</p>

      <p class="Normal-1 para-style-override-31">Çünkü bundan beterini yapsa, kim ona yapma diyecek.</p>

      <p class="Normal-1 para-style-override-31">Feleğin fazilet sahiplerine zulmü ve cevri yeni değildir,</p>

      <p class="Normal-1 para-style-override-23">Perişan fakirlere gösterdiği bu zulüm, onda kökleşmiş bir âdettir.</p>

      <p class="Normal-1 para-style-override-16">Şeyh Azerî, Cevâhirü’l-Esrâr’da şöyle der: Şeyh Lûtfullah’ın müraât-ı nazîr<a class="footnote-link" href="#footnote-225-113" id="footnote-225-113-backlink">113</a> sanatıyla yazdığı şu rubaisi örnek kabul etmeyecek kadar mükemmeldir:</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-113-backlink" id="footnote-225-113">113</a> Müraât-ı Nazîr: Anlam bakımından birbirine uygun kelimeleri bir cümlede toplamak.</p>
      </div>

      <p class="Normal-1 para-style-override-20">Gül evvelki gün firuze renkli zırhını havaya verdi.</p>

      <p class="Normal-1 para-style-override-16">Dün de lâl gibi lale zırhını yere attı.</p>

      <p class="Normal-1 para-style-override-19">...............................</p>

      <p class="Normal-1 para-style-override-16">Şair burada dört gün, dört silah, dört cevher, dört unsur ve dört gülü bir yerde toplamıştır. Mevlana Nesîmî’ye buna bir nazire söylemesini teklif ettiler, böylece onu imtihan etmek istediler. Bir yıl kadar düşündü, ama bir nazire yazamadı ve sonunda aczini itiraf etti.</p>

      <p class="Normal-1 para-style-override-16">Bu da Lûtfullah’ındır:</p>

      <p class="Normal-1 para-style-override-20">Lale evvelki gün Merv’de ateş parlattı.</p>

      <p class="Normal-1 para-style-override-16">Dün nilüfer Belh’te suya kaçtı.</p>

      <p class="Normal-1 para-style-override-16">Bugün Nişabur’da gül açtı.</p>

      <p class="Normal-1 para-style-override-19">Yarın da rüzgâr Herat’ta yasemin ekecektir. [RUBAİ]</p>

      <p class="Normal-1 para-style-override-16">Mevlana Lûtfullah’ın Peygamber, veliler ve masum imamlara dair parlak kasideleri vardır.</p>

      <p class="Normal-1 para-style-override-20">Akıl ve din o galip serverin sevgisiyle övünür.</p>

      <p class="Normal-1 para-style-override-19">O, müminlerin emiri Ebû Tâlib’in oğlu Haydar Ali’dir. [BEYİT]</p>

      <p class="Normal-1 para-style-override-16">Bu da dünyanın yerilmesi hakkında söylenmiş şiirlerindendir:</p>

      <p class="Normal-1 para-style-override-17">O seni yoldan atmadıkça sen onu kaldırma.</p>

      <p class="Normal-1 para-style-override-31">Dünya ve onun medarı, tarikat yolunda bir perdedir.</p>

      <p class="Normal-1 para-style-override-31">O, senin zahmetini istedikçe sen ondan rahat bekleme.</p>

      <p class="Normal-1 para-style-override-31">Seni hakir yapmak isterse ondan izzet isteme.</p>

      <p class="Normal-1 para-style-override-31">Bu dönen felek ve onun dönüşü,</p>

      <p class="Normal-1 para-style-override-31">Bu deveran ve onun dar u medarı böyledir.</p>

      <p class="Normal-1 para-style-override-31">Dünyayla yalnızca dinsiz olan bir adam övünür.</p>

      <p class="Normal-1 para-style-override-31">Din sahibiyse ondan ar eder.</p>

      <p class="Normal-1 para-style-override-31">Hüda’nın işine, onun hükümdarının akıl erdirmesi müşküldür.</p>

      <p class="Normal-1 para-style-override-31">Birinde, adamlara karşı adamlık duygusu yoksa onu adam sayma.</p>

      <p class="Normal-1 para-style-override-31">Dünyanın hazanının nimetleri ve baharının latif rüzgârları</p>

      <p class="Normal-1 para-style-override-31">Onun yazının sıcağına ve kışının soğuğuna değmez.</p>

      <p class="Normal-1 para-style-override-31">Vuslatının rahatı hicranın, hurmasının lezzeti dikenin cefasına değmez.</p>

      <p class="Normal-1 para-style-override-31">Onun yüz kadeh tatlı şarabı bir yudum nahoş zehirine denk değildir.</p>

      <p class="Normal-1 para-style-override-31">Kalbinin yüzünü dünya dilberinden çevir.</p>

      <p class="Normal-1 para-style-override-31">Gözlerini onun nimetlerine dikme; çünkü her köşesinde</p>

      <p class="Normal-1 para-style-override-31">Öldürülmüş ve öldürülmekte olan binlerce âşık vardır.</p>

      <p class="Normal-1 para-style-override-31">Eğer bu gördüğün dünyanın yüzünden peçesini kaldırırsan</p>

      <p class="Normal-1 para-style-override-31">Onun genç tabiatlı, kokmuş bir ihtiyar olduğunu görürsün.</p>

      <p class="Normal-1 para-style-override-31">Onun âdeti insanların gönlünü kapmak, ardından vefasızlık göstermek;</p>

      <p class="Normal-1 para-style-override-31">İşi gücü ise insanların canlarını yakıp eritmektir.</p>

      <p class="Normal-1 para-style-override-31">Onun işvesi ve şivesi aldatmak ve</p>

      <p class="Normal-1 para-style-override-31">Her şeyi devamlılığı olmayan bir gösterişten ibarettir.</p>

      <p class="Normal-1 para-style-override-31">Sen onu kucaklıyacağın zaman senin yanından kaçar.</p>

      <p class="Normal-1 para-style-override-31">Ona gönül verdiğini gördüğünde, gönlünün sükûn ve kararını alır.</p>

      <p class="Normal-1 para-style-override-31">Bir insan İsfendiyâr’ın kuvvet ve kudretine sahip bile olsa</p>

      <p class="Normal-1 para-style-override-31">Bu kocakarının elinde emin değildir.</p>

      <p class="Normal-1 para-style-override-31">Birini bir gün muteber yapsa, ertesi gün zelil ve hakir yapar.</p>

      <p class="Normal-1 para-style-override-31">Temkin, şeref ve izzet sahibi o kimsedir ki,</p>

      <p class="Normal-1 para-style-override-31">Onun devlet nimetine ulaşır ve onu hakir görür.</p>

      <p class="Normal-1 para-style-override-31">O iyi hayırlı adamlardan yüzünü örter.</p>

      <p class="Normal-1 para-style-override-31">Şerir ve günahkâr kimselere itibar eder.</p>

      <p class="Normal-1 para-style-override-31">Mevki ve makamla şereflendirdiği herkesi</p>

      <p class="Normal-1 para-style-override-31">En sonunda berbat edip toprakla bir yapar.</p>

      <p class="Normal-1 para-style-override-31">Ben onun suyu, toprağı, havası ve ateşinden</p>

      <p class="Normal-1 para-style-override-31">Nasipsizim, yüreği yanık ve eli boşum.</p>

      <p class="Normal-1 para-style-override-31">Terbiye verici akıl onun bu dört unsurundan kurtulduğundan beri</p>

      <p class="Normal-1 para-style-override-31">Gönül de gam ve kederden kurtuldu.</p>

      <p class="Normal-1 para-style-override-31">Onun malına mülküne meyletmeyen feragat sahibidir.</p>

      <p class="Normal-1 para-style-override-31">Ne mutlu o kişiye ki, onun devamlılığı olmayan varına yoğuna</p>

      <p class="Normal-1 para-style-override-31">Ne sevinir ne de kederlenir;</p>

      <p class="Normal-1 para-style-override-31">Perhizkâr bir akıllı indinde makbul olmayan bir metadan perhiz eder.</p>

      <p class="Normal-1 para-style-override-31">Eğer bu dünya kabule değer bir meta olsaydı</p>

      <p class="Normal-1 para-style-override-31">Velilerin padişahı ve Zülfikâr’ın sahibi onu reddetmezdi.</p>

      <p class="Normal-1 para-style-override-23">Adaletli Tanrı’nın selamı ona, evlat ve ahfadına olsun.</p>

      <p class="Normal-1 para-style-override-16">Mevlana Lûtfullah büyük hakan, sahibkıran ve saltanat dairesinin kutbu Emir Timur-ı Gurkân zamanında zuhur etmiştir. Timur’un oğlu Mirânşah’ın övülmesine dair parlak kasideleri vardır. Aşağıda matlaını yazdığımız kaside onundur:</p>

      <p class="Normal-1 para-style-override-20">Seher vakti kuşlar çenglerini çalmaya başladığı zaman</p>

      <p class="Normal-1 para-style-override-19">Sen de düşmanlık gününde savaş gençlerine kudretini göster.</p>

      <p class="Normal-1 para-style-override-16">Şair bu kasidede, şairliğin hakkını vermiştir.</p>

      <p class="Normal-1 para-style-override-16">Mirânşah’ın şaire çok muhabbeti vardı. Ona altınlar verirdi; fakat o, az bir zamanda bu altınların altından girip üstünden çıkar ve yine sefalete düşerdi.</p>

      <p class="Normal-1 para-style-override-16">Artık ömrünün ve yaşlılığının sonlarında Nişabur’dan çıkıp Kademgâh-ı İmam Rıza denilen yerde bulunan İsferiz köyüne çekildi. Orada bir bağı vardı. Ömrünü bu köyde geçirdi. İnsanlarla görüşüp konuşmazdı.</p>

      <p class="Normal-1 para-style-override-16">Bir gün azizlerden bir cemaat kendisini ziyarete geldi. Gelenler hücresinin kapısının kapalı olduğunu gördüler. Kapıyı ne kadar çaldılarsa da açan olmadı. Ziyaretçiler Mevlana’nın kasten kapıyı açmak istemediğini sandılar. Sonunda birisini evin damına çıkardılar ve o adam da Mevlana’nın başının secdede olduğunu gördü. Evin içine girip kapıyı açtı. Ziyaretçiler içeri girdiklerinde Mevlana’nın başını hiç kaldırmadığını gördüler. İçlerinden biri onun başını kaldırınca da can kuşunun ten kafesinden uçmuş olduğunu anladılar. Hepsi o vahdet denizinin incisinin ayrılığından yağmur gibi kanlı gözyaşları döktüler. Dini merasim yapıldıktan sonra Kademgâh-ı İmam Rıza’ya defnedildi. Elinde şu rubaiyi yazılı olarak buldular:</p>

      <p class="Normal-1 para-style-override-20">Dün gece meyhanede gönlüme ruh bağışlayan o sevgili</p>

      <p class="Normal-1 para-style-override-16">Benim gönlümün sıdk ve sefası için</p>

      <p class="Normal-1 para-style-override-16">Bir kadeh vererek al iç dedi.</p>

      <p class="Normal-1 para-style-override-19">Ben içmem deyince gönlüm için iç dedi. [RUBAİ]</p>

      <p class="Normal-1 para-style-override-19"></p>

      <p class="x3 para-style-override-39">[EMİR TİMUR-I GURKÂN]</p>

      <p class="Normal-1 para-style-override-16">Sahibkıran ve sultanlar sultanı Emir Timur’a gelince:</p>

      <p class="Normal-1 para-style-override-20">Zamandan yüz asır geçmeli ki devlet ve ikbal</p>

      <p class="Normal-1 para-style-override-19">Saltanat dizgini senin gibi bir sahibkıranın eline vere! [BEYİT]</p>

      <p class="Normal-1 para-style-override-16">Fazıllar ve tarihçiler ittifak etmişlerdir ki, İslamiyet devrinde, hatta Âdem devrinden bu ana kadar Emir Timur-ı Gurkân gibi sahibkıran ve Süleyman mertebeli bir emir, yoktan varlık âlemine ayak basmamıştır. Bütün âlemin ileri gelen ve en azametli padişahları onun hükmüne boyun eğmişlerdir. Taç sahibi sultanlar onun kulluk halkasını kulaklarına takmışlardır. Onun devletinin bayrağı güneş gibi doğuda yükselmiş ve ışıkları kısa süre içinde batıya kadar olan memleketleri koruyucu gölgesinin altına almıştır.</p>

      <p class="Normal-1 para-style-override-16">Onun ahvali, iç mevki ve makamı insanın aklına sığmaz. Bu tezkire onu nasıl tam olarak içerebilir. Onun asil kökeni Keş vilayetindendir. Çağatay ulusunda asaleti ve mevkisi itibariyle en yüksek insan olarak tanınan Barlas’ın büyük emirlerinden Emir Taragay’ın oğludur. Emir Taragay da Emir Kaçar Noyan’ın kardeşinin oğlu ve o da Cengiz Han’ın amcasının oğludur. Cengiz Han Emir Kaçar Noyan’ı oğullarından Çağatay Han ile birlikte Maveraünnehr, Türkistan ve bağlı yerlerin idaresine memur etmiştir.</p>

      <p class="Normal-1 para-style-override-16">Çağatay ulusunun hâkimliği bir süre Kaçar Noyan’ın idaresinde kaldı. Emir Kaçar Noyan, Hulagu zamanında Şam ve Mısır’ı fetheden Emir Tagaçar’ın kardeşidir.</p>

      <p class="Normal-1 para-style-override-16">Türklerin soyları hakkında incelemeler yapan âlimler Emir Timur-ı Gurkân’ın ve Cengiz Han’ın soyunu Alanguva Hatun’a ulaştırırlar. Bu Alanguva Hatun’u İmam Ali Zeynelâbîdîn’in (Tanrı ondan razı olsun) torunlarından biri nikâhı altına almıştı. Bu hanedan işte bu hatundan çıkmıştır.</p>

      <p class="Normal-1 para-style-override-16">Emir Timur hazretlerinin doğumu 736 yılında Keş’in gönül çeken yaylasında vaki olmuştur. Ta çocukluğundayken bile zekâsının izleri ve devlet nişanı, âlemi aydınlatan alnında görünürdü.</p>

      <p class="Normal-1 para-style-override-20">Onun başının üstünde</p>

      <p class="Normal-1 para-style-override-19">Akıl ve zekilikte yücelik yıldızı parlardı. [BEYİT]</p>

      <p class="Normal-1 para-style-override-16">Emir Taragay, Emir Timur’a çocukluğundayken bile daima muntazam bir hayat sürmesini emrederdi. Emir Timur da kanunlar ve saltanatın usul ve âdetleriyle uğraşırdı. Aşağı tabaka insanlarına yakışan işler yapmazdı; herkes onun düşüncesine, tedbir ve zekâsına hayran kalırdı.</p>

      <p class="Normal-1 para-style-override-20">Rivayet ederler ki: Emir Timur yedi yaşındayken babasıyla beraber bir akrabalarının evine gitmişlerdi. Ev sahibi mal, servet ve kabiliyet sahibi bir adamdı. Hali vakti yerindeydi. Yalnızca yetmiş kadar Türk ve Hindu cariyesi vardı; artık servetinin ne kadar olduğu bundan kıyas edilsin.</p>

      <p class="Normal-1 para-style-override-16">Bu adam Emir Timur’un babasına şöyle şikâyetlerde bulundu: “Tanrı bana büyük bir servet verdi, fakat ben bunu kullanmaktan âcizim. Kölelerim bana yardım edemiyor ve evlatlarım da bu hususta kabiliyetli değiller. Bu yüzden de servetimin azalmasından korkuyorum” dedi.</p>

      <p class="Normal-1 para-style-override-16">Bunun üzerine Emir Timur durduğu yerden söze karıştı ve o adama şöyle dedi: “Ey baba olacak adam! Malını çocuklarına paylaştır ve ondan sonra işlerine hiç karışma, kendi kendilerine ne yaparlarsa yapsınlar. Türk kölelerini Hindu kölelerin üzerine baş yap, Hindular onların fermanı altında olsun. Her üç köleyi daha akıllı bir kölenin idaresine ver ve bu kölelerin başını da on kölenin emirinin emri altında bulundur. Bu yetmiş kölenin emiri olan yedi köleyi de gizlice birbirinin hafiyesi yap ve bunların birbirleriyle konuşmalarını engelle.”</p>

      <p class="Normal-1 para-style-override-16">Adam Timur’un bu sözlerini dinledikten sonra Emir Taragay’a dedi ki: “Tanrı’ya yemin ederim ki, bu senin çocuğun yeryüzünün padişahı olacak. Sözlerinden anlaşılıyor. Bu çocuk âlemlerin Tanrısının kudretinin aynısıdır.”</p>

      <p class="Normal-1 para-style-override-16">Hemen kalem ve divit getirtti. O mecliste devletinin hüması yeryüzünü kanatları altına aldığında kendisinden, çocuklarından, torunlarından ve torunlarının torunlarından mal ve vergi almayacağına, çocuklarının işlediği cürümlerden kimsenin sorgu ve sualde bulunmayacağına, kavim ve kabilesinin tarhan<a class="footnote-link" href="#footnote-225-114" id="footnote-225-114-backlink">114</a> olacağına dair Emir Timur’dan bir yazı aldı. İşte bu kavim hâlâ Türkistan’da tarhandır. Emir Timur’da çocukluk zamanında bu gibi feragatler çok görülmüştür.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-114-backlink" id="footnote-225-114">114</a> Tarhan: Esnaf&nbsp;temsilcileri; büyük toprak sahipleri ve büyük tüccarlar; han ve komutan unvanı.</p>
      </div>

      <p class="Normal-1 para-style-override-20">Emir Timur 771 yılında padişahlık tahtına oturdu. Ubaç geçidinden geçip Belh’e gelerek Emir Hüseyin bin Kazgan’ı öldürdü.</p>

      <p class="Normal-1 para-style-override-16">Emir Hüseyin minarenin üstüne çıkmıştı. Bir yasakçının<a class="footnote-link" href="#footnote-225-115" id="footnote-225-115-backlink">115</a> devesi kaybolmuş ve onu aramak için minarenin üstüne koşup gitmişti. Emir Hüseyin’i orada yakalayıp hemen Emir Timur’un huzuruna götürdü.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-115-backlink" id="footnote-225-115">115</a> Yasakçı: Bekçi, muhafız, muhtesip, koyulan yasakları uygulayan ve yasalara uymayanları uyaran görevli.</p>
      </div>

      <p class="Normal-1 para-style-override-17">Bir deve minarenin tepesine çıkıp</p>

      <p class="Normal-1 para-style-override-31">“Ben burada gizlendim, sakın</p>

      <p class="Normal-1 para-style-override-23">Burada olduğumu söylemeyin” diye bağırır. [ŞİİR]</p>

      <p class="Normal-1 para-style-override-16">Emir oradan kalkıp 797 yılında doksan bin askerle Deşt-i Kıpçak’a giderek Toktamış Han’ı bozguna uğrattı. Oradan da çok geçmeden şimalde öyle uzak yerlere gitti ki, oralarda şafak varken tan yeri ağarırdı. Öyle yerler ki, imam Ebû Hanife (Tanrı ondan razı olsun) mezhebine göre orada yatsı namazı kılınmazdı.</p>

      <p class="Normal-1 para-style-override-16">Bundan sonra Rûm’a gitti ve Rûm kayserinden vergi aldı. Rûm’un Sultan Yıldırım’ını [Bayezid] muma çevirdi. Şam’ı Türk süvarilerinin kaldırdığı tozlarla karanlık yaptı. Yezid silsilesini yok etti. Muâviye’nin kabrini darmadağınık yaptı. Mısır meliki bac, Mekke şerifi de haraç vermeyi kabul etti. Gürcistan kâfirlerinin kulakları onun zafer nişanı olan ordusunun davullarının seslerinden sağır oldu. Kûr suyunun gözleri onlara acımaktan yaşardı.</p>

      <p class="Normal-1 para-style-override-16">Hindistan onun askerlerinin öbek öbek çadırlarıyla doldu. Hint’ten alınan esirler, köle ve cariyelerle Türkistan ve Horasan döndü. Delhi sınırlarından [Deşt-i] Kıpçak ve Aksay-ı Hârizm’e, Kaşgâr ve Hoten’den Şam, Mısır ve Mağrip’e kadar uzanan topraklar onun kaza kudretli parlak kılıcının hükmü altına girdi.</p>

      <p class="Normal-1 para-style-override-16">Yeryüzünde nimetleri yayarak ve düşmanları kahrederek otuz altı yıl saltanat sürdü. Ahaliyi refaha kavuşturdu, zorbaları ezdi. En sonunda 807 yılı Şaban ayının on sekizinde, ordusuyla Hata üzerine yürürken, Türkistan’a bağlı olan Otrar kasabasında, “Ey müsterih olan nefs, haydi bakalım razı ve hoşnut olarak Tanrı’na dönüp git” nidasını işitti. Büyük ruhunun tutîsi, bu duygular kafesinin kaydından kurtulup sonsuz olan ahret şehrine kavuştu. Ömrü yetmiş iki yıl bir ay on sekiz gündü.</p>

      <p class="Normal-1 para-style-override-16">Onun saltanatı dört sağlam direk üzerine kurulmuştu. Bunlar onun temiz sulbünden gelen dört şehzadeydi. İsimleri Cihangir Sultan, Ömer Şeyh Sultan, Mirânşah-ı Gurkân ve Şahruh Bahadır Gazi’dir.</p>

      <p class="Normal-1 para-style-override-16">Bu büyük emirin çocukları ve torunları, bu hanedanın bu dört direği kıyamete kadar payidar olsun; Peygamberin, soyunun ve ashabının hürmetine, bu İslam padişahının göklere yükselen çadırının gölgesi, bu hanedanın üzerinden eksik olmasın.</p>

      <p class="Normal-1 para-style-override-20">Hiç işi olmayan Sultan Timur</p>

      <p class="Normal-1 para-style-override-16">Yedi yüz otuz altıda dünyaya geldi.</p>

      <p class="Normal-1 para-style-override-16">Yedi yüz yetmiş ikide zuhur etti ve</p>

      <p class="Normal-1 para-style-override-19">Sekiz yüz yedide dünyadan çekildi. [RUBAİ]</p>

      <p class="Normal-1 para-style-override-16">Sahibkıran Emir Timur’un zamanında yaşayan tarikat şeyhleri, âlimler, fazıllar ve şairler şunlardır: Seyyidlerin ve ariflerin sultanı, ikinci Ali, Emir Seyyid Aliyye-i Hemedanî (Tanrı ruhunu takdis etsin); uzun bir ömür sürdükten sonra öldü ve Huttalan’da gömüldü. Âlimlerden fazıl ve muhakkik Emir Seyyid Şerif-i Gürgânî; fazıl, allame ve âlimlerin ileri gelenlerinden Sa’deddin-i Teftâzânî en-Nesevî; şairlerden Bisâtî-i Semerkandî, Hâce İsmet-i Buharî, Mevlana Lûtfullah-ı Nişaburî ve Bârî (Tanrı cümlesine rahmet etsin).</p>

      <p class="x3 para-style-override-7">Arif Şeyh</p>

      <p class="x3 para-style-override-37">HÂCE KEMÂL-İ HOCENDÎ</p>

      <p class="Normal-1 para-style-override-45">(Tanrı ruhunu takdis etsin)</p>

      <p class="Normal-1 para-style-override-16">Herkesin başvurduğu kişi, zamanın büyük adamlarının en ileri geleni ve makbulü olan bir adamdır. Şiir söylediği için isminden şairler arasında bahsediliyor, yoksa velilerden ve mürşitlerdendir. Şairlik onun en aşağı mertebesidir ya da şairlik mertebesi onunla yükselir. Nitekim buyuruyor.</p>

      <p class="Normal-1 para-style-override-20">Bana şairlikten ar gelmez.</p>

      <p class="Normal-1 para-style-override-19">Utarit [Merkür] gibi bir şair de yüz asırda yetişmez.</p>

      <p class="Normal-1 para-style-override-16">Şeyhin doğup yetiştiği yer Hocend’dir. Kendisi o diyarın büyüklerindendir. Suveru’l-Ekalîm adlı eserde Hocend’e dünyanın gelini demişlerdir. Çok güzel, ferahlık verici ve gönül açıcı bir vilayettir. Bu memlekette olan meyveleri hediye olarak başka memleketlere götürürler.</p>

      <p class="Normal-1 para-style-override-16">Şeyh hacca gitmek üzere Hocend’den çıkmış, Beytullah’ı ziyaretten sonra Azerbaycan’a gelmiş ve havası suyu hoşuna gittiği için burada yerleşmiştir. Celayir sultanları zamanında şeyhin büyük bir şöhreti vardı. Bu memleketin büyüklerinin çoğu kendisine mürit olmuşlardı. Meclisi fazılların başvurduğu yerdi.</p>

      <p class="Normal-1 para-style-override-16">Toktamış Han Tebriz’i fethettikten sonra, hanın zevcesinin emriyle şeyhi Deşt-i Kıpçak’daki Saray şehrine götürdüler. Şeyh dört yıl kadar orada kaldı.</p>

      <p class="Normal-1 para-style-override-16">Toktamış Han’ın ordusunun Tebriz’e girmesi, Emir Velî ve Ferhad Ağa’nın azledilmesi üzerine şu kıtayı söylemiştir:</p>

      <p class="Normal-1 para-style-override-17">Ferhad Ağa, Emir Velî’ye dedi ki: “Ben Reşîdiyye’yi imar edeceğim.</p>

      <p class="Normal-1 para-style-override-31">Bu binayı yapmak için Tebrizlilerin altınlarını tuğla ve taşa vereceğim.”</p>

      <p class="Normal-1 para-style-override-31">Bu biçare, bu dağı kazmak için</p>

      <p class="Normal-1 para-style-override-31">Dağların ve çöllerin karıncalarından daha çok uğraştı.</p>

      <p class="Normal-1 para-style-override-31">Padişah Toktamış’ın ordusu geldi ve hâtif şöyle bağırdı:</p>

      <p class="Normal-1 para-style-override-31">“Şirin’in dudakları Husrev’in ağzına ulaştı.</p>

      <p class="Normal-1 para-style-override-23">Ferhad ise dağı kazmakla beyhude uğraşıyor.” [KITA]</p>

      <p class="Normal-1 para-style-override-47">Tebriz benim canımdı.</p>

      <p class="Normal-1 para-style-override-47">Onun zikri benim dilimden düşmeyen duadır.</p>

      <p class="Normal-1 para-style-override-47">Ben Cerendab ve Kecil suyundan içmedikçe</p>

      <p class="Normal-1 para-style-override-48">Kanlı gözyaşları [Surhâb] benim gözümden akacaktır. [RUBAİ]</p>

      <p class="Normal-1 para-style-override-16">Şeyh aşağıdaki gazeli Saray şehrinde söylemiştir:</p>

      <p class="Normal-1 para-style-override-17">Ey yanakları güzellik ayeti ve ağzı Tanrı’nın bir lütfu olan sevgili!</p>

      <p class="Normal-1 para-style-override-31">Bir söz söyle; o dudaklarını aç da lütuf göster.</p>

      <p class="Normal-1 para-style-override-31">Temaşa edenlerin çokluğundan komşuların evi harap oldu.</p>

      <p class="Normal-1 para-style-override-31">Ey benim ayım, sana dama çık diye kim dedi.</p>

      <p class="Normal-1 para-style-override-31">Bu gönül ve gözlerim senin evindir.</p>

      <p class="Normal-1 para-style-override-31">Yağmur gibi akan gözyaşları bu eve damlarsa, o eve gir.</p>

      <p class="Normal-1 para-style-override-31">Sen nazar sahiplerinin gözüne görünmez değilsin.</p>

      <p class="Normal-1 para-style-override-31">Sen bir aysın ve ay her yerde görünür.</p>

      <p class="Normal-1 para-style-override-31">Ey kemal sarayı, o güzellik yüzünden bir bostandır.</p>

      <p class="Normal-1 para-style-override-23">Ey güzel öten bülbül, sen Saray’da ötmeye başladın.</p>

      <p class="Normal-1 para-style-override-16">Bu matla da şeyhin Saray şehrinin güzelliğine dair söylenmiş sözlerindendir:</p>

      <p class="Normal-1 para-style-override-46">Ey Saray, bu sarayın dilberleri bunlar ise</p>

      <p class="Normal-1 para-style-override-48">Ben her iki cihandan vazgeçtim. [BEYİT]</p>

      <p class="Normal-1 para-style-override-16">Şeyh dört yıl sonra Saray’dan çıkıp Tebriz’e gitti. Celayirli Sultanı Hüseyin bin Üveys, şeyh için çok güzel bir yurt temin etti ve onun için vâkıflar kurdu.</p>

      <p class="Normal-1 para-style-override-16">Şeyh hayatının sonlarında, Hâce Hafız için büyük bir hürmet beslerdi ve yüzünü görmediği halde Hâce Hafız’ın da ona karşı samimi bir sevgisi ve itikadı vardı. Daima şeyhin sözlerini elde etmek ister, onun can arttıran gazellerini okumaktan haz duyardı. Şeyh Kemâl şu gazeli Hâce Hafız’a göndermişti:</p>

      <p class="Normal-1 para-style-override-17">Sevgili bana, gözlerini benden gayrısına yum dedi.</p>

      <p class="Normal-1 para-style-override-31">Ben de emrin gözümün üzerine dedim.</p>

      <p class="Normal-1 para-style-override-31">Ondan sonra gizlice bana bak dedi.</p>

      <p class="Normal-1 para-style-override-31">Ben de emrin gözümün üzerine dedim.</p>

      <p class="Normal-1 para-style-override-31">Eğer bir gece benim ay gibi yüzümden yüz çevirdinse</p>

      <p class="Normal-1 para-style-override-31">Seher vaktine kadar yıldızları say dedi.</p>

      <p class="Normal-1 para-style-override-31">Ben de emrin gözümün üzerine dedim.</p>

      <p class="Normal-1 para-style-override-31">Eğer dudakların, yakıcı ahlardan kuruduysa</p>

      <p class="Normal-1 para-style-override-31">Mum gibi gözyaşlarınla onu tekrar ıslat dedi.</p>

      <p class="Normal-1 para-style-override-31">Ben de emrin gözümün üzerine dedim.</p>

      <p class="Normal-1 para-style-override-31">Eğer kapımın eşiğini gözyaşlarınla sulamak istersen,</p>

      <p class="Normal-1 para-style-override-31">Toprağını da kirpiklerinle süpür dedi.</p>

      <p class="Normal-1 para-style-override-31">Ben de emrin gözümün üzerine dedim.</p>

      <p class="Normal-1 para-style-override-31">Eğer benim gam çöllerime baş koyacaksan,</p>

      <p class="Normal-1 para-style-override-31">Susuzlara benden müjdeler götür dedi.</p>

      <p class="Normal-1 para-style-override-31">Ben de emrin gözümün üzerine dedim.</p>

      <p class="Normal-1 para-style-override-31">Ey Kemâl, eğer vuslat incisini elde etmek istiyorsan</p>

      <p class="Normal-1 para-style-override-31">Ta bu denizin dibine dal dedi.</p>

      <p class="Normal-1 para-style-override-23">Ben de emrin gözümün üzerine dedim.</p>

      <p class="Normal-1 para-style-override-16">Derler ki: “Susuzlara benden müjdeler götür” gazelini okuduğunda Hafız-ı Şirazî çok müteessir ve mütehassıs oldu; “Bu büyük adamın tabiatı ve meşrebi çok yüksek, sözleri çok temiz” dedi. İnsafla bakılırsa, eskiler ve sonra gelen şairler arasında Hâce Kemâl’in gazellerinden daha temiz ve daha tatlı gazel söyleyen olmamıştır. Fakat büyükler ve fazıllardan bazıları şeyhin sözlerinin pek nazik olduğunu, bununla beraber sûz-i niyazdan hâlî bulunduğunu söylerler, fakat bu mukâberedir. Şeyhin sözleri nazik olmakla beraber arifanedir. Vecd ve hâli muhtevidir. Şu muvahhitçe söylenmiş şiir, şeyhin arifane bir meşrebe sahip olduğuna şahittir:</p>

      <p class="Normal-1 para-style-override-20">Deniz coşar ve yüksek sesle der ki:</p>

      <p class="Normal-1 para-style-override-19">Kim bizde batarsa sonunda biz olur. [BEYİT]</p>

      <p class="Normal-1 para-style-override-16">Bu da şeyhin seçilmiş gazellerindendir:</p>

      <p class="Normal-1 para-style-override-17">Eğer bir gece o ay, evinden yüzünden perdesini atmış halde çıkarsa</p>

      <p class="Normal-1 para-style-override-31">Gecenin evvelinden sabaha kadar güneş doğmuş olur.</p>

      <p class="Normal-1 para-style-override-31">Onun dudaklarının öpücük için verdiği vaatler uhdesinden nasıl çıkar.</p>

      <p class="Normal-1 para-style-override-31">Saray’dan hayat suyunun çıkmasının imkânsız olduğunu o söylemiştir.</p>

      <p class="Normal-1 para-style-override-31">Onun sarhoş gözlerinin devrinde</p>

      <p class="Normal-1 para-style-override-31">Sufilerin hırkalarının şarap rehininden çıkması için yıllar lazımdır.</p>

      <p class="Normal-1 para-style-override-31">Onun ayağının izinin bulunduğu yeri,</p>

      <p class="Normal-1 para-style-override-31">Su çıkıncaya kadar gözlerimizle kazarız.</p>

      <p class="Normal-1 para-style-override-31">Kemal eğer senin kokunu duyarsa</p>

      <p class="Normal-1 para-style-override-23">Bu kadar züht ve takvasıyla hücreden mest ve harap çıkar.</p>

      <p class="Normal-1 para-style-override-16">Şeyh padişahları övmek için kaside ve mesneviler yazmamıştır. Kendi haline uygun mukattaatı vardır. Bu kıta onundur:</p>

      <p class="Normal-1 para-style-override-20">Ben Bağdatlı bir tas oynatan gördüm.</p>

      <p class="Normal-1 para-style-override-16">Cüneyd gibi sülûkun hakikatinden haberdardı.</p>

      <p class="Normal-1 para-style-override-16">Başını cübbesinin altına sokup,</p>

      <p class="Normal-1 para-style-override-19">Cübbemin içinde Tanrıdan başka kimse yok dedi.</p>

      <p class="Normal-1 para-style-override-16">Hikâye ederler ki: Şeyh, Mirânşah bin Emir Timur’un devleti zamanında tekkesinin işletmesi ve dervişlere ziyafetler çekmesi yüzünden borçlanmıştı. Bir gün Mirânşah şeyhi görmeye gitti. Oturduklarında padişahın köleleri de şeyhin bahçesinde koşup oynamaya, erik ve şeftali ağaçlarını yağmalamaya başladılar.</p>

      <p class="Normal-1 para-style-override-16">Şeyh gülerek çocuklara şöyle dedi: “Ey Moğollar, bahçede yağmacılık yapmayın, biçare Kemâl borç içindedir. Bu bağın meyvelerinin bedelini borçlarına karşılık göstermiştir. Sakın bostanı yağmalamayın, sonra biçare Kemâl yakasını borçtan kurtaramaz.”</p>

      <p class="Normal-1 para-style-override-16">Mirânşah bunu işitince “Şeyhin borcu mu var?” diye sordu.</p>

      <p class="Normal-1 para-style-override-16">“Evet, on bin dinar” cevabını verdi şeyh.</p>

      <p class="Normal-1 para-style-override-16">Mirânşah hemen emretti ve on bin dinar getirip şeyhe verdiler. Şeyh de bununla borçlarını ödedi. Şeyhin sultan ve hâkimlerin yanında çok itibarı vardı. Onun latifeleri çok ve meşhurdur.</p>

      <p class="Normal-1 para-style-override-16">792 yılında Tebriz’de ölen şeyhin mezarı büyük küçük herkesin ziyaretgâhıdır. Şu kıta onundur:</p>

      <p class="Normal-1 para-style-override-20">Kemâl’in divanı eline geçti mi</p>

      <p class="Normal-1 para-style-override-16">Onun şiirlerinden istediğin kadar yaz;</p>

      <p class="Normal-1 para-style-override-16">Her bir harfinin üzerinden hemen kalem gibi geç,</p>

      <p class="Normal-1 para-style-override-19">Fakat mürekkep gibi her birinin içine dal.</p>

      <p class="x3 para-style-override-39">[MİRÂNŞAH BİN TİMUR-I GURKÂN]</p>

      <p class="Normal-1 para-style-override-16">Mirânşah bin Emir Timur-ı Gurkân, babasının zamanında Horasan’da yedi yıl padişahlık yaptı. Bundan sonra Emir Timur, Horasan’ı Şahruh Sultan’a verirken, Tebriz, Azerbaycan ve civarını da Mirânşah’a bağışladı. Mirânşah birkaç yıl yalnız başına Azerbaycan’da hüküm sürdü. Çok yakışıklı, güzel huylu bir padişahtı. Şairler onun güzelliği hakkında şiirler söylemişlerdir:</p>

      <p class="Normal-1 para-style-override-20">Herkes senin ikinci Yusuf olduğunu söylüyor.</p>

      <p class="Normal-1 para-style-override-19">Fakat sana dikkatli baktım, ondan daha güzel olduğunu gördüm.</p>

      <p class="Normal-1 para-style-override-16">Bir gün attan düştü ve dimağı sarsıldı. Tabipler ne kadar tedavi ettilerse de fayda vermedi; ara sıra kendisine mal-i hülya [vesvese, kuruntu] gelir ve deliliği artardı.</p>

      <p class="Normal-1 para-style-override-16">Külhanbeyleriyle düşer kalkar, emirlere naiplere eziyet eder yanına kimseyi kabul etmez ve büyük adamlara hürmetsizlik gösterirdi. Reşîdiyye’de gömülü olan Hâce Reşîd’in kemiklerinin mezarından çıkarılmasını ve Yahudilerin mezarlığına gömülmesini emretti.</p>

      <p class="Normal-1 para-style-override-16">Karısı Hanzade’yi bağlattı, ona eza ve cefa çektirdi. Halbuki babası Emir Timur’un bu kadına çok fazla sevgisi vardı. Sonunda Hanzâde kocasından kaçtı ve Semerkand’a kayınbabasının yanına sığındı. Kanlı gömleğini gösterdi ve oğlunun kendisine yaptıklarını anlattı. Bunun üzerine Emir Timur ağladı ve bir hafta kimseyle konuşmadı. Sonra orduyu hazırlatıp 795 yılı Cemaziyülevvelinde Azerbaycan üzerine yürüdü. Bu seferin sebebi buydu.</p>

      <p class="Normal-1 para-style-override-20">Mirânşah’ın meclisinin nedimleri arasında şunlar meşhurdur: birçok ilmin yanı sıra heyete [astronomi] ve garip ilimlere vâkıf olan Mevlana Muhammed Kâhkî-i Kuhistanî; mevlana Kutbeddin i Nâyî, Abdülmümin-i Gûyende. Emir Timur, oğlunun onlarla çok düşüp kalkması yüzünden delirdiğine hükmederek, üçünün de Kazvîn’de asılmalarını ferman etti.</p>

      <p class="Normal-1 para-style-override-16">Mevlana Kuhistanî, Mevlana Üstat Kutbeddin-i Nâyî’ye asılacağı zaman, “Sen padişahın meclisinde bizim en ileri gelenlerimizdendin. Burada da öne düş bakalım” dedi.</p>

      <p class="Normal-1 para-style-override-16">“Ey talihsiz mülhit, işi bu dereceye getirdiğin halde hâlâ bırakmıyorsun” dedi Mevlana Kutbeddin.</p>

      <p class="Normal-1 para-style-override-16">Mevlana Muhammed de öldürüleceği sırada şu kıtayı söyledi:</p>

      <p class="Normal-1 para-style-override-20">Ey mülhit, işin sonu ve hayatının son devresidir.</p>

      <p class="Normal-1 para-style-override-16">İster istemez gideceksin, seçim elinde değildir.</p>

      <p class="Normal-1 para-style-override-16">Mansur gibi darağacının ayağına seni götürürler.</p>

      <p class="Normal-1 para-style-override-19">Hiç korkma, mertçe sebat et; bu dünya kimseye payidar değildir.</p>

      <p class="Normal-1 para-style-override-16">Emir Timur, Mirânşah’ın meclisinin nedimlerini böyle cezalandırdıktan sonra iki ay oğlunun yüzünü görmedi. Azerbaycan mülkünü onun oğlu Emirzade Ebû Bekir’e verdi ve babasını da ona havale etti. Artık saltanat onun üzerinde karar kıldı. Babasını o idare ederdi; saltanatta babasının yalnızca adı kaldı, bütün işler oğlunun elindeydi.</p>

      <p class="Normal-1 para-style-override-16">Mirânşah bir süre böyle yaşadı ve sonunda 809 yılında Türkmen Kara Yusuf’un eliyle öldürüldü.</p>

      <p class="Normal-1 para-style-override-16">Emirzade Ebû Bekir Bahadır ise hoş tabiatlı, yakışıklı, cesur ve himmetli bir şehzadeydi. Kılıcının yedi men ağırlığında olduğunu söylerler. Mirânşah-ı Gurkân’ın katlinden sonra Türkmenlerin elinden kaçarak Kirman’a gitti ve 810 yılında öldürüldü, yirmi iki yaşındaydı.</p>

      <p class="Normal-1 para-style-override-16">Mirânşah-ı Gurkân Horasan’da dokuz ve Azerbaycan’da on bir yıl hüküm sürmüştür.</p>

      <p class="x3 para-style-override-52">Geçmiş Büyüklerin Halefi</p>

      <p class="x3 para-style-override-37">HÂCE ABDÜLMELİK-İ SEMERKANDÎ</p>

      <p class="Normal-1 para-style-override-45">(Tanrı mezarını nurlandırsın)</p>

      <p class="Normal-1 para-style-override-16">Semerkand’ın büyüklerindendir. Emir Timur-ı Gurkân zamanında Semerkand’ın şeyhülislamıydı. İlim, fazilet, mevki yönünden eşi yoktu ve onun soyu hâlâ aynı itibarı taşımaktadır.</p>

      <p class="Normal-1 para-style-override-16">Hâce’nin ilim ve faziletinin yanı sıra güzel şiirleri de vardır. Mevlana Bisâtî onun yetiştirdiği şairlerdendir.</p>

      <p class="Normal-1 para-style-override-16">Şu gazel Hâce’nindir:</p>

      <p class="Normal-1 para-style-override-17">Ey gözümün bebeği, ey kıymetli ömür, bitme.</p>

      <p class="Normal-1 para-style-override-31">Ey aziz can, bu hasta bedenden uzaklaşma.</p>

      <p class="Normal-1 para-style-override-31">Ey rahmet gölgesi, başımın üstünden eksik olma.</p>

      <p class="Normal-1 para-style-override-31">Ey yüreğimizin kanını döken gam kılıcı,</p>

      <p class="Normal-1 para-style-override-31">Yüreğimizin kanı gibi gözümün önünden geçip gitme.</p>

      <p class="Normal-1 para-style-override-31">Ey cananın can bağışlayan hattı,</p>

      <p class="Normal-1 para-style-override-31">Gözümüzün siyahının safhasından kaybolma.</p>

      <p class="Normal-1 para-style-override-31">İsamî, sensiz kendinden haberdar değildir.</p>

      <p class="Normal-1 para-style-override-31">Şimdi bizim ne halde olduğumuzdan haberin oldu,</p>

      <p class="Normal-1 para-style-override-23">Artık bizden ayrılma.</p>

      <p class="x3 para-style-override-39">[SEMERKAND’I ARAPLARIN FETHİ]</p>

      <p class="Normal-1 para-style-override-16">Semerkand ahalisinin büyüklerinin nesli Ebû Bekir es-Sıddık’a ulaşır. [Emevi halifesi] Velid bin Abdülmelik zamanında, Kuteybe bin Muslim [el-Bahilî] Semerkand’ı dört ay boyunca kuşatmıştı, ama fethetmekten âciz kalmıştı.</p>

      <p class="Normal-1 para-style-override-16">Bir gün kalenin üstünden bir adam bağırdı: “Ey Araplar! Boşuna zahmet çekmeyin, bu şehir sizin elinize geçmeyecektir.”</p>

      <p class="Normal-1 para-style-override-16">“O halde bu şehri kim fethedecek?” diye sordu bunun üzerine Kuteybe.</p>

      <p class="Normal-1 para-style-override-16">“Bizim hâkimlerimiz hükmetmişlerdir ki, bu şehri Muhammed ümmeti zamanında pâlân-ı sutur, yani deve palanı adını taşıyan bir adam fethedecektir” dedi o adam.</p>

      <p class="Normal-1 para-style-override-16">“Suphanallah, ben Kuteybe’yim” dedi bunun üzerine Kuteybe. Sonra bu hali askerlerine anlattı ve onlara “İşte deve palanı benim; çünkü katîb diye devenin palanına derler ve Kuteybe de bunun ism-i tasgiridir”<a class="footnote-link" href="#footnote-225-116" id="footnote-225-116-backlink">116</a> deyince Semerkand ahalisi durumu anladı.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-116-backlink" id="footnote-225-116">116</a> İsm-i Tasgir: Küçültme biçimi. Küçüklüğü veya azlığı gösteren isim. Türkçede sözcüğün sonuna -cik, -cık, -cağız, -ceğiz gibi ekler getirerek yapılır.</p>
      </div>

      <p class="Normal-1 para-style-override-16">Kaleyi açtılar ve Semerkand şehri Kuteybe’nin eline geçti. Bu olay Hicretin 94. yılında oldu.</p>

      <p class="Normal-1 para-style-override-16"></p>
    </div>
  </div>
</body>
</html>
