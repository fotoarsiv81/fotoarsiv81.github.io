<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>5.html</title>
  <link href="../Styles/template.css" rel="stylesheet" type="text/css" />
</head>

<body>
  <div xmlns:xml="http://www.w3.org/XML/1998/namespace" id="x5.html" xml:lang="en-US">
    <div class="Basic-Text-Frame">
      <p class="Normal-1 para-style-override-16"><br /></p>

      <p class="x3 para-style-override-7">MEVLANA BURUNDUK-I BUHARÎ</p>

      <p class="Normal-1 para-style-override-45">(Tanrı kabrini nurlandırsın)</p>

      <p class="Normal-1 para-style-override-16">Hoş tabiatlı, nedim şiveli, hezliyat ve şakalara meyilli biriydi; bununla beraber ciddi şiirleri de çok kuvvetliydi.</p>

      <p class="Normal-1 para-style-override-16">Kadri yüce şehzade Baykara bin Ömer Şeyh Sultan bin Emir Timur’un yetiştirdiği şairlerdendir. Bu şehzadenin maiyetinde Buhara ve Semerkand’dan, Horasan ve Irak’a gelmiştir. Zamanındaki diğer şairlerin onunla hoş geçinmek ve onun yüzüne gülmekten başka çareleri yoktu. Çünkü açık konuşan ve dili keskin bir şairdi, akran ve emsalleri onun dilinden korkarlardı. Kendisine “Üstat” diye hitap edilirdi. Hâce İsmetullah hakkında söylenen şu beyit ona nisbet olunur:</p>

      <p class="Normal-1 para-style-override-20">Hâce İsmet’in Buhara’da şöhreti varsa da,</p>

      <p class="Normal-1 para-style-override-19">O Horasan’da Hâce İsmet değil, İsmet Hanım’dır. [BEYİT]</p>

      <p class="Normal-1 para-style-override-16">Bu gazel de onundur:</p>

      <p class="Normal-1 para-style-override-17">Senin tatlı dudakların şeker kutusuna benzer.</p>

      <p class="Normal-1 para-style-override-31">İnci gibi dişlerin inci dizine benzer.</p>

      <p class="Normal-1 para-style-override-31">Şeker bu kadar şöhretine rağmen</p>

      <p class="Normal-1 para-style-override-31">Eğer senden bir söz işitse önünde bayılır kalır.</p>

      <p class="Normal-1 para-style-override-31">Bostanda sallanarak yürümeye başlarsan gülen güller</p>

      <p class="Normal-1 para-style-override-31">Senin yoluna altın kırıntıları gibi saçı olarak dökülür.</p>

      <p class="Normal-1 para-style-override-31">Rüzgârın o zincir gibi saçlarının arasına girmesine bakma.</p>

      <p class="Normal-1 para-style-override-31">Çünkü o bir hastadır; sonra bir yol uğrağında düşer kalır.</p>

      <p class="Normal-1 para-style-override-31">Herkes bu âlemde bir yadigâr bırakır.</p>

      <p class="Normal-1 para-style-override-23">Burunduk’tan yadigâr olarak fazl ve hüner kalır.</p>

      <p class="Normal-1 para-style-override-16">Hikâye ederler ki: Padişahzade Baykara Belh tahtına oturduğunda yazdığı bir methiyeden dolayı Burunduk’a caize olarak beş yüz dinar verilmesini emretti. Pervaneci<a class="footnote-link" href="#footnote-225-123" id="footnote-225-123-backlink">123</a> bunu iki yüz dinar olarak yazdı ve Burunduk’a bu kadar verdi. O da şu kıtayı yazıp padişaha gönderdi:</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-123-backlink" id="footnote-225-123">123</a> Pervaneci: Bir kişiye, hizmetine karşılık olarak devletçe verilen gelirlerin dağıtılmasından sorumlu divan üyesi.</p>
      </div>

      <p class="Normal-1 para-style-override-17">Düşmanları mahvedip eriten ve dostların gönlünü alan padişah,</p>

      <p class="Normal-1 para-style-override-31">Cihanı elinde tutan ve cihanı zapt eden padişahtır.</p>

      <p class="Normal-1 para-style-override-31">Bana beş yüz altın verilmesini emretti.</p>

      <p class="Normal-1 para-style-override-31">Padişahın lütfu bu kuluna pek çoktur.</p>

      <p class="Normal-1 para-style-override-31">Bana verilen beratta iki yüz altın yazılmıştır,</p>

      <p class="Normal-1 para-style-override-31">Yani üç yüz altın eksiktir.</p>

      <p class="Normal-1 para-style-override-31">Ya ben yanlış işittim ya da pervaneci yanlış anladı.</p>

      <p class="Normal-1 para-style-override-23">Yoksa Türk dilinde beş yüz altın, iki yüz dinar mı demektir? [KITA]</p>

      <p class="Normal-1 para-style-override-16">Muhterem şehzade Baykara Bahadır bu kıtayı okuduğunda güldü ve Burunduk’u takdir etti: “Evet, Türkçede beş yüz altın, bin dinar demektir” dedi ve rivayete göre aynı mecliste nakden bin dinar verdi. Burunduk da aynı mecliste şu beyti söyledi:</p>

      <p class="Normal-1 para-style-override-20">Padişahın gönlü sanki bir Umman denizi,</p>

      <p class="Normal-1 para-style-override-19">Ve eli inciler yağdıran nisan bulutu.</p>

      <p class="x3 para-style-override-39">[ÖMER ŞEYH BAHADIR BİN TİMUR-I GURKÂN]</p>

      <p class="Normal-1 para-style-override-16">Kadri yüce Sultan Ömer Şeyh Bahadır, sahibkıran Emir Timur’un gözünün nuruydu. Onun bahtiyar evlatları arasında hiçbiri onun kadar mevki ve itibar sahibi değildi. Timur saltanatının başlangıcında Endican denilen Fergana’yı ona bırakmıştı. O da yiğitliği ve mertliğiyle Moğol hanlarından adamakıllı intikam aldı. Kamerüddin’i ezip güçsüz bir hale getirdi. Moğollar ona boyun eğdiler ve tecavüz ellerini o sınırlardan çektiler. Ondan korkularından rahat rahat su bile içemez oldular. Kısa bir süre içinde o yerleri tamamen eline geçirdi. Emir Timur da onun dünyayı süsleyen alnında büyüklük eserlerini gördüğü için Basra, Huzistan’a kadar Fars ülkesini ona verdi.</p>

      <p class="Normal-1 para-style-override-16">Mevkisi yüksek olan, düşmanları yakıp dostları sevindiren bu şehzade kaza ve kaderin cilvesiyle Rûm ordusunun üzerine yürürken Huzistan kalelerinin birinde, bir ok yarası alarak şehadet mertebesine ulaştı. Bu hayırlı halefinin ebedi ayrılık ateşiyle Emir Timur’un yüreği çok yandı. Haline uygun olan şu rubaiyi okudu ve acı acı ağladı:</p>

      <p class="Normal-1 para-style-override-20">Ey kaza meydanına benden evvel koşup giden!</p>

      <p class="Normal-1 para-style-override-16">Bu musibet ve felaketle yaralı gönlüme yüzlerce iğne batırdın.</p>

      <p class="Normal-1 para-style-override-16">Ben senin her şeyime varis olmanı isterdim.</p>

      <p class="Normal-1 para-style-override-19">Sen gittin, beni kendine varis yaptın. [RUBAİ]</p>

      <p class="Normal-1 para-style-override-16">Emir Timur, merhum şehzadesinin mansıbını onun oğullarına verdi. Nitekim Emirzade Pîr Muhammed, İskender ve Rüstem’in hâl tercümelerinin bahsinde bunu söylemiştik.</p>

      <p class="x3 para-style-override-39">[BAYKARA BİN ÖMER ŞEYH BİN TİMUR-I GURKÂN]</p>

      <p class="Normal-1 para-style-override-16">Fakat Baykara, Keyhusrev heybetli ve Siyâveş<a class="footnote-link" href="#footnote-225-124" id="footnote-225-124-backlink">124</a> görünüşlü bir hükümdardı. Ömer Şeyh Bahadır’ın çocukları arasında tek bir inci gibiydi; zamanın medar-ı iftiharıydı. Öyle güzeldi ki, Yusuf onu rüyasında görmemiş, Rüstem de yiğitliğini Heft-hân’da<a class="footnote-link" href="#footnote-225-125" id="footnote-225-125-backlink">125</a> işitmemişti. Şu şiir onun meziyetlerini göstermektedir:</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-124-backlink" id="footnote-225-124">124</a> Keyhusrev: Keyaniler hanedanının ünlü hükümdarlarından; Siyâveş’in Turan padişahı Efrasiyâb’ın kızından olma oğlu. Babasının intikamını alarak oturduğu İran tahtında altmış yıl adaletle hüküm sürmüş, ülkesini kalkındırıp halkının huzurunu sağlamıştır.</p>

        <p class="Basic-Paragraph" xml:lang="en-GB">Siyâveş: Keykâvus’un oğlu; kendisine âşık olan üvey annesi tarafından ihanetle suçlanır ve suçsuzluğunu kanıtlamak için kor ateşin üstünden yürür. Daha sonra İran-Turan savaşları denilen savaşlarda katledilecektir.</p>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-125-backlink" id="footnote-225-125">125</a> Heft-hân: Rüstem ve İsfendiyâr’ın çok büyük tehlikelerle karşılaştıkları “yedi merhale” veya “yedi makam”.</p>
        </div>
      </div>

      <p class="Normal-1 para-style-override-17">Sen savaşlarda Rüstem, meclislerde Hâtem’sin.</p>

      <p class="Normal-1 para-style-override-31">Felek sana bunun için at dizginini ve şarap kadehini vermiştir.</p>

      <p class="Normal-1 para-style-override-31">Kadehi önüne koyduğunda cömertliğinle denizin cevherlerini tüketir,</p>

      <p class="Normal-1 para-style-override-23">Dizgini eline aldığında düşmanlardan kin ve intikam alırsın. [ŞİİR]</p>

      <p class="Normal-1 para-style-override-16">Baykara Mirza, Fars’ta kardeşleri arasında yaşanan olaydan sonra harekete geçti ve süngü kullanmakta usta askerlerden bir ordu hazırlayarak istiklal davası için ortaya atıldı.</p>

      <p class="Normal-1 para-style-override-16">Cömertliğin ve iyilikseverliğin hakkını verdi. Fazıllar şunda ittifak etmişlerdir ki: Emir Timur’un hanedanı arasında suret ve ahlak güzelliğinde, mertlik ve cömertlikte Baykara Bahadır gibi bir şehzade gelmemiştir.</p>

      <p class="Normal-1 para-style-override-16">Şahruh 800 yılı Şaban ayının ikisinde onu defetmek için bir orduyla Fars üzerine yürüdü. Baykara amcasıyla savaşmak istedi, fakat emirleri buna razı olmadılar ve kendisinden ayrıldılar. O da Geç ve Mekran tarafına gitmek için çöl yolunu tuttu.</p>

      <p class="Normal-1 para-style-override-16">Bir süre çöllerde ve sahralarda dolaştı. Nihayet Germsîr ve Gûr sınırlarından bir kere daha Şahruh’un üzerine yürümek istedi. Şahruh daima ondan korkar ve çekinirdi.</p>

      <p class="Normal-1 para-style-override-16">Ama en sonunda 819 yılında amcasının yanına gelip itaat etti ve Şahruh da onu Maveraünnehr tarafına gönderdi. Şahruh’un onaylaması ve Uluğ Bey’in el altından teşebbüsüyle, o sultanların güzidesi şehzadeyi zehirlediler. Bazıları bunu başka türlü anlatır; onun Semerkand’a gönderdiği şahsın Şehzade Baykara olmadığını ve Baykara’nın Şahruh’un ordusunda şehit edildiğini söylerler.</p>

      <p class="Normal-1 para-style-override-20">Hikâye ederler ki: Baykara Bahadır’ı huzuruna getirdiklerinde Şahruh ona, “Sen Baykara değilsin” dedi. Onun Baykara olduğuna inanmak istemedi ve “Bir kimse kendini padişahlara benzetirse o öldürülmeye layıktır” dedi. Dünyanın maslahatı için şairlerin ve yalancıların âdeti olan ‘tecahül-i ârifâne’de<a class="footnote-link" href="#footnote-225-126" id="footnote-225-126-backlink">126</a> bulundu. Halbuki bu şahıs Baykara’ydı. Fakat Şahruh kardeşinin oğlunu öldürmek gibi bir ayıp ve töhmeti üzerine almak istemedi.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-126-backlink" id="footnote-225-126">126</a> Tecahül-i ârifâne: Kişinin bildiği bir şeyi bilmiyormuş gibi göstermesi; bilen kişinin bilmezmiş gibi davranması.</p>
      </div>

      <p class="Normal-1 para-style-override-16">Sözün kısası bu güvene layık olmayan saltanatın tatlılığı, insana kardeşin verdiği zehiri şeker sandırır; bu sonu olmayan dünyaya bağlılık, insanın yüreğini gururun ve heves şeytanının halvet yeri haline getirir.</p>

      <p class="Normal-1 para-style-override-17">Dünya senin bir insanın kalbini kırmana değmez.</p>

      <p class="Normal-1 para-style-override-31">Sakın kötülük etme! Akıllı bir insan bunu yapmaz.</p>

      <p class="Normal-1 para-style-override-31">Talihli kişi, insanoğlunun bu beş günlük ömründe başkalarını incitmez.</p>

      <p class="Normal-1 para-style-override-31">Ben bir padişah veya fakir işitmedim ki</p>

      <p class="Normal-1 para-style-override-23">İhtiyacı olan bir iki lokmadan fazla yemiş olsun. [ŞİİR]</p>

      <p class="Normal-1 para-style-override-16">Tanrı Horasan ülkesinin kalbi kırık fakirlerinin başlarına himaye gölgesini salan, bu melek sıfatlı İslam padişahını hilafet ve saltanat makamında daim etsin. Çünkü Emir Timur hanedanının çerağı, onun cevherler saçan kılıcının kıvılcımlarıyla parıldamaktadır. Bir dikenlik halinde bulunan Horasan, onun adalet baharıyla gülistana dönmüştür.</p>

      <p class="Normal-1 para-style-override-16">Tanrı, Hazreti Muhammed’in ve onun yüce soyunun hürmetine, bu gazi husrevle talihli çocuklarını, soyunu sopunu, Baykara Sultan ile Ömer Şeyh Bahadır’ı cennet bahçelerinde ve nimetler içinde kaldıkları müddetçe saltanat ve hükümdarlık makamında tutsun.</p>

      <p class="x3 para-style-override-66">Fazılların Kendisiyle Övündüğü</p>

      <p class="x3 para-style-override-37">HÂCE RÜSTEM-İ HURİYÂNÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Huriyân, Bistam’ın köylerindendir. Hâce Rüstem latif tabiatlı ve güzel şiir söyleyen bir şairdir. Bazen vergi tahsildarlığı yapardı. Yeme içmeye düşkündü. Gündüzleri tahsildarlıktan kazandığı parayı geceleri latif tabiatlı ve hoş sohbet arkadaşlarıyla yerdi.</p>

      <p class="Normal-1 para-style-override-16">Emirzade Ömer bin Mirânşah bin Timur zamanında, devletin idarecisi olan faziletli vezirlerden Hâce Hafız-ı Râzî, Dehistan tahsildarlığını Hâce Rüstem’e vermişti.</p>

      <p class="Normal-1 para-style-override-16">Hâce Rüstem ihtiyarlığında bile ömrünü yeme içmeyle geçirdi. Hatta Hâce Hafız ona serzenişte bulunarak şu mısrayı yazıp göndermişti:</p>

      <p class="Normal-1 para-style-override-22">Rindlik ve heveskârlık gençlik zamanında gerekir.</p>

      <p class="Normal-1 para-style-override-16">O da derhal gazelin şu matlaını yazıp gönderdi:</p>

      <p class="Normal-1 para-style-override-20">Sırtımdaki bu hırkanın şaraba rehin olması,</p>

      <p class="Normal-1 para-style-override-19">Bu manasız kitabın halis şaraba batması gerekir. [BEYİT]</p>

      <p class="Normal-1 para-style-override-16">Şu gazel Hâce Rüstem’indir:</p>

      <p class="Normal-1 para-style-override-17">Benim ay gibi sevgilim eteklerini sürerek çadırından çıktığında</p>

      <p class="Normal-1 para-style-override-31">Âşıkların ateşli ahları gönülleri aşar.</p>

      <p class="Normal-1 para-style-override-31">Ey âşık, yârin cevrinden ah çekme.</p>

      <p class="Normal-1 para-style-override-31">Yaydan fırlayan ok tekrar geri dönmez.</p>

      <p class="Normal-1 para-style-override-31">Sevgilinin yüzünden uzak düştüğüm her an, ah ediyorum.</p>

      <p class="Normal-1 para-style-override-31">Bu ahlar arasında canımın da beraber çıkmasından korkuyorum.</p>

      <p class="Normal-1 para-style-override-31">Sanki bana göklerden gam fermanı gelmiş gibi!</p>

      <p class="Normal-1 para-style-override-31">Bu fermanın hükmünden kim dışarı çıkabilir.</p>

      <p class="Normal-1 para-style-override-23">Bu dünyadan çekilip gitmeden önce Rüstem’in haline acı.</p>

      <p class="Normal-1 para-style-override-16">Bir de Hâce Rüstem-i Semerkandî vardır. O da güzel yazan şairlerdendir, fakat onun şiirleri bu diyarda meşhur değildir.</p>

      <p class="Normal-1 para-style-override-16">Rüstem-i Huriyânî’nin kaside, kıta ve gazelleri içeren divanı meşhurdur.</p>

      <p class="x3 para-style-override-39">[ÖMER BİN MİRÂNŞAH BİN TİMUR-I GURKÂN]</p>

      <p class="Normal-1 para-style-override-16">Şehzade Ömer bin Mirânşah babasının ölümünden sonra Rey ve Firuzkûh’ta hüküm sürdü. Akıllı ve cesaretli bir şehzadeydi. Esterâbâd ve Cürcan’ı aldı. Amcası Şahruh Sultan ile anlaşmazlığa düştü ve araları açıldı. Bunun üzerine Cürcan, Esterâbâd ve civarından asker toplayarak Şahruh Bahadır’a karşı savaşmak istedi. Câm vilayeti sınırlarında onunla karşılaştı ve bozguna uğradı. Bu olay 809 yılında oldu.</p>

      <p class="Normal-1 para-style-override-16">Rivayet ederler ki: Sultan Ömer, Şahruh’a karşı savaşa girişmeden önce İslamiyye-i Tûs’ta muhakkiklerin önderi, Tûslu arif şeyh Muhyiddin el-Gazzâlî’yi ziyarete giderek şöyle dedi: “Ey Şeyh, sizden rica ederim, benim için Tanrı’ya hayırlı duada bulunun. Böylece Yüce Tanrı beni Şahruh’a karşı muzaffer etsin.”</p>

      <p class="Normal-1 para-style-override-16">“Ben senin için böyle bir dua edemem, çünkü Şahruh adil ve Tanrı’dan korkan biridir. Sense Tanrı’dan korkmayan, atılgan bir kişisin. O senin babanın yerine kaimdir. Onun mağlup, senin muzaffer olmanı istemek, şeriat ve tarikata aykırıdır” dedi şeyh.</p>

      <p class="Normal-1 para-style-override-16">Şehzade ona darılıp hiddetle yüzüne baktı ve “Ey Şeyh, beni nasıl görüyorsun” diye sordu.</p>

      <p class="Normal-1 para-style-override-16">“Ben seni herkesten aşağı, herkesten daha cahil olmanın yanı sıra kıyamette herkesten daha küçük bir mahluk olarak görüyorum” dedi şeyh.</p>

      <p class="Normal-1 para-style-override-16">Şehzade şeyhe eziyet etmek istedi, fakat sonra kendi kendine “Yakın bir zamanda yapmak istediğim iş ona eziyet edip ceza vermekten daha etkili ve daha önemlidir. Eğer Tanrı bana fetih müyesser ederse bunda dervişlerin himmetinin eseri olmayacak, çünkü şeyhin hakkımda istediğinin aksi gerçekleşmiş olacak. Ama yenilirsem onun dediği çıkmış sayılır, ki o halde hiç incinmeye hakkım yoktur” diye düşündü. Hiçbir şey söylemeden şeyhin yanından çıktı.</p>

      <p class="Normal-1 para-style-override-16">“Ey Şeyh, bu adam galip gelirse artık Horasan’da barınamayız” dedi şeyhin arkadaşları ve müritleri.</p>

      <p class="Normal-1 para-style-override-16">Şeyh ise şu cevabı verdi: “Tanrı’nın rızası Horasan’dan daha büyüktür. Horasan’dan, hatta on sekiz bin âlemden de daha büyük ve daha kıymetlidir. Horasan’da yaşayamazsak Irak’a gider ve orada yaşarız. Yalnızca riyakârlığın kötü sonuçlarından ve Tanrı’nın gazabından kaçmak mümkün değildir.”</p>

      <p class="Normal-1 para-style-override-16">O ne mutlu bir zamanmış ki, tarikat şeyhleri sultanlara hak ettikleri sözleri ve hakikatleri böyle serbestçe söyleyebiliyorlarmış.</p>

      <p class="x3 para-style-override-7">Şairlerin Padişahı</p>

      <p class="x3 para-style-override-37">BEDREDDİN-İ ŞİRVANÎ</p>

      <p class="Normal-1 para-style-override-45">(Tanrı kabrini nurlandırsın)</p>

      <p class="Normal-1 para-style-override-16">Güzel ve nadir sözler söyleyen bir şairdi. Şirvan ve ona bağlı yerlerde yıllarca şairlerin başı olarak tanınmıştı.</p>

      <p class="Normal-1 para-style-override-16">Muhammed Kâtibî, Horasan’dan Şirvan’a geldiğinde Bedreddin ile aralarında karşılıklı şiir söyleme yarışları ve söz mücadeleleri oldu. Kâtibî, Bedreddin hakkında şu kıtayı söyledi:</p>

      <p class="Normal-1 para-style-override-46">Ey Bedr, benim lakabım Kâtibî’dir.</p>

      <p class="Normal-1 para-style-override-47">Fakat bana gökten Muhammed ismi inmiştir.</p>

      <p class="Normal-1 para-style-override-47">Bundan dolayı benim adım Muhammed’dir.</p>

      <p class="Normal-1 para-style-override-48">Sense bir bedr’sin [Ay] ve seni şahadet parmağımla parça parça ederim.</p>

      <p class="Normal-1 para-style-override-16">Bu matla Bedr’indir:</p>

      <p class="Normal-1 para-style-override-20">Ey sevgili, sarhoşça gönül kuşumu kebap et</p>

      <p class="Normal-1 para-style-override-19">Ve ona gözyaşımdan tuzlu su ver.</p>

      <p class="Normal-1 para-style-override-16">Bazıları Bedreddin’in sözlerini Kâtibî’nin sözlerinden daha üstün tutar; fakat Semerkand ahalisi bunun aksini iddia eder.</p>

      <p class="x3 para-style-override-7">Fazılların Önderi, Ariflerin Özü</p>

      <p class="x3 para-style-override-28">MEVLANA ŞEREFEDDİN ALİ YEZDÎ</p>

      <p class="Normal-1 para-style-override-16">Onun fazileti hakkında izahlarda bulunmaya lüzum yoktur. Kendisini türlü türlü ilimlerde parmakla gösterirlerdi, bununla beraber dervişlik ve fakirlikten de nasibi vardı. Ahlak sahibi ve içi dışı temiz bir adamdı. Birçok arif ve muhakkikle düşüp kalkmış, onlardan yararlanmıştı. Birçok ilim dalında yazdığı eserleri meşhurdur ve özellikle muammada üstattır. Buraya, uğur sayarak onun şiirlerinden bir kıtayı yazmak lazım geldi:</p>

      <p class="Normal-1 para-style-override-17">Dehrin bu alacalı atına eyer vurabilecek,</p>

      <p class="Normal-1 para-style-override-31">Feleğin atını, yedek atının yanında uşak yapacak</p>

      <p class="Normal-1 para-style-override-31">Kadar büyük bir adam olsan, hatta</p>

      <p class="Normal-1 para-style-override-31">Hayat bahçen güzellikte cennetin bahçelerinin kıymetini</p>

      <p class="Normal-1 para-style-override-31">Hiçe indirse bile, sakın aldanma.</p>

      <p class="Normal-1 para-style-override-31">Çünkü bu alçak dehr senin devletinin yazısına</p>

      <p class="Normal-1 para-style-override-31">Birdenbire bir butlan çizgisi çeker.</p>

      <p class="Normal-1 para-style-override-31">Dünya gurur atını herkesin önüne nöbetle çeker.</p>

      <p class="Normal-1 para-style-override-31">Günün birinde seni devlet tahtı üzerine oturtur;</p>

      <p class="Normal-1 para-style-override-31">Yine birdenbire sırtına palanı vurur.</p>

      <p class="Normal-1 para-style-override-31">Zaman bir rüzgâr gibidir.</p>

      <p class="Normal-1 para-style-override-31">Rüzgâr önce gülün yanağından izzet ve ikramla örtüsünü kaldırır.</p>

      <p class="Normal-1 para-style-override-31">Bir hafta sonra çimenin ortasına, onu toprağın üstüne döker.</p>

      <p class="Normal-1 para-style-override-31">Cesur avcı önce kuşun önüne taneleri döker, sonra hile tuzağına düşürür.</p>

      <p class="Normal-1 para-style-override-31">Ne insanlar vardır ki saadet ve sevinç meclislerinde,</p>

      <p class="Normal-1 para-style-override-31">Saf şarabı işret bardağından içer;</p>

      <p class="Normal-1 para-style-override-31">Yine ne insanlar vardır ki dert duvarının köşesinde,</p>

      <p class="Normal-1 para-style-override-31">Felaket ve musibet sersemliğiyle kıvranır dururlar.</p>

      <p class="Normal-1 para-style-override-31">Fakat sonra ecel bunların ikisini koşarak</p>

      <p class="Normal-1 para-style-override-31">Ölme bucağına sürükleyip götürür.</p>

      <p class="Normal-1 para-style-override-31">Kalp gözüne gaflet mili çekenlerin,</p>

      <p class="Normal-1 para-style-override-31">Gözleri saadet sürmesini görmesin.</p>

      <p class="Normal-1 para-style-override-31">Dünya için meşakkat çeken kişi meşakkat tuzağından kurtulmasın.</p>

      <p class="Normal-1 para-style-override-31">Eğer aklın varsa hoş yaşa; bu dünyada zahmet çeken ahmaktır.</p>

      <p class="Normal-1 para-style-override-31">Rıza gölgesinin altına sığınmış olan kişinin,</p>

      <p class="Normal-1 para-style-override-31">Güneşin minnetini çekmesine hayret edilir.</p>

      <p class="Normal-1 para-style-override-31">Ümidini kesen kişi izzet bulur.</p>

      <p class="Normal-1 para-style-override-31">Daima ricada bulunan zillete düşmüş olur.</p>

      <p class="Normal-1 para-style-override-31">Şeref gibi vakar ayağını, himmet eteğinin altına sokup oturan</p>

      <p class="Normal-1 para-style-override-23">O arslan yürekli kişi ne bahtiyardır!</p>

      <p class="Normal-1 para-style-override-16">Sultan İbrahim bin Şahruh zamanında Irak ve Fars’taki büyükler ve fazılların başvurduğu tek kişi Şerefeddin’di. Bu şehzade daima onunla görüşüp konuşur, çok hürmet ederdi.</p>

      <p class="Normal-1 para-style-override-16">Bir gün ona Emir Timur’un hâl tercümesini yazmasını rica etti. O da şehzadenin ricasıyla yaşlılık döneminde yazdığı bu eseri Zafernâme diye adlandırdı. Fazıllar bu eserde onun belagat ve fesahatin hakkını layıkıyla verdiğinde müttefiktir. Bu eser sayesinde Emir Timur’un soyunun sopunun adı kıyamete dek anılacak. Gerçekten de böyle bir tarih kimse tarafından yazılmamıştır. Çok tarih yazılmıştır, fakat onlar Zafernâme gibi değildir. Bu eser sadedir, özentiden arınmıştır ve tabiata yakındır. Şerefeddin’in bunu dört yılda bitirdiği söylenir.</p>

      <p class="Normal-1 para-style-override-16">Sultan İbrahim de bu uğurda çok para harcamıştır. Emir Timur zamanında bahşiler ve ruznameciler geçen olayları kaydetmişlerdi. Onları civar memleketlerin sultanlarının hazinelerinden getirttiler; doğru söyleyen, sözüne güvenilir ve Emir Timur zamanında önemli işlerin başında bulunan ihtiyarlardan bilgi topladılar. Tanrı da yardımını yoldaş etti. Böylece bu mübarek tarih tamam oldu.</p>

      <p class="x3 para-style-override-39">[İBRAHİM BİN ŞAHRUH BİN TİMUR-I GURKÂN]</p>

      <p class="Normal-1 para-style-override-16">Şehzade İbrahim Sultan bin Şahruh 819 yılı Recep ayında Fars sultanı olarak padişahlık tahtına oturdu. Çok hünerli, hüner sahiplerini seven ve kabiliyetli bir kimseydi. Memleket idaresinde parmakla gösterilirdi. Dindardı.</p>

      <p class="Normal-1 para-style-override-16">Şerefeddin Ali Yezdî bu şehzadeyi överek şöyle söylüyor:</p>

      <p class="Normal-1 para-style-override-20">Kısmetlerin dağıtıldığı gün, iki İbrahim’in hisselerini bol bol verdiler.</p>

      <p class="Normal-1 para-style-override-19">Biri Âzer’in dinini kaldırdı; öteki de Ahmed’in dinini sağlamlaştırdı.</p>

      <p class="Normal-1 para-style-override-16">Şehzade İbrahim babasının zamanında fazilet ve kabiliyetiyle dünyaca şöhret bulmuştu. Büyük bir zekaya ve uyanıklığa sahipti. Fars defterlerini kendi mübarek yazısıyla yazmıştı. Yazısı çok güzeldi. Hattatların kıblesi Yâkut-ı Müstâsimî’nin yazısını taklit eder ve şuraya buraya gönderir satardı. En dikkatli eleştirmenlerden biri bile farkı ayırt edemezdi. Fars’ın imaret, medrese ve mescitleri üzerine yazdığı yazılar bugün bile mevcuttur.</p>

      <p class="Normal-1 para-style-override-16">Emeline nail olmuş bu padişah gençliğinde müzmin bir hastalığa tutuldu. Gaddar zaman onun hayatının ruznamesine yokluk rakamını çekti. 834 yılında ömür atını bu cihan meydanından sıçrattı ve ruh tutîsini dünyanın bu dar kafesinden kurtardı.</p>

      <p class="Normal-1 para-style-override-20">O gitti, yeryüzünde ondan güzel bir yazıyla</p>

      <p class="Normal-1 para-style-override-19">Güzel bir tabiatın güzel anılışı kaldı. [BEYİT]</p>

      <p class="x3">DARDÜZD-İ ESTERÂBÂDÎ</p>

      <p class="Normal-1 para-style-override-16">Güzel sözlü, sohbeti latif ve güzel tabiatlı bir adamdı. Sârî, Âmül ve Dârü’l-Merz’de onun şiirleri çok şöhret kazanmıştır. Mevlana Kâtibî’nin akranındandır. Çok sade söyleyen bir şair olduğu için divanından bir matla ve bir rubaiyi anarak yetinmek uygun görüldü.</p>

      <p class="Normal-1 para-style-override-46">Bizim feryadımız bir nakkareci güzelinin elindendir!</p>

      <p class="Normal-1 para-style-override-48">Madem bizimle savaşmaya niyeti yok, niçin nakkare çalıyor. [MATLA]</p>

      <p class="Normal-1 para-style-override-16">840 yılında Esterâbâd taraflarında çıkan veba salgınında karısı ölmüş ve onun hakkında şu mersiyeyi söylemiştir:</p>

      <p class="Normal-1 para-style-override-17">Bu hadiseden benim yüreğim iki parça oldu.</p>

      <p class="Normal-1 para-style-override-31">Artık ölümden hiç korkum kalmadı.</p>

      <p class="Normal-1 para-style-override-31">Dürdüzlüğümle [inci hırsızlığı] beraber elimden bir sedef kayboldu.</p>

      <p class="Normal-1 para-style-override-31">Evimde inci gibi iki üç evladım yetim kaldı. [RUBAİ]</p>

      <p class="x3 para-style-override-7">Fazıl ve Şairlerin Önderi</p>

      <p class="x3 para-style-override-37">MEVLANA MUHAMMED KÂTİBÎ</p>

      <p class="Normal-1 para-style-override-45">(Tanrı mezarını nurlandırsın)</p>

      <p class="Normal-1 para-style-override-16">Tanrı’nın ezeli hidayeti, söz söylemekte onun çok bilgili tabiatının yardımcısı oldu. Onun cevher saçan kaleminin çizintilerinden manalar denizinin şahane incileri döküldü. Bu Tanrı’nın bir nimetidir ve istediğine verir. Garip manalar onun tuzağına düştü. Nüktedanlığın haşin atı onun şerefli tabiatına boyun eğdi. Tabiatının bunca inceliği ve şairliğinin yanı sıra ona irfan meyhanesinden de bir kadeh dolusu içirdiler. Belki de onu fakr yolunun bataklığından yakîn sınırına ulaştırdılar. Dünyada ad ve şan onun himmetine göre kıymetsiz göründü. Tamahkâr bir şair olmak onun için insaniyetten sıyrılmak gibiydi. Tecnîsât-ı Dehbâb’da inciler saçan kaleminden çıkan şu beyitler onun bu haline şahittir:</p>

      <p class="Normal-1 para-style-override-20">Bir şair gelir senin adını Sencer yapar; seni o dereceye yükseltir.</p>

      <p class="Normal-1 para-style-override-16">Maksadı senden kumaş, gümüş veya bir at caize almaktır.</p>

      <p class="Normal-1 para-style-override-16">Riyasız söylenmiş sözleri övmelisin.</p>

      <p class="Normal-1 para-style-override-19">Ama riyayla övgüler düzen şairlerin başına toprak olsun.</p>

      <p class="Normal-1 para-style-override-16">Mevlana Kâtibî’nin adı Muhammed bin Abdullah’tır. Doğduğu yer Turşîz’e bağlı olan Turuk-ı Veraviş’tir. Bu yer Turşîz ile Nişabur arasındadır.</p>

      <p class="Normal-1 para-style-override-16">Kâtibî’nin yazısı güzeldi. Gençliğinde Nişabur’a gitmiş ve orada Mevlana Sîmî’den yazı dersi almıştı; Kâtibî denilmesinin sebebi de bu olsa gerek.</p>

      <p class="Normal-1 para-style-override-16">İyi de şairdir; sanatkârca ve ruha hoş gelen şiirler yazardı. Üstadı olan Mevlana Sîmî, birçok zamane adamının yaradılışında olduğu üzere kendisini kıskandı ve aleyhinde bulunmaya başladı. Kâtibî de onun bu düşmanlığını görünce Nişabur’dan ayrılıp dârü’s-saltanat Herat’a geldi. Külfetsiz bir hayat yaşadı.</p>

      <p class="Normal-1 para-style-override-16">Şairlikle uğraşırdı. Büyük bir şair olarak tanınmaya layık olduğu halde tevazu gösterir ve meclislerde başköşeye geçmezdi.</p>

      <p class="Normal-1 para-style-override-16">Sultan Baysungur Mirza ona Kemâleddin-i İsfahanî’nin kasidesine bir nazire söylemesini emretti. Kasidenin matlaı şudur:</p>

      <p class="Normal-1 para-style-override-20">Nergis bostana başı taçlı olarak gelse, değer.</p>

      <p class="Normal-1 para-style-override-19">Çünkü o çimen ve bağda hâkimdir.</p>

      <p class="Normal-1 para-style-override-16">Kâtibî naziresini çok mükemmel bir şekilde söylemeyi başardı. Ama akranları ve emsali elbette kıskandıklarından hiçbir kıymet vermediler. Kâtibî de bu kıskançlık ve rezilliğe karşı Zahîr’in [Fâryâbî] şu beyitlerini okuyarak teselli bulurdu:</p>

      <p class="Normal-1 para-style-override-46">Hüner ve fazilet Anka gibi gizli kaldı;</p>

      <p class="Normal-1 para-style-override-47">Çünkü hümayı hud kuşundan ayırt eden kalmadı.</p>

      <p class="Normal-1 para-style-override-47">Letafet saçan bir beyit kadar güzel şiir söyledim.</p>

      <p class="Normal-1 para-style-override-47">Bununla beraber gözyaşlarımdan başka</p>

      <p class="Normal-1 para-style-override-47">Hiç kimse onlara bakıp beni takdir etmedi.</p>

      <p class="Normal-1 para-style-override-47">Binlerce etek dolusu inciler saçtığım halde</p>

      <p class="Normal-1 para-style-override-48">Kimse cebime bir boncuk bile koymadı.</p>

      <p class="Normal-1 para-style-override-16">Kâtibî bunun ardından üzüntüsünden oradan çıkıp gitmeyi daha uygun gördü. Önce Esterâbâd ve Geylan’a, oradan dârülmülk olan Şirvan’a gitti. Melikzade-i azam Emir Şeyh İbrahim Şirvanî (Tanrı rahmet etsin) onu korudu ve kendisine çok riayet etti. Ona altın verdi, fakat dünya malında hiç gözü olmayan Kâtibî kısa sürede bu paraları harcadı.</p>

      <p class="Normal-1 para-style-override-16">Emir Şeyh İbrahim, Kâtibî’nin aşağıda tamamını yazacağımız gül redifli bir kasidesi için on bin dinar ihsan etmişti. O da bu parayı Kervansaray-ı Şemahî’de bir ayda harcadı. Şairlere, zariflere, fakirlere, salihlere dağıttığı bu paranın bir kısmı da çalınmıştı. Bir gün uşağına bir yemek pişirmesini emretti, ama bunun için bir okka un alınması gerekiyordu. Arandı tarandı ve onca paradan bir okka un alacak kadar bile kalmadığını gördü. Bunun üzerine şu kıtayı söyledi:</p>

      <p class="Normal-1 para-style-override-20">Dün aşçıya hem bizim hem de misafirler için</p>

      <p class="Normal-1 para-style-override-16">Barayî pişirmesini emrettim.</p>

      <p class="Normal-1 para-style-override-16">“Et ve kuyruk bulsam da unu kim verecek?” dedi aşçı.</p>

      <p class="Normal-1 para-style-override-19">“Unu da bu değirmen gibi feleği döndüren Tanrı verir” dedim.</p>

      <p class="Normal-1 para-style-override-16">Dostları onu payladılar ve “Padişah sana bugünlerde on bin dinar para vermişti. Sen şimdi bir okka un alacak kadar paran olmadığını söylüyorsun. Sultan sakın sana kızıp darılmasın” dediler.</p>

      <p class="Normal-1 para-style-override-16">Kâtibî de şöyle cevap verdi: “Eğer ben padişahın vekilharcı veya hazinedarı olsaydım ona hesap vermeye mecbur olurdum. O beni tek başıma bir adam farz edip bu parayı ihsan olarak verdi. Ben o parayı bin kişiye taksim ettim. Eğer bu ihsanı benden geri almak isterse, ben de onu bu yardıma muhtaç olanları bana gösterene havale ederim. Parayı ondan alsın.”</p>

      <p class="Normal-1 para-style-override-16">Sonra da dostlarına şu beyti okudu:</p>

      <p class="Normal-1 para-style-override-20">Sikkeyi yapan harcamak için yapar.</p>

      <p class="Normal-1 para-style-override-19">Onu toplayıp saklayan, ne bedbaht ve biçaredir.</p>

      <p class="Normal-1 para-style-override-16">“Ey dostlar, siz Şirvanşah hazinesinin tasasını çekmeyin. O, bu kadar parayla boşalmaz. Benim tasamı da çekmeyin ve benim gibi bir müflis için yüreğinizi üzmeyin. Mana hazinesi benimle beraberdir. Ben asla mürüvvet sermayesinden parasız kalmam” dedi.</p>

      <p class="Normal-1 para-style-override-16">Sonra da Şirvan’dan Azerbaycan’a gitti. İskender bin Kara Yusuf hakkında büyük bir kaside söyledi. Fakat o sersem Türkmen anlamadı; kıymetini takdir etmedi ve kendisine hiç bir şey vermedi. Bunun üzerine Türkmenlere ve İskender’e kızan Kâtibî İskender bin Kara Yusuf hakkında bir hiciv söyledi.</p>

      <p class="Normal-1 para-style-override-16">Ardından da Tebriz’den İsfahan’a giderek, orada fazılların ve muhakkiklerin övüncü Hâce Sâinüddin Tereke’nin sohbetiyle şereflendi. Onun yanında tasavvuf ilmine dair birçok risale okudu, yetişti, fazl ve kemal kazandı. Dünyadan tamamıyla el çekti ve sonunda bu üstadın izniyle Dârü’l-Merz’e gitti.</p>

      <p class="Normal-1 para-style-override-16">Hakikat yolunda yorulup hastalanmışların dimağına onun sözleriyle fakr kokusu gelir ve yokluk havası erişir.</p>

      <p class="Normal-1 para-style-override-16">Şu gazel onun tabiatının mahsullerindendir:</p>

      <p class="Normal-1 para-style-override-17">Bu ten ve can ayıbından ve aşkın dışında</p>

      <p class="Normal-1 para-style-override-31">Her türlü ilgiden kurtulduğum o gün ne hoştur!</p>

      <p class="Normal-1 para-style-override-31">Bu baş derdi ve varlık zahmeti ne zamana kadar sürecek.</p>

      <p class="Normal-1 para-style-override-31">Artık başımı terk edeyim; bu varlık zahmetinden yakamı sıyırayım.</p>

      <p class="Normal-1 para-style-override-31">Ey can ipliği, git benden ırak ol; İsa’nın iğnesini ele al da</p>

      <p class="Normal-1 para-style-override-31">Şu kalbimi dikeyim ve yakamın yırtığından kurtulayım.</p>

      <p class="Normal-1 para-style-override-31">Ben dünyanın iyisinden, kötüsünden ve her şeyden el çekmişim.</p>

      <p class="Normal-1 para-style-override-31">Yalnızca iyilerden el çekmek istemem.</p>

      <p class="Normal-1 para-style-override-31">Ey Kâtibî, bu dünyanın hayalleri rüyadan başka şey değildir.</p>

      <p class="Normal-1 para-style-override-23">Bir feryat et de bu perişan uykudan uyanayım.</p>

      <p class="Normal-1 para-style-override-16">İnsaf edip teslim etmeli ki Kâtibî hakikaten fazilet sahibi bir adamdır. Onun bu faziletini göstermek için tezkiremizde kaside ve gazellerinden bazılarını aktarmamız gerekir. İşte şu kaside de onundur.</p>

      <p class="Normal-1 para-style-override-17">Gül yine bezenmiş bir halde gülistana geldi.</p>

      <p class="Normal-1 para-style-override-31">Nergis gibi basiret sahiplerine gözüktü.</p>

      <p class="Normal-1 para-style-override-31">Gül, Ahmed-i Muhtar’ın güzellik bağının şebnemi olduğu için</p>

      <p class="Normal-1 para-style-override-31">Suyunun şişesi ârş-ı alânın kandili olmaya layıktır.</p>

      <p class="Normal-1 para-style-override-31">Gül, Haydar-ı Kerrar’ın bağının gülü ve şimşadı gibi</p>

      <p class="Normal-1 para-style-override-31">Bazen kırmızılar bazen de yeşiller giyinir.</p>

      <p class="Normal-1 para-style-override-31">Gül hırsızlık ve dolandırıcılıkla bülbülün sabır nakdini elinden kapıyor.</p>

      <p class="Normal-1 para-style-override-31">Sanki kızıl bir dolandırıcı, hem de ne kadar tuhaf bir dolandırıcı!</p>

      <p class="Normal-1 para-style-override-31">Bülbül, gülün gözlerini kızarmış görünce</p>

      <p class="Normal-1 para-style-override-31">Hasta nergisi tedavi etmek için yumurtalar vücuda getirdi.</p>

      <p class="Normal-1 para-style-override-31">Mehtabın eli keşke ay tutulmasında kalaydı da,</p>

      <p class="Normal-1 para-style-override-31">Gülün yanağındaki kırmızı yaraları görmeyeydi.</p>

      <p class="Normal-1 para-style-override-31">Çimende gördüğün her gül yaprağı bir azizin yüzüdür.</p>

      <p class="Normal-1 para-style-override-31">Ey azizim, sen güle hor bakma;</p>

      <p class="Normal-1 para-style-override-31">Gül, güzel huylu ve iyi işli Husrev’in yeşil ve kırmızı tuğlalardan</p>

      <p class="Normal-1 para-style-override-31">Yapılmış sarayı gibi yeşil ve kırmızı renklerle süslenmiştir.</p>

      <p class="Normal-1 para-style-override-31">Dün bülbül, yüce selvinin üzerinde bu gazeli okudu ve</p>

      <p class="Normal-1 para-style-override-31">Gül bu şiirin güzelliğinden, şebnemden terler içinde kaldı.</p>

      <p class="Normal-1 para-style-override-31">Ey ağzı gonca, sakalı yeşil ve yanağı gül olan sevgili!</p>

      <p class="Normal-1 para-style-override-31">Nergis senin sümbül gibi saçlarının,</p>

      <p class="Normal-1 para-style-override-31">Gül ise lale gibi yanaklarının dostudur.</p>

      <p class="Normal-1 para-style-override-31">Şuhluğundan başına tüy takan ve sarığına gül koyan Türk güzeli,</p>

      <p class="Normal-1 para-style-override-31">Senin okunun tüyünü görüp işveler yapıyor.</p>

      <p class="Normal-1 para-style-override-31">Sen gittikten sonra, mahallende kolsuz kanatsız kaldım.</p>

      <p class="Normal-1 para-style-override-31">Gül, yükünü bağlayıp gittikten sonra, bağ, bülbüle kafes olur.</p>

      <p class="Normal-1 para-style-override-31">Senin sarhoş gözlerinin devrinde, yüzümde yaralar açılmasına şaşılmaz.</p>

      <p class="Normal-1 para-style-override-31">Sarhoş bağında gül gibi şaraptan başka ne gülü açılabilir.</p>

      <p class="Normal-1 para-style-override-31">Gül gibi ayaklarını yaseminler üzerine koyduğunda</p>

      <p class="Normal-1 para-style-override-31">O gülün yaseminden incinmesinden korkarım.</p>

      <p class="Normal-1 para-style-override-31">Ey saba rüzgârı, onun mahallesinin köpeğinin ayak izlerini</p>

      <p class="Normal-1 para-style-override-31">Silip süpürme ve yolumuzun dikeni olma. Bizim için gülü bırak.</p>

      <p class="Normal-1 para-style-override-31">Gülün gonca gibi gurur perdesini yırtıp açması için</p>

      <p class="Normal-1 para-style-override-31">Padişahın adalet baharıyla gülşen, bağa döndü.</p>

      <p class="Normal-1 para-style-override-31">O Şah İbrahim bir din Kâbesidir.</p>

      <p class="Normal-1 para-style-override-31">Onun güzel huylarının kokulu rüzgârlarından,</p>

      <p class="Normal-1 para-style-override-31">Çöllerdeki dikenler gül açar.</p>

      <p class="Normal-1 para-style-override-31">Eğer bir üfürükçü senin ahlakının vasıflarını</p>

      <p class="Normal-1 para-style-override-31">Bir yılana efsun gibi okuyup üflese;</p>

      <p class="Normal-1 para-style-override-31">Bu efsundan yılan bir gül dalı ve yılanın nakşı da gül olur.</p>

      <p class="Normal-1 para-style-override-31">Senin adalet baharının rahmet bulutunun devrinde</p>

      <p class="Normal-1 para-style-override-31">Gül, bağın kapısı ve duvarlarından dikenleri toplayıp temizledi.</p>

      <p class="Normal-1 para-style-override-31">Seni kıskanan kişi, gülistanda gülün üzerine bassa,</p>

      <p class="Normal-1 para-style-override-31">Gül şişe kırıkları gibi onun ayaklarını yaralar.</p>

      <p class="Normal-1 para-style-override-31">Biliyor musun, saba rüzgârı eliyle gülün yapraklarını niçin oynatıyor?</p>

      <p class="Normal-1 para-style-override-31">Gül de bülbül gibi senin güzel ahlakını övüyor.</p>

      <p class="Normal-1 para-style-override-31">Kâtibî senin ahlak gülistanının vasfını bağda yazdı.</p>

      <p class="Normal-1 para-style-override-31">Ona lale divit, sümbül yazı, gül de kâğıt tomarı oldu.</p>

      <p class="Normal-1 para-style-override-31">Ben bu gülistanın bir dikeniyim.</p>

      <p class="Normal-1 para-style-override-31">Bu renk renk gülleri meydana getirdim.</p>

      <p class="Normal-1 para-style-override-31">Ey padişah, dikenden gül bitirmek şaşılacak şey değildir.</p>

      <p class="Normal-1 para-style-override-31">Benim kalemim bir gül dalı gibi taze güller üretti.</p>

      <p class="Normal-1 para-style-override-31">Belki de gül dalı bile bu kadar çok gül vermez.</p>

      <p class="Normal-1 para-style-override-31">Benim renk renk sözlerime manalar erişince,</p>

      <p class="Normal-1 para-style-override-31">Gagasında gül yaprağı taşıyan bülbüllere benzerler var.</p>

      <p class="Normal-1 para-style-override-31">Güzel ve ince manaları bu yüce beyitlerde gör.</p>

      <p class="Normal-1 para-style-override-31">Bak, söz ile mana birbiriyle nasıl kaynaşmıştır.</p>

      <p class="Normal-1 para-style-override-31">Gül bile isfîdar [akkavak] ağacıyla böylece aşılanıp kaynamaz.</p>

      <p class="Normal-1 para-style-override-31">Benim bahar gibi nazmım gül yerine geçmek için yeterlidir.</p>

      <p class="Normal-1 para-style-override-31">Ben de Attâr gibi Nîşabur gülistanındanım.</p>

      <p class="Normal-1 para-style-override-31">Fakat ben Nişabur sahrasının dikeniyken, Attâr gülüdür.</p>

      <p class="Normal-1 para-style-override-23">Her baharda yüzlerce gül açtığı sürece ömrün uzun olsun. [KASİDE]</p>

      <p class="Normal-1 para-style-override-16">Bu da Kâtibî’nindir:</p>

      <p class="Normal-1 para-style-override-17">Ben mahmur, bir seher vakti, harabatta, nurdan bir tabağın üstünde</p>

      <p class="Normal-1 para-style-override-31">Güneş gibi bir kadeh gördüm, bir ayın önüne konulmuştu.</p>

      <p class="Normal-1 para-style-override-31">Harabatın sultanı uzaklara yakınlaşmıştı.</p>

      <p class="Normal-1 para-style-override-31">Haremin yakınları da uzakta saf saf dizilmişlerdi.</p>

      <p class="Normal-1 para-style-override-31">Bu tecrit meclisinde İsa nefesli biri vardı,</p>

      <p class="Normal-1 para-style-override-31">Benim elimden tutarak dedi ki:</p>

      <p class="Normal-1 para-style-override-31">Ey uzakta kalmış olan âşık.</p>

      <p class="Normal-1 para-style-override-31">Kulağından sürahi gibi pamuğu çıkar da</p>

      <p class="Normal-1 para-style-override-31">Her bir üzüm tanesinin kalbinde kopan Tanrı’nın zikrini dinle.</p>

      <p class="Normal-1 para-style-override-31">Güneş ışığının söndüğü haşr zamanında</p>

      <p class="Normal-1 para-style-override-31">Bizim ateşgedemiz İsrafil’in borusunun nefsiyle parlar.</p>

      <p class="Normal-1 para-style-override-31">Ey Kâtibî, benim fermanımı arşta yazıp gönderdiler.</p>

      <p class="Normal-1 para-style-override-23">Kalem ve kâğıt, bu fermanın yazılışının şahitleridir.</p>

      <p class="Normal-1 para-style-override-16">Bu da onundur:</p>

      <p class="Normal-1 para-style-override-17">Yıllardan beri bir nişanını aradığım vuslat günü geldi.</p>

      <p class="Normal-1 para-style-override-31">Şimdi yıllardan beri esiri olduğum o güzel nereye gidecek?</p>

      <p class="Normal-1 para-style-override-31">Ayrılık kavuşmaya döndü, fakat gamın yarası hâlâ yüreğimde.</p>

      <p class="Normal-1 para-style-override-31">Evet, yara iyi olur, fakat yeri yıllarca kalır.</p>

      <p class="Normal-1 para-style-override-31">Kâbe yolunda yokluk davulunu çalarak ölen</p>

      <p class="Normal-1 para-style-override-31">Bir azizin kemikleri uzun süre azizlerin ziyaretgâhı olur.</p>

      <p class="Normal-1 para-style-override-31">Aşk sermestleri sakinin kırmızı dudaklarına nasıl doyabilir?</p>

      <p class="Normal-1 para-style-override-31">Eğer şarap buysa insan yıllarca ondan içebilir.</p>

      <p class="Normal-1 para-style-override-31">Ey Kâtibî, bizim şeref ve izzetimiz ondandır.</p>

      <p class="Normal-1 para-style-override-23">Onun selvi gibi düzgün boyunun gölgesi üzerimizden eksik olmasın.</p>

      <p class="Normal-1 para-style-override-16">Bu da onundur:</p>

      <p class="Normal-1 para-style-override-17">Ah, yüreğimde canımı yakan yığınlarca ateş var.</p>

      <p class="Normal-1 para-style-override-31">Eğer aşk ordusu istila etmeseydi bu ateşler nereden olurdu.</p>

      <p class="Normal-1 para-style-override-31">Aşka dair söyleyecek söz var ki hepsi evrenin dışındadır.</p>

      <p class="Normal-1 para-style-override-31">Onu dinleyecek kulak nerede, bu yüce sözler nerede!</p>

      <p class="Normal-1 para-style-override-31">Akıl şehrini bırak, aşk sahrasının yolunu tut.</p>

      <p class="Normal-1 para-style-override-31">Bu öyle bir sahradır ki feleğin arslanı, onun ahularının köpeğidir.</p>

      <p class="Normal-1 para-style-override-31">Ey Ay! Bu feleğin seraperdesinden dışarı çıkma,</p>

      <p class="Normal-1 para-style-override-31">Ne isteyeceksen iste. Sultan bu seraperdenin içindedir.</p>

      <p class="Normal-1 para-style-override-31">Aşk meyhanesinin şehidi kafasını burada mum gibi</p>

      <p class="Normal-1 para-style-override-31">Kılıçla kesilip atılmış gördüğü halde yine ayakta duruyor.</p>

      <p class="Normal-1 para-style-override-31">Evren aşk nağmelerinin yankılarıyla dolu.</p>

      <p class="Normal-1 para-style-override-23">Ey Kâtibî, kalemine sor, bu ne sestir.</p>

      <p class="Normal-1 para-style-override-16">Kâtibî’nin böyle güzel şiirleri pek çoktur. Onun menkıbeleri ve padişahlara yazılmış parlak kasideleri vardır, ki fazıllar arasında meşhurdur.</p>

      <p class="Normal-1 para-style-override-16">Kâtibî ikinci kez Acem Irakı’ndan Taberistan ve Dârü’l-Merz’e gitti. Esterâbâd şehrine yerleşti; o memleketin büyükleri ve hâkimleri ona çok hürmet ederlerdi. Boş vakitlerinde inziva halinde Nizâmî’nin Hamse’sine nazire yazmakla meşgul olurdu. Malum olduğu üzere Mahzenü’l-Esrâr’a yazdığı meşhur naziresi büyükler tarafından takdir edilmiştir.</p>

      <p class="Normal-1 para-style-override-16">Fakat ne çare ki tam olgunluk zamanında, bu zalim felek onun hayatına kastetti. 839 yılında o civarda baş gösteren veba hastalığında Esterâbâd’da hakkın davetine icabet etti. Bu dağdağalı âlemden cennetin ferahlık veren gülistanlarına gitti.</p>

      <p class="Normal-1 para-style-override-16">Kâtibî bu veba hakkında şu kıtayı söyledi:</p>

      <p class="Normal-1 para-style-override-20">Toprağı miskten daha güzel kokan Esterâbâd</p>

      <p class="Normal-1 para-style-override-16">Veba hastalığının kahr ateşiyle birden harap oldu.</p>

      <p class="Normal-1 para-style-override-16">İçinde genç ve ihtiyar kimse kalmadı.</p>

      <p class="Normal-1 para-style-override-19">Evet, ormana ateş düştüğünde ne kuru kalır ne de yaş.</p>

      <p class="Normal-1 para-style-override-16">Kâtibî’nin mezarı Esterâbâd’da, Nuh-Gûrân adlı yerde İmamzade Masum’un mübarek mezarının dışındadır. Onun gazelleri ve kasidelerinden başka Mecmau’l-Bahreyn, Tecnîsât-ı Dehbâb, Hüsn-ü Aşk, Nâzır u Menzûr, Behrâm ve Gül-endam gibi mesnevileri vardır.</p>

      <p class="x3 para-style-override-39">[İSKENDER BİN KARA YUSUF]</p>

      <p class="Normal-1 para-style-override-16">İskender’in soyuna gelince: O, Kara Yusuf’un Kara Yusuf da Kara Mehmed’in oğludur. Bunların aslı Türkistan’ın çok uzaklarındaki Gazkird dağlarındadır. Eski zamanlarda nasılsa Azerbaycan ve Bitlis’e gelmişlerdir. Göçebedirler. Celayirli sultanı Üveys onları çobanlıkta kullanırdı.</p>

      <p class="Normal-1 para-style-override-16">Bu Kara Mehmed, Üveys’in oğlu Sultan Ahmed’e karşı gelerek Tebriz’i aldı, fakat sonra Sultan Ahmed’e mağlup oldu. Sultan Ahmed, Hoy sahrasında Türkmenlerin kellelerinden minare yaptı.</p>

      <p class="Normal-1 para-style-override-16">Kara Yusuf ise bu minareyi yıktı ve akrabalarının kellelerinin defnedilmesini emreyledi. Sonra da oraya bir bina yaptırdı. Sultan Ahmed, Kara Yusuf’un eliyle öldürüldü.</p>

      <p class="Normal-1 para-style-override-16">Kara Yusuf da istilalarda bulundu. Emir Timur-ı Gurkân, Kara Mehmet ve Kara Yusuf’u Azerbaycan ve civarından kaç defa çıkarmış, her ikisi de Rûm diyarına kaçmıştı. Emir Timur’un kılıcı parladığı müddetçe bu alçakların fitne ateşi sönmüştü. Daima zelil ve hakir bir haldeydiler. Şam ve Rûm civarında barınırlardı.</p>

      <p class="Normal-1 para-style-override-16">Fakat Emir Timur öldükten sonra yine fitne ve fesada başladılar. Daha önce bahsettiğimiz gibi Gurkân hanedanından Mirânşah’ı şehit ettiler. Adaletli Sultan Şahruh bunları defetmek için çalıştı. Kara Yusuf bu mücadeleler esnasında öldü ve yerine İskender geçti.</p>

      <p class="Normal-1 para-style-override-16">Haksız olarak saltanat bayrağını çeken İskender, babasının ölümünden sonra cüretini o dereceye getirdi ki, Şahruh ile savaşa girmekten bile hiç korkmadı. Şahruh’un ordusunun sağ ve sol kanadını bozguna uğrattı, fakat Hak batıla galip geldi. En sonunda 824 yılı Recep ayının yirmi dokuzuncu çarşamba günü yenildi ve Rûm tarafına kaçtı. Bundan sonra Şahruh Azerbaycan’ı çocuklarına ve büyük emirlerine vermek istediyse de İskender bin Kara Yusuf’un korkusundan kimse kabul etmedi. Sonunda oralarını kendi haline bırakıp payitahtına döndü. Azizlerden biri bu hale uygun düşen şu beyti söyledi:</p>

      <p class="Normal-1 para-style-override-20">İskender bizim ordumuzu kırıp gitti</p>

      <p class="Normal-1 para-style-override-19">Şahımız da memleketi alıp kaçtı.</p>

      <p class="Normal-1 para-style-override-16">Kısacası Şahruh Sultan ile Kara Yusuf ve Türkmenler arasındaki düşmanlık yıllarca sürüp gitti. Şahruh bundan sonra iki defa daha büyük bir orduyla Türkmenlerin üzerine çullandı. Nihayet 839 yılında İskender tamamıyla mağlup ve zayıf düşerek Nahçıvan civarındaki Alıncak Kalesi’ne sığındı. Sultan Şahruh, Cihanşah bin Kara Yusuf’u Azerbaycan’a emir yaptı ve Alıncak Kalesi’ni kuşatması için emir verdi. İskender’in oğlu Kubad, babasının cariyelerinden âşık olduğu biriyle işbirliği yaparak babasını hançerle öldürdü. İskender de bu şekilde ortadan kalkmış oldu.</p>

      <p class="Normal-1 para-style-override-16">Bunun üzerine Şahruh Azerbaycan’ı hüküm ve fermanıyla Cihanşah’a verdi. Cihanşah ve evladının hâl tercümesi bundan sonra gelecektir.</p>

      <p class="x3 para-style-override-7">Fazılların Kendisiyle Övündüğü</p>

      <p class="x3 para-style-override-37">HÂCE ALİ ŞİHÂB-I TURŞÎZÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Fazilet sahibi bir adamdı. İlimlere vâkıftı. Büyükler arasında hürmet ve saygıya ulaşmıştı. Zamanında Horasan’da kabiliyet ve istidatıyla parmakla gösterilen şairlerdendi. Şeyh Azerî ile aralarında karşılıklı şiir söyleme yarışları ve tartışmalar olmuştur. Şeyh bu kıtayı Hâce Ali’ye gönderdi:</p>

      <p class="Normal-1 para-style-override-20">Ey ezelden beri latif bir tabiata sahip olan,</p>

      <p class="Normal-1 para-style-override-16">Hüner sahiplerinin sır defteri Hâce Ali’</p>

      <p class="Normal-1 para-style-override-16">Sen beni ister beğen ister beğenme,</p>

      <p class="Normal-1 para-style-override-19">Herkes bilir ki Hamza, Ali’nin üstadıdır. [KITA]</p>

      <p class="Normal-1 para-style-override-16">Şeyh Azerî’nin adı Hamza’ydı. Mevlana Ali Şihâb da şu rubaiyle cevap verdi:</p>

      <p class="Normal-1 para-style-override-17">Ey Hamza, bil ki Ali’nin yeri Tanrı’nın arşıdır.</p>

      <p class="Normal-1 para-style-override-31">Onun ayağının şeref yeri Peygamber’in omuzudur.</p>

      <p class="Normal-1 para-style-override-31">Hamza savaşta Ali’nin üstadıdır.</p>

      <p class="Normal-1 para-style-override-23">Fakat ilim ve fazlda yüzlerce Hamza, Ali’nin lalasıdır. [RUBAİ]</p>

      <p class="Normal-1 para-style-override-16">Hâce Ali, Hazreti Ali’nin övülmesi hakkındaki bu rubaiyi çok güzel söylemiştir. Fakat kendi ismini Hazreti Ali’nin ismiyle birleştirmesi hürmetten uzaktır, fazıllar da onun fazlını ve ilmini takdir etmezler.</p>

      <p class="Normal-1 para-style-override-17">Bu altın Mağribî altınıdır demeye ne lüzum var.</p>

      <p class="Normal-1 para-style-override-23">Mihenk taşı ortada! Onun ne olduğunu söyler. [BEYİT]</p>

      <p class="Normal-1 para-style-override-16">Ali Şihâb bu kasideyi Muhammed Cûkî Mirza’nın övülmesi hakkında söylemiştir:</p>

      <p class="Normal-1 para-style-override-17">Sen güneş gibi yüzünden perdeyi kaldırdığında</p>

      <p class="Normal-1 para-style-override-31">Müşteri sana canı gönülden müşteri olur.</p>

      <p class="Normal-1 para-style-override-31">Zülfünün kemendini göklere atarsan</p>

      <p class="Normal-1 para-style-override-31">Önünde yeri öpmeleri için yıldızları gökten indirirsin.</p>

      <p class="Normal-1 para-style-override-31">Cihan bunca hokkabazlığına ve felek bu kan dökücülüğüne rağmen,</p>

      <p class="Normal-1 para-style-override-31">Senin kan döken gamzenin ve cadı gözlerinin kölesidir.</p>

      <p class="Normal-1 para-style-override-31">O zülüflerini dök de görsünler. Seher misk kokuları yaymaktan,</p>

      <p class="Normal-1 para-style-override-31">Saba rüzgârı da ıtırlar saçmaktan tövbe etsin.</p>

      <p class="Normal-1 para-style-override-31">Ben senin aşkının meclisi için meşakkatle yüreğimi kana boyayarak</p>

      <p class="Normal-1 para-style-override-31">Öyle bir sofra hazırladım ki, onun üzerindeki tabak yanaklarım, Cür’eden bu dar gönlüm, ibrik gözlerim,</p>

      <p class="Normal-1 para-style-override-31">Şarap da gül rengi gözyaşlarımdır.</p>

      <p class="Normal-1 para-style-override-31">Senin eziyetin ve cefan haddini aştı.</p>

      <p class="Normal-1 para-style-override-31">Sen bu cefakârlığı felekten mi öğrendin?</p>

      <p class="Normal-1 para-style-override-31">Dostlarından şu nasihati dinle ki,</p>

      <p class="Normal-1 para-style-override-31">Senin gibi bir ay yüzlüye böyle düşmanca zalimlik layık değildir.</p>

      <p class="Normal-1 para-style-override-31">Eğer padişah, senin bana yaptığın bu cefalar yüzünden</p>

      <p class="Normal-1 para-style-override-31">Ettiğim şikâyetleri duyarsa o zaman ne yaparsın.</p>

      <p class="Normal-1 para-style-override-31">O padişah, dünyanın sahibi ve yeryüzünün taç bağışlayıcısıdır.</p>

      <p class="Normal-1 para-style-override-31">Cihandarlıkta ikinci Cemşid’dir.</p>

      <p class="Normal-1 para-style-override-31">Yıldızlar kadar hizmetkâra sahip olan, İran mülkünün padişahı</p>

      <p class="Normal-1 para-style-override-31">Lütuf ve kerem âlemi ve hayır yapmayı bilicidir.</p>

      <p class="Normal-1 para-style-override-31">O mülkün hidivi, övülen Muhammed Cûkî Şah’tır ki</p>

      <p class="Normal-1 para-style-override-31">Cihandarlık mansıbı onda sona ermiştir.</p>

      <p class="Normal-1 para-style-override-31">Öyle bir padişahtır ki büyüklük ve kumandanlığın</p>

      <p class="Normal-1 para-style-override-31">Onda sona erdiğini bütün âlem itiraf eder.</p>

      <p class="Normal-1 para-style-override-31">Kaza mühendisleri bu toprak çukuru olan dünyayı</p>

      <p class="Normal-1 para-style-override-31">Onun her tarafı çevreleyen adalet mimarıyla tamir ederler.</p>

      <p class="Normal-1 para-style-override-31">Onun devletinin külahı bütün husrevlerin başından</p>

      <p class="Normal-1 para-style-override-31">Padişahlık ve cebbarlık tacını kapmıştır.</p>

      <p class="Normal-1 para-style-override-31">Ey padişah, sen öyle bir padişahsın ki</p>

      <p class="Normal-1 para-style-override-31">Eğer felek senden rütbenin üstünde bir rütbe istese onu bırakmazsın.</p>

      <p class="Normal-1 para-style-override-31">Şimşek dizginli felek, senin ok gibi hareket eden atınla</p>

      <p class="Normal-1 para-style-override-31">Yarışmaya kalksa topallayarak geri gelir.</p>

      <p class="Normal-1 para-style-override-31">Senin atının ayağına Ayın nal ve yıldızların da çivi olması layıktır.</p>

      <p class="Normal-1 para-style-override-31">Senin cömertlik elinin korkusundan</p>

      <p class="Normal-1 para-style-override-31">Altın madenin, gümüş de taşın içinde gizlenmiştir.</p>

      <p class="Normal-1 para-style-override-31">Sen ihsan etme kalemiyle halkın ihtiyaçlar sayfasına</p>

      <p class="Normal-1 para-style-override-31">Binlerce mürüvvet ve insaniyet eseri yazdın.</p>

      <p class="Normal-1 para-style-override-31">Senin dergâhında Hata, Çin ve Çiğil’den</p>

      <p class="Normal-1 para-style-override-31">Binlerce Türk, Bulgar bellerine hizmet kemerini bağlamışlardır.</p>

      <p class="Normal-1 para-style-override-31">Ey cihanın adaletine sığındığı padişah,</p>

      <p class="Normal-1 para-style-override-31">Sen bu kulunun şiirini tutuk sözler cinsinden sayma.</p>

      <p class="Normal-1 para-style-override-31">Feleğin kâtibi şiirlerimizi yazdığında</p>

      <p class="Normal-1 para-style-override-31">Göklerin tabakaları onları candan tomar edip saklar.</p>

      <p class="Normal-1 para-style-override-31">Güzellerin saçları bazen amber, bazen de tatar miskine benzedikçe</p>

      <p class="Normal-1 para-style-override-31">Hayır kuralları senin sayende dünyada güçlensin</p>

      <p class="Normal-1 para-style-override-23">Ve padişahlık âdetleri kökleşsin.</p>

      <p class="Normal-1 para-style-override-16">Hikâye ederler ki: Mevlana Ali, Sultan Cûkî’nin maiyetinde Kandehar’a gitti ve padişah ona kendine yakın bir oda tahsis etti. Bir gece padişah payitahtına duyduğu hasretten şu beyti okudu:</p>

      <p class="Normal-1 para-style-override-20">Şu anda saba rüzgârının misk kokularını yayarak estiği andır.</p>

      <p class="Normal-1 para-style-override-19">Yazık ki ömrümüz yârdan ayrı geçiyor.</p>

      <p class="Normal-1 para-style-override-16">Mevlana hemen padişahın yanına koşarak dedi ki: “Ey âlemin padişahı, bu beyit böyle değildir.”</p>

      <p class="Normal-1 para-style-override-16">“O halde nasıldır?” dedi Padişah.</p>

      <p class="Normal-1 para-style-override-16">“Şu anda saba rüzgârı misk kokuları yayarak esiyor; yazık ki ömrümüz Kandehar’da geçiyor, şeklindedir” dedi Mevlana Ali.</p>

      <p class="Normal-1 para-style-override-16">“Hakikaten öyle” diyerek padişah, hemen göç edilmesini emretti ve payitahtı olan Herat’a gitti, böylece herkes oranın kötü havasından kurtuldu.</p>

      <p class="x3 para-style-override-39">[MUHAMMED CÛKÎ BAHADIR BİN ŞAHRUH]</p>

      <p class="Normal-1 para-style-override-16">Bu bahtiyar padişah Muhammed Cûkî Bahadır bin Şahruh çok mert, temkin sahibi, akıllı ve yüksek himmetli bir padişahtı. Babasının ona büyük teveccühü vardı. Veliahtlığı gizlice ona vermek ister, ama maslahat icabı bunu açığa vuramazdı.</p>

      <p class="Normal-1 para-style-override-16">Bu bahtiyar şehzade saltanat kanunlarının yanı sıra ok ve yay talimleri yapardı. Azizlerden birinin söylediği şu beyit onun haline uygundur:</p>

      <p class="Normal-1 para-style-override-20">Senin okun nasıl bir kuştur ki karanlık gecede</p>

      <p class="Normal-1 para-style-override-19">Zencinin yüzünden beni bir dane gibi kapar.</p>

      <p class="Normal-1 para-style-override-16">Şahruh Sultan zamanında etrafta bulunan Rûm, Şam, Hürmüz ve Şirvan padişahlarından birer elçi gelmişti. Bunlar Şahruh’un sarayında toplandılar. Bayram günü hepsi hazırlandılar.</p>

      <p class="Normal-1 para-style-override-16">Padişah atına binip bayram yerine gitti. Bayram namazından önce nişancıların hedef yaptıkları kabağını gözetliyordu. Emirzadeler, ok atıcılar ve ileri gelen delikanlılar önünden takım takım geçtiler. Bunlar nişancılıkta öyle mahirdiler ki, can alan yaylarıyla feleğin Cevzasının [ikizler burcu] düğümünü çözer; kartal gibi olan oklarıyla göklerin Nesr’inin kanatlarını meydana dökerlerdi. Bunların dehşetinden hızla koşan atlar, işleri geri giden bedbahtlar gibi geri kaldılar ve gümüş baldırlı nişancı peykler ok temrenleri gibi yerlere serildiler.</p>

      <p class="Normal-1 para-style-override-20">Hiçbir kimse takdirin hilafına</p>

      <p class="Normal-1 para-style-override-19">Bir hedefe kazara ok isabet ettirememiştir. [BEYİT]</p>

      <p class="Normal-1 para-style-override-16">Hiç kimsenin oku kabağa vurmadı. Gezegen yıldızlar padişahının bayrağı göründü [güneş doğdu]. Padişah sünnet olan bayram namazını terk etmeyi hoş görmedi. Bu İslam emiri mülkün namusunu korumak için namaza gitmek istedi. Bunun için de Şehzade [Muhammed] Cûkî’yi çağırdı. Bu genç talihli, sert yaylı ve nişancılıkta usta şehzade, güzel yürüyüşlü ve murassa dizginli atını sürdü geldi.</p>

      <p class="Normal-1 para-style-override-20">O ilk attığı okla</p>

      <p class="Normal-1 para-style-override-19">Kabağı vurup iki parça etti. [BEYİT]</p>

      <p class="Normal-1 para-style-override-16">Nakkarehâneden boru sesleri yükseldi. Nişancıların sesleri göklere çıktı; yeryüzü padişahının dudakları sevinç ve mutluluktan bayram helvası yemiş gibi tatlandı. Yay gibi feleğin seçkin bir insanı olan şehzadenin yay kaşlarını öptü ve haline uygun düşen şu beyti okudu:</p>

      <p class="Normal-1 para-style-override-20">Ey mihrap gibi olan iki kaşı, benim maksut kıblem olan!</p>

      <p class="Normal-1 para-style-override-19">Toz içindeki yüzüm, daima sana secdededir. [BEYİT]</p>

      <p class="Normal-1 para-style-override-16">Ülkesinin en önemli beldelerinden Huttalan vilayetini, sarayına hediye edilen dokuz attan birini, lâl ve firuzeyle süslenmiş murassa eyeriyle birlikte Şehzade Cûkî’ye verdi. Bu olay 833 yılında oldu.</p>

      <p class="Normal-1 para-style-override-16">O kadri yüce şehzadenin yadigâr bıraktığı eserler bugün bile Herat ve civar memleketlerde görülmektedir. Kendisinin nişancılar arasında çok yüksek bir mevkisi vardı. Fakat ne çare ki bu sonu olmayan cefakâr feleğin aylarının ve günlerinin eziyeti ve zulmü ona da ulaştı. Tam güzellik ve gençlik zamanında, o felek mertebeli şehzade, müzmin bir hastalığa tutuldu ve bir süre yatakta esir kaldı. Hastalıktan doğan bıkkınlık ve ıstırap sebebiyle yer değiştirmek istedi. Herat’tan Serahs’a nakledildi; ama en sonunda 848 yılında Tanrı’nın rahmetine kavuştu. Yaşı kırk üçtü. Onun neslinden gelen şehzadeler batından batına dünyanın büyük adamları oldular.</p>

      <p class="Normal-1 para-style-override-20">Muhammed Kasım ve Ebû Bekir</p>

      <p class="Normal-1 para-style-override-19">Hilesiz ve garazsız memleketin iki gözüdür. [BEYİT]</p>

      <p class="x3 para-style-override-39">[EBÛ BEKİR BİN MUHAMMED CÛKÎ ]</p>

      <p class="Normal-1 para-style-override-16">Onun oğulları olan Muhammed Kasım ile Ebû Bekir, büyüklük ve saltanat göğünün güneşi, kahramanlık ve salahiyet ufkunun yıldızıydılar. Bu bukalemun gibi olan dünya, âdeti olduğu üzere, eğri gidişli ecel taşıyla fil gibi güçlü feleğe yardım etti ve Şahruh’un şehzadelerine öyle bir oyun oynadı ki, kısa sürede hepsini murat atlarından indirip piyade yaptı ve yokluk şah-matıyla onları toprağın altına soktu.</p>

      <p class="Normal-1 para-style-override-20">Topraktan güllerin bitmesi hayret olunacak bir şey değildir.</p>

      <p class="Normal-1 para-style-override-19">Çünkü bu toprağın altında ne gül bedenli dilberler yatmaktadır.</p>

      <p class="Normal-1 para-style-override-16">Şehzade Muhammed Kasım eceliyle bu dünyadan göçtü. Fakat Ebû Bekir Mirza, Mirza Uluğ Bey’in hilesine ve tuzağına düştü. Bu şehzade, saf yürekliliği ve temiz inançlılığı yüzünden ona kapılmıştı. Ama en sonunda Uluğ Bey, halkın ve ordu erkânının bu şehzadeye olan bağlılığını ve meylini görünce, günün birinde onun kendisine karşı ayaklanacağından korktu. Halbuki onunla sağlam bir anlaşma yapmış ve en ağır yeminlerle sözleşmişti. Bununla beraber yüreğinin katılığından 852 yılında Erk-i Semerkand’da, Göksaray zindanında o sallanan selviyi cennet bağlarına gönderdi.</p>

      <p class="Normal-1 para-style-override-16">Ama kendisi de bir buçuk yıl sonra bunun cezasını görecekti. Bu dünyada yaptığı kötülüğün cezasını görmeyen kim vardır? Ebû Bekir öldürüleceği vakit şu rubaiyi yazıp Uluğ Bey’e göndermişti:</p>

      <p class="Normal-1 para-style-override-20">Evvela beni aldatarak tuzağına düşürdün.</p>

      <p class="Normal-1 para-style-override-16">Türlü türlü vefakârlık ve sevgi gösterdin.</p>

      <p class="Normal-1 para-style-override-16">Gönlümün sana tutulduğunu gördüğündeyse</p>

      <p class="Normal-1 para-style-override-19">Bütün düşmanlığını ortaya koyup gösterdin. [RUBAİ]</p>

      <p class="Normal-1 para-style-override-16">Sultan Uluğ Bey yaptığına pişman oldu, fakat fayda etmedi. Bu yüzden parmaklarını ısırır, sabahlara kadar feryat figan eder ve şu beyti okurdu:</p>

      <p class="Normal-1 para-style-override-20">Fırsatı ganimet bil ki öldükten sonra</p>

      <p class="Normal-1 para-style-override-19">Sohrâb’a verilen iksirin faydası olmaz.</p>

      <p class="Normal-1 para-style-override-16">Gaflet perdesi bu insanların gözlerini kapatmıştır. Suçsuz kimseleri cezalandırmaya ve onlara eziyet vermeye meylediyorlar. Ne mutlu o kişiye ki, büyüklerin gurur ve kibirlerini, bunun sonucunda yaptıkları kötülüklerden duydukları pişmanlık ve mahcubiyetleri görerek ibret alır; gözlerini yakîn nuru ve hakikat sürmesiyle sürmeler; sonu mihnet ve felaket olan hızlı ve kötü nefs atının dizginini heva ve heves şeytanlarının elinden alarak Tanrı’nın kaza ve kaderinin eline teslim eder.</p>

      <p class="Normal-1 para-style-override-20">Ahbâr-ı Tivâl sahibi şöyle rivayet eder: İmam Şafiî diyor ki: Bir gün Kûfe’de Kasr-ı Dârü’l-emâre’de Abdülmelik bin Mervân’ın huzurunda oturuyordum. Halife aniden bana yüzünü dönerek dedi ki: “Ey üstat, yaşlılardan işittiklerinden ve gördüklerinden benim halime uygun bir hikâye söyle.”</p>

      <p class="Normal-1 para-style-override-16">“Ey halife, işitmeye lüzum yok. Bu sarayda gözümle gördüğüm birtakım tuhaf haller var. Eğer izin verirseniz size onları anlatayım” dedim.</p>

      <p class="Normal-1 para-style-override-16">“Söyle” dedi.</p>

      <p class="Normal-1 para-style-override-16">Ben de söze şöyle başladım: “Ey emir; bir zamanlar bu sarayda Abdullah bin Ziyâd’ı gördüm, önünde Hüseyin bin Ali’nin mübarek başı bir leğen içinde duruyordu ve o melun da bana hakaret nazarıyla bakıyordu. Aradan çok zaman geçmedi ki Muhtar bin Ebû Ubeyde es-Sakafî’yi gördüm; o da tam bir azametle oturmuştu ve önünde Abdullah’ın başı bir leğende duruyordu. Az sonra da Mus’ab bin Zübeyr’i gördüm; o da burada azametle oturmuştu ve önüne konulmuş olan Muhtar’ın başını seyrediyordu. Bugün de halifeyi aynı yerde ve Mus’ab’ın başını da önünde görüyorum.”</p>

      <p class="Normal-1 para-style-override-16">“Ne kadar korkunç sözler söylüyorsun” dedi halife.</p>

      <p class="Normal-1 para-style-override-16">“Korkunç, ama çok ibret alınacak sözler söylüyorum” dedim ve şu beyti okudum:</p>

      <p class="Normal-1 para-style-override-20">Ey mağrur, bu sürdüğün uzun ömürden ibret al.</p>

      <p class="Normal-1 para-style-override-19">O muhteşem sarayın sahibi Şeddâd bin Âd nerede? [BEYİT]</p>

      <p class="Normal-1 para-style-override-16">Sonra Abdülmelik bir süre düşünceye daldı. İçinden ateşli bir pişmanlık ahı çekti ve bir şiir söyledi. Bu şiirin mazmunu şu beyitten anlaşılır:</p>

      <p class="Normal-1 para-style-override-20">Ecel nöbetle her gün bir dostun canını alıyor.</p>

      <p class="Normal-1 para-style-override-16">Günün birinde nöbetin benim canıma geleceğini düşünüyorum.</p>

      <p class="x3 para-style-override-7">Arif Şeyh, Milletin ve Dinin Kendisiyle Övündüğü</p>

      <p class="x3 para-style-override-37">AZERÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-20">Onun ikbal güneşi mana erbabının üzerine ışıklarını saldı.</p>

      <p class="Normal-1 para-style-override-19">O, görüş göklerinin kartalı, himmet ise onun kanadıdır. [BEYİT]</p>

      <p class="Normal-1 para-style-override-16">Dünyadan sıyrılmış bir arif ve himmet sahibi bir muhakkikti. Dünya işlerine iltifat etmez ve daima Tanrı erleriyle düşer kalkardı. Kırk yıl taat ve seccade üzerinde fakr ve kanaatle ömrünü geçirdi. Hiçbir emel peşinde koşmadı, bunun için yüreğine zahmet vermedi. Zâhiri ve bâtıni ilimleri bilirdi. Tarikat ve mücahedeye sıdk ile devam etti.</p>

      <p class="Normal-1 para-style-override-16">Adı Hamza bin Ali Melik et-Tûsî ve Beyhakî’dir. Şeyh Azerî’nin babası Beyhak Serbedârlarındandır. Onun soyu Muin-i Sahib üd-Da’ve Ahmed bin Muhammed ez-Zemecî, el-Hâşimî, el-Mervezî’ye ulaşır (Tanrı rahmet etsin). Şeyh Hâce Ali Melik’in babası İsferâyîn’de, Serbedârlar zamanında mevki sahibiydi. Şeyh Azerî gençliğinde şiirle uğraştı ve şöhret kazandı. Daima sultanları ve emirleri överdi. Şahruh hakkında ki şu kasideyi lugaz tarzında söylemiştir:</p>

      <p class="Normal-1 para-style-override-17">Fitne tohumu atan o su nedir? Feleğin padişahı</p>

      <p class="Normal-1 para-style-override-23">Onun okuna dayanamadığı için kalkanını atar, teslim olur.</p>

      <p class="Normal-1 para-style-override-16">Şeyh Azerî, bu kasidede sözün hakkını vermiştir.</p>

      <p class="Normal-1 para-style-override-16">Hâce Abdülkadir-i Udî, Şeyh Azerî ile söz mücadelesi etmeye kalkıştı ve Hâce Selmân’ın birkaç kasidesiyle onu imtihan etti. Ama o öyle cevaplar verdi ki bütün büyükler beğendi. İslam padişahı şeyhe çok hürmet ve saygı gösterdi, ona “meliku’ş-şuarâ” unvanını vereceğini vaat etti.</p>

      <p class="Normal-1 para-style-override-16">Ama o sırada fakr ve hakikat âleminin rüzgârları Azerî’nin gönül bahçelerine esti, cihanı parlatan fakr güneşi ışıklarını onun hüzünler kulübesinin penceresinden içeri saldı.</p>

      <p class="Normal-1 para-style-override-20">O bir hükümet elde etmek için kendini yıpratıyordu.</p>

      <p class="Normal-1 para-style-override-19">Tanrı ona fakr saltanatını lütfetti. [BEYİT]</p>

      <p class="Normal-1 para-style-override-16">Fakr ve yokluk yoluna gitti; ismi ve resmi, zararı ve kârı yokluk rüzgârlarına verdi. Şeyhler şeyhi, arifelerin önde gideni Şeyh Muhyiddin el-Tûsî el-Gazzâlî’nin sohbetiyle şereflendi; ondan tarikat erkânını öğrendi ve hadis kitaplarını okudu. Azerî bu büyük şeyhin yanında hacca gitti ve Şeyh Muhyiddin Halep’te gözlerini dünyaya kapadı.</p>

      <p class="Normal-1 para-style-override-16">Şeyh Azerî bundan sonra Seyyid Nimetullah’a döndü ve bir süre onun yanında sülûk hizmetinde bulundu. Ondan icazet ve hırka aldı. Sonra riyazet, mücahede, sülûk ve seyahatle uğraştı. Birçok veliyle buluşup görüştü, onlara hizmet etti. İki kere yaya olarak hacca gitti. Bir yıl Beytullah’ta mücavir<a class="footnote-link" href="#footnote-225-127" id="footnote-225-127-backlink">127</a> kaldı. Sa’y üs-safa kitabını Harem’de yazdı; ki bu kitap hac edep ve erkânının yanı sıra Kâbe’nin tarihini de içerir.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-127-backlink" id="footnote-225-127">127</a> Mücavir: Bir mabet veya tekkenin civarına çekilip yaşayan; yerini yurdunu terk edip vaktini tamamen Haremeyn-i Şerifeyn’de ibadetle geçiren.</p>
      </div>

      <p class="Normal-1 para-style-override-16">Sonra Hint’e gitti ve bir süre de orada yaşadı.</p>

      <p class="Normal-1 para-style-override-16">Rivayete göre Gülberge padişahlarından olan Hint meliki Sultan Ahmed Şeyh Azerî’ye elli bin dirhem vermişti. Bunun ardından da şeyhe, teşekkür amacıyla melikin önünde başını yere koymasını söylediler. Bu hediyeyi kabul etmeyen şeyh gidip melikin önünde yere baş koymayı reddetti ve şu beyti okudu:</p>

      <p class="Normal-1 para-style-override-20">Ben Hint ve Cibad cîfesini [leşini] bıraktım.</p>

      <p class="Normal-1 para-style-override-19">Cûne’nin kibir ve gururunu bir arpa tanesine bile satın almam.</p>

      <p class="Normal-1 para-style-override-16">Şeyh, Hint seferinden sonra kanaat ayağını hizmet eteğinin altına koydu ve mülk âlemini dolaştıktan sonra melekût âlemini izlemek için başını düşünce yakasının içine çekerek otuz yıl ibadet seccadesinde oturdu. Devlet sahiplerinden kimsenin kapısına iltica etmedi. Bilginler, din ve devlet uluları, mülk ve millet sahipleri onun ziyaretine gelir ve hizmetinde bulunurlardı.</p>

      <p class="Normal-1 para-style-override-20">Hikâye ederler ki: Sultanzade-i azam Sultan Muhammed bin Baysungur Irak’a gideceği zaman şeyhin ziyaretine geldi. Şeyh ona adalet ve merhamet hakkında öğütlerde bulundu. Şehzadenin kalbinde şeyhe karşı büyük bir itikat ve teveccüh oluştu. Şeyhin önüne bir kese altın döktüler; ama şeyh bunu kabul etmedi ve şu beyti okudu:</p>

      <p class="Normal-1 para-style-override-20">Altını dağıtmak, onu hiç almamaktan</p>

      <p class="Normal-1 para-style-override-19">Daha iyi ve hayırlı değildir.</p>

      <p class="Normal-1 para-style-override-16">O zamanın büyüklerinden olan Mevlana Mücahid-i Hindî de o meclisteydi. Bu altınlardan bir avuç aldı ve “Ey şeyh, sen bu altınları zorla kendine haram ettin. Tanrı bunu bana helal etti” dedi. Mücahid hiç zahmetsiz bu altınları alıp götürdü. Sultan bu hale çok güldü, sevindi.</p>

      <p class="Normal-1 para-style-override-16">Tevhit hakkında söylenmiş şu kaside Şeyh Azerî’nindir:</p>

      <p class="Normal-1 para-style-override-17">Ey aşkı bizim aklımızın dışında bir sevda besleyen Tanrı!</p>

      <p class="Normal-1 para-style-override-31">Senin hakkındaki tüm sözlerimiz bir yerde, sen başka bir yerde.</p>

      <p class="Normal-1 para-style-override-31">Düşünce dalgıcı senin zatının incisini bulamadı.</p>

      <p class="Normal-1 para-style-override-31">Bu hayret tohumu başka bir deryanın incisidir.</p>

      <p class="Normal-1 para-style-override-31">Senin varlık âleminde yüz binlerce “illallah” hazinesi vardır,</p>

      <p class="Normal-1 para-style-override-31">Her “illâ” hazinesinin üstünde bir “lâ” ejderhası vardır.</p>

      <p class="Normal-1 para-style-override-31">Senin büyüklüğünün ve kemalinin tecelli ettiği meydanda,</p>

      <p class="Normal-1 para-style-override-31">Yüz binlerce Tûr ve her Tûr’un üzerinde de bir Musa vardır.</p>

      <p class="Normal-1 para-style-override-31">Eğer âşıklarının himmetleri nisbetinde makam edinmek lazım gelse</p>

      <p class="Normal-1 para-style-override-31">Cennetten daha yüce bir makamın yapılması gerekir.</p>

      <p class="Normal-1 para-style-override-31">Biz Cennet-i Firdevs bağına başımızı hiç sokmayız;</p>

      <p class="Normal-1 para-style-override-31">Biz dilencilerin senden istediği başka bir dilektir.</p>

      <p class="Normal-1 para-style-override-31">Herkes cennette bir şey temaşa etmek ister.</p>

      <p class="Normal-1 para-style-override-31">Bizse senin yüzünden başka bir şey temaşa etmek istemeyiz.</p>

      <p class="Normal-1 para-style-override-31">Sen cennet bağını onun müşterilerine istediğin bedele sat.</p>

      <p class="Normal-1 para-style-override-31">Biz müflisler bu pazarda başka bir ticaret yapmak isteriz.</p>

      <p class="Normal-1 para-style-override-31">Sen kerem sofrasının nimetlerini başkalarına peşkeş et.</p>

      <p class="Normal-1 para-style-override-31">Senin sufilerin bu sofradan başka bir helvayı tatma sevdasını besler.</p>

      <p class="Normal-1 para-style-override-31">Kıdem âlemine akıl Ankası için yol yoktur,</p>

      <p class="Normal-1 para-style-override-31">Çünkü kıdem Kaf’ının arkasında, her köşede bir Anka vardır.</p>

      <p class="Normal-1 para-style-override-31">Eğer biz bu sarhoşlukla kıyamet pazarından geçersek</p>

      <p class="Normal-1 para-style-override-31">Her köşe başında türlü kavgalar çıkarırız.</p>

      <p class="Normal-1 para-style-override-31">Senin sanatının süsleyicisinin kudret eli,</p>

      <p class="Normal-1 para-style-override-31">Her yıl bu yeni gelin gibi olan toprağı, lütfuyla süsleyip beziyor.</p>

      <p class="Normal-1 para-style-override-31">Senin vuslatının perdedarları, âşıkları imtihan için</p>

      <p class="Normal-1 para-style-override-31">Her gün yaptıkları vaatlerle, başka bir ferdayla avutuyorlar.</p>

      <p class="Normal-1 para-style-override-31">Ey temiz ve kadir olan Tanrı,</p>

      <p class="Normal-1 para-style-override-31">Yüzlerinde senin lütfunun suyundan bir eser ve alamet görülen</p>

      <p class="Normal-1 para-style-override-31">Âşıklarının yüreklerinin nuru,</p>

      <p class="Normal-1 para-style-override-31">Parıltısıyla her zerrede bir ziyası olan</p>

      <p class="Normal-1 para-style-override-31">Şeriatın o parlak incisi ve o Peygamberlik mumu,</p>

      <p class="Normal-1 para-style-override-31">Her biri derece bakımından bir başka İsa ve Musa olan</p>

      <p class="Normal-1 para-style-override-31">O dört din direği ve o temiz yürekli dört ashab hakkı için</p>

      <p class="Normal-1 para-style-override-31">Azerî’yi vuslatınla sevindir.</p>

      <p class="Normal-1 para-style-override-23">Çünkü onun iki âlemde de senden başka elinden tutanı yoktur.</p>

      <p class="Normal-1 para-style-override-16">Bu şiir de onundur:</p>

      <p class="Normal-1 para-style-override-20">Daha ezel halvetinin kapısı kapalıyken</p>

      <p class="Normal-1 para-style-override-16">Senin aşkının eli ruh sarayının kapısını çaldı.</p>

      <p class="Normal-1 para-style-override-16">Âdem akşamının sersemliği dimağlardan geçmemişken</p>

      <p class="Normal-1 para-style-override-16">Senin muhabbetin bizim kadehimize sabah şarabını döktü.</p>

      <p class="Normal-1 para-style-override-16">Cesedin dudağı ruh tozunu henüz tatmamışken</p>

      <p class="Normal-1 para-style-override-16">Senin azdırman ve gürültün</p>

      <p class="Normal-1 para-style-override-16">Göğüslerde ve yaralı yüreklerimizde kaynaşıyordu.</p>

      <p class="Normal-1 para-style-override-16">Meyhanenin suyuyla gusl etmeden evvel</p>

      <p class="Normal-1 para-style-override-16">Senin aşkının elleri önünde nasuh tövbeleri yaptık.</p>

      <p class="Normal-1 para-style-override-16">Nuh’un gemisi daha Âdem denizinde bulunurken</p>

      <p class="Normal-1 para-style-override-16">Azerî’nin yüreğinde senin yâdınla tufanlar kopmuştu.</p>

      <p class="Normal-1 para-style-override-22">Bu da onundur:</p>

      <p class="Normal-1 para-style-override-31">Biz gönlümüzün pılı pırtısını hayret menziline çekip götürdük.</p>

      <p class="Normal-1 para-style-override-31">Rahat ikliminin suvarına butlan hattı çektik.</p>

      <p class="Normal-1 para-style-override-31">Hikmet hazinesinin anahtarı elimize geçtiğinden beri</p>

      <p class="Normal-1 para-style-override-31">Hırs gözüne kanaat sürmesini sürdük.</p>

      <p class="Normal-1 para-style-override-31">Ey gönül, bu dünya olayları ayarı düşük bir pazardır.</p>

      <p class="Normal-1 para-style-override-31">Biz bunu birçok kere himmet terazisiyle tarttık.</p>

      <p class="Normal-1 para-style-override-31">Korkarım ki bizim taat ve ibadet ceridesi üzerine çektiğimiz</p>

      <p class="Normal-1 para-style-override-31">Butlan çizgisini bizim tevfik sayfası üzerine çekmesinler.</p>

      <p class="Normal-1 para-style-override-31">Bugün ayrılıktan çektiğimiz azabın yanında</p>

      <p class="Normal-1 para-style-override-31">Yarın haşr gününde çekeceğimiz azabın gözümüzde hiç önemi yoktur.</p>

      <p class="Normal-1 para-style-override-31">Vatanın ve yâr ile bulunmanın kadri ve kıymeti nedir?</p>

      <p class="Normal-1 para-style-override-31">Bunu bize sor, çünkü biz gurbet mihneti nedir?</p>

      <p class="Normal-1 para-style-override-31">Onu çekmişiz, ne acı olduğunu biliriz.</p>

      <p class="Normal-1 para-style-override-31">Biz o şarabın mestiyiz ki, biz onu</p>

      <p class="Normal-1 para-style-override-31">Azerî ile beraber ezel meclisinde muhabbet kadehinden içmişiz.</p>

      <p class="Normal-1 para-style-override-22">Bu da onundur:</p>

      <p class="Normal-1 para-style-override-31">Onun gözlerinin yâdıyla nerede bir şarap içerseniz</p>

      <p class="Normal-1 para-style-override-31">Ben kendinden geçmiş sarhoşu da oraya götürün.</p>

      <p class="Normal-1 para-style-override-31">Beni bir gün bir yerde ölü bulursanız,</p>

      <p class="Normal-1 para-style-override-31">O yay kaşlı dilberin okunun izini arayın.</p>

      <p class="Normal-1 para-style-override-31">Ey ay yüzlüler ben bu gamda yandım.</p>

      <p class="Normal-1 para-style-override-31">Bana ne zaman yara merhemi getireceksiniz.</p>

      <p class="Normal-1 para-style-override-31">Ey çalgıcılar, Tanrı hakkı için bizim sufimizi</p>

      <p class="Normal-1 para-style-override-31">Hay huy ve neyle hey hey’e getirin.</p>

      <p class="Normal-1 para-style-override-31">Azerî’nin seması genel bir tufandır.</p>

      <p class="Normal-1 para-style-override-31">Artık onun meclisine çalgıcı getirmeye lüzum yoktur.</p>

      <p class="Normal-1 para-style-override-22">Bu kıta da onundur:</p>

      <p class="Normal-1 para-style-override-31">Ben sana hikmetten bir nükte öğreteyim.</p>

      <p class="Normal-1 para-style-override-31">Bunu yürürlüğe koyarsan iki âlemde büyük adam olursun.</p>

      <p class="Normal-1 para-style-override-31">Tarikat giysisine büründüğünde</p>

      <p class="Normal-1 para-style-override-31">Zilletten müteessir olma; izzet ile övün.</p>

      <p class="Normal-1 para-style-override-22">Bu kıta da onundur:</p>

      <p class="Normal-1 para-style-override-31">Yaygı gibi yayılmış olan bu yeryüzünün durumunu göz önüne al.</p>

      <p class="Normal-1 para-style-override-31">Bunu tıpkı siyah beyaz hanelere ayrılmış satranç tahtası gibi farz et.</p>

      <p class="Normal-1 para-style-override-31">Birbiri karşısına konulmuş siyah ve beyaz haneler,</p>

      <p class="Normal-1 para-style-override-31">Tıpkı gece ve gündüzün aydınlık ve karanlık saatlerine benzer.</p>

      <p class="Normal-1 para-style-override-31">Burada akıl ve nefs birer mühendis ve hokkabaz</p>

      <p class="Normal-1 para-style-override-31">Ve yekdiğerini yenmek isteyen iki satranç ustasıdır.</p>

      <p class="Normal-1 para-style-override-31">Aklını başına al, felek hileler yapan dalavereci bir rakiptir.</p>

      <p class="Normal-1 para-style-override-31">Hadiselerin fil bağlayan hanesinden tevfik piyadesini</p>

      <p class="Normal-1 para-style-override-31">Yalnızca çok düşünen ve akıllıca oynayan kimse kurtarabilir.</p>

      <p class="Normal-1 para-style-override-31">Eğer şahın hanesine vezirini koyma sevdasındaysan</p>

      <p class="Normal-1 para-style-override-31">Bu arsada vezirin gibi eğri gidişli olma.</p>

      <p class="Normal-1 para-style-override-31">Ey Azerî, bir kişi hadisatın ters gitmesinden korunmazsa</p>

      <p class="Normal-1 para-style-override-31">Murat atını kumarda kaybetmiş demektir.</p>

      <p class="Normal-1 para-style-override-31">Zamane herkesle bir türlü oyun oynar.</p>

      <p class="Normal-1 para-style-override-23">Onun oyunundan sakının.</p>

      <p class="Normal-1 para-style-override-16">Şeyhin gayb âleminden duyduğu hakikat ve marifetler bu tezkirenin tahammül edebileceğinden çoktur. Onun divanı bütün iklimlerde meşhurdur ve ondan fazla söz söylemek haddinden ziyade uzayıp gider.</p>

      <p class="Normal-1 para-style-override-16">Divanından başka Cevâhirü’l-Esrâr gibi manzum ve mensur risaleleri vardır. Cevâhirü’l-Esrâr emsalden, nadir olanlardan ve bazı zor beyitlerin şerhinden oluşan bir mecmuadır. Bundan başka Sa’y üs-safa, Tuğra-yı Hümâyun, Acâyibü’l-Garâyib adlı eserleri vardır.</p>

      <p class="Normal-1 para-style-override-16">866 yılında İsferâyîn kasabasında vefat etmiş olan Şeyh Azerî seksen iki yıl ömür sürmüştür. Mezarı İsferâyîn kasabasındadır. Bütün malını mülkünü salihlere, zahitlere, fakirlere ve ilim talebelerine vakfetmiştir. Bugün bile şeyhin kabrinin olduğu bu yerde dersler okunur; güzel halılarla döşenmiş, kandillerle aydınlatılmıştır ve ziyaretçileri eksik değildir. Sultanlar ve hâkimler onun zaferlere ulaşmış ruhu için mücavirlere lütuf ve ihsanlarda bulunur, her türlü vergiden muaf tutarlar. Doğru yolda gidenlere selam olsun.</p>

      <p class="Normal-1 para-style-override-16">Hâce Ahmed-i Müstevfî, şeyhin vefatı hakkında şu tarih kıtasını söylemiştir:</p>

      <p class="Normal-1 para-style-override-17">Yazık ki zamanenin şeyhi Azerî’nin hayat kandili ışıksız kaldı,</p>

      <p class="Normal-1 para-style-override-31">Gönül çerağı onun hayat körüğü ve her tür hakikatle parlıyordu,</p>

      <p class="Normal-1 para-style-override-31">O şiir söylemekte Husrev-i Dehlevî’ye benzediği için</p>

      <p class="Normal-1 para-style-override-31">Ölüm tarihi “husrev” oldu.</p>

      <p class="Normal-1 para-style-override-16">Tanrı onun ruhunu rahatlandırsın.</p>

      <p class="x3 para-style-override-39">[BAYSUNGUR’UN OĞULLARININ TAHT KAVGASI]</p>

      <p class="Normal-1 para-style-override-16">Kadri yüce olan şehzade Sultan Baysungur’a gelince:</p>

      <p class="Normal-1 para-style-override-17">Bu yaya felek yüz bin asırda dünya meydanına</p>

      <p class="Normal-1 para-style-override-23">Böyle bir süvari getiremez. [BEYİT]</p>

      <p class="Normal-1 para-style-override-16">Kerem tabiatlı, yetenekli, sözden anlayan, mert, cesaretli ve yakışıklı bir adamdı.</p>

      <p class="Normal-1 para-style-override-16">Baysungur’un vefatından sonra mansıp, ıkta vesaire Emirzade Alâüddevle’ye geçti. Güherşâd Begüm ona düşkündü. [Kardeşleri olan] Sultan Muhammed ve Ebülkasım Babur’un ortada yalnızca isimleri vardı.</p>

      <p class="x3 para-style-override-5">[SULTAN MUHAMMED BİN BAYSUNGUR BİN ŞAHRUH]</p>

      <p class="Normal-1 para-style-override-16">Sultan Muhammed kahramanlık çağına geldiğinde ve devlet nurları onun âlemi süsleyen alnında parlamaya başladığında Şahruh Sultan onu saltanata geçirmek ve memleketin bir kısmını ona vermek istedi. Devletin ileri gelenleri de bu konuda aynı fikirdeydiler. Fakat Güherşâd Begüm istemedi ve “Sultan Muhammed atılgan bir gençtir, belki bir serkeşlik eder” dedi.</p>

      <p class="Normal-1 para-style-override-16">Nihayet İslam padişahı lütfetti ve ileri gelen emirler de çalıştılar; Kum, Rey, Nihavend ve civarıyla Bağdat sınırlarına dek olan memleketlerin saltanatı Sultan Muhammed’in sorumluluğuna verildi. Bu şehzade böylece büyükbabasının fermanıyla bu yerlerin hâkimi oldu. Oralarda yaklaşık üç yıl kadar büyükbabasının adına hüküm sürdü. Sonunda gençliğin verdiği taşkınlık ve saltanatın getirdiği kibir ve gurur yüzünden büyükbabasına isyan etti. Hemedan üzerine yürüdü ve oranın valisi olan Hacı Hüseyin’i öldürdü. Oradan kalkıp ordusuyla İsfahan’ı eline geçirdi ve İsfahan hâkimi Emir Saadet bin Emir Hüdavendşah’ı esir edip zincire vurdu.</p>

      <p class="Normal-1 para-style-override-16">Onun bu isyan haberi Şahruh Sultan’a ulaştığında emirleriyle bu konuda görüştü. Fakat onların hiçbiri İslam padişahının kendi torunlarından birinin üstüne ordu sevketmesini uygun görmediler ve şöyle dediler: “Irak vilayetine Sultan Muhammed’den daha layık kimse olamaz. Padişahımız hiç üzülmesin. Kendi evladından birinin üstüne ordu sevketmek saltanatın namus ve şerefine uygun düşmez. Bu şehzadeye bir hilat göndermeli ve Irak ona verilmelidir.”</p>

      <p class="Normal-1 para-style-override-16">Emirlerin bu fikri Şahruh’un hoşuna gitti ve buna göre hareket etmek istedi. Fakat Güherşâd Begüm buna razı olmadı. Çünkü o Alâüddevle Mirza’nın tarafını tutuyor ve Şahruh’dan sonra onun veliaht olmasını istiyordu. Fakat bilmedi ki Tanrı’nın kazasıyla uğraşmak boştur.</p>

      <p class="Normal-1 para-style-override-16">Sultan Şahruh, Güherşâd Begüm’e dedi ki: “Ben ihtiyar oldum ve kudretsiz düştüm.</p>

      <p class="Normal-1 para-style-override-17">Misk gibi kara saçlarım kâfur gibi ak oldu.</p>

      <p class="Normal-1 para-style-override-23">Gençlik geçti ihtiyarlık devri geldi. [BEYİT]</p>

      <p class="Normal-1 para-style-override-16">Her durumda bu saltanat zaten çocuklarımındır. İki üç gün evvel veya sonra olmuş ne zararı var.”</p>

      <p class="Normal-1 para-style-override-16">Sonra da Emir Husrev’in divanından kendi haline uygun düşen şu beyti okudu:</p>

      <p class="Normal-1 para-style-override-17">Benim için mahcup olmayasın diye bugün senin önünde öleyim.</p>

      <p class="Normal-1 para-style-override-23">Ey canım, yarın ölüm fermanım gelecek diye sana niçin minnet edeyim.</p>

      <p class="Normal-1 para-style-override-16">Güherşâd Begüm ne yaptı etti, padişahı ihsan ve şefkat yolundan çevirdi. Padişah da istemeyerek bile olsa Sultan Muhammed’in üzerine yürümek amacıyla Irak’a doğru hareket etti. Fakat saltanatın şeref ve haysiyetini korumak için padişahı Bağdat’a, İsfendiyâr bin Kara Yusuf’a karşı hareket ediyormuş gibi gösterdiler ve haber böyle yayıldı. Azizlerden biri bunun için şu şiiri söyledi:</p>

      <p class="Normal-1 para-style-override-17">Devlet davulunu Bağdat’ın kapısında çalmak gerekir;</p>

      <p class="Normal-1 para-style-override-23">Halka kötü nazar değmemesi için isfend [çörek otu] yakmak gerekir.</p>

      <p class="Normal-1 para-style-override-16">Yeryüzünün padişahı 850 yılında Herat’tan kalkıp Irakeyn tarafına hareket etti. Sultan Muhammed bu sırada Şiraz şehrinin kuşatılmasıyla meşguldü. Şahruh Sultan’ın Rey suyunun önüne geldiğini işitince hemen Şiraz şehrinin kapısından çekilip gitti. Fars hâkimi olan Emirzade Abdullah bin İbrahim de amcasının oğlunun istilasından bu şekilde kurtuldu.</p>

      <p class="Normal-1 para-style-override-16">Sultan Muhammed, Şiraz Kalesi’nin kapısından çekildikten sonra viran durumdaki Köşk-i Zer civarından Kürdistan ve Bağdat taraflarına kaçtı.</p>

      <p class="Normal-1 para-style-override-16">Şahruh da yukarıda bahsedildiği üzere Kum ve Sâve sınırlarına geldi, İsfahan’ın büyüklerini cezalandırdı ve Rey civarındaki Feşaverd’de kışladı.</p>

      <p class="Normal-1 para-style-override-16">Sultan Muhammed kardeşlerinden şikâyet etme ve kendi halini anlatma maksadıyla şu şiiri yazıp Sultan Şahruh’a gönderdi:</p>

      <p class="Normal-1 para-style-override-17">Benim bir zerre gibi güneşten gizlenmem,</p>

      <p class="Normal-1 para-style-override-31">Zamanın ve kardeşlerimin zulmü ve cefası yüzündendir.</p>

      <p class="Normal-1 para-style-override-31">Ben sultana hürmet gösterdim, savaşta sebat etmedim.</p>

      <p class="Normal-1 para-style-override-31">Bütün adamlarımı dört bir etrafa dağıttım.</p>

      <p class="Normal-1 para-style-override-31">Benim Hemedan için Hacı Hüseyin ile yaptığım savaşı,</p>

      <p class="Normal-1 para-style-override-31">Rüstem-i Destan, Efrâsiyâb ile yapmamıştır.</p>

      <p class="Normal-1 para-style-override-31">Ben Irak’ta uşağımı bir tecrübeden geçirmek istedim.</p>

      <p class="Normal-1 para-style-override-31">Padişah benim İsfahan üzerine yürümek fikrinde olduğumu sandı,</p>

      <p class="Normal-1 para-style-override-31">Oysa ben Irak’ta sultan için kılıç salladım.</p>

      <p class="Normal-1 para-style-override-31">Horasan için göğsümü siper ettim.</p>

      <p class="Normal-1 para-style-override-31">Cihanşah benim üzerime yürümek istedi.</p>

      <p class="Normal-1 para-style-override-31">Pusudan ordusu çıkınca, o orduyu yerle beraber yaptım.</p>

      <p class="Normal-1 para-style-override-31">Başkalarına hayat bağışlıyor, ama bana karşı savaşmak istiyorsunuz.</p>

      <p class="Normal-1 para-style-override-31">Mertliğin şanına yemin ederim ki ben onlar gibi hareket etmedim.</p>

      <p class="Normal-1 para-style-override-31">Ben Sultan Baysungur’un oğluyum.</p>

      <p class="Normal-1 para-style-override-31">Savaşlarda rüzgâr ayaklı at üzerinde sürekli gezindim.</p>

      <p class="Normal-1 para-style-override-31">Ben Ahmed’in dinine hizmet için Muhammed adını taşıyorum.</p>

      <p class="Normal-1 para-style-override-23">Canımı mertlerin şahı uğrunda feda ettim.</p>

      <p class="Normal-1 para-style-override-16">Yukarıda anlatıldığı gibi Şahruh, Tanrı’nın kazasıyla Rey civarında öldü. Gençler ve emirzadelerin çoğu Sultan Muhammed’in padişah olmasını istediler. Bu suretle saltanat onun üstünde karar kıldı. Basra ve Vâsıt’a kadar bütün Acem Irakı, Fars, Kirman, Huzistan eline geçti.</p>

      <p class="Normal-1 para-style-override-16">Uluğ Bey’in Emirzade Alâüddevle’yi mağlup etmesinin üzerine, ondan korkan Güherşâd Begüm, tarhanlar ve Şahruh’un bütün emirleri ve vezirleri Sultan Muhammed’e tabi olup onun tarafını tuttular. Emirzade Alâüddevle de her yerden ümidini kesince, ona sığındı. Böylece Sultan Muhammed’in saltanatı ve kudreti akla hayale gelmeyecek derecede yükseldi. Sultan Muhammed hepsine karşı şefkatle muamele etti. Güherşâd Begüm’e çok hürmet gösterdi. Şahruh’un kanunu gereğince bütün emirlere ve vezirlere mansıplar ve rütbeler verdi.</p>

      <p class="Normal-1 para-style-override-17">Yeryüzünün Husrev’i Irak mülkünde</p>

      <p class="Normal-1 para-style-override-23">Sultanların tahtına hakkıyla oturdu.</p>

      <p class="Normal-1 para-style-override-16">İnsanoğlu, devlete ve saadete erince kibir ve gurura kapılır. Sultan Muhammed de bundan kendini alamadı. Horasan tahtında oturan kardeşi Sultan Ebülkasım Babur Bahadır’a karşı kin ve düşmanlık duyguları beslemeye başladı. Emirler ve diğer hayır isteyen kişiler bu anlaşmazlığı ortadan kaldırmak için uğraştılar, ama başarılı olamadılar. Nihayet Sultan Muhammed 853 yılında büyük bir orduyla Irak’dan kalkarak kardeşiyle savaşmak üzere Horasan’a doğru yola çıktı. Câm vilayetine bağlı olan Ferhad-ı Cerd civarında iki kardeş arasında savaş başladı.</p>

      <p class="Normal-1 para-style-override-17">Eğer bulutlardan bir iğne ucu düşse</p>

      <p class="Normal-1 para-style-override-31">Kılıçların uçlarından başka düşecek yer bulamazdı.</p>

      <p class="Normal-1 para-style-override-31">Sabah rüzgârları gül yapraklarının aralarından nasıl geçerse</p>

      <p class="Normal-1 para-style-override-23">Oklar da zırhların aralarına öyle nüfuz ediyordu. [ŞİİR]</p>

      <p class="Normal-1 para-style-override-16">En sonunda Irak’ın savaş erleri Horasan’ın savaş erlerine üstün geldiler. Sultan Babur Dehistan ve Nesâ taraflarına kaçtı. Sultan Muhammed de Herat’ta Şahruh’dan kalma saltanat tahtına oturdu ve kışı Herat’ta geçirdi.</p>

      <p class="Normal-1 para-style-override-16">Sultan Babur bahara doğru tekrar güç kazanmış; Celayir, Türkmen ve Esterâbâd ordusundan asker toplamıştı. Bunun üzerine Sultan Muhammed bir kez daha kardeşinin üzerine yürümek istedi. Şahruh’un emirzadelerinden olup Sultan Muhammed’in devleti zamanında yüksek mertebelere eren Hacı Muhammed Kuneşîrî’yi büyük bir orduyla Meşhed tarafından Babur Sultan’ın üzerine ılgar [akıncı kolu] olarak gönderdi.</p>

      <p class="Normal-1 para-style-override-16">Ebülkasım Babur, Hacı Muhammed ile Meşhed’de savaşa tutuştu, ordusunu bozguna uğrattı ve onu yakalayıp öldürdü.</p>

      <p class="Normal-1 para-style-override-17">Kul fermana boyun eğmekten ve top çevkâna</p>

      <p class="Normal-1 para-style-override-23">Başını teslim etmekten başka ne yapabilir? [BEYİT]</p>

      <p class="Normal-1 para-style-override-16">Zerrenin güneşin huzurunda ve kölenin efendisinin yanında ne kıymeti olur?</p>

      <p class="Normal-1 para-style-override-16">Sultan Muhammed, Hacı Muhammed’in öldürüldüğünü haber alınca telaşa düştü. Hemen çift atlı seçme savaş erleriyle Ebülkasım Babur’un üzerine akına çıktı. Sultan Babur’un Hacı Muhammed’i öldürdükten sonra tam bir emniyet ve selamet içinde olduğunu düşündüğü bir anda, 854 yılı Safer ayının başlangıcı olan perşembe gününün ikindi vaktinde, yedi yüz askeriyle kardeşi Babur’a baskın yaptı ve onun ordugâhında bulunan üç bin askeri bozguna uğrattı. Babur Bahadır kaçıp kurtuldu, fakat arkasında hadsiz hesapsız o kadar ganimet bıraktı ki, saymaktan âciz kaldılar.</p>

      <p class="Normal-1 para-style-override-16">Bu sırada Sultan Muhammed tarafından Gûr, Germsîr ve Yeke-elenk iline hâkim tayin edilen Emirzade Alâüddevle de fırsattan yararlanarak Herat üzerine yürüdü ve Şahruh’un saltanat tahtına oturdu.</p>

      <p class="Normal-1 para-style-override-16">Sultan Muhammed ılgar zamanında uruğunu [ailesini, soyunu] Radekân’da bırakmış ve Hâce-i azam Gıyâsüddin Pîr Ahmed Vezir’i uruk emiri yapmıştı. Alâüddevle’nin Herat’ı istila ettiği duyulunca her taraf karıştı ve bu urukta bulunanlar da birbirlerini yağmaladılar. Uruğunun böyle harap olduğunu duyan Sultan Muhammed heyecan içinde Meşhed’den kalkıp Radekân tarafına geldi. Uruğundan, o debdebe ve tantanadan bir eser kalmadığını gördü. Alâüddevle’nin Herat tahtını işgal ettiğini duyduğundaysa ne yapacağını şaşırdı ve Irak’a dönmekten başka çare bulamadı. Çihâr-Ribat ve Yezd yoluyla Irak’a geldi.</p>

      <p class="Normal-1 para-style-override-16">Bu arada [Şahruh’un kardeşi Cihangir’in torununun oğlu] Emirzade Halil bin Cihangir Mirza da Sultan Muhammed’in yokluğundan yararlanarak Fars vilayetini istila edip Şeyh-i azam Ebülhayr-ı Harezî’yi öldürdü ve Sultan Muhammed’e isyan etti. İstahr civarında savaşa girişerek onu bozguna uğratan Sultan Muhammed Irak ve Fars’ta saltanatını bir kez daha kuracaktı.</p>

      <p class="Normal-1 para-style-override-16">Ama Babur ile aralarındaki düşmanlık hâlâ devam ediyordu. Bu yüzden de 855 yılında kardeşiyle savaşmak üzere büyük bir orduyla kalkarak Irak’tan hareketle Horasan üzerine yürüdü. Firuzkûh ve Damegân sınırlarına geldiğinde Babur Sultan da Sultanâbâd sınırlarındaydı. Semerkand’ın ileri gelenleri bu iki kardeşin arasını bulmaya uğraştılar. Sultan Muhammed hileye saparak barışa razı olduğunu söyledi.</p>

      <p class="Normal-1 para-style-override-16">Ama barış için söz verdiği halde sözünde durmadı ve tekrar Horasan üzerine yürümeye kalktı. Cüveyn’e ve oradan da İsferâyîn’e geldi, bazı emirler onun bu hareketini hoş görmeyip itirazda bulundular ve ona şöyle dediler: “Ey âlemin sultanı, ahdini bozmak uğursuz bir iştir. Sen böyle olmamalısın, fakat artık olan oldu. Şimdi uygun olan, Babur Bahadır’a karşı yürümek yerine Herat’a gidip Herat’ı ele geçirmektir. Babur’un adamları, bütün çocukları, ailesi ve malı mülkü hep Herat’tadır. Herat’ı aldığında bunların hepsi ister istemez sana dönecektir.”</p>

      <p class="Normal-1 para-style-override-16">Fakat Sultan Muhammed dinlemedi ve bu nasihati edenlere dedi ki: “Susun, artık bana bir şey söylemeyin. Eğer bunu yapmazsam herkes benim Babur’dan korktuğumu sanacak. Babur’un yüz bin silahlı askeri bile olsa ve ben yüz kadar askerimle onu yenemezsem karım boş olsun.”</p>

      <p class="Normal-1 para-style-override-16">Emirler yine tekrar tekrar aynı nasihati verdiler, ama o öfkelendi ve artık onları konuşturtmadı. Sultan Muhammed ağzı bozuk ve küfürbaz bir adamdı. Emirlere ağzına geleni söyledi, küfürler etti, hatta sarhoşluk halinde Şeyhzade Kuş-i Ribatî’nin sakalına işedi.</p>

      <p class="Normal-1 para-style-override-16">Emirler ondan nefret ettiler ve ölümüne razı oldular. Nihayet 855 yılı Zilhiccesinin on üçüncü pazar günü, İsferâyîn ve Derbend-i Şikkan civarında Cenârân denilen yerde, iki kardeş arasında savaş başladı. Sultan Muhammed’in emirleri ona yüz çevirdiler. Nankör şeyhzade münafıklık yolunu tuttu ve namertlik etti. Ama merhum Emir Nizâmeddin Ahmed bin Firuzşah gördüğü nimetlerin hakkını gözeterek sadakatten ayrılmadı ve elinden geldiğince uğraştı; Babur Sultan’ın tarafındaki Esterâbâd hâkimi Şîr Ahmed’i öldürdü.</p>

      <p class="Normal-1 para-style-override-16">Ama en sonunda Sultan Muhammed mağlup oldu. Savaşı kazanmak için gösterdiği birçok kahramanlık ve yararlığa rağmen nankör emirlerin hainliği ve zulmü yüzünden Ebülkasım Babur Bahadır’ın eline esir düştü.</p>

      <p class="Normal-1 para-style-override-17">Ey dünya! Bilmem ki senin âdetin nedir.</p>

      <p class="Normal-1 para-style-override-31">Bu, senin muhabbetinden değil düşmanlığındandır.</p>

      <p class="Normal-1 para-style-override-31">Beş günlük dünya için kardeşler arasına düşmanlık tohumları ektin.</p>

      <p class="Normal-1 para-style-override-31">İnsan devletinin bayrağını göklere kadar yükseltse bile</p>

      <p class="Normal-1 para-style-override-31">Kardeşini öldürmesi uygun düşmez.</p>

      <p class="Normal-1 para-style-override-31">Fakat o hakîm âlim: “Saltanat tatlı bir şeydir,</p>

      <p class="Normal-1 para-style-override-31">Fakat sonu yoktur, kısırdır” buyurmuştur.</p>

      <p class="Normal-1 para-style-override-31">Âlim ise demiştir ki:“Mülk ve saltanat akimdir [sonu yoktur],</p>

      <p class="Normal-1 para-style-override-23">Sen ne kadar sağlamsan da, o sakimdir [hastadır].” [MESNEVİ]</p>

      <p class="Normal-1 para-style-override-16">Ebülkasım Babur’un gözlerini kibir ve gurur perdesi bürüdü. İleriyi görmesine, hısım ve akraba hakkını gözetmesine engel oldu. Gazabı şefkatine galip geldi ve kardeşinin öldürülmesine rıza gösterdi. Tanrı’nın kahr celladı Sultan Muhammed’i siyaset meydanına götürdü. “Ecel geldiğinde ne öne alır ne de geri bırakırlar.”</p>

      <p class="Normal-1 para-style-override-17">Ey hemdemler! Bu dünya acaip bir saraydır.</p>

      <p class="Normal-1 para-style-override-31">Siz bu vefasız âlemden çıkıp gidin.</p>

      <p class="Normal-1 para-style-override-31">Bu dünyada büyüklerin hali böyledir.</p>

      <p class="Normal-1 para-style-override-19">Eğer büyüklerin hali buysa vay küçüklerin haline! [DEVLETŞAH]</p>

      <p class="Normal-1 para-style-override-16">Sultan Muhammed’in ölümüne düşülen tarih kıtası şöyledir:</p>

      <p class="Normal-1 para-style-override-17">Merih Zilhiccenin yarısında kanını döktüğü</p>

      <p class="Normal-1 para-style-override-31">Şah Sultan Muhammed öleceği vakit tahiyyat ile</p>

      <p class="Normal-1 para-style-override-31">Bir ay yanaklıya [meh-ruh] selam söyledi ve</p>

      <p class="Normal-1 para-style-override-23">Bu ay yanaklı [meh-ruh] ebcet hesabıyla onun ölüm tarihi oldu.</p>

      <p class="Normal-1 para-style-override-16">Hikâye ederler ki: Sultan Muhammed savaştan bir gün önce İsferâyîn’e bağlı olan Âbrîzî-i Nu’man’da konaklamıştı. Orada kendi yakınlarına, gençlere ve savaş erlerine cesaret verdi: “Mert olun, benim nimetlerimin hakkını gösterin” dedi. Bunun üzerine üç bin genç başlarından sarıklarını çıkarıp, “Bu başlarımız senin uğruna feda olsun” dediler.</p>

      <p class="Normal-1 para-style-override-16">Ama böyle söyleyenler bir gün sonra bu şehzadeyi savaşta tek başına bırakıp kaçtılar. Hatta savaşta şehzadenin kanından başka tek bir damla kan akmadığını, hiç kimsenin burnunun bile kanamadığını söylerler. İşte buna bakarak, hayvandan farkı olmayan avamın sözüne itimatın caiz olmadığı basiret sahiplerine malum olmalıdır.</p>

      <p class="Normal-1 para-style-override-17">Ödünç alınmış bu efendiliği Tanrı’ya ver ki,</p>

      <p class="Normal-1 para-style-override-31">Sana hakiki efendiliği versin.</p>

      <p class="Normal-1 para-style-override-31">Avamın sana verdiği efendilik borç gibidir.</p>

      <p class="Normal-1 para-style-override-23">Onu senden tekrar alırlar.</p>

      <p class="Normal-1 para-style-override-16">Sultan Muhammed bin Baysungur’un zamanında yaşayan fazıllar ve âlimler şunlardır: Mevlana Şerefeddin Ali Yezdî, şairlerden Hasan Şah, Velî Kalender ve Bedî-i Semerkandî.</p>

      <p class="Normal-1 para-style-override-16"></p>
    </div>
  </div>
</body>
</html>
