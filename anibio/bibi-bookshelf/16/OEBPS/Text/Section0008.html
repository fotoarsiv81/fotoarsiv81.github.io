<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>5.html</title>
  <link href="../Styles/template.css" rel="stylesheet" type="text/css" />
</head>

<body>
  <div xmlns:xml="http://www.w3.org/XML/1998/namespace" id="x5.html" xml:lang="en-US">
    <div class="Basic-Text-Frame">
      <p class="Normal-1 para-style-override-16"><br /></p>

      <p class="x3 para-style-override-7">HAKÎM NİZÂRÎ-İ KUHİSTANÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Doğası latif ve şivesi çok hakîmane olan bir adamdı. Aslı Bercend-i Kuhistan’dandır. Çok hoşa giden sözleri vardır. Muaşeret adabı hakkında Desturnâme adlı eser onundur. Zarafet ve kabiliyet erbabının yanında muteber bir eserdir; hangi vezinde yazıldığını göstermek için şu beyti zikrediyoruz:</p>

      <p class="Normal-1 para-style-override-17">Ben kırk yıl onun övücülüğünü yaptığım halde</p>

      <p class="Normal-1 para-style-override-23">Hâlâ layıkıyla övemedim.</p>

      <p class="Normal-1 para-style-override-16">Şu gazel de Hakîm Nizârî’nindir:</p>

      <p class="Normal-1 para-style-override-17">Artık gel; yeme içme ve zevku sefa zamanıdır.</p>

      <p class="Normal-1 para-style-override-31">Bağın ortasına çimenlik gibi bir yaygı ser.</p>

      <p class="Normal-1 para-style-override-31">O kadar gelincik çiçeği var ki, sanki feleğin hazinedarı</p>

      <p class="Normal-1 para-style-override-31">Dağın eteklerine saklat kumaşı sermiş gibi.</p>

      <p class="Normal-1 para-style-override-31">Hatip kürsüye çıkmış utanmadan hezeyanlar savuruyor.</p>

      <p class="Normal-1 para-style-override-31">İyi olsa Leyla’yı görmekle iyi olur, yoksa bir Mecnun’un gönlünü</p>

      <p class="Normal-1 para-style-override-31">Yüzlerce bukrat bir yere gelseler iyi edemezler.</p>

      <p class="Normal-1 para-style-override-31">Halkın aşağı tabakasında bulunanlar, başıma neffatların savaşta</p>

      <p class="Normal-1 para-style-override-31">Düşmana petrol şişeleri atar gibi melamet yağdırıyorlar.</p>

      <p class="Normal-1 para-style-override-31">Fakat ne çare ki terzi gibi olan zamane,</p>

      <p class="Normal-1 para-style-override-31">Nizârî’nin vücuduna esvabı dikip giydirmiştir.</p>

      <p class="Normal-1 para-style-override-31">Sabahleyin “namaz vakti geldi” nidası yükseldi,</p>

      <p class="Normal-1 para-style-override-31">Ey saki, kalk, şaraptan hakkını al,</p>

      <p class="Normal-1 para-style-override-31">Eğer bir helalzadeye üzümün kanı haram ise,</p>

      <p class="Normal-1 para-style-override-31">O halde haramzadeye su ve ekmek de haramdır.</p>

      <p class="Normal-1 para-style-override-31">Ben şarabın övülmesi hakkında çok şiirler söyledim.</p>

      <p class="Normal-1 para-style-override-31">Bununla beraber, ben de onun hakkını layıkıyla veremedim.</p>

      <p class="Normal-1 para-style-override-31">Köylü üzümü terbiye edip şarap yapmaya çok çalışmış,</p>

      <p class="Normal-1 para-style-override-31">Onun ömrü daim olsun, şarap eksik olmasın.</p>

      <p class="Normal-1 para-style-override-31">Saba rüzgârı bana cündhane tarafından haber getiriyor.</p>

      <p class="Normal-1 para-style-override-31">Bu hafif hafif esen rüzgâr acaba cennetten mi geliyor?</p>

      <p class="Normal-1 para-style-override-31">Borçlanarak şarap almak bana hoş geliyor.</p>

      <p class="Normal-1 para-style-override-31">Dünyada borçlanmaktan benim gibi hoşlanan kim vardır?</p>

      <p class="Normal-1 para-style-override-23">Ey Nizârî, Tanrı’nın inayetine tamah etmekten büsbütün vazgeçme.</p>

      <p class="Normal-1 para-style-override-16">Bazıları Nizârî’yi muvahhit ve arif olarak tanırken; bazıları da İsmailiyye’den olduğunu söyler. Her ne kadar sarhoşluk ve muaşeret adabı hakkında sözleri varsa da, ilahi bilgiler ve hakikatler konusunda da hakîm ve muhakkik olduğu anlaşılıyor. Onun hakkında kötü itikat beslemek iftiradır; bununla beraber şeriatin yasakladığı küstahlıklar da kendisinde bazen görülmüştür.</p>

      <p class="Normal-1 para-style-override-17">Meyhanenin kapısının eşiğinde, başını koymuş birinin yattığını görürsen</p>

      <p class="Normal-1 para-style-override-23">Ayağınla tepme; çünkü onun niyetinin ne olduğu malum değildir.</p>

      <p class="Normal-1 para-style-override-16">Hikâye ederler ki: Büyük sultan Ebülkasım Babur Bahadır (Tanrı rahmet etsin) şeyhlerin şeyhi, fazıl Sadreddin Muhammed er-Revâsî’ye sordu: “Büyüklerin söyledikleri tevhidi mutazammın yüce sözleri hakkında ne dersiniz?”</p>

      <p class="Normal-1 para-style-override-16">O da cevaben şöyle dedi: “Eğer Muhyiddin bin Arabî, Celâleddin-i Rûmî, Şeyh Ferîdüddin-i Attâr, Irakî, Evhadî ve Hüseynî gibi büyük adamlar söylemişlerse ayn-ı îkan ve asl-ı irfandır. Fakat eğer Nizârî-i Kuhistanî ve Pîr Tac-ı Tulemî ve bunun gibiler söylemişlerse dalalettir, bid’attir ve Ebu’l-Fuzuliliktir, buna mükemmel bir söz hırsızlığı derler. Bunlar muvahhitlerin taklitçileridir.”</p>

      <p class="Normal-1 para-style-override-16">Nizârî’nin bu kelimeyle anılması onun çok fazla zayıf oluşu yüzündendir. Bazıları da Nizârî’nin İsmailiyye halifelerinden biri olduğunu [Nizârî kolundan] ve onun da kendisini bu adama nisbet ettiğini söyler. Bu ikincisi akla daha yakındır. Kendisinin sözleri de bu mezhebe mensup olduğuna şehadet eder, ama doğrusunu Allah bilir.</p>

      <p class="x3 para-style-override-39">[İSMAİLİLER]</p>

      <p class="Normal-1 para-style-override-16">İsmaililer halifeleri olan İmamü’l-Hümâm makamını Câfer-i Sadık’ın oğlu İsmail’e nisbet eder ve İmam Câfer-i Sadık’tan sonra [yedinci] imam olarak [onun büyük oğlu] İsmail’i tanıyıp diğer imamları inkâr ederler.</p>

      <p class="Normal-1 para-style-override-16">Bunların ilk halifesi Mehdî’dir. 319 senesinde Mağrip’de ortaya çıkan Mehdî o bölgeyi zapt etti ve Mehdîye’yi kurdu. Onun evladının evlatları senelerce Mısır’da halife oldular. Abbasi halifelerinden el-Muktedir Billâh zamanında Dârü’s-selam-ı Bağdat’ta İsmailiyye halifeleri adına hutbe okudular.</p>

      <p class="Normal-1 para-style-override-16">Abbasi halifeleri Mehdî’nin nesebinin İsmail’e ulaşmadığına dair zamanın imamlarının yazılarıyla bir mahzar [dilekçe] yaptılar. Buna göre Mehdî, Kûfeli bir ekmekçinin çocuğuydu ve onun İmam-ı Câfer ile hiçbir ilişkisi yoktu, bu nisbet büyük bir yalan ve iftiraydı. Gazi Ebül’abbas-ı Şüreyhî, Şeyhü’s-sünne Ebülhasan el-Bâhilî, İbn Fûrek, Ebû Avâne el-İsfeyrayinî, Kadı Ebülmahâsin el-Rûyânî gibi o zamanın büyük âlimleri düzenlenen bu mahzarı imzaladılar. Bu mahzar Halife Müstasım Billâh zamanına kadar halifelerin hazinelerinde saklanıyordu. Hulagu Han zamanında Hâce Nâsırüddin-i Tûsî bunu aldı ve Mısır’a İsmailiyye halifelerine gönderdi.</p>

      <p class="x3 para-style-override-7">Zariflerin Kendisiyle Övündüğü</p>

      <p class="x3 para-style-override-28">SİRÂCÜDDİN-İ KAMERÎ</p>

      <p class="Normal-1 para-style-override-16">Hoş tabiatlı, latif sözlü ve sözden anlayan biriydi. Daima sultanların ve hâkimlerin meclislerinde nedim olarak bulunurdu. Aslı Kazvîn’dendir.</p>

      <p class="Normal-1 para-style-override-20">Mudhikât-ı Ubeydî’de şöyle naklolunur: Ebû Sa’îd Han zamanında Ebher’de Safiye adında züht ve ibadetle uğraşan zavallı bir kadın vardı. Birtakım saf kalpli kadınlar da ona çok itikat eder ve hürmet gösterirlerdi.</p>

      <p class="Normal-1 para-style-override-16">Sultan Ebû Sa’îd Han’ın süt kardeşi Kongurat Hatun bir gün bu Bîbî Safiye’yi ziyarete gitti. Sirâcüddin de o mecliste hazır bulunuyordu. Sofra kurdular.</p>

      <p class="Normal-1 para-style-override-16">“Bana Bîbî Safiye’nin artığından bir parça verin, bir kısmını yiyeyim ve geri kalanı uğur olsun diye evime götüreyim” dedi Kongurat Hatun, yemek esnasında.</p>

      <p class="Normal-1 para-style-override-16">Sirâcüddin ona, “Ey hatun, eğer istersen sana Bîbî’nin bütün yediklerini vereyim” cevabını verince Kongurat Hatun bu söze kızdı ve Sirâcüddin’in yüzüne birkaç tokat vurulmasını emretti.</p>

      <p class="Normal-1 para-style-override-16">Sirâcüddin mosmor olmuş yüzüyle Sultan Ebû Sa’îd Han’ın meclisinde hazır oldu. “Yüzüne ne oldu?” diye sordu Han.</p>

      <p class="Normal-1 para-style-override-16">Sirâcüddin latifenin cereyanını hana anlattı ve şöyle dedi: “Ey padişah herkes benim gibi zariflerden latifeleri bin dinara alır, Kongurat Hatun ise bir latifeyi on tokata aldı ve kıymet de hemen elime geçti.”</p>

      <p class="Normal-1 para-style-override-17">Rakip benim iki gözümü yumruk darbesiyle morarttı.</p>

      <p class="Normal-1 para-style-override-23">Gözlerim akan iki Dicle’ydi, şimdi Nil oldu [mavi oldu]. [BEYİT]</p>

      <p class="Normal-1 para-style-override-16">Han ne zaman Kongurat Hatun’u görse güler ve “Latifeyi şairden pek ucuza aldın” derdi.</p>

      <p class="Normal-1 para-style-override-16">Sirâcüddin’in Ubeyd-i Zâkânî ve Hâce Selmân-ı Sâvecî ile karşılıklı şiir söylemeleri ve söz mücadeleleri vardır. Halk bir rubai yüzünden Selmân ile Sirâcüddin’in birbirine üstünlüğü hususunda münakaşalar yaptı, fazıllar bu rubailerin birini ötekine tercih edemediler. Her iki rubai de sanatkârca söylenmiştir ve çok güzeldir.</p>

      <p class="Normal-1 para-style-override-16">Bu rubai Hâce Selmân’ındır:</p>

      <p class="Normal-1 para-style-override-17">Ey akan su! Selvi senin yetiştirmendir.</p>

      <p class="Normal-1 para-style-override-31">Ey salınan selvi! Çimen senin seraperdendir.</p>

      <p class="Normal-1 para-style-override-31">Ey gonca! Bağın gelini senin perdene bürünmüştür.</p>

      <p class="Normal-1 para-style-override-23">Ey sabah rüzgârı! Bunların hepsi senindir. [RUBAİ]</p>

      <p class="Normal-1 para-style-override-16">Sirâcüddin’in rubaisi de şudur:</p>

      <p class="Normal-1 para-style-override-17">Ey sabah bulutu, diken senin yetiştirmendir.</p>

      <p class="Normal-1 para-style-override-31">Ey diken, goncanın yüreğini kan eden sensin.</p>

      <p class="Normal-1 para-style-override-31">Gül sarhoş, nergis mahmur.</p>

      <p class="Normal-1 para-style-override-23">Ey sabah rüzgârı, bunların hepsi senin eserindir. [RUBAİ]</p>

      <p class="x3 para-style-override-7">Fazılların Halefi</p>

      <p class="x3 para-style-override-28">RÜKNÜDDİN SÂYİN</p>

      <p class="Normal-1 para-style-override-16">Tatlı sözlü bir şair, hoş dilli bir fazıldır. Simnan’ın kadızadelerindendir. Toga Timur Han’ın pek yakın ve samimi adamlarındandı, hanın imamı olmuştu. Han ümmiydi, fakat bir şeyler okuyup öğrenmek isterdi ve Rüknüddin daima hanın sohbetinde bulunurdu.</p>

      <p class="Normal-1 para-style-override-20">Hikâye ederler ki: Bir adam Rüknüddin’e “Han bir şey öğrendi mi?” diye sordu. Rüknüddin “Hana bir şey öğretmek, ölüye bir şey öğretmekten daha güç, ölü bu diriden iyidir” dedi. Han da çadırın arkasındaydı ve Rüknüddin’in bu sözlerini işitti. Derhal ellerinin ayaklarının bağlanıp hapse atılmasını emretti. Rüknüddin uzun süre hapiste kaldı. Bu haldeyken şu rubaiyi yazıp hana gönderdi:</p>

      <p class="Normal-1 para-style-override-17">Padişahın yanında sözü geçen bir adamken</p>

      <p class="Normal-1 para-style-override-31">Üzengisinin altından yapılmasını emretmek istedim.</p>

      <p class="Normal-1 para-style-override-31">Ama demir bunu işitince kızdı,</p>

      <p class="Normal-1 para-style-override-23">Ayaklarıma bu halkaları vurdu. [RUBAİ]</p>

      <p class="Normal-1 para-style-override-16">Irak’ta Rüknüddin’in şiirleri çok meşhurdur ve güzeldir. Dehnâme onun kaleminden vücut bulmuştur. Bu kitabında birçok gazeller ve kıtalar toplamış, bu şiirleri çok ustaca söylemiştir. Bu eser fazıllar için metanet ve zarafette bir örnek olmuştur.</p>

      <p class="x3 para-style-override-39">[TOGA TİMUR HAN]</p>

      <p class="Normal-1 para-style-override-16">Toga Han Moğol padişahları neslindendir. Sultan Ebû Sa’îd ve hanedanının buhrana uğramasından sonra hanlık ona geçmiş, Esterâbâd ve Cürcan saltanatı onda karar kılmıştı. Horasan’daki Serbedârân emirleri ona tabi oldular ve Horasan vilayetinin büyük bölümünü eline geçirdi.</p>

      <p class="Normal-1 para-style-override-16">Sultan, bahar mevsiminde Radegân’ın çayır ve çimenlerinde vaktini geçirir, kışın da Âb-ı Cürcan ve Düveyn-i Esterâbâd’ta kışlak yapardı. İmam Rıza’nın gömülü olduğu Meşhed-i Mukaddes’te çok güzel binalar yaptırdı.</p>

      <p class="Normal-1 para-style-override-16">Fakat aşağı ve bayağı adamlara iltifatlarda bulunur, onlara iyi hediyeler verirken, asil kişilere karşı haşin davranırdı. Bu yüzden büyük adamlar ondan nefret ettiler ve Serbedârân ile işbirliği yaptılar. Serbedârân onun zamanında etrafı istila etti ve o saltanatın yalnızca kuru bir ismi ve resmiyle yetinmek zorunda kaldı. Serbedârân emirlerini def edemedi ve en sonunda Sebzvar serbedârlarından Yahya-ı Kerrâbî’nin eliyle öldürüldü.</p>

      <p class="Normal-1 para-style-override-20">Tarih-i Serbedârân’da anlatılmıştır ki: Serbedârlar sözlerini ve yeminlerini yenileyip kulluklarını arz etmek için her yıl Beyhak’tan Esterâbâd’a hanı ziyarete giderlerdi. Hüküm sürme sırası Hâce Yahya-ı Kerrâbî’ye gelince o da bunu sürdürerek hanı ziyarete gitti ve Düveyn-i Esterâbâd’da hanın ordugâhına ulaştı.</p>

      <p class="Normal-1 para-style-override-16">Üçüncü gün han, Yahya için şahane bir ziyafet düzenledi. Onun mülazımları ve emirleri için bir sofra kurdular. Han da kendi yerinde saltanat tahtına oturdu. Serhenk Hafız Şigânî de Hâce Yahya’nın yanındaydı ve bin kişiye yakın bir cemaat de uzakta oturuyorlardı.</p>

      <p class="Normal-1 para-style-override-16">“Bugün bu Moğol’u öldürmek mümkündür” dedi Emir Yahya, Hafız’a.</p>

      <p class="Normal-1 para-style-override-16">“Bu benim de hatırımdan geçiyor” dedi Hafız.</p>

      <p class="Normal-1 para-style-override-16">Bunun üzerine Yahya, Hafız’a: “Sen şimdi hanın yanına git. Herkes senin ona söyleyecek bir sözün olduğunu zannedecek. Hiç çekinmeden hana doğru yürü ve bir vur, ben de sana yardıma gelir, onun işini bitiririm. Tabii bizim hizmetkârlar da boş durmayacaklar” dedi.</p>

      <p class="Normal-1 para-style-override-16">Hafız kalktı ve hana doğru gitti. Hacipler onu engellemek istediler, ama “Bırakın belki söyleyecek bir sözü vardır” dedi han. Hanın yanına giden Hafız çizmesinin içinden bir bıçak çıkardı ve ona vurdu. Emir Yahya da koşarak geldi ve tibrizini kafasına yerleştirdi. Hizmetkârlar da koşup hep birden hücum ettiler. Hanın etrafında bulunan herkes kaçıştı ve Yahya da böylece hanı öldürdü.</p>

      <p class="Normal-1 para-style-override-16">Toga Timur Han’ın katlinden sonra saltanat Cengiz sülalesinden bu tabakaya intikal etti; Serbedârların, Can-Kurbanî ve Kürt meliklerinin eline geçti. Serbedârân’ın halleri ve tarihleri bundan sonra gelecektir.</p>

      <p class="Normal-1 para-style-override-16">Toga Timur Han’ın katli hakkında azizlerden biri şu tarihi söylemiştir:</p>

      <p class="Normal-1 para-style-override-17">Âlemin padişahı Toga Timur’un katli</p>

      <p class="Normal-1 para-style-override-31">Celal sahibi Tanrı’nın hükmüyle</p>

      <p class="Normal-1 para-style-override-31">Hicretin 755. yılı Zilkade ayının</p>

      <p class="Normal-1 para-style-override-23">On altısında, cumartesi günü vaki olmuştur.</p>

      <p class="x3 para-style-override-7">Akranı Arasında Sahibkıran ve Son Zamanda</p>

      <p class="x3 para-style-override-37">Söz Kendisiyle Hatm Olan, Mana Denizinin İncisi</p>

      <p class="x3 para-style-override-28">EMİR HUSREV-İ DEHLEVÎ</p>

      <p class="Normal-1 para-style-override-16">Onun her hususta kemali malumdur, şerhe ve beyana ihtiyaç yoktur. Onun melek sıfatlı kişiliği, mana âleminin ganimetleriyle zengin, imam cevherlerinin madeni ve irfan denizinin incisidir. Hakikatlere karşı olan aşkını mecaz şivesiyle göstermiş ve belki de nefsi hakikat gelinleriyle oynaşmıştır. Onun tatlı şiirleri kendinden geçmiş âşıkların yaralarına merhemdir. Onun zemzemleri<a class="footnote-link" href="#footnote-225-104" id="footnote-225-104-backlink">104</a> aşk hastalarının kırık yüreklerini parçalar. Yüksek ve alçak tabakadaki bütün insanların padişahıdır, bunun için de ona “husrev” denilmiştir. Bu ad şairlik mülkünde ona tamamen layıktır ve hakkında söz söylemeye lüzum yoktur. Bu tamamdır. Sözü kısa kesmek lazımdır vesselam.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-104-backlink" id="footnote-225-104">104</a> Zemzem: Ezgili bir sesle şarkı, türkü mırıldanma.</p>
      </div>

      <p class="Normal-1 para-style-override-16">Emir Husrev’in aslı Türk’tür. Aslen Kubbetül-hazra denilen şehirkeşten olduğunu söylerler. Paymurg ile Karşî sınırlarında yerleşmiş olan Laçin hezaresinden olduğu rivayet olunur; bu kabile Cengiz olayları sırasında Maveraünnehr’den kaçıp Hint’e gelmiş ve Delhi’de yerleşmiştir. Emir Husrev’in babası Emir Mahmud bu kabilenin reisiydi. Emir Husrev’in babaları Sultan Şemseddin Muhammed zamanında emirlik mertebesi almışlardı.</p>

      <p class="Normal-1 para-style-override-16">Hint meliki Alâeddin Muhammed, Emir Husrev’e çok lütuf ve inayetlerde bulunmuştur. Emir Husrev de emirlik derecesine ulaşmış; padişaha mülazemet ve memuriyette bulunduğu dönemde birçok fazileti ihya etmişti. Hamse’sinde bu mülazemet devrini şöyle anlatır:</p>

      <p class="Normal-1 para-style-override-17">Ben kendinden geçmiş gam ve keder içinde kalmış biçare,</p>

      <p class="Normal-1 para-style-override-31">Yanıp yakılmalar yüzünden içim bir tencere gibi daima kaynıyor.</p>

      <p class="Normal-1 para-style-override-31">Gece sabahlara ve sabahtan akşamlara kadar</p>

      <p class="Normal-1 para-style-override-31">Gam köşesinde hiç huzurum ve rahatım yoktur.</p>

      <p class="Normal-1 para-style-override-31">Bu kendini beğenmiş, dikkafalı nefsim için</p>

      <p class="Normal-1 para-style-override-31">Kendim gibi bir mahlukun karşısında ayakta durmaya mecburum.</p>

      <p class="Normal-1 para-style-override-31">Kan ayağımdan başıma çıkmadan</p>

      <p class="Normal-1 para-style-override-31">Kimsenin mürüvvet suyuyla elim ıslanmıyor.</p>

      <p class="Normal-1 para-style-override-23">Onu bazı yalanlarla övdüğüm halde bu hususta mazur görülürüm.</p>

      <p class="Normal-1 para-style-override-16">Emir Husrev’in Sultan Alâeddin Muhammed ve çocukları hakkında birçok kasidesi ve eseri vardır.</p>

      <p class="Normal-1 para-style-override-16">Hakikat âleminin rüzgârları onun ümit bahçelerinde estiğinde bu kıymetsiz dünya, Emir Husrev’in himmet nazarında hiçe düştü. Birçok kere artık saraya mülazemetten istifa etmek istedi, fakat Sultan Alâeddin Muhammed bunu kabul etmedi.</p>

      <p class="Normal-1 para-style-override-16">En sonunda kendi gibi mahluka mülazemetten el çekti ve Hak ehlinin hizmetiyle uğraştı. İrade elini vâsılların muktedası arif ve zahit Şeyh Nizâmü’l-hak ve’d-din Evliya’nın terbiye eteğine vurdu. Yıllarca sülûk ile uğraştı. Padişahların övülmesi hakkında söylenmiş şiirlerini divanından sildi. Kalbini nurlandırdı ve hakikatleri keşfetmekte yüksek mertebeye ulaştı. Şeyhlerin şeyhi çok defa mübarek diliyle, “Ümit ederim ki Tanrı, mahşer gününde beni bu Türk oğlunun yüreğinin ateşine bağışlasın” diye buyurmuştur.</p>

      <p class="Normal-1 para-style-override-16">Emir Husrev, bu şeyhin uğrunda varını yoğunu verdi ve hamsesini onun işaretiyle yazdı. İşte hamsesindeki şu iki beyit bu şeyh hakkında söylenmiştir:</p>

      <p class="Normal-1 para-style-override-17">Onun hankahının duvarı</p>

      <p class="Normal-1 para-style-override-31">Yücelikte Kâbe’nin hatimine benzer.</p>

      <p class="Normal-1 para-style-override-31">Serçe kuşları evlerin damlarında nasıl yuva yaparsa,</p>

      <p class="Normal-1 para-style-override-23">Melekler de onun hankahının damında yuva kurmuşlardır.</p>

      <p class="Normal-1 para-style-override-16">Şeyh Nizâmeddin, Hint’in en olgun şeyhlerindendir. Şeyhülislam Şeyh Ferîd-i Genc-i Şeker’in akraba ve müritlerindendir. Şeyh Ferîdüddin’in tarikat silsilesi şeyhülisam ve âlemin mürşidi Şeyh Mevdûd bin Yusuf-ı Azerî’ye ulaşır. Tanrı cümlesine rahmet etsin.</p>

      <p class="Normal-1 para-style-override-20">Rivayet ederler ki: Şeyh Sa’dî-i Şirazî son zamanlarında Emir Husrev ile görüşmüş, onu görmek için Fars’tan Hint’e gelmiştir. Emir Husrev’in Şeyh Sa’dî’ye tasavvur edilmeyecek kadar hürmet ve itikadı vardı. Ve ona karşı ihlas hususunda şöyle buyuruyor:</p>

      <p class="Normal-1 para-style-override-17">Sarhoş Husrev mana kadehine</p>

      <p class="Normal-1 para-style-override-23">Şiraz’daki sarhoşluk meyhanesinin şırasını döktü. [BEYİT]</p>

      <p class="Normal-1 para-style-override-16">Ve diğer bir yerde de:</p>

      <p class="Normal-1 para-style-override-17">Benim sözlerimden oluşan kitabın</p>

      <p class="Normal-1 para-style-override-23">Cildinin şirazesi Şiraz şirazesidir.</p>

      <p class="Normal-1 para-style-override-16">Her koşulda onun Şeyh Sa’dî’ye büyük bir sevgisi vardı.</p>

      <p class="Normal-1 para-style-override-16">Fazıllar, Emir Husrev’in divanını toplamadılar; çünkü insafla düşünülürse deniz kaba, ilm-i ledün [ilham] ise harfe sığmaz. Sultan-ı sa’îd Baysungur Han, Emir Husrev’in sözlerini bir yere toplamaya çok çalıştı. Yüz yirmi bin beyti bir araya getirebildi, ama bundan sonra gazeliyatından iki bin beyti de başka bir yerde buldu ki, bunlar onun divanında yoktu. Bunun üzerine onun bütün şiirlerini toplamanın imkân dahilinde olmadığını anladı ve bu işten vazgeçti.</p>

      <p class="Normal-1 para-style-override-16">Emir Husrev risalesinin birinde, “Benim şiirlerim beş yüz bin beyitten az, dört yüz bin beyitten çoktur” diye buyurmuştur.</p>

      <p class="Normal-1 para-style-override-16">Hamse’si on sekiz bin beyittir; Şeyh Nizâmî-i Gencevî’nin (Tanrı ruhunu takdis etsin) hamsesiyse yirmi sekiz bin beyittir. Tuhaftır ki sözlerinin bazısını haddinden fazla uzatmış, bazısındaysa icaza gitmiştir; her halde icaz<a class="footnote-link" href="#footnote-225-105" id="footnote-225-105-backlink">105</a>, fesahat ve belagatte makbuldur.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-105-backlink" id="footnote-225-105">105</a> İcaz: Az sözle çok şey anlatmak, sözü kısa söylemek, anlamına gelen bir edebiyat terimi. Kısa bir cümleyle maksadı ifade etme sanatı.</p>
      </div>

      <p class="Normal-1 para-style-override-16">Sultan Baysungur Han, Emir Husrev’in hamsesini Şeyh Nizâmî’nin Hamse’sinden üstün tutardı. Fakat Uluğ Bey Gurkân bunu kabul etmez ve Şeyh Nizâmî’ye itikat ederdi. Bu iki fazıl şehzade bu hususta aralarında çok bağnazlık gösterip münakaşalar yaptılar. İki hamseyi beyit beyit karşılaştırdılar. Eğer bu iki şair arasında gösterilen bağnazlık zamanımızda olsaydı, zamanımızın eleştirmenlerinin (ömürleri ilelebed uzun olsun) o ateşli düşünme güçleri de bu üstünlüğü kabul ederlerdi.</p>

      <p class="Normal-1 para-style-override-16">Kısaca, Emir Husrev’in nazik, ateşli ve yürek yakıcı sözleri insanların içini ateşle doldurur, âşıklarda sabır ve sükûnet bırakmaz. Tevhit hakkındaki bu beyit ona has olan sözlerdendir:</p>

      <p class="Normal-1 para-style-override-17">Tavuklar bir damla su içmezler ki</p>

      <p class="Normal-1 para-style-override-23">Başlarını göğe kaldırıp Tanrı’ya şükretmesinler. [BEYİT]</p>

      <p class="Normal-1 para-style-override-16">Peygamberlerin padişahı ve doğru yolların kılavuzu olan efendimizin miracı hakkında söylenen şu beyit de onundur:</p>

      <p class="Normal-1 para-style-override-17">Onun miracından şüpheye düşenin gönül aynasına</p>

      <p class="Normal-1 para-style-override-23">Bir teessüf âhı çekmek lazımdır. [BEYİT]</p>

      <p class="Normal-1 para-style-override-16">Eğer Hamse’si karıştırılsa şu aşağıdaki beyit gibi çok nazik sözlere tesadüf edilir:</p>

      <p class="Normal-1 para-style-override-17">Eşekçinin tımarıyla ölen eşeğin karnında üç arpa bulunması,</p>

      <p class="Normal-1 para-style-override-23">Sırtında otuz menîn [sıska] bulunmasından evladır.</p>

      <p class="Normal-1 para-style-override-16">Emir Husrev’in hayatının sonlarında şiirlerini dört kısma, bazılarıysa üç kısma ayırdığını söylerler. Fakat dörde ayırmış olması daha doğrudur. Bu kısımların her birine şöyle isimler verdi: “Tuhfetü’s-sugr” gençliğinde, “vasatü’l-hayat” orta yaşlılığında ve sülûkunun başında, “gurretü’l-kemal” yaşlanma ve olgunluk devrinde, “bakiyyetü’n-nahiyye” ise ihtiyarlığın nihayete vardığı devirlerde söylediği şiirlerdir. Biz bu dört kısmın her birinden birer gazel seçtik. Önce “tuhfetü’s-sugr”dan:</p>

      <p class="Normal-1 para-style-override-17">Gönül elden gitti. Kirpiklerimde kandan bir nişan, can gitti.</p>

      <p class="Normal-1 para-style-override-31">Canın yerindeyse kaybolan canan kaldı.</p>

      <p class="Normal-1 para-style-override-31">O giden sevgilinin peşinden gözyaşlarımı da bıraktım.</p>

      <p class="Normal-1 para-style-override-31">O giden gelmedi, fakat gözyaşlarım olduğu gibi akmaya devam etti.</p>

      <p class="Normal-1 para-style-override-31">Onun açtığı yaranın, canımın içinde bıraktığı nişanın</p>

      <p class="Normal-1 para-style-override-31">Meydana çıkmaması için tırnaklarımla göğsümü parçalıyorum.</p>

      <p class="Normal-1 para-style-override-31">Dostların öğütleri yarama merhem olmadı,</p>

      <p class="Normal-1 para-style-override-31">Yüreğimin içinde onun sözlerinin bıraktığı yaralar kaldı.</p>

      <p class="Normal-1 para-style-override-31">Ey göz, kan olmuş gönlümün macerasını sen söyle,</p>

      <p class="Normal-1 para-style-override-31">Çünkü bende artık anlatacak dil kalmadı.</p>

      <p class="Normal-1 para-style-override-31">Herkes bir süre mest ve putperest olur.</p>

      <p class="Normal-1 para-style-override-31">Fakat benim ömrüm tamamıyla geçtiği halde</p>

      <p class="Normal-1 para-style-override-31">Gönlüm bu iki iptiladan kurtulamadı.</p>

      <p class="Normal-1 para-style-override-31">Tövbe edip sarhoşluktan el yummak istedim.</p>

      <p class="Normal-1 para-style-override-31">Fakat salah eli, büyük şarap ölçüsünün dibinde kaldı.</p>

      <p class="Normal-1 para-style-override-31">Gönül ve din her ikisi bana veda edip gittiler,</p>

      <p class="Normal-1 para-style-override-31">Yalnız niyaz başı onun kapısının eşiğinde kaldı.</p>

      <p class="Normal-1 para-style-override-31">Dün gece onun hayali, verdiği cefalardan özür diledi.</p>

      <p class="Normal-1 para-style-override-31">Yarı çekilmiş âh okları yayda kaldı.</p>

      <p class="Normal-1 para-style-override-31">Husrev, onun atının tırnaklarının iz bıraktığı her yerde,</p>

      <p class="Normal-1 para-style-override-23">Hararetli âhlarıyla ateşlere yandı.</p>

      <p class="Normal-1 para-style-override-16">“Vasatü’l-hayat”tan; ki Emir Husrev bu gazeli Sultan Alâeddin Muhammed çevkân oynarken hazırlıksız bir şekilde söylemiştir:</p>

      <p class="Normal-1 para-style-override-17">Padişah esvabını giydi, atı meydana götürün.</p>

      <p class="Normal-1 para-style-override-31">Bunu ve bütün başları çevkânın önüne koyun.</p>

      <p class="Normal-1 para-style-override-31">O gamzeleriyle âşıklarını vuran geldi, canlarınızı hazırlayın.</p>

      <p class="Normal-1 para-style-override-31">Bizim Yusuf’umuz seferden döndü, Kenan’a müjdeler götürün.</p>

      <p class="Normal-1 para-style-override-31">Onun eteğine el uzatmak, herkesin kavli ve kuvvetinin kârı değildir.</p>

      <p class="Normal-1 para-style-override-31">Ey aşk yolunun münasebetsiz heveskârları,</p>

      <p class="Normal-1 para-style-override-31">Siz kafalarınızı yakanızın içine sokup saklayın.</p>

      <p class="Normal-1 para-style-override-31">Ey o âşıklar arasında ayyarlıktan dem vurursa eğer,</p>

      <p class="Normal-1 para-style-override-31">Onun gamından canınızı kurtarsanız bile faydası yoktur.</p>

      <p class="Normal-1 para-style-override-31">O canın matemini tutmak lazımdır.</p>

      <p class="Normal-1 para-style-override-31">Eğer onun dudaklarından bugün bir öpücük nasip olursa</p>

      <p class="Normal-1 para-style-override-31">Yarın cennette Rıdvan’ın<a class="footnote-link" href="#footnote-225-106" id="footnote-225-106-backlink">106</a> minnetini çekmeye ne lüzum var?</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-106-backlink" id="footnote-225-106">106</a> Rıdvan: Cennetin kapıcılığını yapan melek.</p>
      </div>

      <p class="Normal-1 para-style-override-31">Benim gibi bir âcizin yüreği, padişahın şahinine layık değildir,</p>

      <p class="Normal-1 para-style-override-31">Bu leş parçasını kapıcının köpeğinin önüne atınız.</p>

      <p class="Normal-1 para-style-override-31">Aşk çöllerinin kuşu mugaylân dikenlerini [devedikeni] yer;</p>

      <p class="Normal-1 para-style-override-31">Şekere kavuşmanın müjdesini, sofranın sineklerine verin.</p>

      <p class="Normal-1 para-style-override-31">Gönlü hasta olan Husrev, halini kanla iki yanağına yazdı.</p>

      <p class="Normal-1 para-style-override-23">Bir zavallının macerasını sultana arz edin.</p>

      <p class="Normal-1 para-style-override-16">“Gurretü’l-kemal”den:</p>

      <p class="Normal-1 para-style-override-31">Şarap küpü boşaldı, can ise şaraba doymadı.</p>

      <p class="Normal-1 para-style-override-31">Ey gönül, eğer şarap yoksa kendi kanını iç.</p>

      <p class="Normal-1 para-style-override-31">Mecnun’un zincirinin sesi âşıkların erganunudur.</p>

      <p class="Normal-1 para-style-override-31">Bundan zevk almak akıllıların kârı değildir.</p>

      <p class="Normal-1 para-style-override-31">Aşk bana düşman olarak kâfidir,</p>

      <p class="Normal-1 para-style-override-31">Ey felek sen bunun için zahmet çekme.</p>

      <p class="Normal-1 para-style-override-31">Nerede cellat varsa orada kasaba ihtiyaç yoktur,</p>

      <p class="Normal-1 para-style-override-31">Padişaha söyle kan döksün, polise söyle boyunları vursun.</p>

      <p class="Normal-1 para-style-override-31">Bir can için cananı terk etmek dostların mezhebinde yoktur.</p>

      <p class="Normal-1 para-style-override-31">Ey akıl, sakın, sakın bizim için gam yeme; çünkü bu yolda</p>

      <p class="Normal-1 para-style-override-31">Gayeye ulaşmak için delilikten daha âlâ bir sebep yoktur.</p>

      <p class="Normal-1 para-style-override-31">Eğer yârin cemali olmazsa hayaliyle de yetiniriz,</p>

      <p class="Normal-1 para-style-override-31">Dervişin evinde mehtaptan daha iyi mum yoktur.</p>

      <p class="Normal-1 para-style-override-31">Ey kâfir, ey insan avcısı biraz yavaş ol;</p>

      <p class="Normal-1 para-style-override-31">Biçare bir ahunun Türklerin okuna tahammülü yoktur.</p>

      <p class="Normal-1 para-style-override-31">Onun çene çukurundan vazgeç, yoksa susuzluktan ölürsün.</p>

      <p class="Normal-1 para-style-override-31">Eğer sen o kuyuyu kazarsan su yerine kan çıkar.</p>

      <p class="Normal-1 para-style-override-31">Sen Husrev’e uykuda yüzünü göstereceğini söylemiştin.</p>

      <p class="Normal-1 para-style-override-31">Sen bu sözü senin aşkının yabancısı olanlara söyle.</p>

      <p class="Normal-1 para-style-override-23">Çünkü aşkının aşinası olanların gözüne uyku girmez.</p>

      <p class="Normal-1 para-style-override-16">“Bakiyyetü’n-nakiyye”den:</p>

      <p class="Normal-1 para-style-override-17">O ihtiyar ve gençler ki mal ve servet kaydederler,</p>

      <p class="Normal-1 para-style-override-31">Onlar akıllı değildir, akılsız çocuklardır.</p>

      <p class="Normal-1 para-style-override-31">İyi hayat sürmemek, dünyanın zevku sefasından nasip alamamaktan</p>

      <p class="Normal-1 para-style-override-31">Ağlayanlar; iyi bil onlar kendilerinin bu hallerine gülmektedirler.</p>

      <p class="Normal-1 para-style-override-31">Ne mutlu o kişilere ki bu âlemden güneş gibi pirüpak gelip geçtiler,</p>

      <p class="Normal-1 para-style-override-31">Bu toprak yığını olan âlemin üzerine bir gölge bıraktılar.</p>

      <p class="Normal-1 para-style-override-31">Çıkış yolunu kapamanın mümkün olmadığı bir eve</p>

      <p class="Normal-1 para-style-override-31">Gönül bağlayanlar ne kadar ahmaktır.</p>

      <p class="Normal-1 para-style-override-31">Bu felek bağının tuhaf bahçıvanları vardır,</p>

      <p class="Normal-1 para-style-override-31">Hangi fidanı dikseler, sonra onu söküp atarlar.</p>

      <p class="Normal-1 para-style-override-31">Samimi dostların arkadaşlıklarını ganimet bil.</p>

      <p class="Normal-1 para-style-override-31">Onlar bu dünyadan gittikten sonra tekrar gelip sana ulaşamazlar.</p>

      <p class="Normal-1 para-style-override-31">Bu bir varlık ki, onun hasılı hiçtir.</p>

      <p class="Normal-1 para-style-override-31">Dikkatle bakarsan insanların hiç ile yetindiğini görürsün.</p>

      <p class="Normal-1 para-style-override-31">Sen bu varlık âlemine gelen misafirlerin yol azığını hazırla,</p>

      <p class="Normal-1 para-style-override-31">Çünkü onlar aziz misafirlerdir ve buradaki ikametleri bir iki gündür.</p>

      <p class="Normal-1 para-style-override-31">Eğer sen insansan köpeklere küçümseyerek bakma,</p>

      <p class="Normal-1 para-style-override-31">Çünkü onlar efendilerine bizden daha iyi kulluk eder.</p>

      <p class="Normal-1 para-style-override-31">Sana hayırlı bir işten daha iyi bir evlat olamaz,</p>

      <p class="Normal-1 para-style-override-31">Çünkü senden dünyaya gelen evlat değil, hepsi düşmandır.</p>

      <p class="Normal-1 para-style-override-31">Ey Husrev, eğer himmet sahibiysen bu dünyaya meyletme.</p>

      <p class="Normal-1 para-style-override-23">Hümanın leşe meyletmesini makbul tutmazlar.</p>

      <p class="Normal-1 para-style-override-16">Emir Husrev’in zahiri ve manevi birçok faziletin yanı sıra musiki ilmine de tam bir vukufu vardı. Bir kere bir çalgıcı onunla tartışmaya girişti. Musikinin riyazet ilimlerinden olduğunu, şiir ve şairlik ilminden daha üstün olduğunu iddia etti. Emir Husrev onu susturmak için şu kıtayı yazdı:</p>

      <p class="Normal-1 para-style-override-17">Bir mutrip Husrev’e dedi ki: “Ey söz hazinesi,</p>

      <p class="Normal-1 para-style-override-31">Musiki ilmi şiir iliminden derece ve kıymet itibariyle üstündür.</p>

      <p class="Normal-1 para-style-override-31">Musiki pek ince ve latif bir ilim olduğundan kaleme gelmez,</p>

      <p class="Normal-1 para-style-override-31">Fakat şiir ilmi kâğıt ve defterlere girebilir.”</p>

      <p class="Normal-1 para-style-override-31">Cevaben dedim ki: Evet, bu ikisinde de kemale ermiş bir adamım.</p>

      <p class="Normal-1 para-style-override-31">Her ikisini de layık olduğu şekilde ölçtüm biçtim.</p>

      <p class="Normal-1 para-style-override-31">Şiirleri topladım, üç defter oldu. Eğer yazmak mümkün olsaydı da</p>

      <p class="Normal-1 para-style-override-31">Musiki eserlerini toplasaydım, inan o da üç defter olurdu.</p>

      <p class="Normal-1 para-style-override-31">Bu iki ilim arasında doğru ve makul farkın ne olduğunu söyleyeyim,</p>

      <p class="Normal-1 para-style-override-31">Bu iki ilmi bilen bir adam insaflı düşünürse bunu kabul eder.</p>

      <p class="Normal-1 para-style-override-31">Bir kişinin şiiri başlı başına bir ilim olarak kabul etmesi uygundur,</p>

      <p class="Normal-1 para-style-override-31">Çünkü o usule ve şarkıcının sesine muhtaç değildir.</p>

      <p class="Normal-1 para-style-override-31">Bir şiir çalgısız okunabilir, onun mana ve vezninden bir şey eksilmez.</p>

      <p class="Normal-1 para-style-override-31">Eğer bir çalgıcı okurken yalnızca han han ve hun hun dese,</p>

      <p class="Normal-1 para-style-override-31">Bunun dışında bir söz olmasa, o şey manasız ve eksik olur.</p>

      <p class="Normal-1 para-style-override-31">Neyzenlere bak, onlarda yalnız ses vardır, söz yoktur,</p>

      <p class="Normal-1 para-style-override-31">Bu yüzden de söz için başkasına muhtaçtır.</p>

      <p class="Normal-1 para-style-override-31">İşte bu yönden de ses ve sema sahibi bir şairin vücuduna muhtaçtır.</p>

      <p class="Normal-1 para-style-override-31">Elhasıl şiir bir gelindir ve onun ziyneti musiki nağmesidir.</p>

      <p class="Normal-1 para-style-override-31">Eğer bir gelin güzel olursa, süssüz olması onun için ayıp değildir.</p>

      <p class="Normal-1 para-style-override-31">Ben yalnızca bu açık hakikati anlayana insan derim,</p>

      <p class="Normal-1 para-style-override-23">Eğer anlamıyorsa bana sorsun, sormazsa o eşektir.</p>

      <p class="Normal-1 para-style-override-16">Emir Husrev, ölen dostlarının hasretiyle şu kıtayı söylemiştir:</p>

      <p class="Normal-1 para-style-override-17">Mezarlığa doğru gittim, yokluğa dönmüş</p>

      <p class="Normal-1 para-style-override-31">Dostların hasretiyle zâri zâri ağladım.</p>

      <p class="Normal-1 para-style-override-31">Bunlar nereye gittiler dediğimde mezarlık cevapladı,</p>

      <p class="Normal-1 para-style-override-23">Sesimin yankısıyla onlar nereye gitti dedi. [KITA]</p>

      <p class="Normal-1 para-style-override-16">Şu da zamanın ikbali aleyhinde söylemiştir:</p>

      <p class="Normal-1 para-style-override-17">İkbalin bekası yoktur, ona gönül bağlama.</p>

      <p class="Normal-1 para-style-override-31">Senin gurur içinde geçirdiğin ömür hebadır.</p>

      <p class="Normal-1 para-style-override-31">Eğer sen bana inanmıyorsan bu nükteyi benden dinle,</p>

      <p class="Normal-1 para-style-override-23">İkbal kelimesini çevirdiğin vakit la-beka [kalıcı değil] olur.</p>

      <p class="Normal-1 para-style-override-16">Şu rubaiyi de aşk hakkında söylemiştir:</p>

      <p class="Normal-1 para-style-override-31">Aşk şulesinden yanmamış kişiyle</p>

      <p class="Normal-1 para-style-override-31">İğne ucu kadar alakam yoktur.</p>

      <p class="Normal-1 para-style-override-31">Eğer sen yanık gönüllü değilsen bizden uzak ol,</p>

      <p class="Normal-1 para-style-override-23">Çünkü biz yanmamış yüreklere ateş salarız.</p>

      <p class="Normal-1 para-style-override-16">Şunu da zamandan şikâyet maksadıyla yazmıştır:</p>

      <p class="Normal-1 para-style-override-17">Ey Husrev, bu ne haldir?</p>

      <p class="Normal-1 para-style-override-31">Dünyada âlimler cahillerden aşağı mertebededir.</p>

      <p class="Normal-1 para-style-override-31">Bu nükteye bak insaf ile söyle.</p>

      <p class="Normal-1 para-style-override-23">Dört harf ile “katre” ve “derya” birdir.</p>

      <p class="Normal-1 para-style-override-16">Emir Husrev’in ilham kabilinden olan şiirlerinden bundan fazla bahsetmeye bu tezkirenin tahammülü yoktur. Çünkü dalgalı kocaman bir deniz havuza sığmaz. İşte bu yüzden bu denizin daha derinliklerine dalmaktan vazgeçildi.</p>

      <p class="Normal-1 para-style-override-16">Emir Husrev uzun bir ömre nail olmuştur. 725 yılında murat atını varlığın dar dehlizinden hızla lâmekân meydanına atlatmış, dudu gibi olan ruhunu bu duygular kafesinden kurtarıp azat etmiş ve vuslat şüküristanına ulaştırmıştır. Mübarek kabri Delhi şehrinde, tarikat şeyhlerinden Şeyh Ferîdüddin Genc-i Şeker ve Şeyh Nizâmeddin-i Evliya’nın da yattığı mezarlıktadır.</p>

      <p class="Normal-1 para-style-override-16">Onun Bahrü’l-Ebrâr, Mir’âtü’s-Safâ ve Enîsü’l-Kulûb gibi kasideleri şöhret bulduktan sonra, fazıllar ve şairler o kadar nazireler yazdılar ki bunlardan burada bahsetmek kabil değildir. Emir Husrev’in Hamse’sinden başka Delhi meliki hakkında söylediği Kırânü’s-Sa’deyn, Düvelrânî-i Hızır Hânî, Noh Sipihr, Hazâinü’l-Fütûh, Menakıb-ı Hind, Tarih-i Delhi, Kanun-ı İstıfa gibi çeşitli şiir ve düzyazı risaleleri vardır.</p>

      <p class="x3 para-style-override-39">[SULTAN MUHAMMED TUĞLUKŞAH]</p>

      <p class="Normal-1 para-style-override-16">Sultan Muhammed Tuğlukşah Hint diyarında büyük, mübarek, uğurlu ve devlet sahibi bir padişahtı. Delhi’de çok güzel binalar yaptırmış, iman ve ihlasından Havz-ı Hâs’ı tamir ettirmişti. Mücahit, gazi, âlimleri seven ve şairleri gözeten bir padişahtı.</p>

      <p class="Normal-1 para-style-override-16">…. diyarına kadar fethetti. Onun büyüklüğünü, lütuf ve kereminin şöhretini duyan Horasan şairleri Hint’e akın ettiler. Onun, evladının ve torunlarının övülmesi hakkında kasideler ve kitaplar yazdılar. Onun adını yükseltmek için dini hatalara düştüler.</p>

      <p class="Normal-1 para-style-override-16">712 yılında insanlığın bu alçak aleminden, kudsiyet semalarına yükseldi.</p>

      <p class="Normal-1 para-style-override-16">Fazıl mevlana Muzaffer-i Hirevî (Tanrı rahmet etsin) Muhammed Tuğlukşah ve Şemseddin-i Kert’in vefatı hakkında şu kıtayı söylemiştir:</p>

      <p class="Normal-1 para-style-override-17">Muhammed Kert savaş gününde Kâvus gibi</p>

      <p class="Normal-1 para-style-override-31">Sohrâb’ın<a class="footnote-link" href="#footnote-225-107" id="footnote-225-107-backlink">107</a> yüreğini dağladı.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-107-backlink" id="footnote-225-107">107</a> Sohrâb: Zâloğlu Rüstem’in oğlu; Efrasiyâb tarafından hileyle dövüştürüldüğü babası tarafından öldürülmüştür.</p>
      </div>

      <p class="Normal-1 para-style-override-31">Önce Memleketin hidivi Muhammed Tuğluk,</p>

      <p class="Normal-1 para-style-override-23">Sonra da Muhammed Kert dünyadan gitti.</p>

      <p class="x3 para-style-override-7">HÂCE HASAN-I DEHLEVÎ</p>

      <p class="Normal-1 para-style-override-45">(Tanrı derecesini yükseltsin)</p>

      <p class="Normal-1 para-style-override-16">Bu da Şeyh Nizâmeddin-i Evliya’nın müritlerinden ve arkadaşlarındandır. Emir Husrev ve Hasan-ı Dehlevî aynı tarikattan arkadaştırlar. Delhi’nin hocazadelerindendir. Emir Husrev’in şiirleriyle çok meşgul olmuştur.</p>

      <p class="Normal-1 para-style-override-16">Tatlı sözlüdür ve sözünde bir hâl sahibinin neşesi vardır. Sehl-i mümtenidir. Sanat yoktur, fakat yüreğe ve ruha yakındır. Kendinden geçmiş bir tarikat adamıdır ve o da Emir Husrev gibi ahret uğruna bütün varını yoğunu tarikat pirinin ayaklarının altına atmış, fakr yolunu tutmuştur.</p>

      <p class="Normal-1 para-style-override-20">Rivayet ederler ki: Hasan bir gün ekmekçi dükkânının tezgâhında oturmuştu. Şeyh Nizâmeddin-i Evliya müritleriyle beraber oradan geçiyordu ve Emir Husrev de yanlarındaydı. Gözü Hasan’a ilişti. Onun güzel yüzü, ölçülü hareketleri ve kabiliyeti dikkatini çekti.</p>

      <p class="Normal-1 para-style-override-16">“Ekmeği nasıl satıyorsun?” diye sordu Hasan’a.</p>

      <p class="Normal-1 para-style-override-16">“Ekmeği terazinin bir gözüne koyarım ve müşteriye de diğer gözüne altın koymasını teklif ederim, eğer altın daha ağır gelirse müşteriye veririm” dedi Hasan.</p>

      <p class="Normal-1 para-style-override-16">“Müşteri müflisse o zaman ne yaparsın?” diye sordu Husrev.</p>

      <p class="Normal-1 para-style-override-16">“Dert ve niyaz karşılığında veririm” dedi Hasan.</p>

      <p class="Normal-1 para-style-override-16">Hasan’ın bu sözü Emir Husrev’in çok hoşuna gitti, hayret içinde kaldı ve bu hali şeyhine arz etti. Hasan da bu mürşide ulaşmak sevdasına düştü. Şeyhin hankahına geldi, artık ekmekçiliği ve dükkânı bıraktı. Tanrı erlerinin nazarı boş değildir:</p>

      <p class="Normal-1 para-style-override-17">Biz bir kişinin aşka kabiliyeti olduğunu görünce</p>

      <p class="Normal-1 para-style-override-23">Bir işaretle onun kalbini kaparız. [BEYİT]</p>

      <p class="Normal-1 para-style-override-16">Hasan’ın divanı zamanımızda çok aziz ve muhteremdir. İstidat ve kabiliyet sahiplerinin Hasan’ın sözlerine itikat ve iltifatı tasavvurun fevkindedir. Divanı haslar ve avamın nezdinde çok meşhur olduğundan, onun yalnızca bir gazelini yazmayı yeterli bulduk:</p>

      <p class="Normal-1 para-style-override-17">Ey saki, şarap ver. Doğudan bir beyaz bulut belirdi.</p>

      <p class="Normal-1 para-style-override-31">Selvi bembeyaz oldu. Sadberk gülünün örtüsü ağardı.</p>

      <p class="Normal-1 para-style-override-31">Bana şarap vereceksen billur bir kadehte ver,</p>

      <p class="Normal-1 para-style-override-31">Çünkü kırmızı şaraba beyaz kadeh yaraşır.</p>

      <p class="Normal-1 para-style-override-31">Bulut Yusuf için ağlayan Zeliha’nın gözü gibi çiyler döküyor.</p>

      <p class="Normal-1 para-style-override-31">Çiyler de Yakub peygamberin gökleri gibi ağlıyor.</p>

      <p class="Normal-1 para-style-override-31">Garın örümceğine bu perdenin faydası nedir diye sordum.</p>

      <p class="Normal-1 para-style-override-31">“Aziz bir misafir geldi, onun için kapıyı beyaz yaptım” dedi.</p>

      <p class="Normal-1 para-style-override-31">İşte söğüt ağacı, sol eline amel defteri verilenler gibi titriyor.</p>

      <p class="Normal-1 para-style-override-31">Yaseminin yaprakları da defteri sol eline verilenler gibi beyazdır.</p>

      <p class="Normal-1 para-style-override-31">Ey Hasan, düşmanların bize karşı hiçbir zaman</p>

      <p class="Normal-1 para-style-override-31">Tabiatleri doğru ve yürekleri samimi değildir.</p>

      <p class="Normal-1 para-style-override-23">Evet, bu karganın hiçbir zaman kanadı beyaz olmaz. [GAZEL]</p>

      <p class="Normal-1 para-style-override-16">Fazıllar bu gazele çok nazireler söylemişlerdir, fakat hiçbirinde bundaki hâl yoktur.</p>

      <p class="Normal-1 para-style-override-16">Ölüm yılı makbul değildir.</p>

      <p class="x3 para-style-override-7">Fazılların Meliki</p>

      <p class="x3 para-style-override-37">HÂCÛY-İ KİRMANÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Kirman asilzadelerindendir. Fazilet sahibi ve güzel sözlü bir şairdir. Fazıllar ve büyükler onun sözlerini belagat ve fesahatte eşsiz sayar, kendisine nahlbend-i şuarâ [şairlerin bahçıvanı] derler.</p>

      <p class="Normal-1 para-style-override-16">Hâcûy her zaman seyahat eder, hiç Kirman’da durmazdı. Hümây ü Hümâyûn kitabını Bağdat’ta yazmış ve bu eserde hakikaten sözün hakkını vermiştir. Çok makbul gazelleri kitabına katmıştır. Bu destanda vatana karşı son derecede olan şevk ve hasretini şu birkaç beyitle çok güzel tasvir etmiştir:</p>

      <p class="Normal-1 para-style-override-17">Kirman topraklarının üstünden geçen o amber kokulu seher rüzgârları</p>

      <p class="Normal-1 para-style-override-31">Ve orada yuvalarını kurmuş olan kuşların sesleri ne kadar hoştur.</p>

      <p class="Normal-1 para-style-override-31">Ben ne günah işledim ki,</p>

      <p class="Normal-1 para-style-override-31">Felek beni o temiz topraklardan ayırıp böyle gurbet diyarına attı.</p>

      <p class="Normal-1 para-style-override-23">Gözlerimden Dicle gibi yaşlar akarken Bağdat’ta niçin oturayım?</p>

      <p class="Normal-1 para-style-override-16">Hâcûy seyahatleri sırasında ariflerin şeyhi, muhakkiklerin muktedası, asillerin sultanı, milletin ve dinin rüknü Alâüddevle-i Simnanî ile (Tanrı ruhunu takdis etsin) tanıştı ve ona mürit oldu. Sofiâbâd’da yıllarca sufi oldu. Şeyhin şiirlerini topladı. Şu rubaiyi şeyh hakkında söylemiştir:</p>

      <p class="Normal-1 para-style-override-17">Âli İmrân’ın yoluna giren</p>

      <p class="Normal-1 para-style-override-31">Hızır gibi hayat suyu çeşmesine ulaşıp</p>

      <p class="Normal-1 para-style-override-31">Şeytanın vesvese ve hücumundan kurtulur</p>

      <p class="Normal-1 para-style-override-23">Alâüddevle Simnanî gibi olur.</p>

      <p class="Normal-1 para-style-override-16">Tevhit hakkındaki şu gazel de Hâcûy’undur:</p>

      <p class="Normal-1 para-style-override-17">Celali ve cömertliğiyle mukaddes,</p>

      <p class="Normal-1 para-style-override-31">Yüceliği ve olgunluğuyla aziz olan Tanrı’yı tenzih ederim.</p>

      <p class="Normal-1 para-style-override-31">O öyle cennet sahibidir ki onun sanatı sürüp gider.</p>

      <p class="Normal-1 para-style-override-31">Zühal [Satürn] onun hükmüyle bu dünya manastırının bekçisi,</p>

      <p class="Normal-1 para-style-override-31">Merih [Mars] onun emriyle bu kalenin muhafızıdır.</p>

      <p class="Normal-1 para-style-override-31">Her ay kün feyekûn [ol der ve olur] emriyle</p>

      <p class="Normal-1 para-style-override-31">Göğün kulağına Mağrip altınıyla bir küpe takar.</p>

      <p class="Normal-1 para-style-override-31">Bazen gök yüzüne Zâl-i Zer’in [Aksaçlı Zâl] kaşlarını çeker</p>

      <p class="Normal-1 para-style-override-31">Bazen güneşe Zâl oğlunun kılıcını verir.</p>

      <p class="Normal-1 para-style-override-31">Eğer Hâcûy bu kapıdan inayet talebinde bulunsa revadır,</p>

      <p class="Normal-1 para-style-override-23">Çünkü padişahtan inayet kullardan sorulur.</p>

      <p class="Normal-1 para-style-override-16">Bu da onundur:</p>

      <p class="Normal-1 para-style-override-31">Nazar sahiplerinin gözünde</p>

      <p class="Normal-1 para-style-override-31">Süleyman’ın mülk ve saltanatı bile havadan ibarettir.</p>

      <p class="Normal-1 para-style-override-31">Belki Süleyman o kimsedir.</p>

      <p class="Normal-1 para-style-override-31">Mülk ve saltanat şeylerden azattır.</p>

      <p class="Normal-1 para-style-override-31">Dünyanın suyun üzerine kurulduğunu söylerler.</p>

      <p class="Normal-1 para-style-override-31">Ey efendi, buna inanma.</p>

      <p class="Normal-1 para-style-override-31">Eğer dikkatle bakarsan o belki hava üzerinde kurulmuştur.</p>

      <p class="Normal-1 para-style-override-31">Bu eski hanın kapısının önünde ünsiyet çadırını kurma,</p>

      <p class="Normal-1 para-style-override-31">Çünkü bunun temeli tamamen yersiz ve temelsizdir.</p>

      <p class="Normal-1 para-style-override-31">Sen dehr denilen bu işvebaz koca karıya gönül verme,</p>

      <p class="Normal-1 para-style-override-31">O birçok damada nikâhlanmış bir yeni gelindir.</p>

      <p class="Normal-1 para-style-override-31">Bu feleğin meyli ve muhabbeti ışıklarını hep birinin üstüne salar.</p>

      <p class="Normal-1 para-style-override-31">Buna karşı ne yapılabilir ki, bu alçak böyle yaratılmıştır.</p>

      <p class="Normal-1 para-style-override-31">Bağdat’ın toprakları halifelerin kanıyla ağlar.</p>

      <p class="Normal-1 para-style-override-31">Yoksa bu Bağdat’taki seddülbahr değildir.</p>

      <p class="Normal-1 para-style-override-31">Vaktiyle Şeddâd<a class="footnote-link" href="#footnote-225-108" id="footnote-225-108-backlink">108</a> sarayını yaptırırken</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-108-backlink" id="footnote-225-108">108</a> Şeddâd bin Âd: Âd kavminin hükümdarı, hiçbir dine inanmayan ve tanrılık taslayan bir despottu. Kuran’da da geçen, efsanevi İrem Bağları denilen muhteşem bahçeler ve sarayların bulunduğu yeryüzü cennetini inşa ettirmiştir.</p>
      </div>

      <p class="Normal-1 para-style-override-31">Tuğla yerine altın külçelerini kullanmıştı. Şimdiyse</p>

      <p class="Normal-1 para-style-override-31">Padişahların saraylarında tuğla olarak Şeddâd’ın kellesi kullanılıyor.</p>

      <p class="Normal-1 para-style-override-31">Dağların eteklerini süslüyen laleler lale değil, Ferhad’ın ciğer kanıdır.</p>

      <p class="Normal-1 para-style-override-31">Ey Hâcûy, bu dünyanın olan biten tüm mahsülü</p>

      <p class="Normal-1 para-style-override-31">Gam ve kederden başka bir şey değildir.</p>

      <p class="Normal-1 para-style-override-23">Bahtiyar kişi bu dünyadan tamamıyla azat olandır.</p>

      <p class="Normal-1 para-style-override-16">Hâcûy’un divanı yirmi bin beyittir. Bunlar fevkalade söylenmiş kasideler, mukattaat ve güzel gazellerden ibarettir. Hümây ü Hümâyûn’dan başka dört mesnevisi vardır. Bunlardan biri de Mahzenü’l-Esrâr’a nazire olarak yazdığı Ravzatü’l-Ezhâr’dır ve gayet güzel yazılmıştır. Ama bu tezkirenin bunların hepsinden bahsetmeye tahammülü yoktur.</p>

      <p class="Normal-1 para-style-override-16">Hâcûy’un vefatı 742 yılındadır. Tanrı rahmet etsin.</p>

      <p class="x3 para-style-override-39">[ALÂÜDDEVLE SİMNANÎ]</p>

      <p class="Normal-1 para-style-override-16">Şeyh Ârif Alâüddevle Simnanî’ye gelince: Bu kişi Ahmed bin Muhammed bin Ahmed el-Biyânbekî’dir. Onun fazl ve kemalini açıklamaya lüzum yoktur. Sufiliğin usul ve âdetini diriltmiştir. Şeyh Cüneyd-i Bağdadî’den sonra hiç kimse bu yola ayak basmamıştır.</p>

      <p class="Normal-1 para-style-override-16">Miftâh adlı risalesinde diyor ki: “Ben tasavvufun edep ve erkânını yazmak için bin tabaka kâğıdı, babamdan kalmış yüz bin dinarı ve mülkü sarfettim, sufilere vakfettim. Altmış yıl Müslümanların hayrı ve iyiliği için çalıştım. Şimdi ihtiyar ve âciz bir adamım. Her şeyi bırakıp bir köşeye çekildim. Kapımı halka kapadım.”</p>

      <p class="Normal-1 para-style-override-20">Hikâye ederler ki: Şeyh gençliğinde Argun Han’ın mülazemetiyle meşguldü. Şeyhin amcası Melik Şerefeddin-i Simnanî, Argun Han’ın yakınlarındandı. Bir gün Argun Han, Kazvîn’in aşağısında Ali İnak ile savaşıyordu. O gün şeyhe cezbe geldi; esvabını, külahını, atını, silahını attı ve handan izin almadan başını alıp Simnan tarafına çekti gitti. Simnan’daki Sekkâkiye Hankahı’nda bir süre Ahi Şerefeddin-i Simnanî’nin yanında ibadetle uğraştı.</p>

      <p class="Normal-1 para-style-override-16">Argun Han onun gönlünü ne kadar yapmak istediyse de, o fakr hırkasını dünya ehlinin esvabıyla değişmedi. Sonra oradan kalkıp Bağdat’a gitti ve arif şeyh [Nureddin] Abdurrahman-ı İsferâyînî’ye mürit oldu.</p>

      <p class="Normal-1 para-style-override-16">Şeyhin ahvali tarikat risalelerinde yazılmıştır. Şeyhin tevazusu o derecedeydi ki, bir seferinde Nizâmeddin-i Hirevî onu tekfir etmiş ve “Sen kâfirsin” diye yazmıştı. Şeyh Alâüddevle bu kâğıdı okudu, acı acı ağladı ve “Ey nefs, ben sana yetmiş yıldan beri kâfirsin diyorum, buna inanmıyordun. Şimdi artık şüphen kalmamıştır. Müslümanların imamı, doğunun ve batının müftisi senin küfrüne hüküm veriyor. Artık buna boyun eğ ve beni incitme” diyerek şu rubaiyi yazdı:</p>

      <p class="Normal-1 para-style-override-17">Benim bir nefsim var; şeytandan başka bir şey değildir.</p>

      <p class="Normal-1 para-style-override-31">Yaptığı işlerden de pişman olmuyor.</p>

      <p class="Normal-1 para-style-override-31">Ben ona bin kere iman telkin ettim.</p>

      <p class="Normal-1 para-style-override-23">Fakat bu kâfirin Müslüman olmaya hiç niyeti yok.</p>

      <p class="Normal-1 para-style-override-16">Şeyhin ömrü yetmiş yedi yıl iki ay ve on dört gündü. Bir aziz onun vefatı hakkında şu kıtayı söylemiştir:</p>

      <p class="Normal-1 para-style-override-17">Dünyanın muhakkiklerinin sultanı, büyük şeyh, Hakkın ve dinin rüknü</p>

      <p class="Normal-1 para-style-override-31">Alâüddevle makamına memnun ve mes’ud oturdu.</p>

      <p class="Normal-1 para-style-override-31">Vefatı nebilerin sonu Muhammed aleyhisselamın hicretinin 736. yılında</p>

      <p class="Normal-1 para-style-override-23">Recep ayının yirmi üçünde, cuma gecesinde vaki olmuştur.</p>

      <p class="Normal-1 para-style-override-16">Şeyhin halifelerinden olan Şeyh Necmeddin Muhammed Muvaffak-ı İsferâyînî diyor ki: Büyük şeyh bana kaç kez şu sözleri tekrarlamıştır: “Ömrümün sonunda bana malum olan, başında malum olsaydı, ben zamanın padişahının mülazemetinden çekilmezdim. Süslü esvaplar içinde bile olsam, Tanrı’ya tapan bir insan gibi yaşardım. Ve padişahların yanında mazlumlara yardım eder, onların işlerini görürdüm. Süslü esvaplar içinde bile, bir abaya bürünmüş derviş gibi yaşamak mümkündür, bu insanı riyadan daha uzak tutar ve aynı ihlas sayılır.</p>

      <p class="Normal-1 para-style-override-16">“Tarikat libası züht ve takvayla yakışır. Sufilik yalnız cübbe ve yeşil esvap giymekle olmaz.”</p>

      <p class="Normal-1 para-style-override-16">Sultanların yanında mazlumların işlerini gören, biçarelere yardım eden, haksızlığa maruz kalanları koruyan, mülhitlerin bid’atlerini kaldıran nüfuz sahiplerinin mevki ve makamları ne kadar da mukaddestir. Hiç şüphe yok. Tanrı bu adamları daima yüceltir. Dertli ve biçare dervişlerin işlerini gör, çünkü senin de yardıma muhtaç olduğun işler olacaktır.</p>

      <p class="Normal-1 para-style-override-16"></p>

      <p class="x3 para-style-override-7">Şairlerin Kendisiyle Övündüğü</p>

      <p class="x3 para-style-override-37">EMİR KİRMANÎ</p>

      <p class="Normal-1 para-style-override-45">(Tanrı mezarını nurlandırsın)</p>

      <p class="Normal-1 para-style-override-16">Güzel söyleyen bir şairdir. Hâcûy’un çağdaşlarındandır. Gazelleri güzeldir ve şu gazel onundur:</p>

      <p class="Normal-1 para-style-override-17">Senin gönüllere sükûnet veren yüzünü görmeden,</p>

      <p class="Normal-1 para-style-override-31">Gönlüm sükûnet bulmaz.</p>

      <p class="Normal-1 para-style-override-31">Gönlüne sükûnet veren bir sevgilisi olmayan insanın</p>

      <p class="Normal-1 para-style-override-31">Gönlü nasıl da miskin ve biçaredir.</p>

      <p class="Normal-1 para-style-override-31">Çemenler her ne kadar temaşa yeriyse de,</p>

      <p class="Normal-1 para-style-override-31">Senin gibi ay yüzlü bir selviye, gül bedenli bir güzele sahip değildir.</p>

      <p class="Normal-1 para-style-override-31">Kadehinde senin aşkının şarabı olmayan kimse</p>

      <p class="Normal-1 para-style-override-31">Hayatta hiçbir şey elde etmemiş demektir.</p>

      <p class="Normal-1 para-style-override-31">Senin vuslat şerbetinle dimağın tatlılaşmazsa</p>

      <p class="Normal-1 para-style-override-31">Bu acı bir ümitsizlik ve mahrumiyet dünyasıdır.</p>

      <p class="Normal-1 para-style-override-31">Eğer Emir’in ömrü vefa ederse kısa zamanda emeline erişir;</p>

      <p class="Normal-1 para-style-override-31">Fakat ne yapsın ki, dünyaya güveni yok!</p>

      <p class="Normal-1 para-style-override-19"></p>

      <p class="Normal-1 para-style-override-19"></p>

      <p class="x1 para-style-override-7" id="toc_marker-7">FARSÇA YAZAN ŞAİRLERİN BEŞİNCİ TABAKASI</p>

      <p class="x3 para-style-override-7">Fazılların Kendisiyle Övündüğü, Âlim ve Ariflerin Seçilmişi</p>

      <p class="x3 para-style-override-37">HÂCE İMÂD-I FAKİH-İ KİRMANÎ</p>

      <p class="Normal-1 para-style-override-45">(Tanrı ruhunu kutlasın)</p>

      <p class="Normal-1 para-style-override-16">Arif, âlim ve ehl-i dil bir kişidir; Kirman’ın ileri gelen âlim ve fazıllarındandır. İyi ahlakı ve güzel huylarıyla dünyada meşhur olmuştur. Kirman’da [Emir] Muhammed bin Muzaffer ve evladı zamanında herkes ona başvurur, bütün akran ve emsali onunla görüşmeye can atardı. İlim, takva, rütbe ve mevki sahibi olmasının yanı sıra aynı zamanda mükemmel bir şairdi.</p>

      <p class="Normal-1 para-style-override-16">Şeyh Azerî Cevâhirü’l-Esrâr’da şöyle diyor: “Fazıllar önce ve sonra gelen şairlerin sözlerinde bazen lüzumsuz kelimeler bulunduğunu söylerler; fakat yalnızca İmâd-ı Fakih’in sözlerinin bu kusurdan arınmış olduğunda sözbirliği etmişlerdir. Onun sözlerinin ne lafzında, ne manasında hiçbir kusur yoktur. Hüner ve gönül sahiplerinin dimağına Hâce İmâd’ın şiirlerinden öyle bir amber kokusu gelir ki, can kokusundan daha güzeldir.”</p>

      <p class="Normal-1 para-style-override-16">Bu gazel onundur:</p>

      <p class="Normal-1 para-style-override-17">Din dârü’ş-şifasını bırakıp sokak başında oturan tabiplerden</p>

      <p class="Normal-1 para-style-override-31">Medet uman kimse ne zavallı ve biçare bir hastadır.</p>

      <p class="Normal-1 para-style-override-31">Yâri Hızır ve yakını İsa olan kimsenin hastalıktan,</p>

      <p class="Normal-1 para-style-override-31">Yolunu kaybetmekten, mihnet ve sıkıntıdan ne korkusu olabilir?</p>

      <p class="Normal-1 para-style-override-31">Babamın (kıyamete kadar mezarının toprağı amberli olsun)</p>

      <p class="Normal-1 para-style-override-31">Şu sözlerini canımın levhasına yazmışımdır:</p>

      <p class="Normal-1 para-style-override-31">“Ey çocuk! Düşkünlere rastladığında sakın terbiyesizlik etme,</p>

      <p class="Normal-1 para-style-override-31">Onlara hakaret gözüyle bakma.</p>

      <p class="Normal-1 para-style-override-31">Arslanlara binen din büyükleri bu yeryüzünden</p>

      <p class="Normal-1 para-style-override-31">Bir karıncadan daha yavaş ve sükûnetle gelip geçmişlerdir.</p>

      <p class="Normal-1 para-style-override-31">Bu dünyada bir kimsenin gönlünü hoşnut etmek elinden gelmiyorsa,</p>

      <p class="Normal-1 para-style-override-31">Hiç olmazsa kimseyi incitmeyecek şekilde yaşa.”</p>

      <p class="Normal-1 para-style-override-31">Ey İmâd, Tanrıdan başka dost edinmek doğru değildir.</p>

      <p class="Normal-1 para-style-override-23">Ey yardım edici Tanrı, biz ancak senden yardım dileriz.</p>

      <p class="Normal-1 para-style-override-16">Bu da onundur:</p>

      <p class="Normal-1 para-style-override-17">Bizi ister hatırlasın ister hatırlamasın, o yine bizim efendimizdir.</p>

      <p class="Normal-1 para-style-override-31">Nazar ehli yalnızca bu şehirde zulme uğramaz;</p>

      <p class="Normal-1 para-style-override-31">Gönlünü kaptırmış her âşık nereye gitse mazlum olur.</p>

      <p class="Normal-1 para-style-override-31">Sen bu dünyada vefalı dost arama, ey gönül,</p>

      <p class="Normal-1 para-style-override-31">Hiç sıkıntı çekme; çünkü vefa denen şey zaten dünyada yoktur.</p>

      <p class="Normal-1 para-style-override-31">Âşıkların yanında akıllıların sözlerinden bahsetme,</p>

      <p class="Normal-1 para-style-override-31">Bu hikâye onlarca anlaşılamayan bir mefhumdur.</p>

      <p class="Normal-1 para-style-override-31">Ey gönül, aşk yolunda uygunsuz insanlara bakma;</p>

      <p class="Normal-1 para-style-override-31">Çünkü uygunsuz kişilerin yüzünü görmek pek uğurlu değildir.</p>

      <p class="Normal-1 para-style-override-31">Sevgilinin gamıyla şehit olanlara cehennem ateşi dokunmaz;</p>

      <p class="Normal-1 para-style-override-31">Çünkü onlar rahmete ermişlerdir.</p>

      <p class="Normal-1 para-style-override-31">Herkes onun ağzının varlığından şüphededir.</p>

      <p class="Normal-1 para-style-override-31">O bir noktadır, fakat evham ürünü bir noktadır.</p>

      <p class="Normal-1 para-style-override-31">Onun sırrı her ne kadar nazar sahiplerine gizli kalmışsa da,</p>

      <p class="Normal-1 para-style-override-23">İmâd’a açıkça belli olmuştur.</p>

      <p class="Normal-1 para-style-override-16">İmâd’in ölümü Hicri 773 yılındadır. Mübarek mezarı Kirman’dadır ve tekkesi bugün bile mamurdur. Akran ve emsalinin İmâd’a büyük bir hürmet ve itimadı vardı.</p>

      <p class="x3 para-style-override-39"><span>[EMİR MUHAMMED BİN MUZAFFER]</span></p>

      <p class="Normal-1 para-style-override-16">Muhammed bin Muzaffer’e gelince: Horasanlıdır. Havâf vilayetine bağlı Selâme köyündendir. Babası [Şerefeddin Muzaffer] Sultan Muhammed Hudâbende zamanında Yezd’e geldi. Her ikisi Yezd’deki Rıbat-ı Harabe’de yol bekçiliği ederdi. Çok cesur ve himmet sahibi bir adamdı. Birkaç defa Yezd’de kahramanlık gösterdi. Sultan Ebû Sa’îd zamanında Yezd’in şahneliği ona verildi.</p>

      <p class="Normal-1 para-style-override-16">Ebû Sa’îd öldükten sonra memlekette bir devrim oldu; bunun üzerine Muhammed bin Muzaffer de 741 yılında ortaya atılarak Yezd valiliğini eline geçirdi. Muhammed Şah’ı [İncu] öldürdü, Eberkûh ve Fars’ı da aldı; bağımsızlığı ve nüfuzu o dereceyi buldu ki, etraftaki melikler korkmaya başladılar. Yöneldiği her yere hâkim olurdu; ama sonunda devletinin güneşi batmaya yüz tuttu. Oğlu Şah Şücâ kendisine karşı çıktı ve yakalayıp gözlerine mil çektirtti.<a class="footnote-link" href="#footnote-225-109" id="footnote-225-109-backlink">109</a></p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-109-backlink" id="footnote-225-109">109</a> Muzafferiler: Yaklaşık 1314-1393 arasında İran’ın doğusu ve güneyinde egemen olmuş hanedan. Muzafferi egemenliği İsfahan ile Yezd&nbsp;arasındaki Meybod kentinin valisi Şerefeddin Muzaffer ile başladı. Şerefeddin Muzaffer’in oğlu Mübârezüddin Muhammed, İran’ı egemenliği altında tutan İlhanlı hükümdarı Ebû Sa’îd tarafından Fars ve Yezd valiliğine atandı. Ebû Sa’îd’in ölümünden sonra topraklarını genişleten Muhammed, Kirman’da hüküm süren Kutluğhanlar hanedanının son temsilcisi Şah Cihan’ın tek kızıyla evlenerek bu bölgeyi de denetimi altına aldı. Sonunda İran’ın güneyini yönetimi altında birleştirdi, ama 1358’de oğulları Kutbeddin Şah Mahmud ve Celâleddin Şah Şücâ babalarını tahttan indirip topraklarını paylaştılar. Şah Şücâ’nın ölümünden kısa süre önce topraklarını üç oğlu arasında bölüştürmesi hanedanın zayıflamasına neden oldu ve sonunda Timur 1393’te son Muzafferi hükümdarı Mansur bin Şah Şücâ’yı yenilgiye uğratıp öldürerek hanedana son verdi.</p>
      </div>

      <p class="Normal-1 para-style-override-16">Hoca Hafız-ı Şirazî (Tanrı ona rahmet ve gufranda bulunsun) bu hususta şu kıtayı yazmıştır:</p>

      <p class="Normal-1 para-style-override-31">Dünyaya ve dünya malına gönül bağlama;</p>

      <p class="Normal-1 para-style-override-31">Çünkü ondan kimse vefa yüzü görmemiştir.</p>

      <p class="Normal-1 para-style-override-31">Kimse bu dükkândan iğnesiz bal yememiş,</p>

      <p class="Normal-1 para-style-override-31">Kimse bu bahçeden dikensiz taze hurma koparmamıştır.</p>

      <p class="Normal-1 para-style-override-31">Felek, tamamıyla parladıktan sonra</p>

      <p class="Normal-1 para-style-override-31">Rüzgârla söndürmediği hiçbir çerağı yakmamıştır.</p>

      <p class="Normal-1 para-style-override-31">Kılıcından kan damlayan, bir hamlesiyle orduları bozan,</p>

      <p class="Normal-1 para-style-override-31">Bir narasıyla düşman askerinin merkezini yaran</p>

      <p class="Normal-1 para-style-override-31">Dünya hâkimi Şah Gazi, büyükleri sebepsiz hapseder,</p>

      <p class="Normal-1 para-style-override-31">İktidar sahiplerinin kafalarını hiç söyletmeden keserdi.</p>

      <p class="Normal-1 para-style-override-31">Çöllerdeki arslanlar onun adını işittiklerinde</p>

      <p class="Normal-1 para-style-override-31">Korkudan pençeleri tutmaz hale gelirdi.</p>

      <p class="Normal-1 para-style-override-31">Şiraz, Tebriz ve Irak’ı eline geçirdiyse de eceli geldi;</p>

      <p class="Normal-1 para-style-override-31">Dünyayı gören gözünün nuru olan kişi,</p>

      <p class="Normal-1 para-style-override-23">[Oğlu] onun dünyayı gören gözüne mil çekti.</p>

      <p class="Normal-1 para-style-override-16">Emir Muhammed bin Muzaffer de gözüne mil çekildiği sırada şu rubaiyi söylemiştir:</p>

      <p class="Normal-1 para-style-override-17">Ben, devletinin direği millerce uzanan,</p>

      <p class="Normal-1 para-style-override-31">Hint kapılarından Nil’e kadar hâkim olan kişiyim.</p>

      <p class="Normal-1 para-style-override-31">Devlet kadehim ağzına kadar dolunca,</p>

      <p class="Normal-1 para-style-override-23">Gözümün nuru, gözüme mil çekti.</p>

      <p class="x3 para-style-override-7">Söz Sahiplerinin En Tatlı Sözlüsü, Son Gelenlerin Övündüğü</p>

      <p class="x3 para-style-override-37">HÂCE SELMÂN-I SÂVECÎ</p>

      <p class="Normal-1 para-style-override-45">(Toprağı hoş olsun)</p>

      <p class="Normal-1 para-style-override-16">Şairlerin en büyüklerindendir. Sâve’de meşhur olmuştu. Sultanlar onun ailesine çok hürmet ederlerdi. Lakabı Cemâleddin’dir. Babası Hâce Alâeddin Muhammed-i Sâvecî kalem sahiplerindendi ve Hâce Selmân’ın da siyakat ilmine [maliye işlerine] yatkınlığı vardı. Olgunluğu ve fazileti meşhurdur; özellikle şiirde ve şairlikte zamanın en ileri gelen şairiydi. Şeyh Rüknüddin Alâüddevle-i Simnanî (Tanrı rahmet etsin) “Simnan’ın narı ve Selmân’ın eşârı [şiirleri] dünyanın hiçbir yerinde yoktur” derdi. Onun şiirde gösterdiği kudret, fazıllar nazarında bu sözün gerçekliğini ortaya koyan parlak bir delildir. Bu konuda fazla söz söylemeye lüzum yoktur. Divanında bulunmayan bir kasidesi onun sanatının kudretine adil bir şahittir.</p>

      <p class="Normal-1 para-style-override-20">Hikâye ederler ki: Hâce Selmân, Sâve’den Bağdat’a geldi. Oradayken Emir Şeyh Hasan Noyan ve eşi Dilşâd Hatun’un maiyetine girmesine şu olay sebep olmuştu. Bir gün Emir Şeyh Hasan ok atıyor ve Saadet adında bir kölesi de koşup atılan oku getiriyordu. Bunun üzerine Hâce Selmân, gördüklerine uygun şu şiiri hazırlıksız bir şekilde yazdı ve emire gönderdi:</p>

      <p class="Normal-1 para-style-override-17">Padişah çâçî yayını eline alıp kurduğunda</p>

      <p class="Normal-1 para-style-override-31">Onu kavs burcuna girmiş bir ay zannedersin.</p>

      <p class="Normal-1 para-style-override-31">Yayın birer karga gibi iki ucu ve</p>

      <p class="Normal-1 para-style-override-31">Üç kanatlı bir kartal gibi olan oku</p>

      <p class="Normal-1 para-style-override-31">Bir araya gelip baş başa verdiler,</p>

      <p class="Normal-1 para-style-override-31">Ve başlarını padişahın omuzuna koydular.</p>

      <p class="Normal-1 para-style-override-31">Bilmiyorum, şahın kulağına neler söylediler.</p>

      <p class="Normal-1 para-style-override-31">Padişah yayın kirişinden oku koyverdiğinde</p>

      <p class="Normal-1 para-style-override-31">Her taraftan aferin sesleri yükseldi.</p>

      <p class="Normal-1 para-style-override-31">Ey padişah, ok senin maharetine bağlıdır.</p>

      <p class="Normal-1 para-style-override-31">Saadet senin okunun peşinde koşar.</p>

      <p class="Normal-1 para-style-override-31">Senin zamanında yaydan başka kimseden</p>

      <p class="Normal-1 para-style-override-31">İnilti duyulmamıştır ve yayının inlemesi de doğaldır.</p>

      <p class="Normal-1 para-style-override-31">Sahibkıran sultanın zamanında hiç kimse</p>

      <p class="Normal-1 para-style-override-23">Yaydan başkasına zorluk ve şiddet göstermemiştir.</p>

      <p class="Normal-1 para-style-override-16">Bunun üzerine Emir Şeyh Hasan Noyan, Hâce Selmân’ı himayesi altına aldı. Emir Şeyh Hasan’ın büyük oğlu ve hanedanın göz nuru olan Sultan Üveys, Hâce Selmân’dan şiir ilmini öğrenir ve hiç yanından ayrılmazdı. Hâce Selmân’ın Şah Üveys ve Dilşâd Hatun’un devleti zamanında mevkisi pek büyüktü. Sözleri dünyanın her tarafına yayılmıştı. Bunu bizzat şu beyitleriyle anlatır:</p>

      <p class="Normal-1 para-style-override-20">Ben bu hanedanın devleti ve ikbali sayesinde</p>

      <p class="Normal-1 para-style-override-16">Kılıç gibi dilimle söz âlemine hâkim oldum.</p>

      <p class="Normal-1 para-style-override-16">Bugün doğudan batıya kadar</p>

      <p class="Normal-1 para-style-override-19">Güneşten daha meşhur bir şairim.</p>

      <p class="Normal-1 para-style-override-16">Derler ki: Bir gece Hâce Selmân, Sultan Üveys’in meclisinde şarap içiyordu. Dışarı çıktığında sultan, bir ferraşa altın bir tabla içine mum koymasını ve onunla beraber gitmesini emretti. Ferraş, padişahın emrettiği şekilde Selmân’ı dışarı çıkardı ve oradan evine yolladı. Sabahleyin de Selmân’ın evine gidip altın tablayı istedi. Bunun üzerine Selmân şu beyiti yazıp sultana gönderdi:</p>

      <p class="Normal-1 para-style-override-17">Mum dün akşam yanıp yakıldı; fakat padişah</p>

      <p class="Normal-1 para-style-override-23">Altın tablayı isterse bugün de ben yanacağım.</p>

      <p class="Normal-1 para-style-override-16">Sultan bu beyti okuduğunda güldü. “Bu tamahkâr şairin evinden altın tablayı çıkarmak zor” dedi ve tablayı ona bağışladı. Eskiden sultanlar fazilet sahiplerini böyle gözetirlerdi.</p>

      <p class="Normal-1 para-style-override-16">Hâce Selmân şu kasideyi de Hâce Gıyâsüddin Muhammed bin Reşîd’in övülmesi için söylemiştir:</p>

      <p class="Normal-1 para-style-override-17">Tanrı genç kızların kakülleri gibi olan</p>

      <p class="Normal-1 para-style-override-31">Bu karanlık geceyi hayırlı kılsın.</p>

      <p class="Normal-1 para-style-override-31">Bu öyle bir gece ki, benleri amber ve saçları misk gibi.</p>

      <p class="Normal-1 para-style-override-31">Semanın her tarafı cevherlerle süslenmiş,</p>

      <p class="Normal-1 para-style-override-31">Yerin dört bir tarafı amberlerle örtülmüş.</p>

      <p class="Normal-1 para-style-override-31">Habeş ordusunun menekşe renkli bayrağının</p>

      <p class="Normal-1 para-style-override-31">İki tarafında yıldızların kervanı yürüyordu.</p>

      <p class="Normal-1 para-style-override-31">Gece, feleğin boynunu ve kulağını</p>

      <p class="Normal-1 para-style-override-31">Parlak boncuklara benzeyen yıldızlarla süslemişti.</p>

      <p class="Normal-1 para-style-override-31">Batı tarafları doğan yıldızlarla nurlar içindeydi,</p>

      <p class="Normal-1 para-style-override-31">Doğu kısmı da kandillerin ışıklarıyla parlıyordu.</p>

      <p class="Normal-1 para-style-override-31">Cephe yıldızı yukarı doğru çıkıyordu ve Suud ona önder olmuştu.</p>

      <p class="Normal-1 para-style-override-31">Öküz yıldızı çıkmış, fakat Ülker yıldızı batmıştı.</p>

      <p class="Normal-1 para-style-override-31">Benat-ı na’ş dönen feleğin merkezinden parlak bir</p>

      <p class="Normal-1 para-style-override-31">Düşünme gücüne gelen doğru fikirler gibi görünüyordu.</p>

      <p class="Normal-1 para-style-override-31">Yıldızlar dönen feleğin yüzünde</p>

      <p class="Normal-1 para-style-override-31">Nilüferin yaprakları üzerindeki yağmur damlaları gibiydi.</p>

      <p class="Normal-1 para-style-override-31">Bu halde ben de emellerime nail olmadığımdan,</p>

      <p class="Normal-1 para-style-override-31">Devirden çektiğim cefadan, vatanımdan uzak düştüğümden,</p>

      <p class="Normal-1 para-style-override-31">Dostlarımdan ayrılığımdan, muzevvir dünyanın tezviratından,</p>

      <p class="Normal-1 para-style-override-31">Herkesle oynayan feleğin oyunlarından</p>

      <p class="Normal-1 para-style-override-31">Şikâyet ediyor ve zalim feleği ayıplıyordum.</p>

      <p class="Normal-1 para-style-override-31">Feleğe seslenerek dedim ki: “Senin dönüşünle yaptığın eziyetlerden</p>

      <p class="Normal-1 para-style-override-31">Talih yıldızım niçin battı; zaman bana niçin muhalefet ediyor?</p>

      <p class="Normal-1 para-style-override-31">Yıldızlar bana neden gazap gösteriyor?</p>

      <p class="Normal-1 para-style-override-31">Beş ay oluyor ki Bağdat’ta bela ve musibetlere esirim.</p>

      <p class="Normal-1 para-style-override-31">Topluluk içinde perişan, perişanlık içinde topluyum.</p>

      <p class="Normal-1 para-style-override-31">Acayip bir kavmin elinde esirim.</p>

      <p class="Normal-1 para-style-override-31">Ne düşmanların cevrinden kaçabiliyor,</p>

      <p class="Normal-1 para-style-override-31">Ne de yakınlarımın aleyhimde bulunmalarından sıyrılabiliyorum.</p>

      <p class="Normal-1 para-style-override-31">Her zaman keder keder üstüne, ağlama ağlama üstüne geliyor.”</p>

      <p class="Normal-1 para-style-override-31">Felek benim bu şikâyetlerimi dinledikten sonra:</p>

      <p class="Normal-1 para-style-override-31">“Artık yeter, şikâyetlerin pek uzadı. Bunda haklısın,</p>

      <p class="Normal-1 para-style-override-31">Fakat şükretmeni gerektiren sebepler de var.</p>

      <p class="Normal-1 para-style-override-31">Sen bütün emellerin yöneldiği,</p>

      <p class="Normal-1 para-style-override-31">Bütün isteklerin yerine geldiği bir dergâha sahipsin.</p>

      <p class="Normal-1 para-style-override-31">Şimdi o dergâhın eşiğini öpmeye koş.</p>

      <p class="Normal-1 para-style-override-31">Onun devleti sayesinde sonu hayırlı bir kişi ol?</p>

      <p class="Normal-1 para-style-override-31">Sakın o kapının eşiğinden ayrılma.</p>

      <p class="Normal-1 para-style-override-31">Çünkü oradan ayrılan mahrumiyete düçar olur”</p>

      <p class="Normal-1 para-style-override-31">Diyerek kulağıma bu sırrı söyleyince</p>

      <p class="Normal-1 para-style-override-31">Hemen kalkıp azm bineğine bindim.</p>

      <p class="Normal-1 para-style-override-31">Feleğin harem dairesinin ay yüzlü dilberleri,</p>

      <p class="Normal-1 para-style-override-31">Yüzlerini batı örtüsünün içine soktular.</p>

      <p class="Normal-1 para-style-override-31">Katran renkli gece denize battı.</p>

      <p class="Normal-1 para-style-override-31">Dağların tepelerinden yalancı sabahın bayrakları göründü.</p>

      <p class="Normal-1 para-style-override-31">Kafilelerin olduğu yerden at kişnemeleri, deve böğürmeleri duyuldu.</p>

      <p class="Normal-1 para-style-override-31">Ben de çöllere ve vadilere vurdum gittim.</p>

      <p class="Normal-1 para-style-override-31">Bazen tavşanlar, bazen tilkilerle haşır neşir oldum.</p>

      <p class="Normal-1 para-style-override-31">Bazen öyle dik ve yüksek yokuşları aştım ki , at nalı gibi olan ay,</p>

      <p class="Normal-1 para-style-override-31">Bineklerimizin el ve ayaklarına sürünüyordu.</p>

      <p class="Normal-1 para-style-override-31">Bazen öyle inişlere indim ki , Karun’un batan hazineleri</p>

      <p class="Normal-1 para-style-override-31">Hayvanların üzengisiyle beraber oluyordu.</p>

      <p class="Normal-1 para-style-override-31">Nihayet önüme heybetinden savaş arslanlarının</p>

      <p class="Normal-1 para-style-override-31">Pençelerini kuvvetten kesen bir yol çıktı.</p>

      <p class="Normal-1 para-style-override-31">O yolun sahralarında gam ve kederin zehirli sam yelleri esiyor,</p>

      <p class="Normal-1 para-style-override-31">Çeşmelerinde cehennemin kaynar suları akıyordu.</p>

      <p class="Normal-1 para-style-override-31">Tatlı suları yılan zehirleriyle karışmıştı; taşları akrep iğneleri gibiydi.</p>

      <p class="Normal-1 para-style-override-31">Yer esen şiddetli fırtınalarla sallanıyor, gök toz toprakla örtülüyordu.</p>

      <p class="Normal-1 para-style-override-31">Havası hararetin şiddetinden öyle kızgındı ki</p>

      <p class="Normal-1 para-style-override-31">Taşlar erimiş mum haline gelmişti.</p>

      <p class="Normal-1 para-style-override-31">Kılıç, sahibinin elinde bir damla su gibi damlıyordu.</p>

      <p class="Normal-1 para-style-override-31">Ben bu yolda giderken daima velinimetin dergâhından</p>

      <p class="Normal-1 para-style-override-31">“Buyurun” sedası acaba ne zaman gelecek diye düşünüyordum.</p>

      <p class="Normal-1 para-style-override-31">O velinimet yücelikler âlemi, vezirlik feleği,</p>

      <p class="Normal-1 para-style-override-31">Mekremetler muhuti hediyeler bulutudur.</p>

      <p class="Normal-1 para-style-override-31">Onun fermanının satırlarının hükmünden</p>

      <p class="Normal-1 para-style-override-31">Kıl ucu kadar sağa sola sapan kişinin kafası,</p>

      <p class="Normal-1 para-style-override-31">Kâtibin kaleminin ucu gibi kesilsin.</p>

      <p class="Normal-1 para-style-override-31">Ey vezir, sanatıyla ruh cevherini vücut kutusuna koyan Tanrı’nın,</p>

      <p class="Normal-1 para-style-override-31">Her şeye hâkim olanın tedbir ve takdirinin,</p>

      <p class="Normal-1 para-style-override-31">Herkese rızık verenin türlü türlü nimetlerinin o yüceliği ile</p>

      <p class="Normal-1 para-style-override-31">Örümceklerin kalesi içinde koruduğu Ahmed’e gösterdiği hürmetin,</p>

      <p class="Normal-1 para-style-override-31">Her biri birer hidayet yıldızı olan Ahmed’in ashabının</p>

      <p class="Normal-1 para-style-override-31">Gösterdikleri yardımın hakkı için soyuyorum ki,</p>

      <p class="Normal-1 para-style-override-31">Başım senin kapından ayrıldığından beri,</p>

      <p class="Normal-1 para-style-override-31">Yenim, gözyaşlarından hiç kuru kalmadı.</p>

      <p class="Normal-1 para-style-override-31">Seni övmek beni teşvik etti; yoksa ben şiire çoktan tövbe etmiştim.</p>

      <p class="Normal-1 para-style-override-31">Eğer seni översem bir para veya aylık ümidiyle övmem.</p>

      <p class="Normal-1 para-style-override-31">Fakat senin devletinle mertebelerim yükselir.</p>

      <p class="Normal-1 para-style-override-31">Güzeller yay gibi kaşlarından bela oklarını attıkça,</p>

      <p class="Normal-1 para-style-override-23">Zühre senin sarayının mutribi ve güneş de hâcibi olsun.</p>

      <p class="Normal-1 para-style-override-16">Hâce Selmân’ın böyle şiirlerinden bu tezkireye ne kadar yazılsa yeridir; fakat uzun süreceği için bu kadarla yetinildi. Hâce Selmân’ın külliyatı şiirle iştigal eden kabiliyet sahipleri için çok faydalıdır. Onda örnek olacak birçok şiir bulabilirler.</p>

      <p class="Normal-1 para-style-override-16">Selmân, Sultan Üveys ve anası Dilşâd Hatun’un emriyle Zahîr-i Fâryâbî’nin kasidelerine güzel nazireler yazıp caizeler almıştır. Aşağıya yalnızca matlaı yazılan kaside için kendisine caize olarak Rey’de iki köy hediye edilmişti:</p>

      <p class="Normal-1 para-style-override-17">Akik gibi olan dudakların inci kutusuna can nakdini koydu.</p>

      <p class="Normal-1 para-style-override-31">O kıymetli bir mal buldu ve onu böyle gizli bir yere koyup sakladı.</p>

      <p class="Normal-1 para-style-override-31">Dudağın, o kutunun üstüne la’lden bir kilit vurdu.</p>

      <p class="Normal-1 para-style-override-23">Benin, onun üstüne amberden bir mühür bastı.</p>

      <p class="Normal-1 para-style-override-16">Ben âcizin itikadına göre, bu iki beyit için bütün Rey’i vermiş olsalar, yine de cimrilik etmiş sayılırlardı.</p>

      <p class="Normal-1 para-style-override-16">Şu kıta da Hâce Selmân’ındır:</p>

      <p class="Normal-1 para-style-override-17">Dünya görmüş bir ihtiyara,</p>

      <p class="Normal-1 para-style-override-31">Geçim için nasıl mal ve servet toplayayım,</p>

      <p class="Normal-1 para-style-override-31">Bana kâr getirecek nasıl bir sermaye edineyim diye sordum.</p>

      <p class="Normal-1 para-style-override-23">O da “eğer yapabilirsen kanaat, kanaat, kanaatir” dedi.</p>

      <p class="Normal-1 para-style-override-16">Şu kıta da onundur:</p>

      <p class="Normal-1 para-style-override-17">Ey gönül sen ortası boş üç harften mürekkep tamahtan</p>

      <p class="Normal-1 para-style-override-31">Hırs kucağını nasıl doldurabilirsin.</p>

      <p class="Normal-1 para-style-override-31">Ey azizim, dervişlik ve kanaat kapısını çal;</p>

      <p class="Normal-1 para-style-override-31">Çünkü hakirlik ve zelillik tamahtan,</p>

      <p class="Normal-1 para-style-override-31">Şeref ve izzet kanaatten doğmuştur.</p>

      <p class="Normal-1 para-style-override-31">Eğer zenginliğin ayağı kayarsa, önemi yoktur.</p>

      <p class="Normal-1 para-style-override-23">Dervişliğin ve kanaatin başı sağ olsun.</p>

      <p class="Normal-1 para-style-override-16">Bu şiir de onundur:</p>

      <p class="Normal-1 para-style-override-17">Güzelliğinin şöhreti dünyaya yayıldığından beri</p>

      <p class="Normal-1 para-style-override-31">Halk seni aramak için her tarafa yayıldı,</p>

      <p class="Normal-1 para-style-override-31">Kaküllerinin sevdasını çekenler, etrafında halka halka toplandı.</p>

      <p class="Normal-1 para-style-override-31">Saçların yüzünden perişan olanlar birbirine girdi.</p>

      <p class="Normal-1 para-style-override-31">Bu kuru züht ve riya sevdası senin varını yoğunu havaya verdi.</p>

      <p class="Normal-1 para-style-override-31">Ey mutrip, bir şey çal. Ey saki, şarap getir.</p>

      <p class="Normal-1 para-style-override-31">Biz senin gönülleri açan dudaklarına gönül bağlamışız.</p>

      <p class="Normal-1 para-style-override-31">Bir gülüşle o dudakları aç da gönüller de açılsın.</p>

      <p class="Normal-1 para-style-override-31">Ey güzellerin şehsüvarı, ey hayat suyunun çeşmesi,</p>

      <p class="Normal-1 para-style-override-31">Bu susuz piyadeye merhamet etsen ne olur?</p>

      <p class="Normal-1 para-style-override-31">Ey Selmân, onun satranç taşları seni gafil bulup mat etti.</p>

      <p class="Normal-1 para-style-override-23">Bak ki bu saf yürekli, yine sana ne oyunlar yaptı.</p>

      <p class="Normal-1 para-style-override-16">Yaşlılığında Hâce Selmân’ın gözleri zayıfladı ve sonunda padişahın sarayından ayrılmak istedi. Ömrünün son zamanlarını kanaatle geçirdi. Sultan Üveys, Rey ve Sâve vilayetlerinde ona tımarlar verdi. 769’da bu kara topraklardan cennetin ebedi bahçelerine göçtü.</p>

      <p class="x3 para-style-override-39">[CELAYİRLİ SULTANI ÜVEYS ve DİLŞAD HATUN]</p>

      <p class="Normal-1 para-style-override-16">Dilşâd Hatun, zamanın kerem ve cemal sahibi bir kadını olup Emir Hasan Noyan’ın karısıydı. Sultan Ebû Sa’îd Han’ın ölümünden sonra Bağdat ve Azerbaycan’ın hâkimiyeti Emir Şeyh Hasan’a geçmişti, fakat kendisinde yalnızca saltanatın adı vardı; bütün işler Dilşâd Hatun’un elindeydi. O, Belkıs yaradılışında bir hatundu.</p>

      <p class="Normal-1 para-style-override-16">Hâce Selmân bu adaletli melikenin şevket ve azameti hakkında şöyle söylemiştir:</p>

      <p class="Normal-1 para-style-override-17">Ağırbaşlılığı, temkini ve peçesinin azametiyle</p>

      <p class="Normal-1 para-style-override-23">Sencer’in külahının köşesini bir günde bin kere kırmıştır.</p>

      <p class="Normal-1 para-style-override-16">Sultan Üveys de hoş tabiatlı, hünerli, gösterişli, kerem sahibi bir padişahtı. Türlü ilimlerde bilgi sahibiydi. Kalem-i Vâsıtî� ile öyle resimler yapardı ki, ressamlar hayran kalırdı. Zamanın en ileri gelen ressamı olan Hâce Abdülhay, onun talim ve terbiyesiyle yetişmişti, Sultan Üveys’in öğrencisiydi. Musiki ve edvar ilminde de eserleri vardı. Öyle yakışıklıydı ki, atına binip sokağa çıktığında Bağdat halkı kendisini seyretmek için yollara dökülür, onun güzelliğine hayran olur ve içlerinden şu beyti okurlardı:</p>

      <p class="Normal-1 para-style-override-17">Dünyada kaybolan Yusuf’un gömleğinin kokusu</p>

      <p class="Normal-1 para-style-override-23">Nihayet senin yakandan çıktı.</p>

      <p class="Normal-1 para-style-override-16">Dünyanın her tarafında cömertliğinin, güzelliğinin, fazilet ve kemalinin şöhreti yayıldıktan, Rey’den ta Rûm’a kadar olan ülkeler kaza ve kader kadar kuvvetli olan fermanına uyduktan sonra, ecel münşisi [kâtibi] onun ayrılma fermanını yazdı ve ecel hokkabazı onu aldatmaya koyuldu. Daha gençken bu fani zindandan Cennet’in ebedi bağlarına göçtü. Ölürken aşağıdaki beyitleri söyleyerek, aziz dostlarının yüreklerini keder ve üzüntüyle kana boğdu, gariplerin gözlerini Ceyhun nehrine döndürdü:</p>

      <p class="Normal-1 para-style-override-17">Bir gün can başkentinden ten şehrine gittim.</p>

      <p class="Normal-1 para-style-override-31">Orada birkaç gün, bir garip olarak yaşadım;</p>

      <p class="Normal-1 para-style-override-31">Sonra vatanıma kavuştum.</p>

      <p class="Normal-1 para-style-override-31">Ben bir efendinin yanından kaçmış köleydim.</p>

      <p class="Normal-1 para-style-override-31">Nihayet yaptığımdan utanarak,</p>

      <p class="Normal-1 para-style-override-31">Kılıç ve kefenle yine onun yanına gittim.</p>

      <p class="Normal-1 para-style-override-31">Ey bu dünyadan mahrum kalmış benim</p>

      <p class="Normal-1 para-style-override-31">Beraber düşüp kalktığım dostlar!</p>

      <p class="Normal-1 para-style-override-23">Benim ayrıldığım bu âlemde hoşça kalın.</p>

      <p class="Normal-1 para-style-override-16">Evet! Bir toprak yığını olan dünyanın kötü yürekliliği yüzünden taşların yüreklerinden kan ve bulutların gözlerinden yaşlar akar. Feleklerin zulmünden ve gül yüzlülerin mateminden goncanın gömleği parça parça olur, bu keder yüzünden gülün lâl rengindeki tacı düşüp topraklara serilir.</p>

      <p class="Normal-1 para-style-override-16">Hâce Selmân, Sultan Üveys’in tabutunun ayak ucunda hüngür hüngür ağlayarak bu mersiyeyi okumuştur:</p>

      <p class="Normal-1 para-style-override-17">Yazık, ne kadar yazık ki devlet bağının gülü genç yaşta birden soldu.</p>

      <p class="Normal-1 para-style-override-31">Yine ne kadar yazık ki, emel görücülük atının üzerinde</p>

      <p class="Normal-1 para-style-override-23">İhsanıyla gönüller avlayan o süvari dünyadan göçtü.</p>

      <p class="Normal-1 para-style-override-16">Bu olay 775 yılında oldu. Tanrı onun burhanını nurlandırsın.</p>

      <p class="Normal-1 para-style-override-16">Aşağıda adlarını saydığımız büyük şairler Sultan Üveys zamanında yaşamışlardır ve Hâce Selmân’ın çağdaşlarıdırlar: Ubeyd-i Zâkânî, Nâsır-ı Buharî, Hâcûy-i Kirmanî, Mîr-i Kirmanî ve Muzaffer-i Veledî (Tanrı hepsine rahmet etsin).</p>

      <p class="x3 para-style-override-7">Fazılların Meliki</p>

      <p class="x3 para-style-override-37">MUZAFFER-İ HİREVÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Ona ikinci Hakanî derlerdi. Son gelen şairlerden onun kadar metanetli söz söyleyen yoktu. Bilgi ve fazilet sahibi bir adamdı.</p>

      <p class="Normal-1 para-style-override-16">Bütün ülkelerin şairleriyle söz mücadelesinde bulunur ve onların sözlerine itiraz ederek kendi şiirlerinin üstünlüğünü ispatlamaya çalışırdı. Birçok defa şöyle demiştir: “Sâve’nin vergi memuru (ameldar) olan biçarenin kafası ancak anlayış sınırlarına kadar ulaşabilir, fakat şairlik meydanında gezinemez. Onun şairliği ancak Kirman’ın o ressam taslağının yardımıyla olmuştur.” Sâve vergi memuru olan biçareyle Selmân-ı Sâvecî’yi, Kirman’ın ressam taslağıyla da Hâcûy’u kastederdi. Kendiden başka şair tanımazdı.</p>

      <p class="Normal-1 para-style-override-16">Hikâye ederler ki: Muzaffer ölürken divanını suya attı ve “Muzaffer’den sonra bu divanı kimse bilemeyecek ve belki de anlamayacaktır” dedi.</p>

      <p class="Normal-1 para-style-override-16">Mevlana Muzaffer Hâf vilayetine tabi Hazravan köyündendir; bazı mecmualarda Muzaffer-i Hazravanî diye yazmışlardır. Kert meliki Muizzüddin Hüseyin’in zamanında yaşamıştır ve Kert melikleri hakkında mükemmel kasideleri vardır. Bu, onlardan bir beyittir:</p>

      <p class="Normal-1 para-style-override-46">Sultan Muizzüddin ki, güneş onun cömertlik denizinden</p>

      <p class="Normal-1 para-style-override-48">Bir inci ve gök ondan bir hava kabarcığıdır.</p>

      <p class="Normal-1 para-style-override-16">Başka bir şiirinde de yine Muizzüddin hakkında şöyle diyor:</p>

      <p class="Normal-1 para-style-override-20">Kadrinin tenceresi altında sürme renkli dokuz felek</p>

      <p class="Normal-1 para-style-override-19">Bir avuç kül ve parlak bir ateştir.</p>

      <p class="Normal-1 para-style-override-16">Onun kendisine mahsus teşbihleri, iğrak ve hayal etmedeki ustalığı bütün fazıl ve şairlerce kabul edilir. Şu kaside onundur:</p>

      <p class="Normal-1 para-style-override-46">Ey yasemin üzerine kasten miskten bir ben koyan!</p>

      <p class="Normal-1 para-style-override-47">Bu ben yüzünden biçare gönül hâlden hâle girdi.</p>

      <p class="Normal-1 para-style-override-47">İki cihanda hali benim halimden beter olan bir kişi,</p>

      <p class="Normal-1 para-style-override-47">Senin beninden daha çok ortalığı birbirine katan bir ben yoktur.</p>

      <p class="Normal-1 para-style-override-47">Baktım ki, senin boyunu, ağzını, zülfünü ve kıvırcık saçlarını,</p>

      <p class="Normal-1 para-style-override-47">Her birini bir harften örnek aldığını fark ettim.</p>

      <p class="Normal-1 para-style-override-47">Boyun gümüşten bir elif, ağzın mercandan bir mim,</p>

      <p class="Normal-1 para-style-override-47">Zülfün miskten bir cim başı, saçların da galiyeden bir dal almış!</p>

      <p class="Normal-1 para-style-override-47">Senin bir güneş olduğunu söyledim, bu bir hakikatti.</p>

      <p class="Normal-1 para-style-override-47">Sen benim ay olduğumu söyledin, işte bu imkânsızdır.</p>

      <p class="Normal-1 para-style-override-47">Ay güneşten uzak olursa olgun bir ay olur;</p>

      <p class="Normal-1 para-style-override-47">Halbuki ben senden uzaklaştığımda bir hilal gibi inceliyorum.</p>

      <p class="Normal-1 para-style-override-47">Ey benden uzak sevgili, bir kıl gibi zayıfladığımdan haberin yok.</p>

      <p class="Normal-1 para-style-override-47">Senin hayalin uykuda benim yanıma geldi.</p>

      <p class="Normal-1 para-style-override-47">Ben de belki vuslatın müyesser olacağını sandım. Fakat uyanıp da</p>

      <p class="Normal-1 para-style-override-47">Seni göremeyince hayalinin beni hayalden ayırt edemediğini anladım.</p>

      <p class="Normal-1 para-style-override-47">Senden ayrı kalınca bir günü bir yıl kadar süren âşığını</p>

      <p class="Normal-1 para-style-override-47">Yılda bir gün olsun hatırına getirmiyorsun.</p>

      <p class="Normal-1 para-style-override-47">Elbet bir gün gelir, ben de güzelliğiyle bütün şehri nurlandıran</p>

      <p class="Normal-1 para-style-override-47">O yüzü görerek gönlümü ve canımı nurlandırırım.</p>

      <p class="Normal-1 para-style-override-47">Gönlüm de senin ayrılığının pençesinden kurtulur,</p>

      <p class="Normal-1 para-style-override-47">Vuslat bağında bir fidan yetiştir.</p>

      <p class="Normal-1 para-style-override-47">Senin yüzün ve Melik’in hükmüyle fal açan kişinin günü kutlu olur.</p>

      <p class="Normal-1 para-style-override-47">O melek mertebeli melik ki devletlerin ve dinin muizzidir.</p>

      <p class="Normal-1 para-style-override-47">Melekler arasında onun eşi yoktur.</p>

      <p class="Normal-1 para-style-override-47">O, kaleler fetheden öyle bir padişahtır ki,</p>

      <p class="Normal-1 para-style-override-47">Melekler felekte her gün ona izzet ve devlet müjdeleri verir.</p>

      <p class="Normal-1 para-style-override-47">Muharebelerde düşmanlardan canlar alır;</p>

      <p class="Normal-1 para-style-override-47">Eğlence meclislerinde bir süvariye koca bir ülke verir;</p>

      <p class="Normal-1 para-style-override-47">Kendisinden bir şey isteyene cihan bağışlar.</p>

      <p class="Normal-1 para-style-override-47">Arşın sahibi olan Yüce Tanrı’dan başka</p>

      <p class="Normal-1 para-style-override-47">Ondan daha âlim ve daha adil bir melek yoktur.</p>

      <p class="Normal-1 para-style-override-47">Zühal [Satürn] gazaplı, güneş eserli, felek mertebeli,</p>

      <p class="Normal-1 para-style-override-47">Yağmur ordulu, bulut elli ve deniz keremlidir.</p>

      <p class="Normal-1 para-style-override-47">Ey padişah, dünya senden güzellik, mülk, azamet ve celal almıştır.</p>

      <p class="Normal-1 para-style-override-47">Ey padişah, tabiatım coştuğunda ve bana yâr olduğunda,</p>

      <p class="Normal-1 para-style-override-47">Taştan çıkan tatlı sular gibi ondan da metin sözler doğar.</p>

      <p class="Normal-1 para-style-override-47">Çimenlerde ve bağlarda şimal rüzgârlarının etkisiyle ve</p>

      <p class="Normal-1 para-style-override-47">Yıldızların terbiyesiyle fidanlar bittikçe ve</p>

      <p class="Normal-1 para-style-override-47">Âlemde gece ve gündüzler, aylar ve yıllar devroldukça</p>

      <p class="Normal-1 para-style-override-48">Tanrı her gece, her gündüz, her ay ve her yıl sana yardımcı olsun.</p>

      <p class="Normal-1 para-style-override-16">Melik Muzaffer bunca fazileti ve şairliğine rağmen pek laubaliydi. Dünyaya ve dünya adamlarına önem vermez, üstüne başına hiç bakmazdı. Herkesin arasında çok pis bir kıyafetle gezer, kirli elbiseler giyerdi. Fazıllar onun bu halinin önüne geçmek isteyince onlara şöyle derdi: “Siz benim zâhirime bakmayın, manevi güzelliğime bakın.”</p>

      <p class="Normal-1 para-style-override-16">Bir gün Kert meliği Muizzüddin Hüseyin, medresede Mevlana Muzaffer’in odasına geldi. Muzaffer’i toprağın üstüne oturmuş ve önünde toz toprak içinde birkaç eski kitap olduğu halde gördü. “Sen bu hafta şiir caizesi olarak bin dinar aldın. Niçin altına bir kilim almadın” diye hiddetle söylendi.</p>

      <p class="Normal-1 para-style-override-16">“Ey padişah! Şu sizin ayağınızın altındakini yakın zamanlarda yüz dinara aldım” diyen Mevlana Muzaffer, eliyle tozu toprağı bir tarafa çekti ve altında fevkalade bir halı göründü.</p>

      <p class="Normal-1 para-style-override-16">“Sen artık laubaliliği ve kayıtsızlığı son derecesine getirmişsin” dedi melik bu pisliği görünce ve medresenin ferraşına Muzaffer’in odasını her gün silip süpürmesi için emretti.</p>

      <p class="x3 para-style-override-39">[KERT MELİKLERİ ve MUİZZÜDDİN HÜSEYİN]</p>

      <p class="Normal-1 para-style-override-16">Kert melikleri çok cesaretli ve mürüvvetli insanlardı. Onlar Türktür. Vaktiyle Sûr adında bir kişi Çin’den Gûr dağlarına geldi ve Alptekin zamanında ortaya çıktı. Kert melikleri, bu adamın soyundan geldiklerini söylerler. Bunlar Gûr meliklerinden sonradırlar ve Sebüktekin hanedanının ardından saltanat bunlara intikal etmiştir. Belh, Herat, Hindistan’ın birçok yeri, Gaznin ve Kâbil yıllarca bunların hâkimiyeti altındaydı.</p>

      <p class="Normal-1 para-style-override-16">Kert ailesi Herat, Gûr ve bu diyara bağlı yerlerde bir süre padişahlık ettiler. Bunların en son meliki Gıyâsüddin’di. Onun saltanatının sona ermesi ulu sahibkıran, hilafet dairesinin kutbu Emir Timur-ı Gurkân’ın eliyle olmuştur.</p>

      <p class="Normal-1 para-style-override-16">Tarih-i Makamât sahibi diyor ki: Melik Muizzüddin Hüseyin-i Gûrî, Sultan Sencer ile Bâdgîs’te bir savaşa tutuştu. Yetmiş bin süvarisi vardı, buna rağmen hezimete uğradı ve Sultan Sencer’in eline esir düştü. Sencer onu öldürmekten vazgeçti ve dedi ki: “Bu mayası bozuk Gûrlu esir edilmeye, eline ayağına demir vurmaya layık değildir. Bırakın nereye isterse gitsin, nerede olursa olsun.” Nam ve şöhret kazanmak için onu öldürmedi ve hapse de atmadı.</p>

      <p class="Normal-1 para-style-override-16">O biçare, Sencer’in karargâhında bir süre hakaret ve zillet görerek dolaştı. Sonunda kendini ahmaklığa ve deliliğe kaptırdı. Ordu ve pazarda leventlerle düşer kalkar, aşçılar ona yemek verirdi.</p>

      <p class="Normal-1 para-style-override-16">Bir gün Sencer’in yakınlarından olan sahib-i divân Feleküddin-i Çeterî, meliği ordu ve pazarda bu halde görünce acıdı; atından inip gönlünü aldı ve “Bu ne hal?” dedi. O da bu beyiti okudu:</p>

      <p class="Normal-1 para-style-override-17">Ben kendi halimi sana niçin söyleyeyim, çünkü biliyorum ki</p>

      <p class="Normal-1 para-style-override-23">Sen söylemeden de biliyor, yazmadan da okuyorsun.</p>

      <p class="Normal-1 para-style-override-16">Bunun üzerine Feleküddin, onun bu perişan halini özel bir mecliste sultana arz etti. Sultan huzura getirilmesini emretti. Meliği eski bir esvap ve kirli bir külahla padişahın huzuruna getirdiler. “Farz edelim perişan bir duruma düştün, hiç olmazsa bu kafanı düşün; böyle pis bir takkeyi niçin kafana giyiyorsun” dedi padişah.</p>

      <p class="Normal-1 para-style-override-16">Melik cevaben şöyle dedi: “Bu kafa benim olduğu zamanlarda, yetmiş bin kişi bu kafayı düşünüyor ve ona mukayyet oluyordu. Şimdi bu kafa senindir, istersen pazarda ve karargâhta asarsın, istersen Mısır’a satarsın. İstersen üzerine mükellef bir taç koyarsın, istersen yün bir külah giydirirsin. Ona hâkim olan sensin, beni bu kafanın sahibi sayma.”</p>

      <p class="Normal-1 para-style-override-16">Sultan ona acıdı. Malını mülkünü altınla satın aldı ve esaretten kurtularak, mülkünün kendisine verilmesini emretti.</p>

      <p class="Normal-1 para-style-override-16">Melik Muizzüddin saltanattan ayrıldıktan sonra kendi mübarek eliyle yetmiş mushaf yazdı.</p>

      <p class="x3 para-style-override-7">MEVLANA HASAN-I MÜTEKELLİM</p>

      <p class="Normal-1 para-style-override-45">(Tanrı derecesini yükseltsin)</p>

      <p class="Normal-1 para-style-override-16">Mevlana Muzaffer’in öğrencilerindendir. Nişaburludur. Fazilet sahibi bir adamdı. Kert meliği Gıyâsüddin adına, şiir sanatları hakkında çok güzel bir kitap yazmıştır. Bu gazel onundur:</p>

      <p class="Normal-1 para-style-override-46">Senin yokluğuna sabır ve takatim olduğunu,</p>

      <p class="Normal-1 para-style-override-47">Gamdan harap gönlümün yalnızlığa sabrettiğini sakın söyleme.</p>

      <p class="Normal-1 para-style-override-47">Senin yüzünden uzak olduğum zamanlar rahat ettiğimi,</p>

      <p class="Normal-1 para-style-override-47">Bu yaşayıştan lezzet aldığımı zannetme.</p>

      <p class="Normal-1 para-style-override-47">Sen gözümden uzaklaşalı, beni yüzünü görmekten mahrum ettiğin</p>

      <p class="Normal-1 para-style-override-47">Günden beri gözlerimde nur kalmadığını sakın düşünme.</p>

      <p class="Normal-1 para-style-override-47">Gamın yüzünden çok takatsiz kaldım.</p>

      <p class="Normal-1 para-style-override-47">Senin aşkının derdiyle kudret ve kuvvetimin kaldığını sanma.</p>

      <p class="Normal-1 para-style-override-47">Bana âşık ve rüsva dedin.</p>

      <p class="Normal-1 para-style-override-47">Perişanlık ve rüsvalıktan ne dersen bende mevcuttur.</p>

      <p class="Normal-1 para-style-override-47">Bu hâl karşısında senin sözlerini inkâr etmek olmaz.</p>

      <p class="Normal-1 para-style-override-47">Bana ayıp ve hüner, ne isnat edersen, onların hepsi vardır.</p>

      <p class="Normal-1 para-style-override-47">Aşk âleminde benim gibi perişan derbeder</p>

      <p class="Normal-1 para-style-override-47">Başka bir âşık daha olduğunu kimse söyleyemez.</p>

      <p class="Normal-1 para-style-override-47">Hoten, Çin ve Çiğil’de senin tatlılığında ve güzelliğinde</p>

      <p class="Normal-1 para-style-override-48">Başka bir dilberi kimse göstermez.</p>

      <p class="x3 para-style-override-39">[KERT MELİĞİ GIYÂSÜDDİN]</p>

      <p class="Normal-1 para-style-override-16">Kert meliği Gıyâsüddin, Melik Muizzüddin Hüseyin’den sonra Herat, Gûr, Serahs ve civarında hüküm sürdü. Nişabur, Tûs ve Câm’ı fethetti. Onunla Sebzvar Serbedârları ve Can-Kurbanî emirleri arasında kavgalar eksik olmazdı; bunlarda çoğunlukla Melik Gıyâsüddin galip gelirdi. Çok cesur ve pervasız bir adamdı.</p>

      <p class="Normal-1 para-style-override-16">Ahali kendisinden şikâyetçiydi, zulmederdi. Bu zamana kadar hüküm süren bazı manasız kanunlar onun ortaya koyduğu bid’atlerdendir.</p>

      <p class="Normal-1 para-style-override-16">Hakikate erişenlerin kendisiyle övündüğü, milletin ve dinin ziyneti Mevlana Ebû Bekir-i Tâyâbâdî (Tanrı ruhunu kutlasın) onun zamanında yaşamıştı. Melik bir gün bu şeyhi ziyarete gelmişti. Mevlana ona dedi ki: “Ey melik oğlu! Sen âlemlerin Tanrısının kudreti ve kuvveti önünde o kadar hakir bir mahluksun ki, tasavvur olunamaz. Bununla beraber o seni kullarından bir zümrenin başına musallat etti. Kibirlenme, adalet ve insafı kendine kılavuz yap, mazlumların hakkını ver. Yoksa Tanrı bu mülkü elinden alır ve senden daha iyisine verir.”</p>

      <p class="Normal-1 para-style-override-16">Melik, Mevlana’nın huzurunda bundan sonra adalet yolunu tutacağına, zulüm ve bid’atten vazgeçeceği sözünü verdi; fakat sonra yine eski haline döndü, zulüm ve tecavüzden el çekmedi. Bunun üzerine bir cemaat Mevlana’ya gelip onun bu halini şikâyet ettiler. Zulmünün haddi aştığını, yüreğinde merhametin zerresinin bile kalmadığını söylediler. Mevlana da bu rubaiyi yazıp gönderdi:</p>

      <p class="Normal-1 para-style-override-20">Padişahların çıkışlarının bir inişi de vardır; bu zulmü yapma.</p>

      <p class="Normal-1 para-style-override-16">Her gönülde senden bir şikâyet var; buna sebebiyet verme.</p>

      <p class="Normal-1 para-style-override-16">Bir elma ile bile halka zulmetme.</p>

      <p class="Normal-1 para-style-override-19">Senden her zulmün hesabı istenir; bundan sakın.</p>

      <p class="Normal-1 para-style-override-16">Melik Gıyâsüddin’e bu da tesir etmedi ve zulümden el çekmedi. Mevlana bir gün bir mecliste, “Biz artık mülkü bu zalim meliğin elinden alıp ondan iyisine bağışladık” dedi. Çok zaman geçmeden büyük emir, ulu sahibkıran Timur-ı Gurkân Ceyhun nehrini geçti. Ordusu Herat’a geldi ve Kert oğullarının kökünü kazıdı.</p>

      <p class="Normal-1 para-style-override-16">Hiç şüphe yok ki Tanrı’nın erleri, mülk ve melekût âlemine hâkimdirler. Onların kimya eserli nazarından düşenler talihsizdir. O inayet nazarına mazhar olanların devletiyse devamlı olur. Felek onlardan yardımını esirgemez.</p>

      <p class="Normal-1 para-style-override-16">Tanrı, adaleti Nûşirevân’ın adaletini hükümsüz bırakan, ahlakı zamanın kutub ve ileri gelenlerinin indinde makbul olan bu husrev-i gazi’yi daima devlet tahtında oturtsun.</p>

      <p class="Normal-1 para-style-override-20">Anadan doğma kör bile, onun dünyayı nurlandıran</p>

      <p class="Normal-1 para-style-override-16">Alnındaki büyüklük alametlerini görür.</p>

      <p class="Normal-1 para-style-override-16">O, hasepte büyük ve nesepte emeline nail olmuş bir padişahtır.</p>

      <p class="Normal-1 para-style-override-19">Süleyman nerede? Gelsin de yüzüğü onun parmağına taksın. [KITA]</p>

      <p class="Normal-1 para-style-override-16">Kert oğulları devletinin sona ermesi 781 yılında olmuştur.<a class="footnote-link" href="#footnote-225-110" id="footnote-225-110-backlink">110</a></p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-110-backlink" id="footnote-225-110">110</a> Kert Hanedanı: Hanedanın kurucusu Şemseddin Muhammed bin Ebû Bekir’dir. Müslümanlara karşı ılımlı politika izleyen Cengiz’in oğlu Ögeday [Oktay] Han, Şemseddin’in Herat ve Belh topraklarında vasal olarak kalmasına izin verdi. Zamanla gücünü arttıran Şemseddin melik unvanını alıp hükümdar oldu (643;1245). Yıkılmış Herat şehrini tekrar mamur hale getirdi; Moğollarla ilişkisini hiç gerginleştirmedi ve onlarla birlikte Delhi sultanlığına karşı savaşlara katıldı. Ölümünden sonra yerine torunu Fahreddin geçti; bu dönemde Moğolların taht kavgaları sebebiyle zayıflamalarıyla Kertler güçlerini geliştirdiler; ama yine de Moğollara karşı düşmanca davranmadılar. Melik Gıyâseddin’in ölümünden sonra Kert tahtına sırasıyla oğulları II. Şemseddin, Hafız ve Muizzüddin Hüseyin geçti. 735’te (1335) İlhanlı devletinin dağılmasıyla İran’daki emirlikler bağımsızlık kazanıp kendi aralarında mücadeleye giriştiler. Melik Muizzüddin Hüseyin ise Delhi sultanı Muhammed bin Tuğluk’a bağlılığını bildirdi ve hutbeleri onun adına okutmaya başladı. Muizzüddin Hüseyin’in ölümünden sonra oğulları Muhammed Serahs’ta, Gıyâseddin Pîr Ali ise Herat’ta yönetimi devraldılar. Son Kert meliki Gıyâseddin Pîr Ali zamanında Herat Timur tarafından işgal edildi. Hapsedilen Gıyâseddin ile oğlu sonra affedildi, Timur’un vasalı olarak bir süre daha Herat’ta hüküm sürdü; ama Timur Hindistan seferinden sonra Kert hanedanını ortadan kaldırdı. Kertler döneminde Herat’ta birçok cami ve medrese yapılmış, âlim ve sanatkârlar, şair ve edipler himaye edilmiştir.</p>

        <p class="Basic-Paragraph" xml:lang="en-GB"></p>
      </div>
    </div>
  </div>
</body>
</html>
