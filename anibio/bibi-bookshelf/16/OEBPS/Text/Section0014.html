<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>5.html</title>
  <link href="../Styles/template.css" rel="stylesheet" type="text/css" />
</head>

<body>
  <div xmlns:xml="http://www.w3.org/XML/1998/namespace" id="x5.html" xml:lang="en-US">
    <div class="Basic-Text-Frame">
      <p class="Normal-1 para-style-override-16"><br /></p>

      <p class="Normal-1 para-style-override-16"></p>

      <p class="x1" id="toc_marker-10">HATİME</p>

      <p class="Normal-1 para-style-override-16">Bu kısım bugünün akıl bostanını faziletleriyle ve mülkün kanununu adaletleriyle süsleyen fazilet ve mevki sahiplerinin ahvali beyanındadır. Tanrı onların faziletlerinin gölgesini uzatsın.</p>

      <p class="Normal-1 para-style-override-16">Şu hakikattir ki: Bu yuvarlak feleği ve bu yeşil binayı idare eden mühendisler, Tanrı’nın fermanıyla her devir, her zaman ve her asır için belirli bir zümreyi yardım ve esirgemeye mazhar eyler, bu zümrenin fevkalade idrak kabiliyeti olan zihin ve idrak aynalarını doğruluk cilasıyla parlatırlar. Bu doğruluk da eserini hiç şüphe yok ki sahibkıran emirin yardımına yakın olmakla gösterir. Fazl ve istidat, salah ve reşad sahiplerini onun lütfunun yardımı ve terbiyesiyle şerefli mevkilere yükseltir.</p>

      <p class="Normal-1 para-style-override-16">Emeline nail olmuş bu padişah, bu Cem kudretli Ferîdûn (Tanrı onun mülkünün direklerini sağlamlaştırsın) fazilet ve belagat üsluplarına sahip olduğu için, onun melek sıfatlı kişiliğinin cevheri, fazilet sahiplerini koruyup kollamaya isteklidir. İşte bunun için onun kaza akışlı fermanına tabi olan zaman da, onun şerefli kişiliğine uyarak fazilet sahiplerini yükseltmeye çalışır.</p>

      <p class="Normal-1 para-style-override-16">Şeyh Nizâmî (Tanrı ona rahmet etsin) bu konuda şöyle buyurmuştur:</p>

      <p class="siir para-style-override-62">Padişah insanların bilgiye erişmesine çalışırsa,</p>

      <p class="siir para-style-override-64">Zaman da, bilgi sahiplerini yetiştirir. [BEYİT]</p>

      <p class="Normal-1 para-style-override-16">Hakîmlerin ve aklın kabul ettiği çok açık bir gerçektir ki: Padişahların tabiatı ne ile uğraşırsa, o zamanın insanları da o işle uğraşırlar.</p>

      <p class="Normal-1 para-style-override-16">İmam Gazzâlî buyuruyor ki: Ömer bin Abdülaziz zamanında insanlar birbirlerine rastladıklarında namaz, oruç, nafile namazı, zikir ve ayetlerden bahsederlerdi. Süleyman bin Abdülmelik zamanındaysa cinsel birleşme, içki, yeme içme ve aşk maceralarından konuşurlardı. Bunların hepsi Peygamber’in “İnsanlar padişahlarının dini üzeredir” sözündeki gerçeğin açığa çıkmasından başka bir şey değildir.</p>

      <p class="Normal-1 para-style-override-16">Zamanımızda devlet erkânı ve yüce saray mensuplarının fazilet kazanmakta birbirleriyle yarışması ve her birinin türlü türlü faziletlere sahip olması, hilafetin sığınağı olan padişahımızın (Tanrı onun üstün gelen devletinin yardımcılarını aziz etsin) hüneri ve hüner sahiplerini koruyup teşvik etmesinden ileri gelmektedir. Bu konuda şüphe yoktur.</p>

      <p class="Normal-1 para-style-override-17">Güneş makamlı, hüneri koruyan sultanımız</p>

      <p class="Normal-1 para-style-override-31">Daima fazilet kazanmaya çalıştığı için</p>

      <p class="Normal-1 para-style-override-31">Bu feleğin koruyucusu dinin sahibi emirler emiri de</p>

      <p class="Normal-1 para-style-override-23">Hüner ve fazilet gelinini süslemiştir. [KITA]</p>

      <p class="Normal-1 para-style-override-16">Tanrı’nın ezeli lütfu ve hidayeti, feleğin bunca hadisesi yüzünden mahrumiyet içinde kıvranan fazilet sahiplerini bu büyük emirin yardımı ve önderliği sayesinde tekrar memnun ve meşhur yapmıştır.</p>

      <p class="Normal-1 para-style-override-17">Onun ani saldırışı din ormanında arslanlık yaptı.</p>

      <p class="Normal-1 para-style-override-23">Ali-Şîr’in inayetleri fazileti diriltti. [BEYİT]</p>

      <p class="Normal-1 para-style-override-16">İstidat ve fazilet sahipleri bu büyük kişinin lütuf ve himmeti sayesinde, kılıç gibi keskin dilleriyle bütün dünyayı kaplamışlar, bunların istidat ve faziletlerinin bahsi her mecliste geçer olmuştur. Zamanımızın bu büyük adamlarının hallerini ve menkıbelerini yazma işi bu zayıf kulun kaleminden çıkamaz. Bununla beraber kalemin dizginlerini çekmek için çalışmaktaysam da bu azgın atı durdurmak, şuraya buraya koşmasını engellemek kabil olamıyor.</p>

      <p class="Normal-1 para-style-override-17">Bu kara kalemin elinden illallah.</p>

      <p class="siir para-style-override-63">Dosta düşmana benim sırlarımı açık ediyor.</p>

      <p class="Normal-1 para-style-override-31">Onun dilini keseyim, belki dilsiz olur dedim ve kestim.</p>

      <p class="Normal-1 para-style-override-23">Fakat bu sefer daha da çok açık konuşmaya başladı. [RUBAİ]</p>

      <p class="Normal-1 para-style-override-16">Artık bu işi başkalarına bırakıyorum, onlar uğraşsınlar; zamanın fazilet sahiplerinin hâl tercümelerini onlar yazsınlar.</p>

      <p class="siir para-style-override-62">Biz bu âlemde birkaç hikâye söyledik.</p>

      <p class="siir para-style-override-64">Bunu da başkası söylesin. [BEYİT]</p>

      <p class="Normal-1 para-style-override-16">Dünyanın altı cihetinde yaşayan bütün şairlerin hâl tercümelerini yazmayı bize havale etmediler. Biz bu işi başkalarına bırakıyoruz. Yalnızca yedi iklimin seçme adamları olan altı fazılı seçtik. Bunların her birinin selim olan tabiatları manalar ve faziletler hazinesidir. Zamanımızın padişahının seçme âlimlerinden ve İslam dininin erkânından olan bu şerefli kişiler, Müslümanların önemli işlerini başarmakla görevli ve padişahın güvenilir adamlarından oldukları için, özel meşguliyetlerinin yanı sıra türlü türlü faziletler ve ilimler kazanmaktan geri kalmamış, hüner ve fazileti korumada geçmişin âdetlerine uymuşlardır. Şurası tuhaftır ki, böyle dünya işleriyle uğraşmak, ama aynı zamanda da ilim ve fazilet kazanmak, bir yerde toplanmayan ve birbirine zıt iki şey olduğu halde; bu kişiler Tanrı’nın tevfikiyle bu ulaşılmayan başarıyı elde etmenin bahtiyarlığına ermişlerdir. Bu zümrenin bu başarısı da şüphe yok ki, tarikat pirinin kimya hasiyetli himmetiyle ortaya çıkmıştır.</p>

      <p class="siir para-style-override-62">Bu yolda yürümek için bir pir lazımdır;</p>

      <p class="siir para-style-override-63">Bu denize körü körüne dalma. [BEYİT]</p>

      <p class="Normal-1 para-style-override-16">Bunların tarikat piri de herhalde hakikate ulaşmış, bu uğurda incelemeler yapmış, fazilet sahibi ve kemale ermiş bir muvahhittir.</p>

      <p class="siir para-style-override-62">Ey saba rüzgârı! Hafız şarap kadehinin mürididir.</p>

      <p class="siir para-style-override-64">Git bu kulun kulluğunu, bu kadehin şeyhine arz eyle. [BEYİT]</p>

      <p class="Normal-1 para-style-override-16">Efendimizin sıfatlarından bir nebze bahsedildiği için, onun güzel ahlakından, şerefli ve bedii sözlerinden de söz açmak lazım geldi. O büyük adamın makamı çok yüce olduğu için, en aşağı mertebesi olan şairliğinden bahsetmek ve ona yalnızca bu sanatı isnat etmek, tıpkı büyük Şeyh Sa’dî’nin:</p>

      <p class="siir para-style-override-62">Sa’dî laubaliliğinden gülistana gül</p>

      <p class="siir para-style-override-64">Hindistan’a biber götürdü.</p>

      <p class="Body-Text-Indent">beytinde ifade ettiği hale düşmek olur. Fakat onun yüce himmetinin hüması bazen irfan göklerinden şairlerin mertebesine inmek isteğini göstermiştir, işte bunun için uğur olsun diye şiirlerinin de burada anılması uygun görüldü.</p>

      <p class="x3">Hakikat Bilgilerini Bilen ve Tarikat Yollarının Yolcusu</p>

      <p class="x3 para-style-override-28">MEVLANA NUREDDİN ABDURRAHMAN-I CÂMÎ</p>

      <p class="siir para-style-override-63">Can sakisi mana kadehini temiz ve saf şarapla doldurdu.</p>

      <p class="siir para-style-override-64">Bundan sonra Câmî de dostları o şarapla kandırdı. [BEYİT]</p>

      <p class="Normal-1 para-style-override-16">Câmî’nin irfan meyhanesinin kapısı açılalı meşhur rintlerin meclisi darmadağın oldu. El sürülmemiş fikir gelini bu mana merdine nişanlandı, dava hücrelerinin köşeye çekilmiş hanımları kısırlık ve eksikliğe uğradılar. Onun divanının ve düzyazı kitabının karaltısı Hint’in şeker kıran tutîlerini susturdu; Fars’ın şiir meydanının süvarileri ve tatlı şiirler söyleyen şairleri, onun bal gibi olan şiirlerini okuduktan sonra, artık başka şairlerin şiirlerine bakmadılar ve hızlı söyleyenlerin tuzluğuna parmak bandırmadılar.</p>

      <p class="siir para-style-override-60">Câmî’nin canlara can katan canı Tanrı’nın tevfik yudumuyla doldu.</p>

      <p class="siir para-style-override-59">Onun verdiği heyecan Kemâl’in tatlı şiirinin lezzetini giderdi.</p>

      <p class="siir para-style-override-59">Onun sa’d yıldızı nur bakımından ikinci bir Sa’dî oldu.</p>

      <p class="siir para-style-override-59">Onun talih yıldızı, Husrev’in okuyla birleşti.</p>

      <p class="siir para-style-override-59">O şimdi faziletin Husrev’idir. Ötekiler gelip geçmiştir.</p>

      <p class="siir para-style-override-61">Âlimlerin indinde hâlin fazileti maziden anlaşılır. [KITA]</p>

      <p class="Normal-1 para-style-override-16">Mevlana’nın doğduğu yer Câm vilayetidir. Bu vilayetin dahilinde olan Hurcerd adlı bir köyde dünyaya gelmiş ve Herat’ta yetişmiştir. Hayatının başlangıcında ilim ve edep tahsil etmiş, nihayet zamanın en ileri gelen âlimi olmuştur. Bu kadar fazl ve kemaliyle daha ulu makamlara erişmek istemiş, bunu aramanın derdi onun yüce himmet eteğine yapışmıştı. Bunun üzerine irade elini İslamın ve Müslümanların şeyhi, yakîn bilgilerinin bilgini, din yollarının yolcusu, şeyhlerin şeyhi Bahaü’l-Hak ve’d-din Hâce-i Buzürg Nakşibend’in mürit ve halifelerinden olan, muhakkiklerin kıblesi, hakikate ermişlerin seyyidi, Sa’dü’l-mille ve’d-din Muhammed el-Kaşgârî’ye verdi. Bir süre bu şeyhin müritliğinde riyazet ve mücahedelerde, Tanrı’nın huzurunda makbul olacak hizmetlerde bulundu. Nihayet bu büyük kişinin feyz ve bereketi sayesinde fakr ve tasavvufta yüce mertebeye ulaştı. Herhalde Tanrı erlerinin kimya tesirli olan nazarı kibrit-i ahmerdir.<a class="footnote-link" href="#footnote-225-137" id="footnote-225-137-backlink">137</a></p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-137-backlink" id="footnote-225-137">137</a> Kibrit-i ahmer: “Kırmızı kibrit”; eski simyagerlere göre, cisimleri altına çevirdiği söylenen iksir veya madde. Tasavvufta mürşit, erenlerin sohbeti; ilahi hakikat ve buna aşina olma, bunu yaşama.</p>
      </div>

      <p class="siir para-style-override-60">Üzerine Tanrı erlerinden birinin nazarı düşmedikçe</p>

      <p class="siir para-style-override-61">Kendi varlığından nasıl haberdar olursun? [BEYİT]</p>

      <p class="Normal-1 para-style-override-16">Mevlana Abdurrahman Câmî o büyük adamın vefatından sonra hayırlı ve sadık bir halefi oldu. Onun makamına oturdu. Bugün o, tarikat erlerinin nefeslerinin bereketiyle, bütün mana ve ebedi saadet taliplerinin ilticagâhıdır. Bütün dünyanın padişahları onun dua ve himmetinden faydalanırlar ve bütün iklimlerin fazilet sahipleri onun meclisine yol bulmak için vesile ararlar. Onun divanı Rûm diyarı fazıllarının meclislerinin ziynetidir. Onun latif münşeatı [kaleme aldıkları] Şam ahalisinin nadide ve güzel şeylerinin dibacesidir [önsözüdür]. Biz kitabımızı süslemek için onun bazı şiirlerini yazıyoruz:</p>

      <p class="siir para-style-override-73">Senin aşkının ıstıraplarından içim dikenlerle dolu;</p>

      <p class="siir para-style-override-74">O dikenlerden yüzümde daima gül bahçeleri bitiyor.</p>

      <p class="siir para-style-override-74">Feryat figandan vücudum bir çeng gibi iki kat olmuş,</p>

      <p class="siir para-style-override-74">Gözyaşlarım kirpiklerimden eteğime dek çengin telleri gibi dizilmiştir.</p>

      <p class="siir para-style-override-74">Yolunu bostana çevir; çünkü senin sevk ve hasretinden,</p>

      <p class="siir para-style-override-74">Gül gömleğini parça parça etmiş ve yüzünü kanla yıkamıştır.</p>

      <p class="siir para-style-override-74">Bağ tarafından geçersen selviye bak.</p>

      <p class="siir para-style-override-74">Ömrü boyunca seni temaşa için başını duvarlardan</p>

      <p class="siir para-style-override-74">Dışarı uzatmış bir zahit gibi secdeye gidiyor.</p>

      <p class="siir para-style-override-74">Hacı, çöl yollarını aşıyor.</p>

      <p class="siir para-style-override-74">Şarap ve meze olan bir yerde bu işlerin işsizlikten farkı yoktur.</p>

      <p class="siir para-style-override-74">Ben her an sana can veriyor, karşılığında buse alıyorum.</p>

      <p class="siir para-style-override-74">Ben bir divaneyim; benim kendimle böyle çok alışverişlerim vardır.</p>

      <p class="siir para-style-override-74">Sen kıymetsiz kişilerle dost oluyorsun.</p>

      <p class="siir para-style-override-74">Ben de kıskançlığımdan ölüyorum.</p>

      <p class="siir para-style-override-67">Herkes dünyada bir kere ölür, Câmî ise bin kere ölüyor.</p>

      <p class="Normal-1 para-style-override-16">Câmî, hayatının sonunda dünyayı aşk sultanının debdebe ve gösterişiyle birbirine geçirdi. Dimağını hakikat ve marifet bahçelerinin reyhanlarının kokularıyla ıtırlı kıldı. Ruh gözünü melekût âleminin nurlarıyla nurlandırdı. Âlemin dedikodusundan el çekti. Kalemi hakikat ayaletlerini mecaz harfleriyle tefsir etmeye koyuldu. Bu konuda şu rubaiyi söylemiştir:</p>

      <p class="siir para-style-override-60">Ey Câmî, artık dedikoduyu bırak</p>

      <p class="siir para-style-override-59">Hayal peşinde koşmayı hoş görme.</p>

      <p class="siir para-style-override-59">Bu kıymetli ömrünü şairlik ile havaya verme.</p>

      <p class="siir para-style-override-61">Kendini şiirler yazılmış birkaç kâğıt daha karalamış farz et.</p>

      <p class="Normal-1 para-style-override-16">Câmî birçok büyüğün marifet ve hakikat babındaki şiir ve kasidelerine nazireler yazmıştır. Bunların hepsini burada anlatmak mümkün değildir.</p>

      <p class="siir para-style-override-65">Büyük bir deniz, havuza nasıl sığar? [MISRA]</p>

      <p class="Normal-1 para-style-override-16">O hâlâ mana denizine dalmış durumdadır. Bu ucu bucağı olmayan denizden şahlara layık inci dizilerini bazen şu varlık denizinin kıyılarına döker. Biz buraya Husrev-i Dehlevî’nin Bahrü’l-Ebrâr adlı kasidesine yazdığı nazireyi alıyoruz:</p>

      <p class="siir para-style-override-60">Padişahın Zühal’in köşkünden daha yüksek olan sarayının kuleleri</p>

      <p class="siir para-style-override-59">Manen onun din kalesinin duvarında açılmış gediklerdir.</p>

      <p class="siir para-style-override-59">Bu kale nasıl yağmaya uğramaz; çünkü bekçi uykudadır</p>

      <p class="siir para-style-override-59">Ve bu rahnelerin her birinde de bir hırsız bulunmaktadır.</p>

      <p class="siir para-style-override-59">Halis altın dediğin nedir?</p>

      <p class="siir para-style-override-59">Güneşten sarı bir renk peyda etmiş bir topraktır.</p>

      <p class="siir para-style-override-59">Kim altından bir taç yaparsa onun başına, toprak olsun.</p>

      <p class="siir para-style-override-59">Eğer bilgi sahibi bir adamın altın ve gümüşü yoksa, ona dilenci deme.</p>

      <p class="siir para-style-override-59">Onun yüreği bilgi denizidir, denizlerin ve karaların padişahıdır.</p>

      <p class="siir para-style-override-59">Hesap gününde yükselmek istiyorsan kesen boş olsun.</p>

      <p class="siir para-style-override-59">Sıfır, boş olduğu için bütün rakamlardan daha üstündür.</p>

      <p class="siir para-style-override-59">Sen kadın değilsin; mertlik göster ve kerem elini aç,</p>

      <p class="siir para-style-override-59">Çünkü altın erkek için bir lütuf ve kerem vasıtasıdır.</p>

      <p class="siir para-style-override-59">Kadın içinse ziynettir. Sen para kesesine âşık olmuşsun.</p>

      <p class="siir para-style-override-59">Bunun için onu boşalt, belini darlaştır.</p>

      <p class="siir para-style-override-59">Çünkü dilberlerin güzelliği ince belli olmalarındadır.</p>

      <p class="siir para-style-override-59">Kırmızılık altın cevherinin aslında yoktur.</p>

      <p class="siir para-style-override-59">O güya hasis kimseleri dağlamak için ateşte kızdırılmıştır.</p>

      <p class="siir para-style-override-59">Altın cepte bir maldır; fakat o mala meyletmek can için günahtır.</p>

      <p class="siir para-style-override-59">O ede ateş renkli bir lâldir; fakat yürekte bir ateş parçasıdır.</p>

      <p class="siir para-style-override-59">Bu dünya viranesinden selametle geç;</p>

      <p class="siir para-style-override-59">Bu viranede birçok define varsa da,</p>

      <p class="siir para-style-override-59">Her birinin üzerinde tatsız bir tılsım vardır.</p>

      <p class="siir para-style-override-59">Nerede bir hazine ve kapısının üzerinde de bir halka görürsen bil ki,</p>

      <p class="siir para-style-override-59">O çöreklenmiş bir yılan ve ejderhanın ağzına vurulmuş bir halkadır.</p>

      <p class="siir para-style-override-59">Hırs karıncanın tabiatıdır. Eğer sen bu hırsla mezara girersen,</p>

      <p class="siir para-style-override-59">Mezarının bu kanatsız karıncalar ve haşaratla dolu olduğunu görürsün</p>

      <p class="siir para-style-override-59">Sencer’in hırs ağzı doldu; fakat Merv toprağı ile doldu.</p>

      <p class="siir para-style-override-65">Bu sözü dinle; çünkü Sencer’den nakledilmiştir.</p>

      <p class="siir para-style-override-59">Altın, Arap dilinde ütrük [bırak] demektir.</p>

      <p class="siir para-style-override-59">Bu, dünyayı bırakmak için bir emirdir.</p>

      <p class="siir para-style-override-59">Bunu başaran ikbal ve saadet sahibi [Ebû Zer] sayılır.</p>

      <p class="siir para-style-override-59">Küfürbaz piçlerin küfürüne maruz kalmamak için</p>

      <p class="siir para-style-override-59">Ağızlarını ve dudaklarını altınla kapat.</p>

      <p class="siir para-style-override-59">Sen katırın avret mahallerine altın bir kilit vurulduğunu görmüşsündür.</p>

      <p class="siir para-style-override-59">Altın her ne kadar hoş bir şeyse de, sen bundan uzak dur;</p>

      <p class="siir para-style-override-59">Çünkü dünyadan elini çekmek, İbrahim için altın bir taç,</p>

      <p class="siir para-style-override-59">Âzer’in ayağı için de altın bir ayakkabıdır.</p>

      <p class="siir para-style-override-59">Riyakârlardan hacet talebinde bulunma;</p>

      <p class="siir para-style-override-59">Çünkü onların cömertliği gelip geçicidir.</p>

      <p class="siir para-style-override-59">Kurumuş bir ağaç yağmurdan ıslansa bile yeniden nasıl verir.</p>

      <p class="siir para-style-override-59">Himmet sahipleri alçakların sofrasında dudaklarını kirletmez.</p>

      <p class="siir para-style-override-59">Yıldızların dişlerine layık olan ancak ekmek şeklindeki güneş ve aydır.</p>

      <p class="siir para-style-override-59">Tavuklar bir dane için kafalarını samanların altına sokar.</p>

      <p class="siir para-style-override-59">Dağlara ve sahralara karşı kahkaha çekmek kekliğin şanındandır.</p>

      <p class="siir para-style-override-59">Tamah ve hırs sahipleri bir lokma için başlarını her alçağın önünde eğer,</p>

      <p class="siir para-style-override-59">Kanaat sahipleri memleketin padişahı ve vezirine karşı istihzayla güler.</p>

      <p class="siir para-style-override-59">İnsanların aşağı takımının faydası yine aşağılaradır.</p>

      <p class="siir para-style-override-59">Evet, eşeğin kuyruğu yine eşeğin arkası içindir, oraya layıktır.</p>

      <p class="siir para-style-override-59">Alnının teriyle kazanan bir adam</p>

      <p class="siir para-style-override-59">Zahmet ve meşakkatle ellerini bozar ve nasırlandırır;</p>

      <p class="siir para-style-override-59">Fakat bu onun terbiye edilmemiş olan nefsinin</p>

      <p class="siir para-style-override-59">Ahlaki pürüzlerini düzeltmek için bir törpü gibidir.</p>

      <p class="siir para-style-override-59">Çalışma yüzünden elde beliren kabarcıklar</p>

      <p class="siir para-style-override-59">İnsana sükûnet veren bir iksir kadehi gibidir.</p>

      <p class="siir para-style-override-59">Ne mutlu o kişiye ki, bu kadehle rahata kavuşmuştur.</p>

      <p class="siir para-style-override-59">Aşağı bir adama güzel yüzlü olduğu için takdir nazarıyla bakılmamalı.</p>

      <p class="siir para-style-override-59">Bir çivi altın olduğu için göze sokulmaz.</p>

      <p class="siir para-style-override-59">Altında gözü olan dilberlerin hat ve benlerle süslenmiş yanakları</p>

      <p class="siir para-style-override-59">Halkın parasını çekmek için tamahkâr adamın elindeki sermaye gibidir.</p>

      <p class="siir para-style-override-59">Zamanın karanlık, elin boş, yüreğin hevesle dolu, gecelerin uzun,</p>

      <p class="siir para-style-override-59">Tırnakların dökük ve tüm uzuvların amelden kalmış olursa</p>

      <p class="siir para-style-override-59">Tabiatın inişlerini ve yokuşlarını aşmak için doğruların eline sarıl.</p>

      <p class="siir para-style-override-59">Bu yolda asasız gitmeye kalkma;</p>

      <p class="siir para-style-override-59">Çünkü yolda birçok dere ve nehirler var.</p>

      <p class="siir para-style-override-59">Eğer Tanrı’nın kahrından korkuyorsan dinde sabit ol.</p>

      <p class="siir para-style-override-59">Ar’ar<a class="footnote-link" href="#footnote-225-138" id="footnote-225-138-backlink">138</a> ağacı fırtınadan korktuğu için kökleriyle yere sımsıkı yapışmıştır.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-138-backlink" id="footnote-225-138">138</a> Ar’ar: Dağ selvisi, dikenli ardıç ağacı.</p>
      </div>

      <p class="siir para-style-override-59">İyilik öğren; kendinden aşağısından olsa bile!</p>

      <p class="siir para-style-override-59">Tezhipçinin kitaplarda yaptığı yaldızlı çizgilerdeki doğruluk,</p>

      <p class="siir para-style-override-59">Tahtadan yapılmış cetvelden gelir.</p>

      <p class="siir para-style-override-59">Yüksek ve alçak adamların kadr ve kıymeti hünerleri nisbetindedir.</p>

      <p class="siir para-style-override-61">Padişahın sarayının bekçisi damda, kapıcısı kapıdadır.</p>

      <p class="siir para-style-override-59">Olgun ve kusurlu insanlar işleri düzene koymakta aynı değildir,</p>

      <p class="siir para-style-override-59">Kılıcın yaptığı işi hançer yapamaz.</p>

      <p class="siir para-style-override-59">Kıskançlar senin hakkında gürültü ve yaygara kopardığında</p>

      <p class="siir para-style-override-59">Sen hilm [sükûn] ve mülayemet [yumuşaklık] yolunu tut.</p>

      <p class="siir para-style-override-59">Fırtınalı zamanda geminin sükûnetini gemi demirinin ağırlığı sağlar.</p>

      <p class="siir para-style-override-59">Kıskançlara lütufkâr davranmak uygundur;</p>

      <p class="siir para-style-override-59">Fakat demir ve taşın içindeki ateş su ile sönmez.</p>

      <p class="siir para-style-override-59">İyilerin yaptıklarını yapmadıktan sonra,</p>

      <p class="siir para-style-override-59">Onların adını taşımakta ne fayda var?</p>

      <p class="siir para-style-override-59">Bir Mesih vardır körleri iyi eder; ötekiyse tek gözlüdür.</p>

      <p class="siir para-style-override-59">İyi terbiye gören adam iyi huy peyda eder.</p>

      <p class="siir para-style-override-59">Anası Ümmü’l-Kitab olan, hikmet sütü içer.</p>

      <p class="siir para-style-override-59">İyi huylulardan iyi iş bekle;</p>

      <p class="siir para-style-override-59">Çünkü bu dehrin sarf ilminde işin şekli ve manası,</p>

      <p class="siir para-style-override-61">Onun türediği mastara göredir.</p>

      <p class="siir para-style-override-59">Yüreği kararmış insan, safvet [saflık] ehlinin nazarında</p>

      <p class="siir para-style-override-59">Yüzüne beyaz bir bez peçe takmış Hindu kadına benzer.</p>

      <p class="siir para-style-override-59">Bir insanın işlerinde gördüğün eksiklik</p>

      <p class="siir para-style-override-59">Onun kalbinin kusurlu olmasından kaynaklanır.</p>

      <p class="siir para-style-override-59">Eğer bir sarayı delik deşik görürsen,</p>

      <p class="siir para-style-override-59">Bu, o sarayın sahibi olan padişahın kusurudur.</p>

      <p class="siir para-style-override-59">Karanlıkta yürüyen nefs, sapıtmaktan Tanrı’nın ipiyle kurtulur.</p>

      <p class="siir para-style-override-59">Güneşin iplik gibi ışınları yarasanın ayağının bağı olur.</p>

      <p class="siir para-style-override-59">Suçsuz adamı cehalet yüzünden başkasının suçundan dolayı paylamak</p>

      <p class="siir para-style-override-59">Bilgi sahibi, akıllı bir kişinin işi değildir.</p>

      <p class="siir para-style-override-59">Kızına, yani şaraba kötülüklerin anası adı verilen ,</p>

      <p class="siir para-style-override-59">Kerm [üzüm] eğer kerem gibi okunursa neden ayıp olsun?</p>

      <p class="siir para-style-override-59">Sen o şarapta mümkün olan her hasiyeti bulabilirsin.</p>

      <p class="siir para-style-override-59">Onda mümkün olmayan bir şey bulmadığında kötülemek hoş görülmez.</p>

      <p class="siir para-style-override-59">Dağ, kötürüm bir yoldaş, süt ağzı kokan bir yatak arkadaşı için değildir.</p>

      <p class="siir para-style-override-59">Alçak bir adam yaptığı kötü işlerden dolayı utanırsa yeridir.</p>

      <p class="siir para-style-override-59">Külhan işiyle uğraşan adamın yüzünün karası</p>

      <p class="siir para-style-override-59">Külhanın dumanından ya da külündendir.</p>

      <p class="siir para-style-override-59">İnsanlardan sözünü dinleyecek kulak iste, göz değil;</p>

      <p class="siir para-style-override-59">Kör, güzel sesli dilberlerden bir sağırdan daha fazla haz alır.</p>

      <p class="siir para-style-override-59">Ud gibi olan vücutta bir tele benzeyen damarın sıhhat düzeni bozulursa</p>

      <p class="siir para-style-override-59">O düzeni yerine getirmek için, kan alıcının neşteri, mızrap vazifesi görür.</p>

      <p class="siir para-style-override-59">Güzellik her ne şekilde olursa olsun güzeldir.</p>

      <p class="siir para-style-override-59">Abîr kelimesinin noktalarıyla olan şeklini</p>

      <p class="siir para-style-override-59">Gafletle yanlış okusalar, o zaman amber olur.</p>

      <p class="siir para-style-override-59">Namus davulunu çalıyorsan, bu feleği ve yıldızları aş;</p>

      <p class="siir para-style-override-59">Çünkü bu felek çemberi, pullarıyla bir rüsvalık defidir.</p>

      <p class="siir para-style-override-59">Manaya bak; micmer kelimesindeki nokta,</p>

      <p class="siir para-style-override-59">Şeklen bir çörek otu [sipend] danesine benzerse de,</p>

      <p class="siir para-style-override-59">Kötü gözden gelen zararı defetmez.</p>

      <p class="siir para-style-override-59">Kendi emsalin ile düşüp kalkma;</p>

      <p class="siir para-style-override-59">Çünkü onların zararından kim emin olabilir?</p>

      <p class="siir para-style-override-59">Yazılışta hançer [boğaz] sözü hançer’e benzer,</p>

      <p class="siir para-style-override-59">Oysa o boğazı kesmek içindir.</p>

      <p class="siir para-style-override-59">Tatlı sözlü olsa da hiç kimsenin kötülemesi hoş değildir.</p>

      <p class="siir para-style-override-59">Ney şeker kamışından olsa bile göze batınca acıtır.</p>

      <p class="siir para-style-override-59">Memurların kaleminden akan önemsiz bir mürekkep damlasıdır,</p>

      <p class="siir para-style-override-59">Fakat o damla devletin temelini yıkmak için büyük sel yerine geçer.</p>

      <p class="siir para-style-override-59">Nefsinin yükselmesini istiyorsan himmet kanatlarını aç;</p>

      <p class="siir para-style-override-59">Uçmak için gereken ilk şey kanattır.</p>

      <p class="siir para-style-override-59">Bu dehr denen kocakarıya yenilmek mertlik değildir.</p>

      <p class="siir para-style-override-59">Kocaya galip gelen karı, manen koca sayılır.</p>

      <p class="siir para-style-override-59">Uzlet yolunu tut, mutlu yaşa;</p>

      <p class="siir para-style-override-59">Çünkü kekliğin dağlarda ve sahralarda kahkahalar atması</p>

      <p class="siir para-style-override-59">İnsanlardan uzak oluşu yüzündendir.</p>

      <p class="siir para-style-override-59">Sen bu mavi göğün mensuplarındansın.</p>

      <p class="siir para-style-override-59">Gözyaşlarından suya gark ol.</p>

      <p class="siir para-style-override-59">Nilüferin goncasında yuva yapan kuş gibi ol.</p>

      <p class="siir para-style-override-59">İnkâr ediciler, ariflere gelen ilhamları kabul etmezler.</p>

      <p class="siir para-style-override-59">Kâfirler Peygamber’in mucizelerine inanırlar mı?</p>

      <p class="siir para-style-override-59">Fakrin ne demek olduğunu, arslan gibi olan Tanrı erlerinden dinle.</p>

      <p class="siir para-style-override-59">Ebû Cehil’in başına ne geldiyse Haydar’ın Zülfikâr’ını bilmemektendir.</p>

      <p class="siir para-style-override-59">Olgun kişilerin en aşağı nüktelerinin derecesi istekliler için çok yüksektir.</p>

      <p class="siir para-style-override-59">Haydar’ın altında bulunan iki nokta Kanber’in kafının baş tacıdır.</p>

      <p class="siir para-style-override-59">Tanrı dostlarının ayağının toprağı ol.</p>

      <p class="siir para-style-override-59">Bu, senin kibir ve gururunun belini kırar.</p>

      <p class="siir para-style-override-59">Ordunun kaldırdığı toz, zaferin gözünün sürmesidir.</p>

      <p class="siir para-style-override-59">Lütuf ve ihsan görmeyen ordu tek bir sesle darmadağın olur.</p>

      <p class="siir para-style-override-59">Şirazelenmemiş defter bir rüzgârla dağılır.</p>

      <p class="siir para-style-override-59">Yüreği temiz bırak;</p>

      <p class="siir para-style-override-59">Bir dosttan hoşa gitmeyecek hâl doğarsa ne ziyanı var.</p>

      <p class="siir para-style-override-59">Temiz bir suyun üzerinde çerçöp toplanırsa bu onun için ayıp değildir.</p>

      <p class="siir para-style-override-59">Gönlünü yeni yeni feyzler için terbiye et.</p>

      <p class="siir para-style-override-59">İsa’yı terbiye eden ve büyüten Meryem</p>

      <p class="siir para-style-override-59">Kuru hurma ağacından taze hurma yemiştir.</p>

      <p class="siir para-style-override-59">Kadınla oturup beraber şarap içme;</p>

      <p class="siir para-style-override-59">Çünkü o, evvela iffet sırlarını saklasa bile</p>

      <p class="siir para-style-override-59">Sonunda şarap içtiğinde bütün sırları açık eder.</p>

      <p class="siir para-style-override-59">Aynı cinsten olan mahluklar birbirinden daha fazla yararlanır.</p>

      <p class="siir para-style-override-59">Kış mevsiminde güneş çıplaktır</p>

      <p class="siir para-style-override-59">Ve çıplaklar ondan herkesten çok yararlanır.</p>

      <p class="siir para-style-override-59">Eski püskü giyen velilere karşı kalbini temiz tut.</p>

      <p class="siir para-style-override-59">Onlar hakkında kötü düşünme; çünkü onlar kalplerin casusudur,</p>

      <p class="siir para-style-override-59">Bir padişah köle kıyafetine casusluk için girer.</p>

      <p class="siir para-style-override-59">Kalbe gelen kötü düşünceleri ancak bir tarikat piri defedebilir.</p>

      <p class="siir para-style-override-59">Yecûc’un gediğini kapatmak İskender’e mahsus bir iştir.</p>

      <p class="siir para-style-override-59">Solmuş olan ruh bir pirin feyzinden hayat bulur.</p>

      <p class="siir para-style-override-59">Hızır yürüdüğü yerlerdeki kuru çimenler yeşillendiği için Hızır olmuştur.</p>

      <p class="siir para-style-override-59">Dervişlikten bir koku almadıktan sonra ,</p>

      <p class="siir para-style-override-59">Yünden hırka giymenin ne faydası var.</p>

      <p class="siir para-style-override-59">Kokulu misk diye tezeği torbada ne zamana dek saklayacaksın?</p>

      <p class="siir para-style-override-59">Heva ve hevesle nazlı büyümüş bir adam nefsiyle nasıl savaşabilir?</p>

      <p class="siir para-style-override-59">Başına örtü sarmak şanından olan kadın, başına tolga giyebilir mi?</p>

      <p class="siir para-style-override-59">Eğer kusursuz bir iş yapmak istersen, buna gençliğinde çalış.</p>

      <p class="siir para-style-override-59">Turfanda olan meyve sağlamdır.</p>

      <p class="siir para-style-override-59">Makamı yüksek olan bir âlim yüksekliğe niçin heves etsin?</p>

      <p class="siir para-style-override-59">Manası “istila” olan alâ’nın işi cerdir.</p>

      <p class="siir para-style-override-59">Eteği ıslak [fâsik fâcir] bir müftü</p>

      <p class="siir para-style-override-59">Sarhoşluktan defterini bir def gibi okşar. Evet,</p>

      <p class="siir para-style-override-59">Eteği ıslak bir adamın [fâsik fâcirin] ıslak defi [def-i ter] onun defteridir.</p>

      <p class="siir para-style-override-59">Felsefenin [harflerinin] çoğu “sefeh”dir,</p>

      <p class="siir para-style-override-59">Bu yüzden de onun hepsi sefahattir,</p>

      <p class="siir para-style-override-59">Çünkü çoğunluğun hükmü bütünü kapsar.</p>

      <p class="siir para-style-override-59">Felsefeyle uğraşan bir kişi, hikmet hazinesinden bir paraya [fülus]</p>

      <p class="siir para-style-override-59">Bile nail olamamış ve o hazineye yol bulamamıştır.</p>

      <p class="siir para-style-override-59">Artık o başkalarına bunun için nasıl kılavuzluk edebilir, bilmem?</p>

      <p class="siir para-style-override-59">Mantıkçının halini de felsefecinin haliyle kıyasla!</p>

      <p class="siir para-style-override-59">Çünkü asgar [en küçük] ekber’in [en büyüğün] içindedir.</p>

      <p class="siir para-style-override-59">Senin müneccim dediğin, kötü yıldızlı bir adamdır;</p>

      <p class="siir para-style-override-59">Çünkü o her olayı yıldıza isnat eder.</p>

      <p class="siir para-style-override-59">Onun tanrısı yıldızdır, onun seçme iradesi yoktur.</p>

      <p class="siir para-style-override-59">Ondan uğurlu saat öğrenmeyi isteme.</p>

      <p class="siir para-style-override-59">Çünkü her şeyin seçme iradesi Tanrı’nın seçim iradesindedir.</p>

      <p class="siir para-style-override-59">Felek, yıldızlar, cin ve âdemoğulları burada çaresizdir.</p>

      <p class="siir para-style-override-59">Kimsenin elinde seçme iradesi yoktur.</p>

      <p class="siir para-style-override-59">Cümlenin iradesi “Men yücibu’l-muztar”ın elindedir.</p>

      <p class="siir para-style-override-59">İnsanın kalbinde Tanrı’yı idrak eden güç, Tanrı’nın vahdet nurudur.</p>

      <p class="siir para-style-override-59">Yıldıza tapanların cemaatinde o idrak gücü ne gezer?</p>

      <p class="siir para-style-override-59">Ma’şerin manası şer ile beraber demektir.</p>

      <p class="siir para-style-override-59">Bunun üzerine Ebû Ma’şer de olsa,</p>

      <p class="siir para-style-override-59">Bu cemaatten [ma’şer’den] şerli olmayan kimse yoktur.</p>

      <p class="siir para-style-override-59">Yunanlıların felsefesi nefsin ve hevanın ilhamıdır.</p>

      <p class="siir para-style-override-59">Fakat iman sahiplerinin hikmeti Peygamber’in hikmetidir.</p>

      <p class="siir para-style-override-59">Başında ne “Allah dedi” ne de “Peygamber dedi” sözleri olmayan</p>

      <p class="siir para-style-override-59">Bir kitabın içeriği kıyamet gününün hüsranıdır.</p>

      <p class="siir para-style-override-59">Sana ancak Peygamber’in kokusu Tanrı’ya kılavuzluk eder.</p>

      <p class="siir para-style-override-59">Bu kokuyu Hazreti Ali’de ara; Ebû Ali Sinâ’nın kokusu pistir.</p>

      <p class="siir para-style-override-59">Sen onun Kitabü’ş-Şifâ’sından el çek; çünkü o eşkıyalık düsturudur.</p>

      <p class="siir para-style-override-59">Kanunü’ş-Şifâ’sını da bertaraf et, çünkü o da bir şer ocağıdır.</p>

      <p class="siir para-style-override-59">Ledün ilmi<a class="footnote-link" href="#footnote-225-139" id="footnote-225-139-backlink">139</a> sahibinin yazıya ve kelimeye ihtiyacı yoktur.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-139-backlink" id="footnote-225-139">139</a> Ledün ilmi: Doğrudan Hakkın katından gelen bilgi, ilham. Aslında tüm ilimler Hak katından gelir; ama şer’i ve zahiri ilimler melekler ve elçiler aracılığıyla gelirken, ilham aracısız olarak ve doğrudan Haktan gelir. Sonuç olarak kişiye özgü, mahrem ve gizemli bir bilgidir.</p>
      </div>

      <p class="siir para-style-override-59">Kuran’ı ezber bilen adamın kalbinin safhası bir mushaf demektir.</p>

      <p class="siir para-style-override-59">Aferin Câmî, bu bir şiir değil, Rıdvan’ın bağından bir bahçedir.</p>

      <p class="siir para-style-override-59">Ondaki her harf kevser şarabıyla dolmuş bir kadehtir.</p>

      <p class="siir para-style-override-59">Onun yazılarının karaltısında hikmet nurları gizlidir</p>

      <p class="siir para-style-override-59">Tıpkı karanlık gecenin parlak sabaha gebe oluşu gibi.</p>

      <p class="siir para-style-override-59">Bu, tabiatın letafetinden Husrev’in bakir fikri gibi doğdu.</p>

      <p class="siir para-style-override-59">Bu iki kaside güzellikte denk iki hemşire gibidir.</p>

      <p class="siir para-style-override-59">Dünyada ne kadar çok kız kardeş vardır ki ,</p>

      <p class="siir para-style-override-59">Göründüklerinde yaşı küçük olan, güzellikte büyüktür.</p>

      <p class="siir para-style-override-59">Ben bu kasideye “hüccetü’l-esrâr” adını versem değer.</p>

      <p class="siir para-style-override-59">Çünkü o, din sırlarıyla ağız ağıza cevherler dolu bir denizdir.</p>

      <p class="siir para-style-override-59">“Hüccetü’l-ahrâr”ı da buna eklesem yeridir;</p>

      <p class="siir para-style-override-59">Çünkü her matlup için bir hüccet göstermek lazımdır.</p>

      <p class="siir para-style-override-59">Bunun beyitleri ellinin iki misli olduğu için</p>

      <p class="siir para-style-override-59">Parlaklık ve sağlamlıkta onu mermere benzetsem değer.</p>

      <p class="siir para-style-override-59">Ona tarih olarak “ferruh” kelimesini yazsam hakikatten uzak düşmez.</p>

      <p class="siir para-style-override-61">Çünkü bu yıl onun tarihine tesadüf ettiği için uğurlu bir yıldır.</p>

      <p class="Normal-1 para-style-override-16">Mevlana Câmî’nin şu günlerde yazıp bitirdiği eserlerinden Nefehâtü’l-Üns büyüklerin ve fazilet sahiplerinin yanında çok makbul ve takdir edilen bir eserdir. Bu düzyazı eser velilerin makamları ve hâlleri hakkındadır.</p>

      <p class="Normal-1 para-style-override-16">Bundan başka Şeyh Nizâmî’nin Mahzenü’l-Esrâr gibi eserlerinden birkaçına nazireleri, muamma kitabı ve tasavvufa dair birkaç eseri daha vardır.</p>

      <p class="Normal-1 para-style-override-16">Tanrı’nın ezeli hidayet ve inayeti sayesinde, bu hikmet denizinin dalgaları marifet incilerini varlık kıyılarına bundan sonra da getirip dökecektir.</p>

      <p class="siir para-style-override-60">Ey din hakikatlerinin güneşi, asırlarca parla.</p>

      <p class="siir para-style-override-59">Ey yakîn kemalinin unsuru, yıllarca yaşa. [BEYİT]</p>

      <p class="x3 para-style-override-51">Emirlerin Meliki ve Fazilet Sahiplerinin Yardımcısı,</p>

      <p class="x3 para-style-override-37">EMİR-İ KEBİR NİZÂMEDDİN ALİ-ŞÎR</p>

      <p class="Normal-1 para-style-override-45">(Tanrı ömrünü uzun etsin)</p>

      <p class="Normal-1 para-style-override-16">Onun şerefli lakapları kitabımızın başlangıcının süsü, hatta saadet divanının fasl-ı hitabıdır.<a class="footnote-link" href="#footnote-225-140" id="footnote-225-140-backlink">140</a></p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-140-backlink" id="footnote-225-140">140</a> Fasl-ı hitab: Önsözden sonra asıl maksada giriş. İki söz arasını ayıran kelime veya isimlerden biri. Fıkıhta: Şahitlerin gösterdiği delil veya yeminlerinin ardından hâkimin hükmünü vermesi.</p>
      </div>

      <p class="siir para-style-override-60">Onun hayırlı zatının mekânsızlık âleminden zuhur etmesi için,</p>

      <p class="siir para-style-override-61">Bu felek çok devirler geçirmiştir.</p>

      <p class="Normal-1 para-style-override-16">Armağanlar veren Tanrı, böyle bir mazharı ancak uzun zamanda bu yüceliklere yükseltir ve felek böyle bir serveri ancak asırlar boyunca büyüklük tahtına oturtur.</p>

      <p class="siir para-style-override-60">Bir taşın güneşle Bedahşan’da lâl yahut Yemen’de akik</p>

      <p class="siir para-style-override-61">Olması için üzerinden yıllar geçmesi lazımdır. [BEYİT]</p>

      <p class="Normal-1 para-style-override-16">Güneşi tarife kalkmak aklın parlak olmasından, miskin faziletinden bahsetmek cehaletin alametlerindendir. Bu büyük emirin kutlu övgüsü ve eserleri meskûn dünyanın her yanında dillerde dolaşır. Onun fazilet ve himmetinin yüceliği her yere yayılmıştır. Bu babta ne söylense hasılı tahsildir. Fakat bu kitapta güttüğümüz usul gereğince, bu büyük emirin hallerinden, faziletlerinden ve onun derecesinin yüceliğinden bir miktar bahsetmek lazım geldi.</p>

      <p class="Normal-1 para-style-override-16">Bu şanlı ve derecesi yüce emirin babası, dünyanın meşhur adamlarından ve Çağatay milletinin ileri gelenlerindendi. Ulu sultan Ebülkasım Babur zamanında memleketin ve devletin tedbir sahiplerinden, itimat edilen ve parmakla gösterilen kişiler arasında olan bir Türktü. Himmetinin yüceliğinden, hayattaki gayesi bu saadet sahibi oğlunun fazilet ziynetiyle süslenmesi ve hidayet nuruyla nurlanmasıydı.</p>

      <p class="siir para-style-override-60">Tanrı hayırlı kimselerin ecrini zayi etmez, onları cevaplandırır.</p>

      <p class="siir para-style-override-59">Bu dünya tarlasında iyilik tohumunu ekmek</p>

      <p class="siir para-style-override-61">Gerçekten de hayırlı bir iş yapmak demektir. [BEYİT]</p>

      <p class="Normal-1 para-style-override-16">O büyük adamın bu konudaki çalışması boşa gitmedi. Öyle bir seleften, dünyada emsali çok nadir olan böyle bir selef, izzet ve temkin makamına oturdu. O rahmetli padişahın zamanında bu büyük emir o kadar haşmetin ve hükümet işleriyle uğraşmanın yanı sıra fazilet kazanmaya da çalışır; fazilet sahipleriyle düşer kalkardı. Kerim olan tabiatı ve doğru olan zihniyeti şiir söylemeye, güzel sözler ve rivayetler dinlemeye istekliydi. Gençliğinde iki dile vâkıftı; Türkçede üstat ve Farsçada fazilet sahibi olmuştu. Bu kitabın yazarı büyük emir hakkında şu mülemma şiiri söylemiştir.</p>

      <p class="siir para-style-override-62">Lütfî ve Kerderî onun Türkçe şiirlerini görse</p>

      <p class="siir para-style-override-63">Şiir söylemeyi terk ve tövbe ederdi.</p>

      <p class="siir para-style-override-63">Onun mükemmel şiirlerinin yanında</p>

      <p class="siir para-style-override-64">Zahîr’in şiirleri neydi ve Enverî kimdi.</p>

      <p class="Normal-1 para-style-override-16">Sultan Babur sözden anlayan, hüner ve fazilet sahiplerini takdir eden bir padişahtı. Bu büyük emirin ateşli tabiatındaki inceliğe daima hayrandı ve onu takdir ederdi. Onun Farsça şiirlerini okur, onun tabiatındaki kudrete ve sözlerinin güzelliğine şaşırırdı. Kimseden esirgenmeyen lütuflarından onu faydalandırır ve ona hayırdualarda bulunurdu.</p>

      <p class="siir para-style-override-62">Yürekleri temiz olan Tanrı erleri o feyzli nazarları yolların</p>

      <p class="siir para-style-override-63">Geçit yerinde oturmaktan ve gözlerinin tutyalarını [sürmelerini]</p>

      <p class="siir para-style-override-64">Bir kapının toprağından bulmuşlardır.” [BEYİT]</p>

      <p class="Normal-1 para-style-override-16">Bugün bu büyük emir din ve devletin koruyucusu, şeriat ve milletin sığınağı olmuştur. Zamanın padişahı onun öğütlerinden faydalanır. Makam ve mertebe sahipleri onun şeref veren sohbetinden memnun ve müteşekkirdir. Onun meclisi fazilet sahipleri, fakirler ve zayıfların yegâne uğrağıdır. Onun nimet sofrası fakirler için daima hazırdır. Kerem kapısı ihtiyacı olanlara daima açıktır.</p>

      <p class="siir para-style-override-62">Bunca hayır işlemek Tanrı lütfudur; gösteriş veya şöhret için değildir.</p>

      <p class="siir para-style-override-63">Bir nazar sahibi ki onun siyreti hayır yapmak ve bağışlamaktır.</p>

      <p class="siir para-style-override-74">Tanrı’ya yemin ederim ki onun ulaştığı bu hidayet</p>

      <p class="siir para-style-override-67">Tanrı’nın bir lütfudur. [RUBAİ]</p>

      <p class="Normal-1 para-style-override-16">Bu, Tanrı’nın bir nimetidir ve istediğine verir. Bu büyük emir sultanın yakınlarından olması, Müslümanların, millet ve memleketin en önemli işleriyle uğraşmasına rağmen ilim ve fazilet kazanmaktan da geri kalmadı. Daima fazilet ve zevk sahibi kimselerle görüşürdü. Gönül sahiplerinden başkalarıyla konuşmazdı. Ağır ruhlu, kaba saba adamlardan hoşlanmazdı.</p>

      <p class="siir para-style-override-60">Biz kapımızı ehliyeti olmayanlara kapattık.</p>

      <p class="siir para-style-override-61">Bizim kapımız başkalarına açılmaz. [BEYİT]</p>

      <p class="Normal-1 para-style-override-16">Daima Farsça ve Türkçe şiirler ve muammalar söyleyip çözmek yegâne meşguliyetlerindendi. Denize benzeyen ilim ve irfanından, inci dizisine benzeyen şiir ve düzyazı biçiminde mana cevherleri üç dört günde bir zuhur ederdi. Herkes onları okur ve can kulağını onlarla süslerdi.</p>

      <p class="siir para-style-override-60">Felek sahip olduğu bu binlerce gözle kör değil ki</p>

      <p class="siir para-style-override-61">Seni gördükten sonra âlemin dizginini başkasının eline versin. [BEYİT]</p>

      <p class="Normal-1 para-style-override-16">Türkçe olarak bugüne dek latif tabiatlarından çıkan, Şeyh Nizâmî’nin Hamse’sine yazdığı naziredir. Şimdiye dek hiç kimse böyle bir başarı gösterememiş; bu büyük emir, bu şiirinde mananın hakkını gerçekten vermiştir. Biz buraya onun Leyla ve Mecnun manzumesinden baharla ilişkili şu iki beyti alıyoruz. Bu beyitlerde çok yüksek teşbihler ve hayaller mevcuttur.</p>

      <p class="siir para-style-override-73">Havuz zırh giyerse eğer</p>

      <p class="siir para-style-override-63">Seven çiçeği başına şemsiper [güneşlik] koyar.</p>

      <p class="siir para-style-override-74">Lale yapraklarını saba rüzgârına verdi</p>

      <p class="siir para-style-override-67">Bunlar da bağrı kara gibi havaya uçtu.</p>

      <p class="Normal-1 para-style-override-16">Bu iki beyitle bile geri kalanların ne kadar sanatkârca söylenmiş olduğu anlaşılmaktadır.</p>

      <p class="siir para-style-override-65">Evde adam varsa bir söz kâfidir. [MISRA]</p>

      <p class="Normal-1 para-style-override-16">Fazıllara örnek olması için ve bu kitapta tuttuğumuz üslup gereğince, bu büyük emirin Türkçe ve Farsça şiirlerinden birkaç tane alma küstahlığını gösterelim. Emirin, Hâce Husrev-i Dehlevî’nin Bahrü’l-Ebrâr adlı kasidesine yazdığı parlak bir naziresi vardır; ki bu kitabın yazarına göre yazılan diğer tüm nazirelerden üstündür:</p>

      <p class="siir para-style-override-62">Padişahların taçlarında ziynet olarak bulunan ateş rengindeki lâl,</p>

      <p class="siir para-style-override-63">Kafada birtakım boş ve ham hayaller pişirmek için ateştir.</p>

      <p class="siir para-style-override-63">Padişah ölümü hiç hatırına getirmiyor, mülkün viranına sebep budur.</p>

      <p class="siir para-style-override-63">Akıbetini düşünmeyen husrev memleket ve ordunun hüsranıdır.</p>

      <p class="siir para-style-override-63">Bir padişahın ziynet kaydında bulunması onun şevket ve şanını eksiltir.</p>

      <p class="siir para-style-override-63">Zincirle bağlanmış arslanın kuvveti ve kudreti,</p>

      <p class="siir para-style-override-63">Ormanda serbest gezen arslanınkinden daha azdır.</p>

      <p class="siir para-style-override-63">Padişahlık baş ağrıtıcı dertlerden hâli değildir.</p>

      <p class="siir para-style-override-63">Padişahın davulunun içi boştur, fakat sesi baş ağrıtır.</p>

      <p class="siir para-style-override-63">Kuru ağızla ve yaşlı gözlerle haline kanaat et.</p>

      <p class="siir para-style-override-63">Kuru ve yaşla kim kanaat ederse, o kara ve denizlerin padişahıdır.</p>

      <p class="siir para-style-override-63">Efendinin kalbi parada, kafası da öne eğilmiş murakabede,</p>

      <p class="siir para-style-override-63">Göğsüyse oturmuş ve tamahtan gözlerini kapıya dikmiş.</p>

      <p class="siir para-style-override-63">Bir yadigâr, bir şeyh nükteler söylemeye başlayınca kalbe sıkıntı verir.</p>

      <p class="siir para-style-override-63">Kışın buz ortadan kalkınca çıplak adam soğuktan zahmet çeker.</p>

      <p class="siir para-style-override-63">Riyakârlar güya Tanrı’dan gelen ilhamlardan bahsettikçe akıl güler;</p>

      <p class="siir para-style-override-63">Uykuda biri sayıklamaya başlasa elbette insana gülme gelir.</p>

      <p class="siir para-style-override-63">Vaiz ve tamahkârın ikisi de ekmek dilencisidir. Fark şudur ki:</p>

      <p class="siir para-style-override-63">Bunların biri minberin dibinde oturur, biri minberin üstüne çıkar.</p>

      <p class="siir para-style-override-63">Riyâ tesbihinin tanesinden rüsvalık tohumu zuhur eder;</p>

      <p class="siir para-style-override-63">Evet, bir tohumun cinsi neyse onun meyvasını verir.</p>

      <p class="siir para-style-override-63">Bir fakih fıkhı hile aleti yaparsa,</p>

      <p class="siir para-style-override-63">O bir fakih değil, fıkhın ortasındaki harf-i illettir.</p>

      <p class="siir para-style-override-63">Hilekâr kadı şahit ve sohbetlerle dolu sicili ortaya koyar.</p>

      <p class="siir para-style-override-63">Sırtında yük olan yolcular için fakrı kolay bil;</p>

      <p class="siir para-style-override-63">Devenin ağzında kuru diken taze hurma gibidir.</p>

      <p class="siir para-style-override-63">Bir hakîmin senetsiz sözü, Eflâtun için taç gibi kıymetli olsa da,</p>

      <p class="siir para-style-override-63">Ehl-i dillerin nezdinde sonu olmayan bir âfettir.</p>

      <p class="siir para-style-override-63">Cahillerin nükteleri herkese kendilerini güldürdükleri için güzeldir;</p>

      <p class="siir para-style-override-63">Boncuklar eşeğin palanını süslemek için çok uygundur.</p>

      <p class="siir para-style-override-63">Müneccim her gece şimşek gibi gözlerini sere dikmiştir.</p>

      <p class="siir para-style-override-63">Bu Ebû Ma’şer bile olsa, maksadı yalan hazırlamak içindir.</p>

      <p class="siir para-style-override-63">Bu felek hastadır; onun her tarafını yıldızlardan beyaz beyaz</p>

      <p class="siir para-style-override-63">Ben gibi sivilceler kaplamıştır. Ondan sakınmak lazımdır.</p>

      <p class="siir para-style-override-63">Bu yeşil kubbenin işi kan dökücülük olsa buna şaşırmamalı.</p>

      <p class="siir para-style-override-63">Yokluk bayrağı yeşildir, fakat ondan çıkan renk kırmızıdır.</p>

      <p class="siir para-style-override-63">Lokma peşinde koşanlar azar dağından düşman olur.</p>

      <p class="siir para-style-override-63">Boğaz anlamındaki hançerin üstüne bir nokta koyunca hançer olur.</p>

      <p class="siir para-style-override-63">Aşağı insanlar eksun ve atlas hasretinde olsalar buna şaşırılmaz.</p>

      <p class="siir para-style-override-64">İpek kurdunun ördüğü ipek kendisinin kefenidir.</p>

      <p class="siir para-style-override-63">İlmi olan kişi hiddet ve şiddetle yüzünü buruşturmaz.</p>

      <p class="siir para-style-override-63">Adı mermer olan fırtına, suyu dalgalandırmaz.</p>

      <p class="siir para-style-override-63">Hızla giden bir adamın her bir kılı, onun eteğinin neşteri olur.</p>

      <p class="siir para-style-override-63">Şahinin her bir kanadı, ördek için bir hançer gibidir.</p>

      <p class="siir para-style-override-63">[Burada bir beyit anlaşılamadı].</p>

      <p class="siir para-style-override-63">Hakikat yolunu gören bilen Tanrı erinin kalbinden</p>

      <p class="siir para-style-override-63">Câm-ı Cem<a class="footnote-link" href="#footnote-225-141" id="footnote-225-141-backlink">141</a> gizli kalmaz.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-141-backlink" id="footnote-225-141">141</a> Câm-ı Cem: “Cem’in kadehi”; İran hükümdarlarından [şarabı keşfeden] Cemşid’e, Keyhüsrev’e, Hazreti Süleyman’a ve Büyük İskender’e ait olduğu söylenen kadeh. İçine bakıldığında dünyada olup biten her şeyi gösterdiğine inanılır.</p>
      </div>

      <p class="siir para-style-override-63">Hayat suyu Hızır için İskender’in aynasıdır.<a class="footnote-link" href="#footnote-225-142" id="footnote-225-142-backlink">142</a></p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-142-backlink" id="footnote-225-142">142</a> İskender’in aynası: İskenderiye limanındaki deniz fenerinin üstüne yerleştirilmiş ve nöbetçilerin çok uzaklardaki (bir aylık yoldaki) gemileri görmelerini (ya da düşman gemilerini yakmalarını) sağlayan ayna.</p>
      </div>

      <p class="siir para-style-override-63">Bir murdar nasıl pisse onun kanı da pistir; pis olmakta ikiz gibidir.</p>

      <p class="siir para-style-override-63">Gerek yaşlı gerek genç adamın kalbi aşk ile mamur olur.</p>

      <p class="siir para-style-override-63">Eski Merv’in banisi Sencer ve yenisinin de Sencer’dir</p>

      <p class="siir para-style-override-63">[Burada bir beyit anlaşılamadı].</p>

      <p class="siir para-style-override-63">Girdaba tutulmuş bir gemi için en iyi gemi demiri yine girdaptır.</p>

      <p class="siir para-style-override-63">Gönül aşksızlıktan kararır, aşktansa ateş saçıcı olur.</p>

      <p class="siir para-style-override-63">Soğuktur; soğuk su gibi olan bu hararetten kor ateş olur.</p>

      <p class="siir para-style-override-63">Âşığın ikbal ve saadet makamı divanelik külhanıdır.</p>

      <p class="siir para-style-override-63">Semender’in sincap tüyünden olan yatağı gül yığınıdır.</p>

      <p class="siir para-style-override-63">Âşıkların nazarında güzellerin köşklerinin bekçileri,</p>

      <p class="siir para-style-override-63">Hayber Kalesi’nin etrafına dizilmiş Arap emirleri gibidir.</p>

      <p class="siir para-style-override-63">Akıl iyi nam ve şöhret hazinesi kazandırır;</p>

      <p class="siir para-style-override-63">Aşk ise her an insanın başında kıyametler koparır.</p>

      <p class="siir para-style-override-63">Ev işlerini görmek kadının, askere gitmek erkeğin kârıdır.</p>

      <p class="siir para-style-override-63">Tanrı eri için kanlı gözyaşları onun için bir kurtuluş yeridir.</p>

      <p class="siir para-style-override-63">Rintlerin sığınılacak yeriyse şarap kadehinin yaptığı devirlerin sayısıdır.</p>

      <p class="siir para-style-override-63">Sert taş esirler için tüyden yastıktır.</p>

      <p class="siir para-style-override-63">Şehitlerin kanlı kefenleri onların döşekleridir.</p>

      <p class="siir para-style-override-63">Tanrı eri için fena meleği ile beka meleği arasında bir menzillik yol vardır.</p>

      <p class="siir para-style-override-63">Güneş doğudan batıya bir günde varır.</p>

      <p class="siir para-style-override-63">Aşağı bir adamın eline bir mal geçse, onu bakır zanneder.</p>

      <p class="siir para-style-override-63">Uykuda olan adam hoş bir şey görse ona inanır.</p>

      <p class="siir para-style-override-63">Senin gözünde bir peri gibi görünen kadın, yolunu kesen bir devdir.</p>

      <p class="siir para-style-override-63">Onun her iki omuzuna başörtüsünün atılmış kısımları birer kanattır.</p>

      <p class="siir para-style-override-63">Esvapları nakışlı bir zalim yere gömülmüş malının üstünde</p>

      <p class="siir para-style-override-63">Bir hazinenin tılsımı olan nakışlı yılana benzer.</p>

      <p class="siir para-style-override-63">Ey âleme eza ve cefa eden altın tacı bırak, Tanrı’ya yakın olmaya çalış.</p>

      <p class="siir para-style-override-63">Kılıç gibi olan dilini uzatma. İşte bu yüzdendir,</p>

      <p class="siir para-style-override-63">Başında meşaleden altın tulga olduğu halde mumun kafasının kesilişi.</p>

      <p class="siir para-style-override-63">Hiç kabahati olmayan bir adamı dil yarasıyla incitmek</p>

      <p class="siir para-style-override-63">Hiç hasta olmayan bir damarı neşterle zedelemektir.</p>

      <p class="siir para-style-override-63">Doğru olmayan hakimin akıbeti en sonunda perişanlıktır.</p>

      <p class="siir para-style-override-63">Toprak gibi mütevazi olanlar derece itibariyle cebbarlardan yüksektir.</p>

      <p class="siir para-style-override-63">Karınca arslandan daha hakirdir, fakat minarelerin tepelerine çıkar.</p>

      <p class="siir para-style-override-63">Dünyada, ne kadar eksiklik varsa, ki bir nevi faydadır.</p>

      <p class="siir para-style-override-63">Çingenenin defi delinse maymuna çember olur.</p>

      <p class="siir para-style-override-63">Dünyada insanı Tanrı’ya ulaştıran hadsiz hesapsız yol vardır;</p>

      <p class="siir para-style-override-63">Fakat bunların en yakını fakr yoludur.</p>

      <p class="siir para-style-override-63">Bunun için Peygamber “Fakr benim medarı iftiharımdır” buyurmuştur. Bu yolda kim Peygamber’in izini takip ederse</p>

      <p class="siir para-style-override-63">O, hem yolcu hem de yol göstericidir.</p>

      <p class="siir para-style-override-63">Peygamber’in dininin koruyucusu olan Câmî,</p>

      <p class="siir para-style-override-63">Ağzına kadar kevser şarabıyla dolu fakr kadehini elinde tutmuştur.</p>

      <p class="siir para-style-override-63">Onun herkesi nurlandıran fikirlerinin bahçesi öyle bir gülistandır ki</p>

      <p class="siir para-style-override-63">Orada yaprağın üstüne düşen çiy damlası parlak bir güneştir.</p>

      <p class="siir para-style-override-63">Akıl onun kemal sıfatlarını saymaktan âcizdir.</p>

      <p class="siir para-style-override-63">Gökte yıldızları tek bir gözlü insan nasıl sayabilir.</p>

      <p class="siir para-style-override-63">Ey dinin sığındığı kişi, cehennem ehli cennet ümit eder.</p>

      <p class="siir para-style-override-63">Bu toprak gibi olan kul da senin kapının toprağına ulaşmak ister.</p>

      <p class="siir para-style-override-63">Fakr derdinin arzusu ne zamandan beridir,</p>

      <p class="siir para-style-override-63">Gamlı yüreğime, gonca düşen bir çiy damlası gibi düşmüştür.</p>

      <p class="siir para-style-override-63">[Burada bir beyit anlaşılamadı].</p>

      <p class="siir para-style-override-63">Bir gönül toplu olmazsa onun hayatının süresi kısalır.</p>

      <p class="siir para-style-override-63">Böyle bir insan kısırdır, ona sen de kısır de.</p>

      <p class="siir para-style-override-63">Hayatını el emeğiyle kazanan adamın elindeki kabarcıklar</p>

      <p class="siir para-style-override-63">Onun elinde maksut incisine ulaştıran birer delildir.</p>

      <p class="siir para-style-override-63">Tanrı’ya secde edenlerin sırat-ı müstakimi<a class="footnote-link" href="#footnote-225-143" id="footnote-225-143-backlink">143</a> doğruluktur.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-143-backlink" id="footnote-225-143">143</a> Sırat-ı müstakim: En doğru yol, Hak yolu, İslamiyet yolu, Allah’ın razı olduğu en doğru yol; peygamberlerin, evliyanın ve salihlerin gittiği yol.</p>
      </div>

      <p class="siir para-style-override-63">Başlangıçta ne yaptıysan, o, ölümüne kadar senin yoldaşındır.</p>

      <p class="siir para-style-override-63">Çocuklukta ne öğrendinse ihtiyarlıkta o senin hafızandan çıkmaz.</p>

      <p class="siir para-style-override-63">Erkek cevheri itibariyle hakir de olsa yine kadından aşağı değildir.</p>

      <p class="siir para-style-override-63">İnci yumurtadan ufaktır, fakat kıymette ondan aşağı değildir.</p>

      <p class="siir para-style-override-63">Himmet sahipleri feleğin doğru gitmesinden korkmazlar.</p>

      <p class="siir para-style-override-63">Yerde dere tepe olması, felekteki yıldızların yollarını engellemez.</p>

      <p class="siir para-style-override-63">Güneş ışığından kamışın içinde şekerin peyda oluşu gibi,</p>

      <p class="siir para-style-override-63">Bu tatlı sözler de senin iltifatından dolayı bende hasıl olmuştur.</p>

      <p class="siir para-style-override-63">Bana bir nazar et ki, cinsimin bütün çocuklarından,</p>

      <p class="siir para-style-override-63">İnsanlardan müstesna olayım.</p>

      <p class="siir para-style-override-63">Köpek, Necmeddin’in nazarına mazhar olduğu için</p>

      <p class="siir para-style-override-63">Bütün köpeklerin başı olmuştur.</p>

      <p class="siir para-style-override-63">Eğer ben bu kasideye Tuhfetü’l-Efkâr adını verirsem layıktır;</p>

      <p class="siir para-style-override-63">Çünkü benim fikir denizimden sana sunulmuş hediye bir incidir.</p>

      <p class="siir para-style-override-63">Recep ayının onuncu günü [yevm-i aşır = 627] bunun tarihi oldu.</p>

      <p class="siir para-style-override-63">Şurası daha tuhaftır ki gün ve ay da [ruz ve mah = 258+627 = 885]</p>

      <p class="siir para-style-override-63">Bunun tarihinin tamamına yardım etti.</p>

      <p class="siir para-style-override-63">Güneşin makamı dördüncü kat felek oldukça ,</p>

      <p class="siir para-style-override-64">Yeryüzü sakinlerinin üstünden senin yüce gölgenin feyzi eksik olmasın.</p>

      <p class="Normal-1 para-style-override-16">Emir Husrev daha önce yaşamış bir fazilet sahibi olduğu, Bahrü’l-Ebrâr adlı ve bu vezindeki kasidesinde birçok hakikati ve bilgiyi beyan ettiği, bu manzumesi ariflerin indinde takdir edildiği halde; büyük emir de bu şiirinde mananın hakkını vermiş, şairlikte kendine özgü hayalleri ve manaları ifade etmekte kusur etmemiştir:</p>

      <p class="siir para-style-override-60">Bu nazire Husrev’in kasidesinden aşağı değildir.</p>

      <p class="siir para-style-override-61">Belki bu iki kasidenin ikisi de birbirinden güzel olmuştur. [BEYİT]</p>

      <p class="Normal-1 para-style-override-16">Emir Ali-Şîr’in Türkçe divanı sultanların ve büyük adamların meclislerinin süsüdür. Nevâî’nin erganunun sesi biçare âşıklara doğru yolu gösterir. Muhalifleri onun kaleminin sesi karşısında mağlup olur. Onun Husrevane ahengi büyüklerin gözünde pek makbuldür. Bu ne güzel şöhrettir ki Türk diyarından Hicaz sınırlarına kadar gitmiş; bu ne büyük azamettir ki Nişabur’dan İsfahan’a kadar ulaşmıştır. Acem diyarı ahalisinin kulakları onun sesiyle, dünyanın her köşesi bu denizin incileriyle dolmuştur. Saba rüzgârı bu haberi Irak’a ulaştırmış ve felek de bu fidanı Tuba ağacının yapraklarıyla süslemiştir.</p>

      <p class="siir para-style-override-60">Her makamın fazilet sahipleri onun peşrevidir.</p>

      <p class="siir para-style-override-61">Onun makamının gölgesi baki olsun vesselam.</p>

      <p class="Normal-1 para-style-override-16">Biz bu büyük emirin divanından fakr mesleğiyle ilgili ve bu fakirin haline uygun bir gazel seçtik. Sanatkârca yazılmış pek çok sözler gördüm, ama bu gazel ben dertlinin yüreğinin yarasına tuz ekmiş, belki de yaralı ciğerini tırmalamıştır.</p>

      <p class="siir para-style-override-62">Ey Tanrım, sen o ay gibi güzelliğini başkalarının anlamasına engel ol.</p>

      <p class="siir para-style-override-63">Eğer bunu yapmazsan beni yok et.</p>

      <p class="siir para-style-override-63">Benim gözlerimi nasıl başkalarını görmekten mahrum ettinse,</p>

      <p class="siir para-style-override-63">Başkalarının gözünü de o peri yüzlünün yüzünü görmekten mahrum et.</p>

      <p class="siir para-style-override-63">Eğer o, aşkımda bir kusur bulursa onun gönlünü benden soğut.</p>

      <p class="siir para-style-override-63">Eğer aşkım temizse onun taşa benzeyen gönlünü mum gibi yap.</p>

      <p class="siir para-style-override-63">Eğer o zalim zulmederse hayırlıları ona zebun kılma;</p>

      <p class="siir para-style-override-63">İşi gücü sızlanma olan beni onun mazlumu kıl.</p>

      <p class="siir para-style-override-63">Benim gözüm onun kutlu yüzünden başkasına bakmasın,</p>

      <p class="siir para-style-override-63">Benim gözüm ne görürse, onu benim talihime uğursuz et.</p>

      <p class="siir para-style-override-63">Ben diri oldukça, onun aşkının sözü benim içimdedir.</p>

      <p class="siir para-style-override-63">Eğer ölürsem onu benim mezartaşımın yazısı yap.</p>

      <p class="siir para-style-override-63">“Ey Nevâî benim sevgim senin gönlünde var mı?” deme bana.</p>

      <p class="siir para-style-override-64">Bir kere düşün ve bunun böyle olduğunu bil.</p>

      <p class="Normal-1 para-style-override-16">Buraya kadar okuyanları birkaç sözle bu emirin kemalinden ve fazlından haberdar ettik. Şimdi onun hayrat ve hasenatı hakkında söz söyleyeyim. Emir ilerisini gören, zeki, akıllı, dünyaya ibret gözüyle bakan ve bu dünyada ahret işlerinden gafil olmayan biridir. Daima ahreti düşünürdü ve bütün himmetini her zaman buna harcardı. Salihlerin yolunu tutmuş ve ahret azığını önceden hazırlamıştır.</p>

      <p class="siir para-style-override-62">Ne yapacaksan burada yap, çünkü mahşerde çok karışıklık vardır.</p>

      <p class="siir para-style-override-64">Suyu burada iç, ki deniz karmakarışıktır.</p>

      <p class="Normal-1 para-style-override-16">Onun daima doğru olan görüşleri mallarının fazlasını hayrat ve hasenata harcamaya yöneldi. Mirasçıların tecavüz elini ondan çekmesini uygun gördü. Bunun için “sizde olan biter, fakat Tanrı’nın indinde olan bakidir” diye buyurulduğu için, riya ve havaya rağmen servetiyle Tanrı yolunda bu diyarda medreseler, mescitler, ribatlar, hayır müesseseleri ve darüşşifalar yaptırdı. Bunlara yaptığı vakıflar tahminen beş yüz tümen rayiç kepektir.</p>

      <p class="siir para-style-override-60">Senin hayırlı zikrin doğu ve batıya yayılmıştır.</p>

      <p class="siir para-style-override-61">Ey Ali-Şîr, senin zikrin hayır olsun. [BEYİT]</p>

      <p class="Normal-1 para-style-override-16">Eğer bu büyük emirin hayrat ve hasenatından ayrıntılarıyla bahsedilirse çok uzun sürer. Yalnızca Herat’ta ve meşhur menziller ve merhalelerde olan eserlerini kısaca anacağız. Herat’ta mescid-i camî, medrese, hankah, darüşşifa ve hamam yaptırmıştır. Bunların hepsi de Encil ırmağının kenarındadır. Bu, o kadar güzel bir nehirdir ki, onu kıskandıkları için cennetin ırmaklarının gözleri daima ıslaktır. Bütün seyyahlar dünyanın meskûn olan kısmında böyle güzel bir yer olmadığını söylerler.</p>

      <p class="Normal-1 para-style-override-16">Bundan başka Ribat-ı Aşk’ı yaptırmıştır, ki bunun bahsi daha evvel geçti. Ribat-ı Sengbest de yerinde anlatılmıştı. Birkaç yerde âli binalar yaptırmıştır. Mesela seyyid arif Kasım-ı Envar ve Şeyh Ferîdüddin-i Attâr’ın –Tanrı ruhlarını takdis etsin– Ribat-ı Ayazhas’ın ikincisi sayılan, hatta belki ondan yüce, muhkem ve daha ilahi olan Nişabur civarındaki Ribat-ı Dirâbâd gibi.</p>

      <p class="Normal-1 para-style-override-16">Bir süredir de Horasan’ın meşhur su kaynaklarından ve dünyanın görülecek yerlerinden sayılan Tûs vilayetinin yukarısındaki Çeşme-i Gül suyunu Meşhed-i Mukaddes’e getirmeye himmet ediyor; Meşhed-i Mukaddes’in mücavirlerini ve ahalisini susuzluk belasından kurtarmaya çalışıyor. Bu işte Tanrı erlerinin bütün himmeti ve yardımı bu büyük emirle beraberdir. Bu, âlemin en cebbar ve güçlü padişahlarının âciz kaldığı bir himmettir. Bu suyun kaynağı on fersah ser’î uzaklıktadır. Şimdiye dek herkes onun kaynağından bin türlü zorlukla su getirirdi. Bu, onun şimdiye dek yaptığı hayırların en şereflisidir. Meşhed-i Mukaddes böylece cenneti ve Çin müzesini kıskandıracak bir hale gelecektir. Peygamber “En faziletli iş su getirmektir” buyurmuştur.</p>

      <p class="Normal-1 para-style-override-16">Bu büyük emirin diğer hayratlarını saymak kabil değildir, çünkü sayıya sığmazlar. Tanrı onun yüceliklerini korusun.</p>

      <p class="Normal-1 para-style-override-16">Bu kitabın fakir yazarı olarak, bu hayırlı emir hakkında mülemma yani Türkçe ve Farsça karışık bir kaside yazdım. Fakat birçok söz erinin şiirlerini içeren bu tezkireye onu da yazmaya, kendimi de onların arasına katmaya cüret edemiyordum. Fakat onun övücüsü olmak itibariyle bu cesareti kendimde buldum ve işte o kasideyi burada arz ediyorum:</p>

      <p class="siir para-style-override-62">Sabahleyin doğunun güzel gelini yüzündeki nilüfer renkli perdeyi açıp</p>

      <p class="siir para-style-override-63">Olanca güzelliğiyle göründü.</p>

      <p class="siir para-style-override-63">Ufuktan Musa’nın yed-i beyzâ’sını görünce,</p>

      <p class="siir para-style-override-63">Gecenin harikalar gösteren sihirbazlarının sameri sihirleri batıl oldu.</p>

      <p class="siir para-style-override-63">Küfür ve iman zâhir oldu.</p>

      <p class="siir para-style-override-63">Küfür karanlığı ile din nuru birbirinden ayırt oldu.</p>

      <p class="siir para-style-override-63">Doğu padişahı bir bir ordusunu hezimete uğrattı.</p>

      <p class="siir para-style-override-63">Güneşin ateşi gecenin ödünü sabahın nefesleriyle yaktı.</p>

      <p class="siir para-style-override-63">Bir top gibi olan feleği, bir buhurdan şekline koydu.</p>

      <p class="siir para-style-override-63">Temenna Yusuf’u bir nazar kılınca, karanlık devi</p>

      <p class="siir para-style-override-63">Sihr-i Süleyman’ı yakut gibi olan güneşten, yüzüğünü gösterince kaçtı.</p>

      <p class="siir para-style-override-63">Ay yüzlü Yusuf kuyu Mısrında aziz oldu,</p>

      <p class="siir para-style-override-63">Her manzarasında ona binlerce müşteri var.</p>

      <p class="siir para-style-override-63">Doğudan güneşin doğmasıyla dünya nurla doldu.</p>

      <p class="siir para-style-override-63">Zühre’nin sesinden kulağıma bu parlak inci ulaştı.</p>

      <p class="siir para-style-override-63">Ey cemali kıble gibi nazar sahiplerinin nazargâhı,</p>

      <p class="siir para-style-override-63">Senin yanakların yasemin yaprağı, belki de taze bir gül yaprağıdır.</p>

      <p class="siir para-style-override-63">Melekler senin yüzünü göreli şükür secdeleri yaptı.</p>

      <p class="siir para-style-override-63">Yanaklarının aksi peyda olalı peri gizlendi.</p>

      <p class="siir para-style-override-63">Ey kara gözleri kamer devrinin fitnesi, gece gibi kara,</p>

      <p class="siir para-style-override-63">Misk kaküllerin baş belasıdır.</p>

      <p class="siir para-style-override-63">Senin sözündeki hal, tutînin sözlerinde yoktur.</p>

      <p class="siir para-style-override-63">Senin bu dudaklarının yanında şeker nedir.</p>

      <p class="siir para-style-override-63">Sen her şeyden daha tatlı, dudakların da şekerden daha tatlıdır.</p>

      <p class="siir para-style-override-63">Senin tıynetin meleklerin tıynetinde midir?</p>

      <p class="siir para-style-override-63">Senin gibi bir peri bu dünyada görülmemiştir.</p>

      <p class="siir para-style-override-63">Eğer senin yüzünden hata iklimine bir parıltı düşse</p>

      <p class="siir para-style-override-63">Çin nakkaşı nakış kalemini kırıp atar.</p>

      <p class="siir para-style-override-63">Senin zatın fazilet babında cihanın sevinci olduğundan</p>

      <p class="siir para-style-override-63">Hüsnü cemal mülkü de sana teslim olunmuştur.</p>

      <p class="siir para-style-override-63">O büyük emir dinin güneşi ve şeref denizidir.</p>

      <p class="siir para-style-override-63">O, feleğin kulağını çekip terbiye etmiştir.</p>

      <p class="siir para-style-override-63">Devlet mazharı olan o Ali-Şîr Tanrı’nın arslanıdır.</p>

      <p class="siir para-style-override-63">Her savaşta fetih ve saadet onun yardımcısı olur.</p>

      <p class="siir para-style-override-63">Yesrîp [Medine] nasıl efendimizin kudumüyle aziz olduysa ,</p>

      <p class="siir para-style-override-63">Herat da onun vücuduyla dünyanın fazilet ve ilim evi oldu.</p>

      <p class="siir para-style-override-63">Onun güzel ve parlak kalbi bir hikmet denizidir.</p>

      <p class="siir para-style-override-63">Ey himmetinin bereketiyle mülkün adaletle mamur olduğu ,</p>

      <p class="siir para-style-override-63">Ey devleti devrinde dinin hizmet, kuvvet ve revaç bulduğu emir!</p>

      <p class="siir para-style-override-63">Sen bu hasletlerle öyle yüce bir makama erdin ki,</p>

      <p class="siir para-style-override-63">Ruhu azam orada makam tutmuştur.</p>

      <p class="siir para-style-override-63">Eğer Enverî divanına bakarsan, ey kâmil kişi</p>

      <p class="siir para-style-override-63">Şu beyiti benim halime pek uygun bulursun:</p>

      <p class="siir para-style-override-63">Felek benim ömrümün gemisinde iki iş yapar,</p>

      <p class="siir para-style-override-63">Neşe ve saadet zamanında yelkenleri açar,</p>

      <p class="siir para-style-override-63">Gam ve keder zamanında da demir atar,</p>

      <p class="siir para-style-override-63">Bir nazarınla beni bu fakr ve zelillik denizinden çıkar.</p>

      <p class="siir para-style-override-63">Sen bir davet Nuh’usun, beni bu tufandan kurtar.</p>

      <p class="siir para-style-override-63">Bu binadan olan köşkün, bu gümüş halka şeklindeki yeni ay,</p>

      <p class="siir para-style-override-63">Her ay başında feleğin kulağını süsledikçe , ey hâkim,</p>

      <p class="siir para-style-override-63">Sana bu duran mahkûm ve senin ikbal, saadet ayın</p>

      <p class="siir para-style-override-64">Husuf ve noksandan beri olsun.</p>

      <p class="Normal-1 para-style-override-16">Tanrı bu büyük emirin gölgesini, hali perişanların başından yıllarca eksik etmesin.</p>

      <p class="x3 para-style-override-7">Ulu Emir, Fazıl</p>

      <p class="x3 para-style-override-37">NİZÂMEDDİN ŞEYH AHMED-İ SÜHEYLÎ</p>

      <p class="Normal-1 para-style-override-45">(Tanrı derecesini yükseltsin)</p>

      <p class="Normal-1 para-style-override-16">Bu aslı ve nesli meşhur kişi Çağatay milletinin büyük bir ailesine mensuptur. Büyükleri ta Emir Timur zamanından beri daima makam sahibi ve emirdiler, Şahruh zamanında padişahın en önemli işleri onları sorumluluğunda bulunurdu. Bu büyük emir soyu sopu belli böyle bir asilzade olduğu halde, edep ve fazilet kazanmaktan geri kalmazdı. Ahlakının güzelliğiyle akran ve emsali arasından sıyrılmıştı. O süslü esvaplar giymiş bir dervişdi. Dervişlerle düşer kalkar, onlara muhabbet ve hizmette kusur etmezdi. Âlimleri çok sever ve saygı gösterirdi. Nihayet bu Tanrı erlerinin kimya gibi olan himmetleri sayesinde, bugün din ve dünya işlerini başarmakla şereflenmiştir. Muhterem sultanın yanı sıra akran ve emsallerinin de yanında saygın bir şahsiyettir.</p>

      <p class="siir para-style-override-62">Sen Süheyl, her nereye ışıklarını salsan ve ne zaman doğsan,</p>

      <p class="siir para-style-override-64">Işıklarının yansıması kimin üstüne düşse, onun için devlet alametidir.</p>

      <p class="Normal-1 para-style-override-16">Halen bu faziletli emir iki divan sahibidir. Mühürüyle Acem sultanının divanını süslemekte; kalemiyle de hakikatler denizi ve dakikalar sırlarının hazinesi olan şiir divanını yazmaktadır.</p>

      <p class="siir para-style-override-60">Onun mührü dünya işlerini bir anda düzene koyar.</p>

      <p class="siir para-style-override-61">Kalemi de manalar hazinelerini bir anda saçar. [BEYİT]</p>

      <p class="Normal-1 para-style-override-16">Şu satırları yazan kul, bu faziletli emirden şöyle işitti: Buyurmuşlardı ki: “Ben gençliğimin ilk zamanlarında şerefli Şeyh Ârif-i Azerî ile görüştüm. Tanrı ruhunu takdis etsin. Onun himmetinin sadakalarından faydalandım. Tabiatım şiir söylemeye kadirdi. Kendime bir şairlik ismi almak istedim, fakat bu ismi bulamadım. Mahlas olarak beni bir isimle süslemesi için şeyhe ricada bulundum. Şeyhin elinde bir kitap vardı ve ‘Şu kitaptan bir fal açalım belki uygun bir isim zuhur eder’ dedi. Kitabı açar açmaz ilk sayfasında Süheyl kelimesi zuhur etti. Şeyh bunu çok beğendi ve bana Süheylî adını verdi. Bundan sonra da yüzüme mana kapıları açıldı, Tanrı erlerinin himmeti erişti.”</p>

      <p class="Normal-1 para-style-override-16">Hiç şüphe yok ki Tanrı erlerinin himmeti feyz ve tesir açısından, taşı lâl ve pöstekiyi deri yapan Süheyl yıldızının doğuşundan daha aşağı değildir. Belki de onlar fazilet erbabı Süheylî’nin divanını Yemen derisiyle ciltler ve onun güzel şiirleri için Bedahşan lâli saçarlar.</p>

      <p class="Normal-1 para-style-override-16">Bu fazılın özellikle çok başarılı olduğu şu gazelini burada takdir ederek insafın hakkı verilmiş olur:</p>

      <p class="siir para-style-override-62">Kimsesizlik gününde bana gölgemden başka yâr yoktur; fakat</p>

      <p class="siir para-style-override-63">O da geçirdiğim karanlık gecelerin şiddet ve zahmetine güç yetiremez.</p>

      <p class="siir para-style-override-63">Sen deme ki öldün ve Ferhad senin aşkının derdinden mahrum kaldı.</p>

      <p class="siir para-style-override-63">Benim mezartaşımın levhası ona talim tahtası olmak üzere kâfidir.</p>

      <p class="siir para-style-override-63">Bülbüle bu inleyen gönlümden ne söyleyeyim; o yüzlerce destan söyler,</p>

      <p class="siir para-style-override-63">Ama benim dertlerimden binde birini bile o güle söyleyemez.</p>

      <p class="siir para-style-override-63">Eğer benim yaralı gözlerimden gözyaşlarımı silmek istiyorsan</p>

      <p class="siir para-style-override-63">Bir su adamı gibi gözyaşlarımın içinde yüzgeç ol.</p>

      <p class="siir para-style-override-63">Ey Sufi, bana halâs efsunu okuyup üfürme,</p>

      <p class="siir para-style-override-63">Çünkü benim tozum onun mahallesinden böyle kalkmaz.</p>

      <p class="siir para-style-override-63">O ay iki kisvesiyle beni yoldan çıkarmak istedi.</p>

      <p class="siir para-style-override-63">Ne yazık ki seçim dizgini benim elimde değildi.</p>

      <p class="siir para-style-override-63">Ey felek, sen o şehsuvarın üzengisinden beni o kadar uzağa attın ki,</p>

      <p class="siir para-style-override-63">Artık bundan sonra da başımı sapan taşı yapabilirsin.</p>

      <p class="siir para-style-override-63">Gecenin zevku sefasını düşünmekten kafam sarhoş gibi oldu.</p>

      <p class="siir para-style-override-63">Sakinin çenesi neredeyse gelsin ve o büyük kadehle</p>

      <p class="siir para-style-override-63">Akşamdan kalmanın getirdiği bu baş ağrısını darmadağın etsin.</p>

      <p class="siir para-style-override-63">Ey Süheylî, eğer söz buysa, bütün söz erbabı, şiirlerimin yanında</p>

      <p class="siir para-style-override-64">Kendilerinin bütün divanlarını yıkayıp şiirlerini yok etsinler.</p>

      <p class="Normal-1 para-style-override-16">Biz bu faziletli emirin Türkçe ve Farsça divanından iki gazel ve birkaç matla seçip buraya yazdık.</p>

      <p class="siir para-style-override-63">Aşkta kemale ermiş benim; Ferhad ile Mecnun’un yalnızca şöhreti var.</p>

      <p class="siir para-style-override-63">Bu iş herkesin yapacağı bir iş değil.</p>

      <p class="siir para-style-override-63">Bakalım, yırtık göğsüm yaralanmışsa buna şaşılmaz;</p>

      <p class="siir para-style-override-63">Aşkta rüsva olanın süsü budur.</p>

      <p class="siir para-style-override-63">Can ipliğimi koparmasın diye kolumu bağlamayın.</p>

      <p class="siir para-style-override-63">O iplik ne kadar ince de olsa, kolumda onu koparacak güç yoktur.</p>

      <p class="siir para-style-override-64">Ey filan kişi, aşktan kurtulmak için kendine gel; bu haber doğru değil.</p>

      <p class="siir para-style-override-63">Âşık olalı din ve bilgi diyarından uzaklaştım; bu kâfirin etkisi budur.</p>

      <p class="siir para-style-override-63">Ey ona körü körüne gönül veren, onun aşkı âşıklarını âleme ibret kılar.</p>

      <p class="siir para-style-override-63">Ey dostlar, Süheylî’nin mezarının başına gelmeyin.</p>

      <p class="siir para-style-override-63">Onun viran türbesi gönüllerinizi de viran ve perişan eder. [GAZEL]</p>

      <p class="Normal-1 para-style-override-22">Bunlar da onundur:</p>

      <p class="siir para-style-override-63">Padişahın altınla süslenmiş sarayında gözüm yok benim.</p>

      <p class="siir para-style-override-64">Bana bu mihnet evinin dört duvarı kâfidir.</p>

      <p class="siir para-style-override-63">Yeni yaralardan vücudumda yüzlerce hâl eyler ve</p>

      <p class="siir para-style-override-63">Herkesi de bu halden hayretle dolu görüyorum.</p>

      <p class="siir para-style-override-63">Onun fidan boyundaki hareketler sarhoşluktan değil</p>

      <p class="siir para-style-override-64">Cilve ederken zülfü kemendi ayaklarına dolaşıyor.</p>

      <p class="siir para-style-override-63">Onun aşkının derdi iyi adlıları kötü adlı yaptı.</p>

      <p class="siir para-style-override-64">Onun dudakları tatlı dillilerin yüreğini kan etti.</p>

      <p class="siir para-style-override-63">Gam, keder akşamında ben gibi deryaları içen bir mest şaraba başlarsa</p>

      <p class="siir para-style-override-64">O, ta kıyamet sabahına dek harap ve şaşkın kalsa buna şaşılmaz.</p>

      <p class="siir para-style-override-63">Öyle bir uzlet köşesine çekilmek isterim ki,</p>

      <p class="siir para-style-override-63">Felek bu toprak yığınını bir kasırga gibi elekten geçirse bile</p>

      <p class="siir para-style-override-64">Yine de benim tozumu bulamasın.</p>

      <p class="siir para-style-override-63">Senin ahu gözlerin gönlümün sahrasında yer edeli beri,</p>

      <p class="siir para-style-override-64">Benim gözüme hayal sahrasında artık bir daha ahu göstermedi.</p>

      <p class="Normal-1 para-style-override-16">Bu yazarın düşüncesine göre, bu büyük adamın iki dilde yazılmış bu seçme şiirleri çok güzel hayallerle dolu ve naziktir. Bu emirzadenin yukarıda yazdığımız ilk gazelinin matlaı gibi güzel bir matla başka şairlerin divanlarında pek az tesadüf ettim. Bu, sırf onun latif tabiatlarının mahsulüdür.</p>

      <p class="Normal-1 para-style-override-16">Süheylî’nin şiirlerinin nurları, sesleri ve şöhreti Süheyl yıldızının nurları gibi Bedahşan sınırlarını aşmış, ta Yemen diyarına dek ışıklarını salmıştır. Tanrı bu şanlı emirin ömrünü hidayet nurlarına mazhar etsin; ömrü ve gençliği saadet içinde geçsin.</p>

      <p class="x3">FAZIL HÂCE EFDALÜDDİN BİN MUHAMMED</p>

      <p class="siir para-style-override-59">Eğer o, Cem’in saltanatı zamanında vezir olsaydı</p>

      <p class="siir para-style-override-61">Yüzük Ehrimen’in eline düşmezdi. [BEYİT]</p>

      <p class="Normal-1 para-style-override-16">Felek vezirlik makamını hak sahiplerine vereli ve zamane de izzet mesnedini büyüklerin vücuduyla süsleyeli beri, böylesine hak eden, fazileti yüce, himmet ve yeterlilik sahibi bir vezir vücuda getirmemiştir.</p>

      <p class="siir para-style-override-62">Eğer bu yüce felek bütün fazılların ve Efdal’in faziletini toplasa</p>

      <p class="siir para-style-override-75">Teşbih yerine her melekten Efdal, Efdal nidası gelir.</p>

      <p class="Normal-1 para-style-override-16">Bu şanlı vezirin babası Kirman’ın ileri gelenlerinden, mehrum Hâce Ziyaüddin Muhammed’dir. Tanrı rahmet etsin. Bunlar babadan oğula Kirman saltanatının hep büyük mevkilerinde bulunmuşlardır. Zamanın sultanlarının vezirliği bu mübarek hanedanın mirası gibiydi. Büyük emirin kazandığı hasep onun şerefli nesebini ayyuka çıkarmıştır.</p>

      <p class="siir para-style-override-62">Hasep ile nesep bir yerde olursa</p>

      <p class="siir para-style-override-64">İnsan bu iki sıfatla hürlerin en faziletlisi olur. [BEYİT]</p>

      <p class="Normal-1 para-style-override-16">Vezirlik görevi onun vücuduyla süslendiğinden beri memleketin işlerinde bir güzellik ortaya çıktı. Ahalinin hali olağanüstü bir düzene girdi. Gökteki Utarit’in [Merkür] kalemi, onun adını yeterlilerin yeterlisi diye yazdı. Muazzam güneş, ona vezirlerin güneşi diye hitap etti. Bu büyük emirin cömertliği Bermekîlerin cömertliğini hiçe indirdi. Onun mübarek vücudu Hâtem-i Tâ’î’nin defterini dürdü. Rey sahibi eğer onun yeterliliği ve iş görme kudretine dair bir şey işitseydi, hiç şüphe yok ki onun muhasebecilerinden biri olmak isterdi.</p>

      <p class="siir para-style-override-63">Onun akıl ve hikmeti Horasan’ın işlerini yoluna koydu;</p>

      <p class="siir para-style-override-63">Tıpkı Aristo’nun İskender’in sarayında</p>

      <p class="siir para-style-override-64">Yunan saltanatının işlerini düzenlediği gibi. [BEYİT]</p>

      <p class="Normal-1 para-style-override-16">Hakîmlerin faydalı hikmetlerindendir: Hâce Nizâmü’l-Mülk Hasan-ı Tûsî (Tanrı rahmet etsin) Nasihatnâme’sinde oğlu Fahrü’l-Mülk için şöyle yazmıştır: Hakîmler zamanın padişahının saltanatını bir çadıra benzetmişlerdir ve halk da bu çadırın kazıklarıdır. Kazıklar olmadan çadırın durması mümkün değildir. Emirler ise çadırın ipleridir; bunlar halk kazıklarıyla çadırı ayakta tutarlar. Amele ve işçiler de şerh denilen küçük iplerdir. Bunlar padişaha benzeyen çadırdan kuvvet alır, padişahın büyük iplere benzeyen eteklerine yapışırlar ve bunlardan aldıkları güç sayesinde tutunurlar. İplerin ve küçük iplerin ve diğer ne varsa hepsinin dayandığıysa çadırın direğidir; ki o da vezirlere benzer. “Vezir”e Arapça “yüke” derler; vezir de yük taşıyan demektir. Bu yönden bütün vilayetin, saltanatın ve ordunun tüm yükü vezirin üzerindedir.</p>

      <p class="Normal-1 para-style-override-16">Çadırın direğinin dört sıfatı olması lazımdır ki, memleketin direği yerinde ve doğru dursun. Bu sıfatlar şunlardır: Rifat, doğruluk, içinin dışının temiz ve saf olması ve metanet. Dolayısıyla vezir olan kişi Tanrı’ya, Tanrı’nın halifesine ve Tanrı’nın kullarına doğrulukla davranmalıdır. İffet ve ismette, memleketin namusunu korumakta vakur ve temkin sahibi olmalı. İç ve dış işlerinde temiz olmalı, tahammülü ve sebatı kendine âdet edinmeli. Yüreğini temiz tutmalı ve doğruluktan ayrılmamalıdır; eğri ağaçtan çadır direği olmaz.</p>

      <p class="Normal-1 para-style-override-16">Bu hikâyeyi yazmaktaki amaç şunu söylemektir: Sayılan bu sıfatların hepsi de bu, derecesi yüce olan şanlı vezirde vardır. Padişahın memleketinin ağır işlerini üzerine aldığı halde, okuyup incelemeden de geri kalmamıştır. Gece gündüz fazilet, ilim ve hikmet kazanmakla, ilmi meseleleri çözmekle uğraşmaktadır. Gelin gibi olan kelimelere terkip esvabını giydirerek onları süslemektedir. Vaktinin çoğu ilim neşretmek ve âlimlerle konuşmakla geçer. Öyle ki şairlikte Hâcûy-ı Kirmanî o şiirler gülistanında naklbend [masalcı] olur, Selmân-ı Sâvecî tahsildarlık eder.</p>

      <p class="Normal-1 para-style-override-16">İslam padişahının övülmesine dair parlak kasideleri vardır; öyle kasideler ki “Eğer dağa okusan Tanrı korkusundan huşuya varır.”</p>

      <p class="Normal-1 para-style-override-16">Zamanın padişahı onu son derecede beğenir ve işlerini takdir eder. Biz burada, bu yüce makamlı vezirin şiirlerinden, gözü hastalandığında söylediği gazelinin matlaını alıyoruz. Çok nazik ve muhayyeldir:</p>

      <p class="siir para-style-override-62">Ben gözümü onu inciteceğinden korktuğum için bağlamadım.</p>

      <p class="siir para-style-override-63">Onun yüzünün hayali onda olduğundan,</p>

      <p class="siir para-style-override-64">Onu ahyardan saklamak için örttüm. [MATLA]</p>

      <p class="Normal-1 para-style-override-16">Tanrı, Peygamberin hürmetine, bu ikbal sahibi veziri yokluktan ve kötü gözden esirgesin, gölgesini halkın üzerinden eksik etmesin. Devlet günlerini kıyamete kadar uzatsın.</p>

      <p class="x3 para-style-override-7">Sadrların ve Bütün Büyük Adamların Kendisiyle Övündüğü,</p>

      <p class="x3 para-style-override-37">Büyüklerin ve Kerimlerin Neticesi</p>

      <p class="x3 para-style-override-37">HÂCE ŞİHÂBEDDİN ABDULLAH MERVARİD</p>

      <p class="Normal-1 para-style-override-45">(Tanrı derecesini yüce etsin)</p>

      <p class="Normal-1 para-style-override-16">Tanrı, insanların en şereflilerini söylemek için lazım gelen fazilet, ilim, iç temizliği, dış güzelliği, iyi huylar ve beğenilen hünerler gibi ne kadar meziyet varsa hepsini bu melek sıfatlı kişiye vermiştir. Bunca faziletinin yanı sıra yazısı güzellikte tavus kanadı, düzyazılarıysa fikir itibariyle ruh gibidir. Nasihatleri yakutun şöhretini hiçe indirmiştir, onun tevkiini görmek ruha gıdalar verir.</p>

      <p class="Normal-1 para-style-override-16">Onun dirayet ve yeterliliği başvezirlik divanını kanuni bir şekle koymuştur. Ve onun kanununun sesi âşıkların yüreğini perişan etmiştir. İşte bunun için fazilet ölçüsü olan zamanın padişahı, fazilet sahibi bu kişiyi yetiştirmeye meyil göstermiş, zamanın hüner âşıklarıysa ona kavuşmaya ve bu fazilet madeninin sohbetinden şeref almaya koşmuşlardır.</p>

      <p class="siir para-style-override-60">Biraz sabret ki, bu himmet kökü yaprak ve budak salsın.</p>

      <p class="siir para-style-override-61">Bekle biraz ki, bu devlet kuşu kanatlarını açsın. [BEYİT]</p>

      <p class="Normal-1 para-style-override-16">Bu fazilet sahibi vezirin babası destur-ı azam Hâce Şemseddin Muhammed Mervarid (Tanrı ikbalini daim etsin) yıllarca tam manasıyla sultanların veziri ve Kirman’ın kerem sahibi eşrafındandı. İyi ahlaklı, Tanrıdan korkan, temiz itikatlı ve derviş meşrepli bir kişiydi. Bugün vezirlikten el çekmeyi seçerek bu önemli vazifeden istifa etmiştir. Daima hayrat ve hasenatla meşguldür. Fakr ve ilim sahibi kişilerle düşer kalkar onların sohbetinden faydalanır.</p>

      <p class="siir para-style-override-60">O kişilerin vakti ne hoş geçer ki, onlar bir köşeye çekilmiş,</p>

      <p class="siir para-style-override-59">Kapılarını bilgisizlerin yüzüne kapamış ve kâğıtları yırtmış,</p>

      <p class="siir para-style-override-59">Kalemleri de kırmışlardır. Böylece de dedikodu yapanların</p>

      <p class="siir para-style-override-61">Ellerinden ve dillerinden kurtulmuşlardır. [KITA]</p>

      <p class="Normal-1 para-style-override-16">Bu vezirzade de sultanın yakın adamlarından olma şerefine nail olmuş; kendisine birtakım yüce makamlar ve rütbeler verilmiştir. Onun da bu meslekte maksudun en son mertebesine ermesi ve bu uğurda yaşlanması ümit olunur. Tanrı her istediğini yapmaya kadirdir.</p>

      <p class="Normal-1 para-style-override-16">Bu büyük adamın tabiatı ve salim olan zihniyeti şiir söylemeye meyillidir ve şiirlerinin metanette Enverî’nin şiirlerinden sonra geldiği söylenir. Ve nurlu tabiatının bu unsuru, ikinci bir unsur olduğu için onun şiirlerinden seçme bazı parçalar almak gerekti. Câmî’nin şu:</p>

      <p class="siir para-style-override-60">İlkbaharda benim toprağımda gül bittiğinde</p>

      <p class="siir para-style-override-61">Onun goncaları yüreğimin kanıyla renklenir.</p>

      <p class="Normal-1 para-style-override-38">şiirine şu nazireyi söylemiştir:</p>

      <p class="siir para-style-override-60">Ah, gönlüm kimden vefa ümit ettiyse</p>

      <p class="siir para-style-override-61">Ondan ümitsizlikten başka elime bir şey geçmedi. [BEYİT]</p>

      <p class="Normal-1 para-style-override-16">Bu tezkirenin yazarı, bu büyük veziroğlunun emri üzerine şu gazeli nazire olarak yazmıştır:</p>

      <p class="siir para-style-override-62">Benim gönlüme inat olsun diye başkalarını gamzenle öldürme.</p>

      <p class="siir para-style-override-63">Ey katilim, sürekli beni öldürmeye kastetme.</p>

      <p class="siir para-style-override-63">Sen hançerini çekiyorsun, oysa ben senin kılıcın</p>

      <p class="siir para-style-override-63">Benim yarı canlı kalmış gönlümden incinecek diye hasret çekiyorum.</p>

      <p class="siir para-style-override-63">Senin gamının devletine kim ehildir.</p>

      <p class="siir para-style-override-63">Hiç olmazsa, benim bu kabiliyetsiz gönlüm makbul olmuyor mu?</p>

      <p class="siir para-style-override-63">Yâr geçip gitti, arkasından rakip geldi.</p>

      <p class="siir para-style-override-63">Yazık bu kötü talihime ve çabuk geçen devletime.</p>

      <p class="siir para-style-override-63">Ey alayı başını o mahallenin başına koy,</p>

      <p class="siir para-style-override-63">Çünkü kıyamete dek senin menzilin burasıdır.</p>

      <p class="siir para-style-override-63">Tanrı basiret sahiplerinin gözlerini tevfik sürmesiyle sürmelesin,</p>

      <p class="siir para-style-override-63">Hakikat yolunu eşlerimize dostlarımıza göstersin.</p>

      <p class="siir para-style-override-63">Mana kapılarını yüzlerine açsın.</p>

      <p class="x3 para-style-override-7">Şairlerin En Tatlı Sözlüsü, Vezirzade</p>

      <p class="x3 para-style-override-37">HÂCE ÂSAFÎ</p>

      <p class="Normal-1 para-style-override-45">(Tanrı faziletini ziyade etsin)</p>

      <p class="Normal-1 para-style-override-16">Bu kişizade de vezirler hanedanındandır. Babası Naimü’l-hak ve’d-din Nimetullah (Tanrı mağfiret etsin), Sultan Ebû Sa’îd zamanında müstakil ve hakkıyla vezirdi. Zamanın vezirleri arasında iş bilmekte, hesapta ve yeterlilikte eşi yoktu.</p>

      <p class="Normal-1 para-style-override-16">Hâce Nimetullah’ın babası Mevlana Alâü’l-hak ve’d-din Ali ise Emir Timur zamanında “kefil-i mühimmat-i sultanî” [sultanın mallarının kefili] ve hazine-i amire’nin [devlet hazinesi] müşrifiydi. Hakkı gözeten ve mürüvvet sahibi biriydi. Kendisinde Tanrı erlerinin eseri görülmüştür.</p>

      <p class="Normal-1 para-style-override-16">Rivayet ederler ki: Emir Timur’un sarayında amele ve hizmetkârların pek çok eza ve cefaya maruz kaldıklarını gördüğünde, has hazinesinden bir berat verip onları bundan kurtardı ve saray erkânına “Ben mürüvvet nöbetimi savdım. Şimdi mürüvvet nöbeti sizindir” demişti.</p>

      <p class="Normal-1 para-style-override-16">Memur olmaya rağmen yine de Tanrı erlerine meyletmek, hangi sıfatta olursa olsun Tanrı’nın rızasını aramak, Tanrı’nın güzel bir tevfikidir.</p>

      <p class="siir para-style-override-62">Eğer ona layık bir taatta bulunmuyorsan,</p>

      <p class="siir para-style-override-63">Hiç olmazsa kendi takatin nisbetinde yap.</p>

      <p class="siir para-style-override-64">Tanrı’nın rahmeti mağfiret için bahane arayıcıdır. [BEYİT]</p>

      <p class="Normal-1 para-style-override-16">Hâce Âsafî şairlik ve fazilette yüksek bir mertebeye sahipti. Bu zamanın bütün vezirleri hâlâ ona karşı son derecede hürmet ederler. Onun bizzat elde ettiği fazileti, büyükbabalarının aslının ve neslinin ne kadar şerif olduğuna adil bir şahittir.</p>

      <p class="Normal-1 para-style-override-16">Biz burada onun manalar sedefinin incisi olan hayal ve ilhamlı sözlerinden bir gazelini yazıyoruz:</p>

      <p class="siir para-style-override-62">Kendi gözyaşlarımı balık gibi kendime vatan göreli</p>

      <p class="siir para-style-override-63">Tam istediğim gibi kaküllerinin oltasına düştüğümü gördüm.</p>

      <p class="siir para-style-override-63">Ayrılık gecesinin yıldızları beni yaktı.</p>

      <p class="siir para-style-override-63">Yarabbi bu gecenin sabahı yok mu?</p>

      <p class="siir para-style-override-63">Kendimi ölmüş ve kefenime dökülen safran lekeleri gibi görüyorum.</p>

      <p class="siir para-style-override-63">Eğer Yusuflar hallerinden şikâyetle ayaklarına düşseler yeridir;</p>

      <p class="siir para-style-override-63">Çünkü ben o İsa nefeslinin çenesinde bir kuyu gördüm.</p>

      <p class="siir para-style-override-63">Rakiplerimin kanlı gözyaşları içinde boğulmalarını isterdim.</p>

      <p class="siir para-style-override-63">Ben onlar için ne istedimse, benim gözüme geldi.</p>

      <p class="siir para-style-override-63">Ben vefa ehlinden bunca vefasızlık gördüğüm halde</p>

      <p class="siir para-style-override-63">Herkes şefkatsizlerden nasıl şefkat ümit ediyor ki.</p>

      <p class="siir para-style-override-63">Senin aşkının hikâyesini ve güzelliğinin efsanesini işittim.</p>

      <p class="siir para-style-override-63">Etrafa göz attığımda herkesin sohbet konusunun bu olduğunu gördüm.</p>

      <p class="siir para-style-override-63">Âsafî’nin tesiri ve Hasan-ı Dehlevî’nin sözlerinin inceliği vardır.</p>

      <p class="siir para-style-override-63">Tanrı onun kerim tabiatına feyz kapılarını açık etsin,</p>

      <p class="siir para-style-override-63">Ve büyük ecdadının yolunda gitmekle derecesini yükseltsin.</p>

      <p class="siir para-style-override-63">Benden sonra peygamber gelmeyecek diyen Peygamberimizin</p>

      <p class="siir para-style-override-63">Ve onun alnının hürmetine amin derecesi yükselsin.</p>

      <p class="x3 para-style-override-7">Emirlerin ve Ariflerin Bakiyesi</p>

      <p class="x3 para-style-override-28">EMİR HÜSEYİN-İ CELAYİR</p>

      <p class="Normal-1 para-style-override-16">Celayir hanedanı Moğol ve Çağatay milleti arasında belli bir kavimdir. Bunların çoğu yiğitlik ve cesaretle sıfatlanır. Bunların emirlerinden olup noyan ünvanıyla meşhur Celayirli Emiri Hüseyin Bağdat saltanatını ele geçirmişti. Onun oğlu Sultan Üveys ve torunlarından Ahmed Celayir de sultanlardandır. Bu Emir Hüseyin’in babası savaşlar arslanı Celayirli Mübarizüddin Ali Bey gerçekten orduları bozgunlara uğratan bir kahramandı.</p>

      <p class="siir para-style-override-60">Arslan çölde onun adını işitse</p>

      <p class="siir para-style-override-61">Korkusundan pençesini yere koyar. [BEYİT]</p>

      <p class="Normal-1 para-style-override-16">Bu emir, Ebülkasım Babur Bahadır zamanında emirlik rütbesini almıştı. Sultan Ebû Sa’îd zamanında onun ikbal yıldızı son dereceye kadar yükseldi.</p>

      <p class="Normal-1 para-style-override-16">Halefi olan Emir Hüseyin de böyle bir asilzade olduğu halde manevi faziletler kazanmaktan geri kalmadı. Fazilet topunu salahiyet meydanından aldı. Feleğin Merih’ini yiğitlik kemendine itaatkâr etti. Zamanın padişahı ferasetiyle ondaki kabiliyeti gördü ve türlü türlü hünerlerle süslenmiş, değerli bir şahsiyet olduğunu anlayınca onu bütün akran ve emsalinden daha yüksek bir mevkiye yükseltti.</p>

      <p class="siir para-style-override-60">Babası bir kumandandı.</p>

      <p class="siir para-style-override-61">Kendisi de padişahın yanında kumandandır. [BEYİT]</p>

      <p class="Normal-1 para-style-override-16">Kahramanlığının yanı sıra güzel şiirler söylemekte mahirdir; kelam padişahı ve şairlerin emiridir.</p>

      <p class="siir para-style-override-60">Onun kılıcı bir anda yeryüzünü kana boyadı.</p>

      <p class="siir para-style-override-61">Elindeki kalemi de hüneriyle sözü tatlı yaptı. [BEYİT]</p>

      <p class="Normal-1 para-style-override-16">Biz bu tezkirenin sonunda bu şaraphaneden dostlarımızın damak tadına bir kadeh sunalım ve meclisi bununla sona erdirelim:</p>

      <p class="siir para-style-override-62">Her gece onun mahallesinde gözü açık ve</p>

      <p class="siir para-style-override-63">Ümitsizlik toprağında, yüzü niyaz secdesinde kalan benim.</p>

      <p class="siir para-style-override-63">Varlık hanumanında ayrılık fırtınasından</p>

      <p class="siir para-style-override-63">Zevk ve neşe mumu sönmüş, yalnız yanması yakılması kalmış benim.</p>

      <p class="siir para-style-override-63">Dün gece sabaha kadar yaptığı nazdan beni öldürdü,</p>

      <p class="siir para-style-override-63">Bak bugün onun nergis gibi gözleri naz uykusunda.</p>

      <p class="siir para-style-override-63">Ey şeyh, mescidin kıblegâhına bak.</p>

      <p class="siir para-style-override-63">Benim ibadetimde gönül canan tarafında, başım secdede kalmış.</p>

      <p class="siir para-style-override-63">Ey saki, Tanrı için bir kadeh ver ve bir tufeyl [dalkavuk] gibi</p>

      <p class="siir para-style-override-63">Beni böylece, elini uzatmış bir halde bırakma. [GAZEL]</p>

      <p class="Normal-1 para-style-override-22">Bu da onundur:</p>

      <p class="siir para-style-override-59">Belki güzellik bağından bir selvi boylu dilber ayağa kalktı.</p>

      <p class="siir para-style-override-59">Çünkü halk arasında bir kıyamet kalktı.</p>

      <p class="x2" id="toc_marker-10-1">KİTABIN SONUNDA ÖZÜR DİLEME, ESERİN YAZILDIĞI TARİH VE BAHTİYAR SULTANIN MENKIBELERİ</p>

      <p class="Normal-1 para-style-override-16">Kalemimin serkeşliği haddini aştı. Bundan sonra daha ileriye giderek okuyanlara bıkkınlık verecek derecede sözü uzatmış olma korkusu vardır. Meşguliyet sahibi kimselerin gündüz meşguliyetlerinden sonra dinlenmeleri için gece istirahat etmeleri şarttır. Efsanelerle uğraşmanın uyku getirmeye yardımı olur.</p>

      <p class="siir para-style-override-62">Fazilet ve edebi nefslerinde toplayanlar,</p>

      <p class="siir para-style-override-63">İnce meseleleri halletmekte dostlarına bir mum vazifesi görenler,</p>

      <p class="siir para-style-override-63">Bu karanlık gecenin içinde bir yol bulup çıkamadılar.</p>

      <p class="siir para-style-override-64">Bazı masallar okudular ve nihayet uykuya dalıp gittiler. [RUBAİ]</p>

      <p class="Normal-1 para-style-override-16">Ey aziz! Dünyanın ve dünya ehlinin ahvali efsane ve efsundan başka bir şey değildir. Bu on günlük, sonucu olmayan hayat müddet-i ariyettir [ödünç zaman], başka bir şey değildir. Geçmişlerin halinden ve ölümün ağır uykusundan ibret almak lazımdır.</p>

      <p class="siir para-style-override-60">Ey gaflet şarabından nergis gibi uykuya dalan,</p>

      <p class="siir para-style-override-61">Hayatın hoş günleri geçti, artık gözünü aç. [BEYİT]</p>

      <p class="Normal-1 para-style-override-16">Hikâye: Küstah müritlerden biri Şeyh Ebû Sa’îd Ebülhayr’a (Tanrı ruhunu takdis etsin) dünyanın aslını sordu. O büyük şeyh de bir ah çekerek müride şu şiiri okudu:</p>

      <p class="siir para-style-override-62">Ben dünyanın ahvalini bir akıllıya sordum.</p>

      <p class="siir para-style-override-63">“O bir rüyadır, havadır yahut efsanedir” dedi</p>

      <p class="siir para-style-override-63">“Herkes samimi bir sevgiyle ona gönül bağlıyor” dedim.</p>

      <p class="siir para-style-override-64">“O gönül bağlayanlar gûl veya devdir, yahut divanedir” dedi.</p>

      <p class="Normal-1 para-style-override-16">Tanrı basiret sahiplerinin gözlerini tevfik sürmesiyle sürmelesin; hakikat yolunu dostlara göstersin ve mana kapılarını herkese açsın.</p>

      <p class="x3 para-style-override-7" id="toc_marker-10-1-1">CEM İKTİDARLI PADİŞAH EBÜLGAZİ SULTAN</p>

      <p class="x3 para-style-override-37" id="toc_marker-10-1-2">HÜSEYİN BAHADIR’IN AHVALİNDEN BİR NEBZE</p>

      <p class="Normal-1 para-style-override-45">(Tanrı mülkünü devamlı kılsın)</p>

      <p class="Normal-1 para-style-override-16">Bu padişahın ne kadar yüce mertebelere sahip olduğunu yazmak insan kuvvetinin dışındadır. Mesela Muhammed Cerîr üt-Taberî, Hamza-i İsfahanî, İstahrî ile Yunan tarihçileri ve hakîmleri sağ olsalardı, bu Rüstem gönüllü, Sohrâb tabiatlı padişahın güzel ahvalinin onda birini yazamazlardı. Bu zayıf ve âciz kulun kalemiyse bu önemli konuda nasıl hareket edebilir. Bununla beraber hiç olmazsa onun menkıbelerinden binde birinin çok azını yazıp bu kitabın sonunu onunla bitirmek yakışır.</p>

      <p class="siir para-style-override-60">Turuncun âdetidir:</p>

      <p class="siir para-style-override-61">Dalında biter, fakat bahar sonra gelir.</p>

      <p class="Normal-1 para-style-override-16">Bu hazretin devri bir ömür baharıdır. Elbette ki onun yaptığı işler ve ulaştığı yüce dereceler de bu baharın çiçekleridir. Tarihçiler ve yazarlar olayları sunup sıralamayı zamana göre düzenlerler. Bununla beraber peygamberlerin sonuncusu Muhammed Aleyhisselamın Üzeyir Peygamber’e ve İhlas suresinin Tebbet suresine üstünlüğü muhakkaktır. Buna uygun şekilde biz de geçmişteki büyük adamların ahvalini inceledikten sonra, kitabımızı bu emir hazretlerinden bahsederek sona erdirdik.</p>

      <p class="Normal-1 para-style-override-16">Şunu bilmek gerekir ki, bu derecesi yüce emir, hem ana hem de baba cihetinden asalet sahibidir. Emir Timur’un neslinden gelen herkese böyle bir şeref verilmemiştir. Ana ve baba cihetinden büyük emir sahibkırandır. Ana tarafının Maveraünnehr’in eski sultanlarıyla akrabalığı vardır. Bu tezkirede onun Maveraünnehr padişahı olan padişahzade Mirza Mîrek ile akrabalığı olduğunu söylemeye gerek yoktur; çünkü bu, güneşten daha açık bir gerçektir ve Zafernâme’de bahsedilmiştir.</p>

      <p class="Normal-1 para-style-override-16">Bu emir gençlik çağına ulaştığında padişahlık ve bahtiyarlık nurları alnında açıkça görünüyordu. Babur Sultan’ın ölümünden sonra Merv-i Şahcan’da padişahlık bayrağını kaldırdı ve 861 yılında Horasan memleketlerinin anası derecesindeki bu beldede saltanat tahtına oturdu.</p>

      <p class="siir para-style-override-60">Ey ilk olarak mızrağının yardımıyla Ebû Muslim’in</p>

      <p class="siir para-style-override-61">Merv’de yaptığı gibi, din davetini selvi gibi aşikâr yapan! [BEYİT]</p>

      <p class="Normal-1 para-style-override-16">Tahta oturduktan sonra yaptığı işler şunlardır:</p>

      <p class="Normal-1 para-style-override-76">ESTERÂBÂD’IN FETHİ VE HASAN BEY SAATLU’NUN ÖLDÜRÜLÜŞÜ</p>

      <p class="Normal-1 para-style-override-16">Bu olaylardan daha önce bir nebze bahsedilmişti. Onun yaptığı bu savaşı padişahlar çok himmetli bulurlar, çünkü geçmiş padişahlardan kimseye böyle bir fetih nasip olmamıştır.</p>

      <p class="Normal-1 para-style-override-76">SULTAN MAHMUD MİRZA İLE ESTERÂBÂD CİVARINDA YAPILAN SAVAŞ VE BU MEMLEKETİN 865’TE YENİDEN FETHİ</p>

      <p class="Normal-1 para-style-override-16">Gurkân hanedanından Sultan Ebû Sa’îd, Esterâbâd eyaletini oğlu Sultan Mahmud Mirza Bahadır’a vermiş ve kendisi de emirzade Abdüllatif’in oğlu Mirza Cûkî’yi defetmek için Semerkand ve Şahruhiyye’ye gitmişti. Şahruh’un [emirlerinden] tecrübeli ve kahramanlığıyla meşhur Şeyh Hacı Haydar’ı da şehzade Sultan Mahmud’un maiyetine tayin etmişti.</p>

      <p class="Normal-1 para-style-override-16">Hilafetpenah [hilafetin sığınağı] emir hazretleri bu fırsatı ganimet bilerek, az bir askerle Harezm ve Deşt-i Kıpçak’tan kalkıp Esterâbâd tarafına yürüdü. Sultan Mahmud Mirza ve onun ileri gelen emirleri mertlik göstererek büyük bir orduyla karşısına çıktılar. Esterâbâd civarında Cuzûlî denilen yerde büyük bir savaşa tutuştular ve sonunda hilafetpenah emir galip geldi.</p>

      <p class="Normal-1 para-style-override-16">Sultan Mahmud Mirza bozguna uğrayarak Herat’a kaçtı. Sultan Hüseyin [Baykara] Bahadır’sa Emir Şeyh Hacı’yı öldürdü ve geri kalanlara merhamet ederek hepsine emn ü eman [korkusuzluk ve güvence hali] verdi. Bundan sonra da Horasan memleketinin emiri oldu.</p>

      <p class="Normal-1 para-style-override-76">TURŞÎZ SAVAŞI</p>

      <p class="Normal-1 para-style-override-16">Bu da şöyle olmuştur. Sultan Ebû Sa’îd bağımsızlıkla Herat tahtına oturmuştu. O zaman hilafetpenah emir hazretleri Deşt-i Kıpçak ve Harezm taraflarından Horasan’a geldi ve pervasızca Nişabur’a gelip çadırlarını kurdu.</p>

      <p class="Normal-1 para-style-override-16">Sultan Ebû Sa’îd buna çok kızdı. Bizzat kalkıp üzerine yürümek istedi, fakat başarısızlığa uğramaktan çekindi; çünkü emir hazretlerinin şiddetini ve kudretini görmüştü. Bunun için başta Emir Muhammed Ali Yahşî olduğu halde ileri gelen birtakım erleri ona karşı ılgar için Turşîz ve Nişabur’a gönderdi.</p>

      <p class="Normal-1 para-style-override-16">Emir [Ebülgazi Hüseyin Bahadır] 868 yılında Turşîz vilayeti civarında bunlarla savaşa girişti. Emirin yanında ancak doksan silahlı asker vardı, bundan fazla değildi. Öteki tarafta on bin silahlı mükemmel asker olduğu halde Tanrı’nın lütfuna güvenerek o muazzam düşman ordusuna hücum etti. Hepsini bir anda bozguna uğrattı ki kıyamet gibi birbirine girdiler. Muhammed Ali Yahşî efendisinin tarafına kaçıp gitti. İslam padişahı emir Ebülgazi Hüseyin geri kalanların kabahatlerini bağışladı. Sonra Turşîz’den kalkıp Sultan Ebû Sa’îd ile savaşmak istedi, fakat emirleri bunu uygun görmediler. Bunun üzerine o da Harezm tarafına dönüp gitmeyi uygun gördü.</p>

      <p class="Normal-1 para-style-override-76">HORASAN MÜLKÜNÜN FETHİ VE EMİRİN HERAT TAHTINA OTURMASI</p>

      <p class="Normal-1 para-style-override-16">Bu olay 873 yılı Ramazan ayında, nevruzda oldu.</p>

      <p class="siir para-style-override-62">Tanrı mülk, din, şeriat ve imana revnak vermek istediği için</p>

      <p class="siir para-style-override-64">Horasan’ın ıktaını bu sultana verdi. [BEYİT]</p>

      <p class="Normal-1 para-style-override-16">Kısmen anlatıldığı üzere Sultan Ebû Sa’îd’in Azerbaycan’da gerçekleşen olayı sırasında, emir [Ebülgazi Sultan Hüseyin Bahadır] Horasan’ı fethetmek maksadıyla [Deşt-i] Kıpçak’tan yola çıktı. Fethin kazanılması çok yakınlaşmıştı. Ebû Sa’îd’in olayı bu büyük emirin şevket ve azametine sebep oldu. [Sultan Hüseyin Bahadır] aynı yılın recep ayında devlet ve saadetle Ebîverd sınırlarından Merv-i Şahcan’a geldi. Meşhed-i Mukaddes, Nişabur ve geri kalan Horasan memleketlerinin fethini Emir-i Kebir Şücâüddin Velî Bey Bahadır’a havale ederek, onu bu görevle o tarafa gönderdi. Tanrı’nın da lütfuyla birçok kişi onun etrafında toplandılar ve bu fetih bu suretle nasip oldu.</p>

      <p class="Normal-1 para-style-override-16">O sırada Şehzade Mahmud Azerbaycan tarafından hezimete uğramış bir halde Horasan’a geldi. Yolda Sultan Ebû Sa’îd’in askerlerinin birçoğu ona katıldı. Bu şehzade Câm civarında Emir Şücâüddin Velî Bey’le savaşa tutuştu, ama bozguna uğrayıp Herat’a gitti. Fakat burada bu büyük emirin Merv-i Şahcan’dan Herat’a gelmekte olduğunu işitince orada da durmayarak Huttalan Hisarı’nın yolunu tuttu.</p>

      <p class="Normal-1 para-style-override-16">O sırada büyük emirin [Ebülgazi Sultan Hüseyin Bahadır] ordusu Çihlduhterân-ı Bâdgîs’te bulunuyorlardı. Tanrı’nın inayetinin eseri olarak Sultan Ebû Sa’îd’in bütün emirleri ve serdarları takım takım gelip bu büyük emire sığındılar ve elini öptüler. Emir hazretleri de inayet buyurdu; hepsinin geçmişteki kabahatlerini bağışladı ve her birini Ebû Sa’îd zamanında işgal ettikleri mevkilerde bıraktı.</p>

      <p class="Normal-1 para-style-override-16">Yaradılışındaki merhamet ve şefkatin icabı daima Ebû Sa’îd’le aralarında geçen maceralarından dolayı üzülür ve “O benim anam babam gibiydi. Keşke bu felaket o yüce sultana gelmeseydi, ben de bu saltanata nail olmaktan mahrum olsaydım” der ve gözlerinden yanaklarına yaşlar akardı. Ne kadar büyük bir şefkat ve insaf!</p>

      <p class="Normal-1 para-style-override-16">Hiç şüphe yok ki Tanrı Emir Timur’un tahtını bu yüce mertebeli emire miras bırakmış ve geçmiş sultanların makamını onun şerefli vücuduyla süslemiştir. Bu melek ahlaklı padişah hakkıyla işgal ettiği bu tahtın üzerinde asırlarca daim olsun, onun evlatları ve torunları kıyamete dek hilafet ve devletten mahrum olmasın.</p>

      <p class="Normal-1 para-style-override-76">EMİRZADE YADİGÂR MUHAMMED BİN SULTAN MUHAMMED BİN BAYSUNGUR İLE YAPILAN İLK SAVAŞ</p>

      <p class="Normal-1 para-style-override-16">Bu savaşın sebebi şuydu: Tanrı’nın tevfiki ve asuman-ı saadet [saadet feleği] ile Horasan saltanatı bu İslam padişahına müyesser olduğunda ve memleketin tüm ileri gelen emirler ve ayanı hep gelip kendisine itaat ettiğinde, [Akkoyunlu hükümdarı] Emir Ebû Nasr Hasan Bey, mülkün varisi olup küçükten beri Türkmenler arasında büyüyen adı geçen emirzadeyi bu eyaletin namzedi yaptı ve büyük bir orduyla beraber Horasan tarafına gönderdi. Horasan’ın ileri gelen emirlerini ve Sultan Ebû Sa’îd’in serdarını adı geçen şehzadenin maiyetinde o tarafa sevketti.</p>

      <p class="Normal-1 para-style-override-16">[Uzun] Hasan Bey’in yardımıyla yanında birtakım meşhur emirler olduğu halde Irak sınırından Horasan’a geçen Emirzade Yadigâr Muhammed, ilk hamlede Esterâbâd üzerine yürüdü ve o sınırları eline geçirdi. Zamanın padişahı tarafından oraların hâkimi yapılan Emir Şeyh Zahidî’yi bozguna uğrattı. Bu haber Herat tahtını işgal eden padişahın kulağına gittiğinde hemen bir ordunun hazırlanmasını emretti ve Yadigâr Mehmed ile savaşmak üzere Esterâbâd tarafına yürüdü.</p>

      <p class="siir para-style-override-60">Dergâhtan boru sesleri duyulduğunda,</p>

      <p class="siir para-style-override-61">Zemin, zaman gibi yerinden oynadı. [BEYİT]</p>

      <p class="Normal-1 para-style-override-16">Ilgar [akın] için padişahın alayından önce giden bazı ileri gelen emirler düşmanın hücumlarına dayanamayarak kaçıp dağlara sığındılar. Nihayet Derbend-i Şikkan’a yakın olan Yaylak-ı Harezmî civarında talih yardım etti ve İslam padişahı 874 yılında payitahtından kalkıp bu meşhur emirlere ulaştı, emirler sevinçten şu şiiri okudular:</p>

      <p class="siir para-style-override-60">Ne güzel! Senin gelişinle talih bize merhaba dedi.</p>

      <p class="siir para-style-override-59">Senin güzelliğinin devrinde gül gömleğini yırttı.</p>

      <p class="siir para-style-override-59">Yıldızlar senin ordularını görüp methüsenada bulundular.</p>

      <p class="siir para-style-override-61">Melekler yüzünü görünce dualar ettiler.</p>

      <p class="Normal-1 para-style-override-16">Ertesi gün düşmanlar Kûh-i Şikkan’a inmişlerdi. Bu genç talihli padişah orduyu düzenlemekle uğraştı. Düşman askerinin çokluğunu gören kumandanlar ürktüler ve padişaha, “Bu dağı bırakmamak uygun değildir, çünkü düşman askeri çok fazla görünüyor” dediler. Padişah bu sözleri işitince bu emirlere karşı bağırdı ve Şahnâme’den şu beyti okudu:</p>

      <p class="siir para-style-override-60">Eğer ben düşmandan korkarsam</p>

      <p class="siir para-style-override-61">Toprakla beraber olmak benim için hayırlıdır. [BEYİT]</p>

      <p class="Normal-1 para-style-override-16">Hemen ordunun sağ ve sol kanadını düzene koydu.</p>

      <p class="siir para-style-override-60">Ertesi gün bu lacivert felek</p>

      <p class="siir para-style-override-61">Güneşin teninden bir boncuk dikti. [BEYİT]</p>

      <p class="Normal-1 para-style-override-16">İslam padişahı düşmana hücum etmek üzere atına bindi. Derbend-i Şikkan’da öyle bir savaşa girişti ki, Heft-hân ve İsfendiyâr’ın Zabul’daki savaşları bundan fazla değildi.</p>

      <p class="siir para-style-override-60">Ruhları avucunda tutan Azrail’den ölüm beratı geldi.</p>

      <p class="siir para-style-override-61">Ruhlar ağlayıp sızlayarak cesetlerin üzerine titremeye başladı. [BEYİT]</p>

      <p class="Normal-1 para-style-override-16">Nihayet zafer rüzgârları bu ikbal sahibi padişahın arzu ettiği şekilde esmeye ve Ruhülkudüs fetih ayetlerini okumaya başladı. Aradan çok geçmeden düşmanın bayrakları tersine çevrildi ve devleti talihsizliğe döndü.</p>

      <p class="Normal-1 para-style-override-16">Emirzade Yadigâr Muhammed birçok hileyle bu bela girdabından yakasını kurtarabildi. Bu emirzadenin maiyetindeki Türkmen ve Çağatay emirleri insanların boyunlarına sahip olan İslam padişahının çadırının iplerine bağlandılar, esir oldular.</p>

      <p class="Normal-1 para-style-override-16">İslam padişahı o gün ikindi vakti Cenârân’a indi, her tarafa fetihnameler gönderdi ve siyaset icabı Türkmen ve Çağatay emirlerinden üç kişiyi öldürüp vahşi hayvanlara yem yapıp diğer esirlerin hayatını bağışladı.</p>

      <p class="siir para-style-override-60">Ebediyete kadar bana dua edin.</p>

      <p class="siir para-style-override-61">Ey esirler, haydi evlerinize yurtlarınıza gidin. [BEYİT]</p>

      <p class="Normal-1 para-style-override-16">Vatanlarına yakınlaşmış olan esirler, sanatkârlar ve askerler gönül rahatlığıyla padişaha dua ederek İsferâyîn ve Güyan yoluyla Herat ve Horasan memleketlerine geçip gittiler.</p>

      <p class="Normal-1 para-style-override-16">Derecesi yüce olan bu büyük ve muzaffer emir [Ebülgazi Sultan Hüseyin] akın amacıyla Herat üzerine yürüdü. Bu fetih 874 yılında oldu.</p>

      <p class="Normal-1 para-style-override-76">EMİRZADE YADİGÂR MUHAMMED’İN ÖLDÜRÜLMESİ VE HERAT’IN İKİNCİ KEZ FETHEDİLİŞİ:</p>

      <p class="Normal-1 para-style-override-16">Akıllıların aklı emirin bu başarılara nasıl ulaştığını idrak etmekten âcizdir. Böyle bir zafer Rüstem-i Destan’a bile nasip olmamıştı. Behrâm-ı Gûr’un Hakan ile olan savaşı bile bununla ölçülemez. Tarihlerde bahsedilir: Behrâm-ı Gûr üç yüz askeriyle doksan bin askeri olan Hakan’ı mağlup etmişti. Fakat ikisi arasındaki savaş bir sahrada olmuştur. Bu büyük emirin yaptığı baskınsa saltanatın merkezinde oldu, bunca derbentler, muhafızlar ve şehrin koruyucuları olduğu halde savaşı kazandı. Kudret ve azamet yüce Tanrı’nındır.</p>

      <p class="Normal-1 para-style-override-16">Bu savaşın sebebi şuydu: Emirzade Yadigâr Muhammed mağlup olduğunda emir-i kebir Ebû Nasr Hasan Bey’den yardım istedi ve o da muazzam bir ordu hazırladı. Başta Yakub Bey olmak üzere birtakım Türkmen emirleriyle beraber kendi yakınlarından Yusuf Bey’i Horasan’a gönderdi.</p>

      <p class="Normal-1 para-style-override-16">Bu ordu Yadigâr Muhammed’in ordusuna katıldı ve hep birden Horasan tarafına yürüdüler. İsferâyîn, Sebzvar ve Cüveyn vilayetlerini ele geçirdiler. Bunun üzerine emir [Ebülgazi Sultan Hüseyin] de Yadigâr Muhammed ve Türkmenlere karşı yürüdü. Câcirm sınırlarında her iki tarafın karavulları [öncüleri] Câcirm ile Cüveyn arasında karşılaştılar. Uzun süre devam eden savaşın ardından Yadigâr Muhammed’in karavulları bozguna uğradı. Zamanın en önemli kahramanlarından ve Yadigâr Muhammed’in ordusunun en meşhur yiğitlerinden Nimet-i Harezmî yanında Yadigâr’ın yakın adamlarından birkaç kişiyle birlikte esir oldu. Emir hazretleri de beraberinde birçok suçlu kişiyle birlikte bu Nimet-i Harezmî’yi öldürdü. Yadigâr Muhammed’le Türkmen ordusu bundan ürktüler ve gece vakti Câcirm kasabasından kaçtılar.</p>

      <p class="Normal-1 para-style-override-16">Emir hazretleri zaferle dönüp geldi. Hasan Şeyh Timur’u Esterâbâd eyaletine gönderdi ve kendisi de Eleng-i Radegân’da kaldı. Horasan civarındaki Türkmenleri ve birçok ayak takımını topladı.</p>

      <p class="Normal-1 para-style-override-16">Yadigâr Muhammed Mirza’ysa bozguna uğradıktan sonra tekrar kendini toparladı ve Bistam’a bağlı olan Cenaşek’te Hasan Şeyh Timur ile ilişki kurdu. Bu tilki gibi görünen kurt onu yanına çağırdı ve Cürcan’ın dışında buluştular. Emir hazretlerinden utanıp korkmaktan vazgeçti. Bu arada Türkmenlerin ileri gelen emirlerinden ve [Uzun] Hasan Bey’in yakınlarından olan Şeyh Ali Purnak da yardım için Irak’tan geldi.</p>

      <p class="Normal-1 para-style-override-16">Böylece yeniden kuvvet ve kudret kazanan Yadigâr Muhammed, 874 yılında fütuhat ümidiyle Firuzgand’dan kalkıp Horasan üzerine yürüdü. Emir hazretleri de adam akıllı savaş hazırlığı yapıp onları karşılamak ve saltanat davasında bulunan bu adamın cezasını vermek için Radegân’dan hareket etti.</p>

      <p class="Normal-1 para-style-override-16">Fakat askerler, gençler, tecrübesiz ve küstah bazı emirzadeler bu talihi kutlu emirden yüz çevirdiler ve hile yoluna saptılar. Emir [Ebülgazi Sultan Hüseyin] hazretleri buna çok üzülerek Herat’a dönüp gitti. Emirin ordusundan askerler her gün takım takım kaçmaya ve düşman ordusuna katılmaya başladılar.</p>

      <p class="Normal-1 para-style-override-16">Emir, bu ahmağın baltayı kendi ayağına vurduğunu, fakat bu bedbahtların bundan haberi olmadığını, doğruyu eğriyi ayırt edemediklerini açıkça görüyordu. Fakat hayvanattan farkı olmayan avam takımıyla ancak Tanrı başa çıkar. Bu yüzden de akıbeti iyi olan emir [Ebülgazi Sultan Hüseyin] talihin yardımı zuhur edinceye kadar bir süre tahtını bırakıp Herat’tan çıkmaya karar verdi. Uruğunu ve birtakım eşyasını alıp yakın adamlarıyla beraber Kisar, Meymene ve Belh civarını dolaşmaya çıktı.</p>

      <p class="Normal-1 para-style-override-16">Yadigâr Muhammed Mirza da bu fırsattan yararlanarak birtakım Türkmenlerle birlikte Herat şehrine girdi. Ahaliye zulüm ve hoş görülmeyen işler yaptılar. Ahali yabancı askerlerin zulmüne uğradı ve pis ağızlı Türkmenler zulmetmeye başladılar, açıkça dinden çıkıp günah işlediler. Ama bu hiçbir şeyden anlamayan şehzade, mazlum halka hiç yardım etmiyor, hatta onların halini bile sormuyordu. Âciz kalan ahali yalnızca Tanrı’dan medet umuyordu.</p>

      <p class="Normal-1 para-style-override-16">Bu haber emir hazretlerinin kulağına gelince gayret ve İslam hamiyeti galeyana geldi. Devletin emirlerine, “Ben dünyanın bir yerinde hayatta olayım da İslam diyarında böyle zulüm olsun. Bu reva mıdır?” dedi.</p>

      <p class="Normal-1 para-style-override-16">O mecliste hazır olanlar hep birden, “Binlerce can senin uğrunda feda olsun. Biz yapılacak bu savaşı cihad-ı ekber biliriz” dediler.</p>

      <p class="Normal-1 para-style-override-16">Bunun üzerine Emir [Ebülgazi Sultan Hüseyin] Meymene’de ordunun merkezini, sağ ve sol taraflarını düzene koyarak tecrübeli ve atlı iki bin kişiyle ılgar yapılmasını emretti.</p>

      <p class="siir para-style-override-60">O mesut devirli padişah sağında fetih ve nusret,</p>

      <p class="siir para-style-override-61">Solunda baht ve devlet olduğu halde Meymene’den kalktı. [BEYİT]</p>

      <p class="Normal-1 para-style-override-16">Nihayet üç gün üç gece dağları tepeleri aştılar. Dördüncü gün ikindi vakti Bâdgîs sınırında asi ordudan birkaç kişiyi yakaladılar ve bunlardan düşmanın durumunu anladılar.</p>

      <p class="Normal-1 para-style-override-16">Onlar: “Yadigâr Muhammed zevku sefayla meşguldür. Emirleri ve askerlerinden her biri bir dilberle yatıp kalkmakta, herkes bir dostuyla bir kenara çekilip meşgul olmaktadır” dediler.</p>

      <p class="Normal-1 para-style-override-16">Emir hazretleri düşmanın bu durumda olduğunu işitince çok sevindi. Hemen elinden iş gelen kişilerin gönlünü hoş etti. Cephaneyi işinin ehli gençlere dağıttı. Emirlerinden her birini düşman emirlerinden birini yakalaması için görevlendirdi ve derhal Kîtun dağından aşağı indi. Gece yarısı Herat’ın piri Hâce Abdullah Ensârî’nin amber kokulu türbesinin civarını dolaştı ve onun fetihlerle dolu ruhundan yardım istedi.</p>

      <p class="Normal-1 para-style-override-16">Subh-i kâzib<a class="footnote-link" href="#footnote-225-144" id="footnote-225-144-backlink">144</a> ışıkları Herat yollarını aydınlatmaya başlamıştı. Hemen Bağ-ı Zâgân’ın kapısına geldi. Bekçiler ve muhafızlar direnip karşılık vermek istedilerse de fayda vermedi. Baltayla kalenin kapısını kırdılar. Emir hazretleri zafer bağının içine girdi.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-144-backlink" id="footnote-225-144">144</a> Subh-i kâzib: Tan atmadan önceki geçici aydınlık; sabaha karşı görülen ve bir süre sonra kaybolan ağarma.</p>
      </div>

      <p class="Normal-1 para-style-override-16">Tesadüfen o akşam orada Yadigâr Muhammed bir dilberle beraber sarhoş halde uyumaktaydı. Bu gürültüler kulağına ulaşınca birdenbire yerinden sıçradı ve etrafta bir kıyamet koptuğunu gördü. Perişan halde kalkıp bağın bir köşesinde gizlenmek istedi. Emirin yakın adamları onu görüp yakasından tutarak yanına getirdiler. Bu şehzade öyle bitkin bir haldeydi ki cansız gibi, sersem sersem yere bakıyor ve âdeti olduğu şekilde hiç ses çıkarmıyordu.</p>

      <p class="Normal-1 para-style-override-16">Emir [Ebülgazi Sultan Hüseyin] yüzünü ona dönerek şöyle dedi: “Ey hamiyetsiz, bizim ailemize ar getirdin. Türkmenlerin ötedenberi bizim babalarımızın ve büyükbabalarımızın fikir ve düşüncelerine kavilleri olduğu halde, sen onların yardımıyla Sultan Şahruh’un tahtına oturup âleme kendini göstermekten ve bütün zalimleri bize miras kalmış mülkümüzün ahalisinin başına musallat etmekten utanmadın mı?”</p>

      <p class="siir para-style-override-65">Ey kara yüzlü, kırmızı yüzü sararttın. [MISRA]</p>

      <p class="Normal-1 para-style-override-16">Bundan sonra da emir cellatlara bizzat emretti ve hemen onu öteki dünyaya gönderdiler. Bu vaka 875 yılı Sefer ayının yirmi yedinci çarşamba günü oldu.</p>

      <p class="Normal-1 para-style-override-16">Sayısı haddinden fazla olan Türkmenler o gecenin sabahında takım takım kaçıp gittiler; emirin korkusundan derileri vücutları üzerinde kurumuştu. Bu arada ileri gelen emirler de yakalamaya memur oldukları düşman emirlerini nerede buldularsa tutup getirdiler. Emir [Ebülgazi Sultan Hüseyin] Emir Celâyir’i öldürdü, geri kalan suçluların canlarını bağışladı. Emirin Tanrı’nın inayetine erişmesinden dolayı duyduğu sevinç sayesinde affa nail oldular.</p>

      <p class="Normal-1 para-style-override-16">Bu tezkirenin yazarı şu şiiri söyledi:</p>

      <p class="siir para-style-override-60">Şahlardan hangisi Fâryâb’ın mahsulleriyle atını yemledi,</p>

      <p class="siir para-style-override-59">Mürgab çeşmesinden de su içirdi.</p>

      <p class="siir para-style-override-59">Seher vaktinde Herat başkentine güneş gibi erken hücum etti.</p>

      <p class="siir para-style-override-59">Düşmanın gözlerinden uykuyu giderdi.</p>

      <p class="siir para-style-override-59">Böyle bir devlet kime müyesser olur,</p>

      <p class="siir para-style-override-59">Böyle bir murat, bu bahtiyar padişahtan başka kime verilir.</p>

      <p class="siir para-style-override-59">Ey Tanrım, sen lütuf ve kereminle</p>

      <p class="siir para-style-override-61">Bu ebedi devleti intikal ve inkılaptan uzak tut.</p>

      <p class="Normal-1 para-style-override-76">ENDEHÛD’UN FETHİ VE ŞEHZADE SULTAN MAHMUD İLE YAPILAN SAVAŞ</p>

      <p class="Normal-1 para-style-override-16">Bu olayın aslı şöyledir: Sultan Mahmud bozguna uğradıktan sonra Herat’tan Hisar tarafına gitti ve oralarda kısa sürede yeniden kudret ve kuvvet topladı. Saltanatı ele geçirmek sevdasına kapılarak asker toplayıp Belh’i eline geçirdi. Bu sırada emir hazretleri de Türkmenlerin Horasan’da yakıp yıktıkları yerleri onarmakla meşguldü.</p>

      <p class="Normal-1 para-style-override-16">Sultan Mahmud’un bu istila haberi kulağına gelince onu defetmeye kalktı. Etrafına ta Cürcan ve Mâzenderân sınırından Mürgab’a dek olan yerlerden birçok asker topladı. Önce mektuplarla nasihatlerde bulunarak Sultan Mahmud’u yola getirmek istedi ve kendisine şöyle hitap etti: “Ey saltanatın göz nuru, ey hilafet ağacının meyvesi, muhalefette bulunma. İnsafı elden bırakma. Barıştan ayrılma. Ordunun ve devletin dayanağı benim. Bana karşı kardeş ve evlat makamında olmayla yetin. Şunu iyi bil ki, eski düşmanlarımız pusuda bekliyorlar. Devletimize göz dikenler bir köşede oturmuş fırsat bekliyorlar.”</p>

      <p class="Normal-1 para-style-override-16">Fakat bunların hiçbiri fayda etmedi. Sultan Mahmud insafı elden bıraktı ve savaşmak sevdasına kapıldı. Emir [Ebülgazi Sultan Hüseyin] onu nasihatle yola getirmekten ümidi kesince artık kılıcını gayret kınından çıkarmaya mecbur kaldı.</p>

      <p class="siir para-style-override-60">Eğer galip olacağını bilsen dahi, yine savaşmaya kalkma.</p>

      <p class="siir para-style-override-59">Savaştan kaçınmak mümkün olmasa da yine dur düşün. [ŞİİR]</p>

      <p class="Normal-1 para-style-override-22">Emir ordusunu toplayıp Endehûd civarında Çekmensaray denilen yerde onları saf saf dizdi.</p>

      <p class="siir para-style-override-59">Bazen insanların kafaları düşüyor, bazen kan damarları kaynıyor.</p>

      <p class="siir para-style-override-61">Bazen mızrakların ve hançerlerin uçları parlıyor. [ŞİİR]</p>

      <p class="Normal-1 para-style-override-16">Düşman saflarını bozan emir dağ gibi olan atına bindi. Pehlivanlarını ve kahramanlarını savaşa sürdü, onlara cesaret verdi. Bu kitabın yazarı olan ben de orada padişahın yanındaydım. Gözümle gördüm. Yükselen tekbir sesleri askerlerin ağzından çıkmıyor, hiç şüphe yok ki gayb âleminin Tanrı erlerinin dilinden çıkıyordu. Eminim ki, o savaşta bulunanların hepsinin kanaati buydu. Bunu böyle gördüler ve hissettiler.</p>

      <p class="siir para-style-override-60">Bir kimse koruyucu Tanrı’nın himayesinde olursa yıldızlar</p>

      <p class="siir para-style-override-61">Onun mühimmatı ve gökteki vetedler [kazıklar] onun askerleri olur.</p>

      <p class="Normal-1 para-style-override-16">Nihayet bir anda fetih ve zafer rüzgârları esmeye başladı. Sultan Mahmud’un bayrakları baş aşağı oldu ve askerleri bozguna uğradı. Savaş erleri bu savaşı dünyanın önemli savaşlarından, hatta en çetinlerinden sayarlar. Tanrı savaşın böylesini bu emirden başkasına nasip etmemiştir. Bütün emirler ve pehlivanlar bunu teslim ettiler ve şu beyti okudular:</p>

      <p class="siir para-style-override-60">Ey sancağındaki Ayın yeri Ülker yıldızının üstü olan;</p>

      <p class="siir para-style-override-61">Zaferin yüzü senin ayna gibi olan kılıcından görünüyor.</p>

      <p class="Normal-1 para-style-override-16">Emir bu fetihten sonra Belh ve civarını eline geçirdi. Irak serdarlarından olan Ahmed Müştak’ı buraya vali yaptı ve kendisi Herat’a döndü. Bu olay 876 yılı Muharrem ayında oldu.</p>

      <p class="Normal-1 para-style-override-76">BELH’İN KUŞATILMASI VE FETHİ</p>

      <p class="Normal-1 para-style-override-16">Bu acayip ve garip hallerdendir. Şunu bilmek lazımdır ki Belh çok eski bir şehirdir, hatta birçok tarihçinin iddiasına göre dünyada ilk kurulan şehirlerdendir. Bazıları en eski şehrin Demavend olduğunu söyler, bazıları Babil’in en eski olduğunu ileri sürer. Bazı tarihçiler Belh’i Belâh bin Ahnûh’un kurduğunu söylerken; diğerleriyse Belh’in kurucusunun aslında Keyûmers<a class="footnote-link" href="#footnote-225-145" id="footnote-225-145-backlink">145</a> olduğunu, Hûşeng’in katilini burada öldürüşüne sevindiği için bu şehri kurduğu iddiasındadır. Ama ne olursa olsun Belh’in muazzam ve muhteşem bir şehir olduğunda herkes hemfikirdir.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-145-backlink" id="footnote-225-145">145</a> Keyûmers: Fars mitolojisine göre, ilk insan (Hazreti Âdem’in Fars karşılığı) ve ilk hükümdar; Fars tarihi onunla başlar. Hükümranlığı sırasında refah içinde halkına silah yapımını, hayvan beslemeyi, ölüleri gömmeyi, şehirler kurup kalkınmayı, hatta yılın on iki aya bölünmesi gibi birçok uygarlık gereğini öğretmiştir.</p>
      </div>

      <p class="Normal-1 para-style-override-16">Hakîmler Belh’e Ümmü’l-bilâd [memleketlerin anası], Kubbetü’l-islam [İslamın kubbesi], Cennetü’l-arz [yeryüzünün cenneti], Hayrü’t-turab [toprakların hayırlısı] adlarını verirler.</p>

      <p class="Normal-1 para-style-override-16">Enverî ise Belh’in tarifi hususunda şöyle diyor:</p>

      <p class="siir para-style-override-60">Eğer gök çocuk olsaydı Belh onun dadılığını yapardı.</p>

      <p class="siir para-style-override-61">Çünkü o dünyanın mamurelerine analık etmesini bilir. [BEYİT]</p>

      <p class="Normal-1 para-style-override-16">Bugün mamur bir halde bulunan bu kale ve hisara Hisar-ı Hinduvar derler. Eski şehir harap olduktan sonra Ahnef bin Kays ve Kuteybe bin Muslim el-Bahilî’nin eline geçti. Yine Hişâm bin Abdülmelik zamanında Horasan emiri olan Nasr bin Seyyâr Horasan valisiyken, harap durumdaki kaleyi onun Hindu köleleri onardılar.</p>

      <p class="Normal-1 para-style-override-16">Hamza-i İsfahanî ise Muhammed Cerîr üt-Taberî’den şöyle rivayet eder: Nasr’ın altınla satın alınmış bin kadar kölesi vardı. Alınan ganimetin beşte biri on iki bin dinardı. Belh Kalesi’ni fethetmek mümkün değildir; çünkü altında taşkın akan su vardır, delik delinemez.</p>

      <p class="Normal-1 para-style-override-20">Emir Belh’i fethettiğinde bu diyarın valiliğini ve kale muhafızlığını Ahmed Müştak’a vermişti. Fakat bu alçak tabiatlı Türkmen bir süre sonra emire hıyanette bulundu: Velinimetine karşı nankörlük ederek Sultan Ebû Sa’îd’in oğullarının tarafına meyletti ve isyan bayrağını çekti.</p>

      <p class="Normal-1 para-style-override-16">Bu olay emir hazretlerinin pek ağrına gitti. Hemen atını sürüp büyük bir orduyla Belh kapılarına dayandı. Bir süre kuşattıysa da fetih müyesser olmadı. Orada savaşlar yapıldı, askerler yaralandı.</p>

      <p class="Normal-1 para-style-override-16">Emirler ve diğer ileri gelen kişiler Belh Kalesi’nin zaptının mümkün olmadığını, buna harcanan zahmetin boş ve faydasız olduğunu, eğer emir [Ebülgazi Sultan Hüseyin] bu işten vazgeçerse hakkında hayırlı olacağını söylediler.</p>

      <p class="siir para-style-override-60">Sen hıyabanlarda zevk ile şarap kadehini ele al.</p>

      <p class="siir para-style-override-59">Eski Belh’i tıpkı Rey gibi farz et. [BEYİT]</p>

      <p class="Normal-1 para-style-override-22">Fakat İslam padişahı ve bütün insanların velinimeti, zamanın Cemşid’i olan emir:</p>

      <p class="siir para-style-override-59">O aydın günde ve lacivert gecede: “Bu defa o alçak elime geçerse</p>

      <p class="siir para-style-override-61">Onu yerle beraber edeceğim” diye ulu Tanrı’ya yeminler etti.</p>

      <p class="Normal-1 para-style-override-16">Memleketin her tarafından bakır toplanması için emir verdi. Bundan mancınık, çarh-endaz, arrâde ve köşkencirler yaptırıp Belh ahalisinden intikam almak istedi. Büyük kazanlar yapıldı ve kalelere delik açan ustalar memleketin her yanından Belh’e geldi.</p>

      <p class="Normal-1 para-style-override-16">Bu haberler ahalinin ve Ahmed Müştak’ın kulağına gidince artık ne yapacağını şaşırdı. Makamından ayrılıp kale kapısını açmaktan başka çare bulamadı. Devletin emirlerine ve ayanına müracaat ederek şefaat diledi. Emir de miras aldığı lütuf ve merhamet sebebiyle bu nankör herifin kabahatlerini bağışladı.</p>

      <p class="Normal-1 para-style-override-16">Belh şehri böylece ikinci defa emirin eline geçti. Bu olay 878 yılında oldu.</p>

      <p class="Normal-1 para-style-override-76">EMİRZADE EBÛ BEKİR BİN SULTAN EBÛ SA’ÎD İLE SAVAŞ; BU ŞEHZADENİN VE TÜRKMEN EMİRLERİNİN ÇOĞUNUN ÖLDÜRÜLMESİ</p>

      <p class="Normal-1 para-style-override-16">Bu olay şöyle olmuştur: Şehzade Ebû Bekir’in anası Bedahşan padişahlarının neslindendir. Bu sultanın daha çocukluğunda Bedahşan saltanatının tahtına oturttuğu şehzadesi, babasının başına gelen olaydan sonra kısa sürede kuvvet ve şevket peyda etti. Hakikaten çok yakışıklı, cesur ve veziri cüretli olan yüce bir şehzadeydi. Bedahşan saltanatıyla yetinmedi. Daima şu şiiri okurdu:</p>

      <p class="siir para-style-override-60">Bedahşan mülkünün yüzüğü benim ne işime yarar.</p>

      <p class="siir para-style-override-59">Ta Çin’den Bedahşan’a kadar benim yüzüğüm hâkim olsun.</p>

      <p class="siir para-style-override-59">Kırhistan benim atımın talim alanı olamaz.</p>

      <p class="siir para-style-override-61">Onun talim alanı bütün yeryüzü olsun.</p>

      <p class="Normal-1 para-style-override-16">Bu öyle bir şehzadeydi ki, sahip olduğu şairlik tabiatıyla böyle inciler deler, böyle güzel şiirler söylerdi. Görünüşü güneş gibi parlaktı, özü Bedahşanlıydı. Bu cevherin kıymetini kim bilir, böyle güzel söz kim söyleyebilir?</p>

      <p class="Normal-1 para-style-override-16">Kısaca bu şehzade birçok kez kardeşleriyle savaştı ve barıştı. Nihayet şehzade Sultan Mahmud’a musallat oldu. Şadiman ve civarını ele geçirdi. Fakat bir süre sonra Mahmud’a karşı mağlup olarak Herat’a döndü. O hazret de onu güzel karşıladı. Kendisine ikram ve hürmette bulundu, şefkat ve merhamet gösterdi, kendisine damat yaptı. Şehzade bir süre o hazretin hizmetinde bulundu, fakat fesatçılar onu doğru yoldan çıkardılar. O da yanlış fikirlere kapıldı ve zamanın padişahının kapısından ayrılarak kaçmayı, orada durmaya tercih etti. Emir Seyyid Ferîd Argun’u hiç suçu olmadığı halde öldürdü. O mazlum emirin seyyidliğine ve eskiden beri gerçekleştirdiği hizmetlere kıymet vermedi, hürmetsizlik gösterdi.</p>

      <p class="Normal-1 para-style-override-16">Tirmiz civarında Horasan mülküne göz dikerek Merv’e gitti. Bunun üzerine emir hazretleri [Ebülgazi Sultan Hüseyin] de şehzade Ebû Bekir’le savaşmak üzere emirlerini Merv’e gönderdi. Ebû Bekir bozguna uğraması üzerine kalkıp Bedahşan’a gitti, ama orada da kalmamayı seçerek Kâbil ve Hint’e gitmek üzere yola çıktı, Âb-ı Sind sınırlarından Mekran ve Kirman’a doğru gitti.</p>

      <p class="Normal-1 para-style-override-16">Bu sırada Veli Pîr Ali ve Türkmen askerleri de ona katılmıştı. Veli Pîr Ali şehzadeyi Irak mülkünü almaya teşvik etti. Nihayet Irak, Azerbaycan, Diyarbakır, Fars ve çevresinin valisi ve büyük emir Ebû Nasr Hasan Bey’in gerçek halefi olan Emir-i Kebir Yakub bu şehzadenin üzerine yürüdü.</p>

      <p class="Normal-1 para-style-override-16">Şehzade Kirman’da Türkmen ordusuna mağlup olmasının üzerine bu kez tekrar Horasan üzerine yürüdü. İslam padişahına bu şehzadenin Siyistan’dan Horasan üzerine yürümekte olduğunu bildirdiklerinde zamanın padişahı ılgar için şehzade Ebû Bekir’in arkasına düştü.</p>

      <p class="Normal-1 para-style-override-16">Şehzade Ebû Bekir Sistan vilayetinden çöl yoluyla Turşîz ve Sebzvar’a gitti. İslam padişahı da onun arkasını bırakmadı. Ayrıldığı her konak yerine İslam padişahının ordusu da hemen peşinden yetişirdi. Ferah vilayeti sınırından Esterâbâd’a dört fersah kalıncaya kadar Ebû Bekir’in peşini bırakmadı. Bu seferde emirin maiyetinde bulunanların dediklerine göre emir ile beraber gidenlerin de rakip oldukları kuvvetli atlardan iki bini telef veya hastalanıp yollarda kalmıştı.</p>

      <p class="Normal-1 para-style-override-16">Tanrı’nın kaza ve takdiriyle her nasılsa düşmanlar Esterâbâd civarında Ab-ı Cürcan’ın kenarında bir gün kalmışlardı. Bunların hiç haberleri bile olmadan yeryüzünün padişahı emirin bayrakları göründü ve ordusu çıkageldi. O anda düşmanlar bir kıyametin koptuğunu gördüler. Şaşkın bir halde atlarına bindiler ve ileri geri sürerek savaşmak istediler. Boğazlanıyorlarmış gibi hareketlerde bulundular. Nihayet kafalarının nikbet taşları altında ezildiğini ve ellerinin felaket ipleriyle bağlandığını gördüler.</p>

      <p class="siir para-style-override-60">Eğer kötü düşman seninle karşılaşırsa, bu tıpkı serçenin hüma</p>

      <p class="siir para-style-override-61">Sivrisineğin de şiddetli bir fırtınayla karşılaşmasına benzer. [BEYİT]</p>

      <p class="Normal-1 para-style-override-16">Sonunda İslam padişahının dalgalı bir denize benzeyen ordusu düşmanı dört taraftan çevirip kuşattı. Düşmanlar kaçacak yer bulamadıkları için kendilerini Ab-ı Cürcan’a attılar; bir kısmı boğuldu, bir kısmı esir edildi.</p>

      <p class="Normal-1 para-style-override-16">Emir bunların ileri gelenlerinden olan Pîr Ali Veled-i Şükür, Bayram ve kardeşiyle iki Türkmen’in daha huzuruna getirilmelerini emretti. Onlara şöyle dedi: “Ey bedbahtlar! Bu kendini beğenmiş çocuktan ne istediniz de, sonunda onu da kendiniz gibi bedbaht ettiniz. Şunu bilin ki ikbal ve devlet sizden yüz çevirmiştir. Bunca yıldan beri yaptığınız zulmün mükafatı da işte meydanda.”</p>

      <p class="siir para-style-override-65">Bütün yıl sattığını bir günde al. [MISRA]</p>

      <p class="Normal-1 para-style-override-16">Sonra emir emretti ve bu güruhu derhal hayat âleminden ölüm âlemine gönderdiler.</p>

      <p class="siir para-style-override-60">Mülk ve saltanata rahneler açanın baş aşağı,</p>

      <p class="siir para-style-override-61">Ahdine vefa etmeyen ordunun da perişan olması iyidir. [BEYİT]</p>

      <p class="Normal-1 para-style-override-16">Şehzade Ebû Bekir bozguna uğradıktan sonra savaş meydanından çıkarak kendini sahralara attı. Atını ve esvabını değiştirerek Horasan yolunu tuttu. Bu şehzadenin talihi yüz çevirmiş, ikbali ona veda etmişti, perişan bir haldeydi. Giderken birtakım kadınlara rastladı. Horasan yolunu kaybetmişti ve bu kadınlar ona yolu gösterdiler. Nihayet Firuzgand sınırına geldi. Orada rastladığı bir ayaktakımı grubundan yemek istedi. Aralarındaki bir genç feraseti sayesinde, onun şehzade Ebû Bekir olduğunu anladı ve peşine düştü.</p>

      <p class="Normal-1 para-style-override-16">Sonunda ona yetişti ve “Ey şehzade, senin kim olduğunu anladım. İstersen sana kılavuzluk edeyim ve seni düştüğün bu bela girdabından kurtarıp, selametle sahile ulaştırayım” dedi.</p>

      <p class="Normal-1 para-style-override-16">“Ey kişi, eğer sözünde durursan ben de seni ileride serdarlık rütbesine ulaştırırım” dedi şehzade.</p>

      <p class="Normal-1 para-style-override-16">Bu kişi bir süre şehzadeyle beraber gitti, sonra bundan vazgeçti ve şehzadeyi tutup bu ayaktakımının eline teslim etti. Fakat onlar da bu hazineyi gizlemeye, bu cevheri saklamaya muktedir olamadılar.</p>

      <p class="siir para-style-override-60">Yüce mertebe sahibi olmak cihetinden</p>

      <p class="siir para-style-override-61">Sultanların doğanı serçenin evinde olamaz. [BEYİT]</p>

      <p class="Normal-1 para-style-override-16">Emir [Ebülgazi Sultan Hüseyin] ordusuyla memleketleri fethedip şerirleri öldürdükten sonra Firuzgand sınırına geldi. Bu ayaktakımı Şehzade Ebû Bekir hakkında ona malumat verdiler ve emir onun hemen huzuruna getirilmesini emretti. O saltanatın göz nurunu hemen emirin huzuruna çıkardılar.</p>

      <p class="Normal-1 para-style-override-16">Emir bu genç şehzadeye, “Ey cahil genç, bu kadar masum insanın, özellikle de Peygamber’in neslinden olan bunca biçarenin kanının dökülmesine nasıl razı oldun. Devletin zevaline sebep olan bu Türkmenlere neden bu kadar yakınlık gösterip onlara bu kadar yüz verdin” dedikten sonra şu beyti okudu:</p>

      <p class="siir para-style-override-60">İyilerden ilgisini kesip kötülerle bir olan</p>

      <p class="siir para-style-override-61">İnsanın işlerinin sonu perişanlıktır. [BEYİT]</p>

      <p class="Normal-1 para-style-override-16">Ardından da şöyle devam etti: “Yazık ki sen sözüne güvenilir bir adam değilsin. Sana yaptığım iyiliklere karşılık senden kötülükten başka bir şey görmedim.”</p>

      <p class="Normal-1 para-style-override-16">Emir bu sözleri söylerken gözlerinden sel gibi yaşlar akıyordu. Sonra emirlerine ve devlet erkânına dönerek dedi ki: “Ben bu ikbal fidanına bir kötülük yapmak istemiyorum. Çünkü kalbim ona karşı duyduğu şefkat yüzünden daima heyecan içindedir. Ruhum aramızdaki akrabalık bağlarını kesmek istemiyor.”</p>

      <p class="Normal-1 para-style-override-16">Bunun üzerine bütün emirler hep birden feryat ederek şu şiiri okudular:</p>

      <p class="siir para-style-override-60">Mademki Tanrı sana düşmanına karşı zafer ihsan etmiştir.</p>

      <p class="siir para-style-override-59">Hemen dostların arzu ettiği veçhile onun kafasını kes.</p>

      <p class="siir para-style-override-59">Fakat iyi adamların nail olduğu sevabı kazanmak istersen</p>

      <p class="siir para-style-override-61">Onun kanından vazgeç, bırak gitsin.</p>

      <p class="Normal-1 para-style-override-16">Fakat bununla beraber emir onun yeryüzünde kalmasının devletin yok olmasına sebep olacağını gördü ve Şehzade Ebû Bekir’in öldürülmesini ister istemez onayladı.</p>

      <p class="siir para-style-override-60">İster düşmanla, ister dostla olsun</p>

      <p class="siir para-style-override-61">Mülkün barışa tahammülü yoktur. [BEYİT]</p>

      <p class="Normal-1 para-style-override-16">Tanrı’nın kazası ömür bağından o gencin ömür fidanını söküp attı. Onun ümit bahçesini düşmanların talihi gibi kara yaptı. Sonra da emir, Firuzgand civarından Meşhed-i Mukaddes yoluyla Herat’a gitti. Bu vaka 885 yılının Safer ayında oldu. Gerçekten de bu emirin her yılı, her ayı bir zaferle geçmiştir ve bundan sonra da geçecektir.</p>

      <p class="siir para-style-override-60">Feleğin ona ihsan ettiği her fetih ve zaferin sonu</p>

      <p class="siir para-style-override-61">Diğer bir fetih ve zaferin başlangıcıdır. [BEYİT]</p>

      <p class="Normal-1 para-style-override-16">Emirin bu başarılı işleri bütün cebbar padişahların yüreğinde elbette ki bir korku uyandırdı. Hâlâ etrafta bulunan padişahlar ve sultanlar onun sarayına bağlanmak için çareler arıyor, ona karşı içtenlik ve itaat havası içinde yaşıyorlar.</p>

      <p class="Normal-1 para-style-override-16">Horasan’ın bütün fakirleri ve ahalisi, onun himayesinde artık refah ve saadet içinde zaman geçiriyorlar. Bu melek sıfatlı emir daima dinin bayraklarını yükseltmek ve şeriatı güçlendirmek fikrindedir. Onun devrinde âlimlerin durumu mükemmel, gariplerin ve fakirlerin hayatıysa muntazamdır. Fesatçılar ve yol kesen haydutların, dinsizlerin vücutları ortadan kaldırılmıştır. Horasan ve Horasanlıları Tanrı lütuf ve inayetine mazhar etmiş; onları böyle bir padişahın himayesine, adalet ve merhametine bırakmıştır.</p>

      <p class="Normal-1 para-style-override-16">Eskiden konak yerlerinde, menzillerde hırsızlık ve eşkıyalık yapanlar bugün tövbekâr olmuşlardır. Buraların hepsi ribatlar ve diğer hayır müesseseleri sayesinde artık sülûk ehlinin ve misafirlerinin hizmetinde bulunmaktadır.</p>

      <p class="Normal-1 para-style-override-16">Cengiz Han’ın saldırıları devrinde hasislerin kerem kapısı gibi kapanmış olan ve harap olmaya yüz tutmuş bütün kanallar bugün kerimlerin geniş sofraları gibi cari olmaktadır. Sultan Mahmud-ı Gazi zamanından beri viran olan ribat bugün devlet erbabının devri gibi mamur bir haldedir. Çiftçilik o dereceye ulaşmıştır ki yedinci feleğin sakin olan Zühal yıldızı [Satürn] yeryüzünün bütün çiftçilerini kıskanır. Ve Sünbüle’nin harman pazarı bu tarlalara haset etmekten kesada uğramıştır.</p>

      <p class="siir para-style-override-60">Senin lütuf ve inayetin yokken</p>

      <p class="siir para-style-override-59">Dünyada tabut ve darağacı olan şeyler,</p>

      <p class="siir para-style-override-59">Bugün sayende taht ve minber olmuştur.</p>

      <p class="siir para-style-override-59">Emniyet evi olan Herat payitahtı</p>

      <p class="siir para-style-override-59">Senin vücudunun yanı sıra cennetin kıskançlığının sebebi</p>

      <p class="siir para-style-override-61">İklim ve ülkelerin mumu olmuştur. [BEYİT]</p>

      <p class="Normal-1 para-style-override-16">Yüce Tanrı, bu emelleri kutlu emirin iman sahiplerinin emniyet ve imanı, İslam topluluğunun refah ve saadetinin yegâne sebebi olan ikbal gölgesini yıllarca uzatıp daim etsin; devlet şebistanının mumu ve haşmet bostanının selvileri olan yüce makamlı şehzadeleri bu emirin himaye gölgesi altında uzun ömürlü kılsın, kıyametin kıyamına kadar saltanat ve hilafeti bu sahibkıran emirin hanedanında sabit yapsın. “Biz rızkları taksim ettik” divanından her gün bir fetih ve yeni bir devlet, yüzü kutlu olan bu emire nasip etsin.</p>

      <p class="siir para-style-override-60">Kalbine gelenden daha fazla vilayet al.</p>

      <p class="siir para-style-override-61">Dünyanın her tarafını istila et. [BEYİT]</p>

      <p class="Normal-1 para-style-override-16">Tanrı âmin diyen kuluna rahmet etsin. Tamam olan bu kitabı İslam padişahının duasıyla sona erdirelim. Bu kitap izzet, yücelik ve cömertlik sahibi olan Mahmûd sıfatlı, meliku’l-vahhâb Tanrı’nın yardımıyla bitti. Hamd âlemlerin Tanrısı içindir. Salat ve selam onun resulü ve nebilerin sonu olan Muhammed Mustafa ve onun bütün ailesi efradı ashabı ve tabilerine olsun.</p>

      <p class="Normal-1 para-style-override-16">Tanrı’nın kullarının en aşağısı olan Devletşah bin Alâüddevle Bahtişah el-Gazi es-Semerkandî, peygamberlerin sonuncusunun Hicretinin 892 yılı Şevval ayının yirmi sekizinci gününde bu tezkirenin yazılmasını bitirdi.</p>

      <p class="Normal-1 para-style-override-16">Ey Tanrım, sen bu kitabın yazarına, kâtibine, okuyucusuna, dinleyicisine ve bu duaya âmin diyene mağfiret eyle.</p>

      <p class="birveikincisayfa"></p>
    </div>
  </div>
</body>
</html>
