<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>5.html</title>
  <link href="../Styles/template.css" rel="stylesheet" type="text/css" />
</head>

<body>
  <div xmlns:xml="http://www.w3.org/XML/1998/namespace" id="x5.html" xml:lang="en-US">
    <div class="Basic-Text-Frame">
      <p class="Normal-1 para-style-override-16"><br /></p>

      <p class="x3 para-style-override-7">Şairlerin Efendisi ve Fazılların Fazılı</p>

      <p class="x3 para-style-override-28">REŞÎDÜDDİN-İ VATVÂT</p>

      <p class="Normal-1 para-style-override-16">O, Abdülcelil el-kâtib el-Ömerî’nin oğlu Reşîdüddin Muhammed’dir. Nesebi müminlerin emiri Ömer bin Hattab’a (Tanrı ondan razı olsun) dayanır. Fazıl, edip ve çeşitli ilimlere sahiptir. Onun büyüklüğü ve faziletini akranları onaylayıp itiraf etmişlerdir.</p>

      <p class="Normal-1 para-style-override-16">Bu kişi Atsız bin Kutbeddin Muhammed Harezmşah zamanında yaşamıştır. Aslen Belh şehrindendir, fakat daha çok Harezm kıtasında oturmuştur. Kendi zamanının şair ve belagat sahiplerinin üstadıydı. Daima uzak ve yakın çevre memleketlerinin şairleri onun yanına gelir, şiir ve diğer ilimlerle uğraşırlardı. Reşîd şairlikten başka yüksek mevki ve rütbelere de nail olmuştur.</p>

      <p class="Normal-1 para-style-override-16">Keskin dilli ve açık konuşan bir adamdı. Çevre memleketlerdeki şairlerin sözlerini eleştirirdi. Bunun için çoğunlukla şairler onu sevmezdi ve birçok şair de ona hasetleri sebebiyle ince hicivler yazmışlardır. Fakat bununla beraber onun faziletinin sahası bütün bu iftiralardan uzaktır ve fazileti hakkında hiçbir şey söylenemez.</p>

      <p class="Normal-1 para-style-override-16">Küçük boylu, fakat keskin dilli bir adam olduğu için ona “vatvât” adını vermişlerdir. Vatvât “firiştürük” denilen küçük bir kuştur.</p>

      <p class="Normal-1 para-style-override-20">Rivayet ederler ki: Bir gün Harezm’de âlimler Harezmşah’ın meclisinde tartışıyorlardı ve o mecliste Reşîd de hazır bulunuyordu. Tartışmaya katılıp keskin dillilik yaptı. Böyle ufak tefek bir adamın son derece esaslı ve ölçülü tartışması Harezmşah’ın dikkatini çekti.</p>

      <p class="Normal-1 para-style-override-16">Reşîd’in önüne bir hokka koymuşlardı. Harezmşah latife olsun diye “Hokkayı kaldırın da arkasında kimin konuştuğu meydana çıksın” dedi. Reşîd bunu derhal anladı ve ayağa kalkıp “İnsan iki küçük azası olan kalbi ve diliyle insandır” dedi.</p>

      <p class="Normal-1 para-style-override-16">Harezmşah’a Reşîd’in fazileti, belagati ve zekâsı malum oldu. Ona hürmet ve saygı gösterdi, sonsuz lütuf ve ihsanlarından faydalandırdı.</p>

      <p class="Normal-1 para-style-override-16">Reşîd’in Harezmşah’ın övülmesi hususunda parlak kasideleri vardır ve şu kaside de onlardan biridir:</p>

      <p class="Normal-1 para-style-override-17">Ey şah, senin saltanatın Zühal’den [Satürn] de yüksektir.</p>

      <p class="Normal-1 para-style-override-31">Senin sahanın azameti karşısında, bu dönen felek hareketsiz kalır.</p>

      <p class="Normal-1 para-style-override-31">İnsanın düşünme gücünün bile erişemeyeceği bir dereceye yükseldin.</p>

      <p class="Normal-1 para-style-override-31">Doğuya ve batıya senin emrinden başka şey gitmez.</p>

      <p class="Normal-1 para-style-override-31">Köylüye ve şehirliye ancak senin hükmün gider.</p>

      <p class="Normal-1 para-style-override-31">Bütün doğu ve batıda hiçbir an yoktur ki,</p>

      <p class="Normal-1 para-style-override-31">Oraya senin bârgâhından fermanlar gitmesin.</p>

      <p class="Normal-1 para-style-override-31">Feryatlar olsun bu cihana ki,</p>

      <p class="Normal-1 para-style-override-31">Akıllılara onun felaket ve yokluğundan başka nasipleri yoktur.</p>

      <p class="Normal-1 para-style-override-31">Cahiller refah ve saadet içinde, fazilet sahiplerinin ellerineyse</p>

      <p class="Normal-1 para-style-override-31">Binbir türlü eziyete düşmeden bir dilim ekmek geçmiyor.</p>

      <p class="Normal-1 para-style-override-31">Cahil bir mevki sandalyesine oturmuş, âlim ise kapıda bekliyor.</p>

      <p class="Normal-1 para-style-override-31">Hileyle içeri girmek için yalvarıyor, fakat kapıcı engel oluyor.</p>

      <p class="Normal-1 para-style-override-31">Âlimlerin canları para hırsıyla incinmiştir.</p>

      <p class="Normal-1 para-style-override-31">Bu zillet onlara boş yere gelmemiştir. Eyvahlar olsun,</p>

      <p class="Normal-1 para-style-override-31">Ne kadar yazık ömür sona erdiği halde,</p>

      <p class="Normal-1 para-style-override-31">Bu cimri dünya malına karşı olan hırs hâlâ sona ermiyor.</p>

      <p class="Normal-1 para-style-override-31">Tanrı’ya minnettarım ki, senin kapındayken</p>

      <p class="Normal-1 para-style-override-31">Gönlüme ve canıma kastedenlerin zararları dokunmadı.</p>

      <p class="Normal-1 para-style-override-31">Senin o azametli eteğine yapıştım yapışalı,</p>

      <p class="Normal-1 para-style-override-31">Bela yakama ve sakalıma yanaşamıyor.</p>

      <p class="Normal-1 para-style-override-31">Bana senin kapından yüz bin türlü</p>

      <p class="Normal-1 para-style-override-31">Lütuf ve ihsanın yapılmadığı hiçbir gün sayılamaz.</p>

      <p class="Normal-1 para-style-override-31">Ben fesahat atına bindiğimde,</p>

      <p class="Normal-1 para-style-override-31">Sahbân’ın fesahati benim tozlarıma bile erişemez.</p>

      <p class="Normal-1 para-style-override-31">Ben her ne kadar Horasan’dan uzaksam da, benim</p>

      <p class="Normal-1 para-style-override-31">Şiir ve hikmetimden Horasan toprağına hazineler hasıl oluyor.</p>

      <p class="Normal-1 para-style-override-31">İnsanoğlu mümkün olduğu kadar lütuf ve ihsan sahibi olsa da,</p>

      <p class="Normal-1 para-style-override-31">İlimlerin hakikatine hüccet ve burhandan başka hiçbir şeyle erişemez.</p>

      <p class="Normal-1 para-style-override-31">Sen ramazan ayını taat ve ibadetle geçirirsin;</p>

      <p class="Normal-1 para-style-override-31">Zira senin düşmanın, ramazan ayını geçirse de</p>

      <p class="Normal-1 para-style-override-23">Bayrama erişemeyecektir. [KASİDE]</p>

      <p class="Normal-1 para-style-override-16">Reşîd’in divanı on beş bin beyte yakındır. Çoğu masmu, murassa, iki kafiyeli ve daha da çeşitli şekillerdedir. Tamamıyla murassa, bazı beyitleri de murassa ma’attecnis olan bir kaside söylemiştir. İster Arapça ister Farsça olsun kendisinden daha fazla ve tamamen murassa kasidenin kimse tarafından söylenmediğini iddia etmiştir. Matlaı şu olan kaside yetmiş beyte yakındır ve hepsi murassadır: <a class="footnote-link" href="#footnote-225-71" id="footnote-225-71-backlink">71</a></p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-71-backlink" id="footnote-225-71">71</a> Murassa: İki mısradaki kelimelerin aynı sayı, aynı ölçü ve uyakta olması.</p>
      </div>

      <p class="Normal-1 para-style-override-20">Ey vücuduyla celal yıldızları parlak olan,</p>

      <p class="Normal-1 para-style-override-16">Ey vücuduyla kemal âdetleri dünyaya yerleşmiş olan,</p>

      <p class="Normal-1 para-style-override-19">Sen devletin mutemedisin ve senin fazilet sahanı ikbâl öper. [BEYİT]</p>

      <p class="Normal-1 para-style-override-16">Reşîd uzun bir ömür sürdü ve Atsız Harezmşah’ın ölümünden sonra Sultan Şah bin İl Arslan bin Atsız’ın zamanına kadar yaşadı.</p>

      <p class="Normal-1 para-style-override-16">Sultan Şah, Reşîd ile sohbet etmek sevdasına kapıldı. Reşîd’in ihtiyar, beli bükük ve zayıf bir pir olduğunu söylediler. Onu bir sedyeye koyup sultanın huzuruna getirdiler. Reşîd, sultanı görür görmez hazırlıksız bir şekilde şu rubaiyi söyledi:</p>

      <p class="Normal-1 para-style-override-20">Büyükbaban günlerin sayfasından zulmü silmiş,</p>

      <p class="Normal-1 para-style-override-16">Babanın adaleti de dünyanın bozukluğunu düzeltmiştir.</p>

      <p class="Normal-1 para-style-override-16">Ey saltanat libası vücuduna pek yakışan, şimdi saltanat devleti</p>

      <p class="Normal-1 para-style-override-16">Sana gelmiştir. Sen de ne yapacağını düşün. [RUBAİ]</p>

      <p class="x3 para-style-override-39">[HAREZMŞAH ATSIZ BİN KUTBEDDİN]</p>

      <p class="Normal-1 para-style-override-16">Harezmşah Atsız bin Kutbeddin Muhammed bin Anuştekin Karaca, Selçuklu sultanı Melikşah’ın kölesinin oğludur. Harezm’in malı mülkü, Melikşah zamanında hep sultanın taşthanesine<a class="footnote-link" href="#footnote-225-72" id="footnote-225-72-backlink">72</a> sarfolunurdu. Anuştekin taşthane memurlarının en büyüğüydü ve oğlu Kutbeddin Muhammed de Harezmşah mertebesine yükseldi. Âlimlere hürmet ederdi. Atsız da onun oğludur.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-72-backlink" id="footnote-225-72">72</a> Taşthane: Saraylarda sultana ait bazı eşyanın saklandığı yer.</p>
      </div>

      <p class="Normal-1 para-style-override-16">Atsız Harezm’de yerleşmiş ve Sultan Sencer’in yanında yüksek mertebelere erişmişti. Her sene bir defa Merv’e gelip sultanın yanına uğrar ve tekrar Harezm’e geri dönerdi. Garez sahipleri onu kıskandılar ve sultanı onun aleyhine çevirdiler. O da Merv’den kaçtı ve Harezm’de sultana karşı isyana başlayıp her tarafı istila etti. Daima Tatar kâfirleriyle savaşır ve sonuçta birçok ganimet elde ederdi. Öyle sevilmeye başladı ki, askerler Sultan Sencer’den kaçıp ona iltica ettiler. Sultan da mecbur kalarak Atsız’ı defetmek maksadıyla Harezm’e ordu gönderdi.</p>

      <p class="Normal-1 para-style-override-16">O seferde Enverî de vardı. Hezâresb civarına geldiler ve Hezâresb Kalesi’ni kuşattılar. Enverî’nin yazdığı şu rubaiyi bir okla kaleye attılar.</p>

      <p class="Normal-1 para-style-override-20">Ey padişah, bütün dünya mülkü soyluluk cihetiyle senindi.</p>

      <p class="Normal-1 para-style-override-16">Dünya senin için kazanılmış bir mülktür.</p>

      <p class="Normal-1 para-style-override-16">Bugün bir hamleyle düşmandan bin at [hezâr esp] al,</p>

      <p class="Normal-1 para-style-override-19">Yarın Harezm ve Hezâresb senindir. [RUBAİ]</p>

      <p class="Normal-1 para-style-override-16">Reşîd-i Vatvât da kalede Atsız’ın yanındaydı. Enverî’nin rubaisine cevap olarak yazdığı şu beyti sultanın askerlerine söyledi:</p>

      <p class="Normal-1 para-style-override-20">Ey şah, senin hasmın Rüstem Pehlivan bile olsa,</p>

      <p class="Normal-1 para-style-override-19">Senin Hezâresb’inden bir eşek dahi götüremez.</p>

      <p class="Normal-1 para-style-override-16">Sultan, Vatvât’a çok kızdı ve “Eğer o, elime bir geçerse yedi parça yapacağım” diye yemin etti. Reşîd’in söylemiş olduğu şu kasideyi de işitti:</p>

      <p class="Normal-1 para-style-override-20">Atsız saltanat tahtına çıktı.</p>

      <p class="Normal-1 para-style-override-19">Selçuk ve Selçuk hanedanı devleti de sona erdi. [BEYİT]</p>

      <p class="Normal-1 para-style-override-16">Bunun üzerine Sencer’in kalbinde Reşîd’e karşı sonsuz bir kin doğdu. Kalenin kuşatması uzayınca Atsız dayanma kudreti gösteremedi ve gece kaleden kaçtı; Hezâresb Kalesi de Sencer’in eline geçti. Kalede bulunan Vatvât gizlendi. Onu aradılar, tellal çağırttılar ve sonunda bulup sultanın huzuruna getirdiler. Sultan da Vatvât’ın yedi parça yapılmasını emretti.</p>

      <p class="Normal-1 para-style-override-16">Vatvât kendine şefaat edip kabahatini sultana affettirmek amacıyla, mektup ve fermanları yazmanın yanı sıra nedimlik ödevini de yapan, sultanın divan münşisi bedîi-i kâtib Müntecibüddin’e bir kâğıt gönderdi.</p>

      <p class="Normal-1 para-style-override-16">Müntecibüddin de sultana “Vatvât çok küçük ve zayıf bir kuşcağızdır, onu yedi parça etmek mümkün olmuyor” diye arz etti ve “ey cihan padişahı, eğer emrederseniz onu iki parça yapsınlar” dedi.</p>

      <p class="Normal-1 para-style-override-16">Sultan güldü; bu latife sebebiyle Vatvât’ı öldürme fikrinden vazgeçti ve “Getir bakalım, onu iki parça da yapmayalım, zira ona da takati yoktur” dedi.</p>

      <p class="Normal-1 para-style-override-16">Bundan sonra Reşîd Tirmiz’e gitti. Bir süre orada kaldı. Nihayet Atsız, Harezm’e ordu gönderdi ve Sultan Sencer’in Oğuzların eline esir düştüğü dönemde Horasan memleketlerinin çoğunu eline geçirdi. Reşîd, Atsız’ın yanına gitmek için Tirmiz’den yola çıktı ve Habûşan’da onun ordugâhına ulaştı. Bir süre Atsız’la beraber kaldı. Derken Atsız, 551 senesinde Habûşan’daki Hurrem Derre’de ansızın öldü. Atsız’ın tabutunun başında ağlayan Reşîd şu rubaiyi okudu:</p>

      <p class="Normal-1 para-style-override-20">Ey padişah, felek senin siyasetinden tir tir titrerdi,</p>

      <p class="Normal-1 para-style-override-16">Senin yanında sana itaat ve kölelik etmeye çalışırdı.</p>

      <p class="Normal-1 para-style-override-16">Bu muazzam saltanatın kıymetinin ne derece büyük</p>

      <p class="Normal-1 para-style-override-19">Olduğunu anlayacak bir nazar sahibi nerede ? [RUBAİ]</p>

      <p class="Normal-1 para-style-override-16">Reşîd, Harezm’de 568 senesinde vefat etti. Onun doksan yedi sene yaşadığını söylerler. Mezarı Harezm’deki Gürcaniye’dedir.</p>

      <p class="Normal-1 para-style-override-16">Beyan ve maani ilminde eserleri vardır. Hadâyiku’s-Sihr kitabı başlıca eserlerindendir. Şiir ilmi sanatlarında ondan daha faydalı bir kitap yazılmamıştır. Müminlerin emiri Ali bin Ebû Tâlib’in (Tanrı yüzünü mükerrem etsin ve ondan razı olsun) yüz sözünü çok güzel bir şekilde tercüme etmiştir. Şiir, kitabet [kâtiplik], ıstîfâ ve teressül<a class="footnote-link" href="#footnote-225-73" id="footnote-225-73-backlink">73</a> sanatı hakkında diğer birkaç kitabı daha vardır. Tanrı rahmet etsin.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-73-backlink" id="footnote-225-73">73</a> Teressül: Harflerin mahreç ve medlerine riayet etme; harfi doğru okuma.</p>
      </div>

      <p class="x3 para-style-override-7">Şairlerin Meliki</p>

      <p class="x3 para-style-override-37">EDİB SÂBİR-İ TİRMİZÎ</p>

      <p class="Normal-1 para-style-override-45">(Tanrı toprağını güzelleştirsin ve meskenini cennet etsin)</p>

      <p class="Normal-1 para-style-override-16">Mahir bir âlim, fazıl bir edip, olgun bir şairdir. Sultan Sencer’in devleti zamanında Tirmiz’den Merv’e geldi. Aslen Buharalı olup Horasan’da yetişmiştir.</p>

      <p class="Normal-1 para-style-override-16">Reşîd-i Vatvât’ın muhalifiydi, birbirlerine karşı çok ince hicivler söylemişlerdir; ama o hicivleri bu kitaba almak hürmetsizlik olur. Hakanî, Edib Sâbir’i çok beğenir, Vatvât’ı hiç beğenmezdi. Enverî ise Sâbir’i tam bir şair olarak kabul ederdi. Sâbir gerçekten güzel şiir söyler. Onun şiirleri saf ve akıcı olmalarının yanı sıra akranı olan diğer şairlerin şiirlerine göre insan tabiatına daha yakındır.</p>

      <p class="Normal-1 para-style-override-16">Edib Sâbir’in mürebbisi, seyyid-i ecell-i büzürgvâr [büyüklerin en ulusu, seyyid] Ebû Câfer Ali bin Hüseyin Kudâme-i Musevî’dir. Onun kıymetini büyütmek için kitaplarda “Reis-i Horasan” diye yazarlar. Sultan Sencer, Seyyid’e “kardeşim” diye hitap ederdi. Onun meskeni ve vatanı Nişabur’du. Horasan’da şan, şöhret ve azameti yüksek, malı mülkü çoktu. Namuslu, tedbirli ve saygın bir efendiydi. Sâbir aşağıdaki “sevgendnâme”yi onu övmek için yazmıştır. O kasideden bazı beyitler şunlardır (Tanrı hayrını versin):</p>

      <p class="Normal-1 para-style-override-17">Vücudum sevgiye esir, kalbim aşka fedadır.</p>

      <p class="Normal-1 para-style-override-31">Kulağıma daima aşktan bir nida gelir.</p>

      <p class="Normal-1 para-style-override-31">Gönlüm aşk yolunda feda oldu; gözüm rahat yüzü görmedi.</p>

      <p class="Normal-1 para-style-override-31">Aşk esirleri, fidye ile esaretten kurtulamazlar.</p>

      <p class="Normal-1 para-style-override-31">Ey sevgili, sen güzelliğin ve ben de aşkımla</p>

      <p class="Normal-1 para-style-override-31">Leyla ile Mecnun’u unutturduk.</p>

      <p class="Normal-1 para-style-override-31">Senin dudakların bal tadını verdiği için</p>

      <p class="Normal-1 para-style-override-23">Aziz ve celil olan Tanrı bala şifa özelliği vermiştir. [KASİDE]</p>

      <p class="Normal-1 para-style-override-16">Edib Sâbir, Sultan Seyyid Ebû Câfer’in kendisine birader diye hitap edişinin şerefini kutlulamak için bir kaside yazmıştır. Şu beyit de o kasidedendir (Tanrı onu söyleyenin hayrını çok etsin):</p>

      <p class="Normal-1 para-style-override-20">Mecnun’un aşkı, ona melâmet getiriyor.</p>

      <p class="Normal-1 para-style-override-19">Leyla’nın güzelliği de onu zarara sokmuştur. [BEYİT]</p>

      <p class="Normal-1 para-style-override-16">Rivayet ederler ki: Edib Sâbir, Sultan Sencer ve devlet erkânının yanında pek kıymetliydi. Harezmşah Atsız, Harezm’de Sultan Sencer’e karşı isyan ettiğinde, Sultan Sencer de Edib Sâbir’i vaziyetleri inceleyip haberler vermesi için gizlice Harezm’e gönderdi.</p>

      <p class="Normal-1 para-style-override-16">Atsız bir cuma günü Sencer’i yaralayıp öldürmesi için bir fedai yolladı ve Sâbir de o şahsın şeklini şemalini bir kâğıt üzerine çizip Merv’e gönderdi. O şahsı bulup öldürdüler. O zaman Edib Sâbir Harezm’deydi. Atsız, Sâbir’in böyle bir iş yaptığını haber alınca Sâbir’in elini kolunu bağlatarak Ceyhun nehrine atmak suretiyle öldürdü. Bu olay 546 senesinde gerçekleşti.</p>

      <p class="x3 para-style-override-7"><span>Söz Meliki</span></p>

      <p class="x3 para-style-override-37"><span>OSMAN-I MUHTARÎ</span></p>

      <p class="Normal-1 para-style-override-45">(Tanrı toprağını güzelleştirsin)</p>

      <p class="Normal-1 para-style-override-16">Gazne’de doğmuştur. Şeyh Senâ’î’nin akrabasıdır. Sultan İbrahim bin Mes’ud Şah zamanında dârülmülk Gazne’de yaşamıştır. Kuvvetli bir tabiata sahipti ve güzel şiir söylerdi. Şeyh Senâ’î onu öven birkaç kaside söylemiştir (Tanrı söyleyenin hayrını versin).</p>

      <p class="Normal-1 para-style-override-16">Osman-ı Muhtarî, Sultan İbrahim hakkında yazdığı ve matlaı şöyle olan kasideyi çok güzel söylemiştir:</p>

      <p class="Normal-1 para-style-override-20">Ey Müslümanlar, ben ruhu gitgide kaybolan bir gönüle sahibim.</p>

      <p class="Normal-1 para-style-override-19">Öyle bir derde düştüm ki dermanı bulunmuyor. [BEYİT]</p>

      <p class="Normal-1 para-style-override-16">Büyüklerin çoğu bu kasideye nazireler yazmış, fakat bunun kadar güzelini hiçbiri söyleyememiştir. Efdalüddin Hakanî de bir nazire yazmıştır, fakat muhteviyatı tamamen züht ve hikmete aittir. Emir Husrev-i Dehlevî bu kasideye yazdığı nazirede şairliğin hakkını vermiştir.</p>

      <p class="Normal-1 para-style-override-16">Bu devirde parlak tabiatlı, eleştirel zekâlı ve şiirler pazarının cevheri olan, âlim, arif, Tanrı’nın ve dinin nuru Mevlana Abdurrahman-ı Câmî (Ulu Tanrı fazilet gölgelerini uzatsın) de bu kasideye nazire yazmayı arzu etmiş, hakikatleri, Tanrı ilimleri ve hikmetlerini gerçekten güzel bir şekilde nazma getirmiştir. Şu mısra o cümledendir:</p>

      <p class="Normal-1 para-style-override-22">O, tavsif çerçevesine sığmaz</p>

      <p class="Normal-1 para-style-override-16">Bazı büyükler ve fazıllar Mevlana Câmî’yi bu hususta tetkik etmişlerdir.</p>

      <p class="x3 para-style-override-53"><span>[SULTAN İBRAHİM BİN MES’UD BİN MUHAMMED BİN SEBÜKTEKİN]</span></p>

      <p class="Normal-1 para-style-override-16">Sultan İbrahim bin Mes’ud bin Muhammed bin Sebüktekin dindar, yardım edici ve başarılı bir padişahtı. Onun velilikten de nasibi olduğunu söylerler. Yetmiş altı sene yaşayıp altmış iki sene saltanat sürdü. Saltanatı süresince köşk, manzara ve saltanata ait yapılar için bir tuğla dahi yere atmamıştır. Fî sebilullah [Allah için] dört yüze yakın tekke, ribat [kervansaray], medrese ve mescit inşa ettirdi.</p>

      <p class="Normal-1 para-style-override-20">Makamât sahibi Nâsırî şöyle rivayet ediyor: Sultan İbrahim (Tanrı burhanını parlatsın) geceleri Gazne mahallelerinin etrafını dolaşır; dul kadınlara ve muhtaçlara kendi eliyle yemek ve altın verirdi. Onun zamanında Gazne’de göz ilacı, içilecek şeyler ve bütün hastalıkların devalarını onun hazinesinden görürlerdi.</p>

      <p class="Normal-1 para-style-override-16">Sultan İbrahim’in vefatı 492 tarihindedir.</p>

      <p class="x3 para-style-override-7">Arif, Hakîm</p>

      <p class="x3 para-style-override-37">EBÜLMECD MECDÛD BİN ÂDEM ES-SENÂ’Î</p>

      <p class="Normal-1 para-style-override-45">(Tanrı aziz sırrını takdis etsin)</p>

      <p class="Normal-1 para-style-override-16">Zamanın eşrafından ve din büyüklerindendir. Her dilde şiir söylemiştir. Fakr mezhebinde Tanrı’nın (celali büyük olsun) ona layık gördüğü lezzeti tarif etmek imkânsızdır. Mevlânâ Celâleddin-i Rûmî onca fazilet ve olgunluğuna rağmen, kendisini Şeyh Senâ’î’nin tabilerinden sayıyor ve şöyle diyor:</p>

      <p class="Normal-1 para-style-override-20">Attâr ruh, Senâ’î de onun iki gözüydü.</p>

      <p class="Normal-1 para-style-override-19">Biz Senâ’î ve Attâr’ın izinden yürüdük. [ŞİİR]</p>

      <p class="Normal-1 para-style-override-16">Senâ’î ömrünün sonlarına doğru riyazetle uğraştı; dünyaya ve onun içindekilere yüz çevirdi. Hatta o derece ki Gazneli Sultan Behrâm Şah kendi kız kardeşini ona nikâhlamak istiyordu, ondan bile vazgeçti ve hacca gitti. Sonra Horasan’a geldi. Hadîka adlı eserindeki şu iki beyti, Sultan Behrâm Şah’a bu hususta olan mazereti sebebiyle söylemiştir:</p>

      <p class="Normal-1 para-style-override-20">Ben altın, kadın ve mevki isteyen bir adam değilim.</p>

      <p class="Normal-1 para-style-override-16">Tanrı’ya yemin olsun, bunları ne ister ne de ele geçirmeye çalışırım.</p>

      <p class="Normal-1 para-style-override-16">Bana ihsan etmek maksadıyla bir taç veriyorsan,</p>

      <p class="Normal-1 para-style-override-19">Başın için olsun ki ben istemiyorum. [ŞİİR]</p>

      <p class="Normal-1 para-style-override-16">Senâ’î, Gazne’den Horasan’a geldiğinde şeyhlerin şeyhi Ebû Yusuf-ı Hemedanî’ye (Tanrı onun sırrını takdis etsin) sülûk etti; halvet ve uzleti seçti.</p>

      <p class="Normal-1 para-style-override-16">Şeyh Ebû Yusuf-ı Hemedanî din büyüklerindendir. Tekkesine, onun kıymetine hürmeten “Horasan’ın Kâbesi” derlerdi. Ebû Yusuf, arif şeyh Ebû Ali-i Fâremedî’nin müridiydi. Hüccetü’l-islam Ebû Hâmid-i Gazzâlî, olgunluğuna ve faziletine rağmen, Ebû Ali’nin din önderi olduğunu tasdik ederdi; sonunda onun müridi oldu. Fâremed, Tûs civarında bir köyün adıdır.</p>

      <p class="Normal-1 para-style-override-20">Hakîm Senâ’î’nin sultanları övmek ve onların yanına gidip gelmekten vazgeçmeye yemin etmesinin sebebinin şu olay olduğunu söylerler: Bir seferinde Gazne’de sultan Ebû İshak-ı Gaznevî’yi övmüştü. Sultan küffar kalelerini fethetmek için Hindistan’a gitmeye karar verdi. Hakîm de sultana yazdığı kasideyi çabuk ulaştırmak maksadıyla sultanın yanına gitti. O zamanlar Gazne’de “Lây-hâr” denilen bir divane vardı. Boş adam değildi. Daima meyhanelere gelir, hamam külhanlarında şarap içerdi.</p>

      <p class="Normal-1 para-style-override-16">Hakîm Senâ’î külhanın kapısına yaklaştığında oradan bir terennüm işitti ve külhana daha da yaklaştı. Şöyle bir konuşma duydu:</p>

      <p class="Normal-1 para-style-override-16">“Doldur şu kadehi de Gazneli İbrahim denilen herifin gözlerinin körlüğü şerefine içeyim” dedi sakisine Lây-hâr.</p>

      <p class="Normal-1 para-style-override-16">“Bu sözü doğru söylemedin, neden öyle olsun? O, adil ve hayır işleyen bir padişahtır, onu kötüleme” dedi saki.</p>

      <p class="Normal-1 para-style-override-16">“Evet öyledir, ama o insafsız ve gözü doymaz bir heriftir. Daha Gazne’yi gerektiği şekilde zapt etmeden böyle soğuk kış mevsiminde başka şehirler almak arzusundadır. O şehirleri de zapt ettikten sonra diğer memleketleri fethetmek isteyecek” dedi divane ve o kadehi alıp içti.</p>

      <p class="Normal-1 para-style-override-16">“Şu şair dedikleri herifin, hakikati göremeyen gözlerinin körlüğü için, doldur bir kadeh daha da, içeyim” dedi sonra sakisine.</p>

      <p class="Normal-1 para-style-override-16">“İşte bu söylediğin sözün tashihi gayrı mümkündür, ey dost, Senâ’î hakkında kötü şeyler söyleme. Zira zarif, güzel tabiatlı, hasların ve avamın beğendiği bir adamdır” dedi saki, ikinci kez.</p>

      <p class="Normal-1 para-style-override-16">“Hata yapma, o ne kadar ahmak bir heriftir. Birkaç saçma sapan söz toplamış ona da şiir adını vermiştir. Her gün bir şeyler alırım ümidiyle bir aptalın yanına gidiyor ve ona yaltaklık ediyor. Kendisinin şairlik ve saçma sapan şeyler söylemek için yaratılmadığını bilmiyor. Eğer kıyamet gününde ona ‘Senâ’î, bizim huzurumuza ne getirdin’ diye sorsalar acaba ne mazeret beyan edecek. Böyle bir adama aptaldan, en manasız insandan başka bir şey söylenmez” dedi divane.</p>

      <p class="Normal-1 para-style-override-16">Hakîm Senâ’î, bu sözleri işittiğinde kendinden geçti ve bu söz ona çok tesir etti. Bunun üzerine mahluka hizmet etmekten vazgeçti ve gönlü dünyadan soğudu. Meliklerin övülmesi hususunda yazılmış olan kasidelerini içeren divanı suya attı. İnkıta [her şeyi terk etme], züht ve ibadet yolunu kendine şiar yaptı.</p>

      <p class="Normal-1 para-style-override-16">İnkıta yolunda öyle bir dereceye erişti ki, Gazne’de daima yalınayak dolaşırdı. Dostları ve akrabaları onun bu haline ağlaşır; o ise akrabasına “benim bu halime üzülmeyin, bilakis neşelenin, sevinin” derdi.</p>

      <p class="Normal-1 para-style-override-16">Rivayet ederler ki: Dostları ona bir ayakkabı getirdiler ve ayakkabıyı giymesini rica ettiler. Kabul etti. Fakat ertesi gün ayakkabıyı dostlarının yanına geri getirdi ve “Ben bugün sizin dün gördüğünüz Senâ’î değilim, bu ayakkabı benim gittiğim yolu kapatıyor” dedi.</p>

      <p class="Normal-1 para-style-override-16">Emir Husrev [Dehlevî] bu hususta şöyle demiştir:</p>

      <p class="Normal-1 para-style-override-20">Her şeyi terk edenlerin ayakkabıları yoksa, yollarından geri kalmazlar;</p>

      <p class="Normal-1 para-style-override-19">Çünkü topuklarının her çatlağında din ve devlet kapıları vardır.</p>

      <p class="Normal-1 para-style-override-16">Hadîkatü’l-hakika kitabı Hakîm Senâ’î’nin yazdıklarındandır. O hadikadaki [bahçe] her çimenlik hikmet, hakikat ve tarikat bahçesidir. Tevhit ve tasavvuf ehli, bu kitaptaki beyitlerin çoğunu kendi risale ve kitaplarına yazmış, kanıt olarak kullanmışlardır. Hadîka’daki şu kısım bu tarihe uygun gelmiştir:</p>

      <p class="Normal-1 para-style-override-20">Lokman’ın çengin halkası ve borusu gibi daracık bir odası vardı.</p>

      <p class="Normal-1 para-style-override-16">Bütün gece azap ve ıstırap içinde kıvranır,</p>

      <p class="Normal-1 para-style-override-16">Öğle sıcağında da gider güneşe yatardı.</p>

      <p class="Normal-1 para-style-override-16">Aptalın biri sordu: “İki ayak basımı kadar</p>

      <p class="Normal-1 para-style-override-16">Küçük olan bu oda sana nasıl kâfi geliyor.”</p>

      <p class="Normal-1 para-style-override-16">O da ah çekip ağlayarak cevap verdi:</p>

      <p class="Normal-1 para-style-override-19">“Bu, ölecek bir insan için çok bile” diye. [ŞİİR]</p>

      <p class="Normal-1 para-style-override-16">Bu olgunluğu ve faziletiyle beraber, Hadîka kitabını tamamladığında Gazne’nin zâhire tapan âlimleri Hakîm’in aleyhinde çalışmaya ve ona itiraz etmeye başladılar. O da yazdığı kitabı Bağdat’a gönderip Dârülhilafe’ye arz etti. Bağdat âlimleri ve o diyarın imamları kitapta işlenmiş olan akidenin [imanın] doğruluğuna hükmettiler.</p>

      <p class="Normal-1 para-style-override-16">Senâ’î, Gazne’den Horasan’a gitti. Bir süre Merv’de Şeyh Ebû Yakub Yusuf’un dervişlerinin arasında tarikatla uğraştı. Sonra tekrar Gazne’ye geldi. Ömrünün son demlerinde yalnızca tevhit, ilahi bilgiler ve hakikatlara işaret eden şiirlerden başka şiir söylemedi. Tevhit ve ilahi bilgiler hususunda birkaç eşsiz kaside söylemiştir. Büyükler o kasideleri inceleyip araştırmışlardır. O kasidelerden biri şudur:</p>

      <p class="Normal-1 para-style-override-17">Ey tavır ve hareketleri güzel âşıklar,</p>

      <p class="Normal-1 para-style-override-31">Durmadan ilahi hakikatleri arayın.</p>

      <p class="Normal-1 para-style-override-31">Ey tatlı güzeller, siz de gülün, oynayın.</p>

      <p class="Normal-1 para-style-override-31">Sen daha ne zamana dek evde oturacaksın, işte sahra yolu;</p>

      <p class="Normal-1 para-style-override-31">Ne zamana dek Kâbe’de kalacaksın, işte meyhanenin kapısı.</p>

      <p class="Normal-1 para-style-override-31">Dünyada çok güzeller var, fakat bizim elimiz bomboş.</p>

      <p class="Normal-1 para-style-override-31">Kadehte bir yudum şarap kaldı, fakat biz hâlâ ayığız.</p>

      <p class="Normal-1 para-style-override-31">Kalk! Zulüm ve haksızlıkla yoğrulmuş dünyanın</p>

      <p class="Normal-1 para-style-override-31">Toprak yığınından kalkan tozları gözyaşlarımızla bastıralım.</p>

      <p class="Normal-1 para-style-override-31">Bu dönen kümbedin insanların gözlerini aldatan</p>

      <p class="Normal-1 para-style-override-31">Yıldızlarını (lâ) süpürgesiyle silip süpürelim.</p>

      <p class="Normal-1 para-style-override-31">Mülk kimindir? Tek ve kahhar olan Tanrı’nındır,</p>

      <p class="Normal-1 para-style-override-31">Sözü kendiliğinden duyulsun. Senden veya benden değil;</p>

      <p class="Normal-1 para-style-override-31">Ey heva ve hevesleri heva ve hevesler yaratan,</p>

      <p class="Normal-1 para-style-override-23">Ey batıl ilahları hakiki ilahi gazaba getiren adam.</p>

      <p class="Normal-1 para-style-override-16">Bu kasideyi şeyh Evhadüddin-i Kirmanî, şeyh Fahreddin-i Irakî ve başka kişiler de inceleyip nazireler yazmışlardır.</p>

      <p class="Normal-1 para-style-override-16">Uzlet ve her şeyden arınma hususunda yazdığı bir kasidenin matlaı şudur:</p>

      <p class="Normal-1 para-style-override-20">Ruh ve cisimle sınırlı kalma, çünkü cisim alçak, ruh yüksektir.</p>

      <p class="Normal-1 para-style-override-19">Sen öyle bir âleme ayak bas ki, orada ne alçak olsun ne de yüksek.</p>

      <p class="Normal-1 para-style-override-16">Bu kasideye Hâce Selmân-ı Sâvecî şairane bir nazire yazmışsa da, Hakîm kasidesinde çok yüksek manalı sözler söylemiştir.</p>

      <p class="Normal-1 para-style-override-16">Hakîm Senâ’î’nin divanı otuz bin beyitten fazladır. Hepsi hakikatler, Tanrı bilgileri ve dünyanın terki hakkındadır. Hakîm’in sözleri tarikat sahipleri ve sülûk ehlini dünyayı terk etmeye teşvik eder.</p>

      <p class="Normal-1 para-style-override-16">Hakîm Senâ’î 576 senesinde Gazne şehrinde ölmüştür. Bugün onun şerefli mezarı malum ve tekkesi mamurdur. Gazne ahalisi o mezardan hacet dilerler.</p>

      <p class="Normal-1 para-style-override-16">Şairlerden Seyyid Hasan-ı Gaznevî, Osman-ı Muhtarî, İmâdî, Hakîm Sûzenî, Enbârî-i Tirmizî ve Necibüddin-i Verekânî, Şeyh Senâ’î’nin çağdaşlarıdır. Tanrı hepsine rahmet etsin.</p>

      <p class="x3 para-style-override-39">[EBÛ HÂMİD-İ GAZZÂLÎ]</p>

      <p class="Normal-1 para-style-override-16">Hüccetü’l-islam Ebû Hâmid-i Gazzâlî (Tanrı onun aziz sırlarını takdis etsin) Tûs civarındaki Gazzâl adlı bir köydendir. Ve iplik satana da “gazzâl” derler. Rivayet ederler ki onun annesi iplik büker ve Gazzâlî de pazarda satardı; işte bu yüzden Gazzâlî lakabıyla tanınmıştır.</p>

      <p class="Normal-1 para-style-override-16">O, İmamü’l-haremeyn Ebülme’âlî Abdülmelik bin İmam Muhammed-i Cüveynî’nin talebelerindendi. Çocukluğunda Şeyh Ebû Bekir-i Nessâc’a rastladı ve Şeyh Ebû Bekir kendi mübarek ağzından, onun ağzına tükürük koydu. O da şeyhin bereketiyle âlim oldu. Büyükler Gazzâlî’nîn sıddıklar [yalan söylemeyenler] cümlesinden olduğuna inanmışlardır. Benim müşküllerimi hangisi çözecek diye yetmiş türlü ilim tahsil ettiğini söylerler. Bu ilimlerden hiçbiri onun müşküllerini halledemedi. Sonunda sufiliğe döndü, züht ve ibadeti seçti. Şeriat sözlerini sufi sözleriyle birleştirerek söyledi.</p>

      <p class="Normal-1 para-style-override-16">Hüccetsiz ve burhansız hiçbir şey yazmaz ve felsefeyi dikkate alırdı. Bu yüzden zâhiri âlimler onun aleyhinde bulundular ve ona itiraz ettiler. Bu sebeple Horasan’dan Hicaz’a gitti, oradan da Şam’a geçti. On sene Arap diyarında ders verme ve anlatmayla uğraştı. İhyâü Ulûmi’ddin, Cevâhirü’l-Kur’ân ve Kıstâs kitaplarını Şam’da yazdı.</p>

      <p class="Normal-1 para-style-override-16">Sonra tekrar Horasan’a gelerek uzlet ve inzivaya çekildi. Dünyaya ve dünya ehline son derece yüz çevirmişti.</p>

      <p class="Normal-1 para-style-override-16">Tarih-i İstizhârî sahibi şöyle rivayet ediyor: Müeyyidü’l-Mülk bin Nizâmü’l-Mülk, Bağdat’taki Nizâmiye Medresesi’nde ders vermesi için İmam Gazzâlî’yi davet etti. İmam da cevap olarak bir mektup yazdı. İşte o kıymetli mektup:</p>

      <p class="Normal-1 para-style-override-17">Hamd âlemlerin Rabbi olan Tanrı’ya mahsustur. Muhammed’e, onun sülalesi ve cümle ashabına salat ve selam olsun.</p>

      <p class="Normal-1 para-style-override-31">İnsanların sığınağı olan Hâce (Tanrı Müslümanları ondan faydalandırsın) bu zayıf kulu, ömrünün kalan süresince harabe Tûs şehrinin alçak yerinden, mamur Bağdat’ın (Ulu Tanrı onu mamur etsin) yüksek yerine davet ediyor, kerem ve büyüklük gösteriyor. Ben fakire de, Hâce’yi, beşeri alçaklıklardan, meleklik mertebelerinin yüksekliklerine davet ve teşvik etmek vaciptir.</p>

      <p class="Normal-1 para-style-override-31">Ey aziz, ister Tûs’tan, ister Bağdat’tan olsun Tanrı’ya giden yol birdir. Fakat insanlık derecelerinin yüksekliğiyle, hayvanlık mertebelerinin alçaklığı arasında farklar vardır. Bu fakirin huzura gelmesi emredilmiş. Hiç şüphe yok ki benim dünyadan ahrete göç etme zamanım gelmiştir, Irak’a gitmek zamanım değildir.</p>

      <p class="Normal-1 para-style-override-31">Ey aziz, Gazzâlî’nin Bağdat’a geldiğini, arkasından da “Hayır, bize başka bir müderris lazımdır” mealinde bir ferman gönderildiğini farz edin. İşte bu günü de o gün kabul edin ve elinizi bu biçarenin yakasından çekin, vesselam.</p>

      <p class="Normal-1 para-style-override-23">Tanrı insanları selamet kapısına davet eder.</p>

      <p class="Normal-1 para-style-override-16">İmam Gazzâli’nin ne kadar yaşadığı ve ölüm tarihi şu beyitten anlaşılıyor:</p>

      <p class="Normal-1 para-style-override-20">Hüccetü’l-islam bu geçici dünyadan elli dört sene</p>

      <p class="Normal-1 para-style-override-16">Nasip aldıktan sonra, 505 tarihinde vefat etmiştir. [BEYİT]</p>

      <p class="x3 para-style-override-7">HAKÎM SÛZENÎ-İ SEMERKANDÎ</p>

      <p class="Normal-1 para-style-override-45">(Tanrı kabrini aydınlatsın)</p>

      <p class="Normal-1 para-style-override-16">Aslen Semerkandlıdır. Güzel tabiatlı ve zarif şiir söyleyen bir kişidir. Gençliğinde ilim tahsil etmiştir. Onun ustalığı daha çok hezliyat<a class="footnote-link" href="#footnote-225-74" id="footnote-225-74-backlink">74</a> söylemeye meyilliydi; medrese alimleri bu hususta ittifak etmişlerdir.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-74-backlink" id="footnote-225-74">74</a> Hezliyat: <a id="Anchor"></a>Mizah ve hicivle ilgili söz veya şiirler.</p>
      </div>

      <p class="Normal-1 para-style-override-16">Meyhanecinin oğlunu, onu hicvetmesi için teşvik ettiler ve o da Sûzenî’ye birtakım derme çatma hicivler söyledi. Sûzenî de ona karşılık verdi; ama o hicivleri buraya almak uygunsuz kaçar.</p>

      <p class="Normal-1 para-style-override-16">Hakîm Sûzenî ömrünün son demlerinde yaptıklarına nasuh tövbesi<a class="footnote-link" href="#footnote-225-75" id="footnote-225-75-backlink">75</a> etti ve hacca gitti. Tevhit, nasihat, züht ve ilahi bilgiler hakkında yazılmış parlak kasideleri vardır. Şu kaside de onlardan biridir (Tanrı söyleyenin hayrını versin):</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-75-backlink" id="footnote-225-75">75</a> Nasuh tövbesi: Çok kesin ve bozulması imkânsız olan tövbe.</p>
      </div>

      <p class="Normal-1 para-style-override-17">Vücudum, gönlümün heva ve hevesini icraya kadir</p>

      <p class="Normal-1 para-style-override-31">Hale geldiğinde, karşıma bir sefahat alayı çıktı.</p>

      <p class="Normal-1 para-style-override-31">O sefahat alaylarının karargâhını şeytan bana gösterdiğinde,</p>

      <p class="Normal-1 para-style-override-31">Ben de resmi geçidi idare eden kumandanın yanında mevki aldım.</p>

      <p class="Normal-1 para-style-override-31">Kilimi siyah olan şeytan, benim kalbimin kilimini de</p>

      <p class="Normal-1 para-style-override-31">Kendi kilimi gibi siyah yapmak istedi.</p>

      <p class="Normal-1 para-style-override-31">Hangisine daha çok meyledeceğimi anlamak için,</p>

      <p class="Normal-1 para-style-override-31">Gözlerimin önüne alay alay günahlar dizdi.</p>

      <p class="Normal-1 para-style-override-31">Bu günah alaylarını gözüme iyi gösterip beni avlamak için,</p>

      <p class="Normal-1 para-style-override-31">Yoluma türlü tuzaklar kurdu ve türlü türlü taneler serpti.</p>

      <p class="Normal-1 para-style-override-31">Ben de onun yoluna gittim ve onun tuzağına düştüm.</p>

      <p class="Normal-1 para-style-override-31">Kötü huyumdan ötürü, şeytanın şeytanı oldum.</p>

      <p class="Normal-1 para-style-override-31">Ondan sonra ömrümün bir günü dahi günahsız geçmedi.</p>

      <p class="Normal-1 para-style-override-31">O hale geldim ki, günah işlememek, benim nazarımda günah oldu.</p>

      <p class="Normal-1 para-style-override-31">Nemli topraklardan türlü türlü atların geçtiği gibi,</p>

      <p class="Normal-1 para-style-override-31">Her bir uzvumda da çeşit çeşit günahlar sadr oldu.</p>

      <p class="Normal-1 para-style-override-31">Bugün inkâr ettiklerimi yarınki mahşer gününde,</p>

      <p class="Normal-1 para-style-override-31">Bu uzuvlarımın her biri yaptıklarına şehadet edecektir.</p>

      <p class="Normal-1 para-style-override-31">Ey gönlümün heva ve heveslerine hâkim olan tenim;</p>

      <p class="Normal-1 para-style-override-31">Buna rağmen sen bir kulsun, padişah Tanrı’dır.</p>

      <p class="Normal-1 para-style-override-31">Acz gözüyle Tanrı’nın kudretine bak; ta ki</p>

      <p class="Normal-1 para-style-override-31">Tanrı’nın kudretinin yanında kendi aczini göresin.</p>

      <p class="Normal-1 para-style-override-31">Sen iki büklüm kambur oldun, dosdoğru olmaya çalış.</p>

      <p class="Normal-1 para-style-override-31">Şeytan gibi olma ki yerlerde sürünmeyesin.</p>

      <p class="Normal-1 para-style-override-31">İhtiyar oldun, siyah saçların beyazladı;</p>

      <p class="Normal-1 para-style-override-31">Artık siyah saçlı, beyaz yüzlü güzelleri isteme.</p>

      <p class="Normal-1 para-style-override-31">Çeneleri çukur dilberlere gazel söylemekten vazgeç, yoksa</p>

      <p class="Normal-1 para-style-override-31">Onların hakkında böyle gazel söylemekten helak çukuruna düşersin.</p>

      <p class="Normal-1 para-style-override-31">Eğer şeref ve mevki istiyorsan asi olma,</p>

      <p class="Normal-1 para-style-override-31">Tanrı’ya ibadetinden dolayı şeref ve mevki talep et.</p>

      <p class="Normal-1 para-style-override-31">Eğer pişman olup gözlerinden sular akıtmazsan,</p>

      <p class="Normal-1 para-style-override-31">Cehennemin ateşi seni cayır cayır yakar.</p>

      <p class="Normal-1 para-style-override-31">Ey Sûzenî, eğer senin cismin demirden bir dağsa,</p>

      <p class="Normal-1 para-style-override-31">Onu gönül ocağında yak ve iğne gibi gamdan erit.</p>

      <p class="Normal-1 para-style-override-31">Akıl gözlerinin indinde bu dünya geniş ve sonsuz görünüyorsa,</p>

      <p class="Normal-1 para-style-override-31">Sen onu iğne deliği kadar küçült ve zaman zaman düşün.</p>

      <p class="Normal-1 para-style-override-31">Eğer ateş azabından korkuyorsan, sığınacak bir yer ara.</p>

      <p class="Normal-1 para-style-override-31">Tövbeyi ve Tûba ağacının gölgesini kendine sığınak yap.</p>

      <p class="Normal-1 para-style-override-31">Senden şimdiye kadar dağdan daha küçük bir günah çıkmadı.</p>

      <p class="Normal-1 para-style-override-31">Tanrı’ya küçük bir saman çöpünden fazla ibadet de etmedin.</p>

      <p class="Normal-1 para-style-override-31">Cehennemin semûn rüzgârlarıyla yanıp kavrulmaya mahkûm</p>

      <p class="Normal-1 para-style-override-31">Olanların sohbetinden, Herat’ın o güzel kuzey rüzgârlarını bekleme.</p>

      <p class="Normal-1 para-style-override-31">İsyan ediyor, Tanrı’ya karşı geliyor ve bir de ona itaat eden</p>

      <p class="Normal-1 para-style-override-31">Kullarının makamlarına nail olmak istiyorsun.</p>

      <p class="Normal-1 para-style-override-31">Evet, bu dünyada külah kapmak sevdasında çok kafa var.</p>

      <p class="Normal-1 para-style-override-31">Rahman’ın rahmet denizlerinde yüzmek istersen,</p>

      <p class="Normal-1 para-style-override-31">Tövbeyle aşina ve günahlara yabancı ol.</p>

      <p class="Normal-1 para-style-override-31">Ey bu yeşil göğün kudretiyle döndüğü, bu ayın ve güneşin</p>

      <p class="Normal-1 para-style-override-31">Kudretiyle parladığı, kudret sahibi Tanrım, ben asi bir kulum.</p>

      <p class="Normal-1 para-style-override-31">Benim gibi birçok asi kul aylardır, senelerdir</p>

      <p class="Normal-1 para-style-override-31">hep senin lütuf ve ihsanını bekliyor.</p>

      <p class="Normal-1 para-style-override-31">Yarabbi, lütfunla günahlarımı bağışla, benden ve</p>

      <p class="Normal-1 para-style-override-31">Bütün asi kullarından lütuf ve merhametini esirgeme.</p>

      <p class="Normal-1 para-style-override-31">Sen bize kâfisin ve bütün hâcetlerimize reva edicisin.</p>

      <p class="Normal-1 para-style-override-31">Sen bizi kadınların ve vezirlerin kapısına muhtaç etme.</p>

      <p class="Normal-1 para-style-override-31">Bizi hayattan ayır, ama imanımızı,</p>

      <p class="Normal-1 para-style-override-31">İslamın verdiği kuvveti ve dinimizi bizden ayırma.</p>

      <p class="Normal-1 para-style-override-31">Mezarımızın toprağını Kelim’in yakası gibi yap ve</p>

      <p class="Normal-1 para-style-override-31">Biz de oradan Kelim’in eli gibi pırıl pırıl çehrelerle çıkalım.<a class="footnote-link" href="#footnote-225-76" id="footnote-225-76-backlink">76</a></p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-76-backlink" id="footnote-225-76">76</a> Kelim veya Kelimullah: Sina dağında Tanrı’nın hitabını duyduğu, onunla aracısız konuştuğu için Hazreti Musa’ya verilen isim. Burada Musa’nın “yed-i beyzâ” (beyaz el) denilen mucizesine gönderme yapılıyor.</p>
      </div>

      <p class="Normal-1 para-style-override-31">Ey bu kasideyi rivayet eden, bunu oku,</p>

      <p class="Normal-1 para-style-override-31">Ama yüzümü görmeyi hiç isteme;</p>

      <p class="Normal-1 para-style-override-23">Çünkü Muîdî’yi işitmek, onu görmekten hayırlıdır. [KASİDE]</p>

      <p class="Normal-1 para-style-override-16">Lâmi’î-i Buharî, Nesefî, Şems-i Hâle ve Şatrancî, Sûzenî’nin talebelerindendir. Şu matla da Sûzenî’nindir:</p>

      <p class="Normal-1 para-style-override-20">Bu su renkli feleğin dönüşü icabı, daha ne zamana kadar bu taat</p>

      <p class="Normal-1 para-style-override-19">Ve itaat şişesinin hanesine, günah taşları yağdıralım. [BEYİT]</p>

      <p class="Normal-1 para-style-override-16">Rükn-i Sâyin bu kasideye Hakîm Sûzenî tarzında nazire yazmış ve Şah Ebû İshak da ona bahşiş olarak yedi kese altın vermiştir. Bu kasidenin matlaı sırası gelince inşallah görülecektir.</p>

      <p class="Normal-1 para-style-override-16">Hakîm Sûzenî 569 senesinde Semerkand’da vefat etmiştir. Mezarı Câkerdîze mezarlığında, İmâmeynü’l-âlemeyn Ebû Mansur-ı Mâturidî ve Şihâbeddin Ebû Hafs Ömer en-Nesefî’nin (Tanrı ikisine de rahmet etsin) mezarlarının yanındadır.</p>

      <p class="x3 para-style-override-7">Sahbân-ı Sânî</p>

      <p class="x3 para-style-override-37">FELEKÎ-İ ŞİRVANÎ</p>

      <p class="Normal-1 para-style-override-45">(Tanrı kabrini nurlandırsın)</p>

      <p class="Normal-1 para-style-override-16">Güzel şiir söyleyen bir şairdir. Efdalüddin Hakanî (Tanrı rahmet etsin) onun akranıdır. Bazıları onun Hakanî’nin üstadı olduğunu söyler, ama bu doğru değildir. Arif şeyh ve muhakkik Azerî (Tanrı rahmet etsin) ise Cevâhirü’l-Esrâr kitabında Hakanî ve Felekî’nin Ebül’alâ-i Gencevî’nin talebesi olduğunu ilave eder.</p>

      <p class="Normal-1 para-style-override-16">Her ne olursa olsun muktedir bir tabiata sahiptir. Şirvan şahını övdüğü bir kaside söylemiştir (Tanrı onu söyleyenin hayrını versin):</p>

      <p class="Normal-1 para-style-override-17">O Şirvan Şahı, ulular ve yücelikler feleği, âlemin noktasının dairesi,</p>

      <p class="Normal-1 para-style-override-31">Cömertlik ve alicenaplık dünyası, Âdem neslinin çerağı,</p>

      <p class="Normal-1 para-style-override-31">Beşinci iklimin hıdivi, yedi yıldızın sekizincisi,</p>

      <p class="Normal-1 para-style-override-31">Büyüklükte padişahların ikinci Cem’i, dünyanın azametli padişahı,</p>

      <p class="Normal-1 para-style-override-31">Zühal [Satürn] makamlı, kaza elli, kader muratlı, felek kinli,</p>

      <p class="Normal-1 para-style-override-31">Kuzey rüzgârı gibi mülayim bir tabiata sahip ve</p>

      <p class="Normal-1 para-style-override-31">Saba rüzgârı gibi sevimli, Mesih dinli, melek nefesli,</p>

      <p class="Normal-1 para-style-override-31">Güzel seçim sahibi, Arş gibi güzel fikirli,</p>

      <p class="Normal-1 para-style-override-31">Behmen gibi cömertlik yayıcı, Rüstem gibi cihan fatihi,</p>

      <p class="Normal-1 para-style-override-23">Neyzen gibi hünerler gösterici. [KASİDE]</p>

      <p class="Normal-1 para-style-override-16">Bu kaside uzundur. Beyitlerinin hepsini buraya almak zahmetli bir iş olur. Bu kasidenin tamamını okuyan fazıllar onun faziletini ve kudretini takdir ederler.</p>

      <p class="Normal-1 para-style-override-16">Hâce İsmetullah -ıBuharî bu kasideye nazire olarak, Sultan Sa’îd Halilullah’ı (Tanrı burhanını parlatsın) öven bir kaside yazmıştır.</p>

      <p class="Normal-1 para-style-override-16">Felekî’nin divanını, hayırlı padişah Gurkân hanedanından Uluğ Bey’in<a class="footnote-link" href="#footnote-225-77" id="footnote-225-77-backlink">77</a> (Tanrı burhanını parlatsın) yanına götürdüler. Okudu ve çok beğendi. Fakat kullandığı mahlas tuhafına gitti ve “uğur getiren bir şey değildir” dedi.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-77-backlink" id="footnote-225-77">77</a> Uluğ Bey: Timurlu hükümdarı; asıl adı Muhammed Turagay (1394-1449) Timur’un torunu ve Şahruh’un oğlu; matematik ve astronomi bilgini.</p>

        <p class="Basic-Paragraph" xml:lang="en-GB">Gurkân Hanedanı: Timurlular adıyla da bilinen ve Timur’un soyundan gelen hükümdarlar. XV. ve XVI. yüzyıllarda İran ve Orta Asya’da varlık gösterip sanatın ve kültürün gelişmesine katkılarıyla ünlüdürler. Zaman içinde dağılan hanedandan geriye kalan tek kişi olan Babur Şah, Hindistan’da uzun yıllar yaşayan bir imparatorluk kuracaktı.</p>
      </div>

      <p class="x3 para-style-override-7">En Şerefli Seyyid</p>

      <p class="x3 para-style-override-37">HASAN-I GAZNEVÎ</p>

      <p class="Normal-1 para-style-override-45">(Tanrı sırrını takdis etsin)</p>

      <p class="Normal-1 para-style-override-16">Büyük, fazıl, âlim ve gönül ehli bir adamdır. Bir fahriyye<a class="footnote-link" href="#footnote-225-78" id="footnote-225-78-backlink">78</a> kasidesi söylemiş ve birçok şair buna nazire yazmıştır. Büyüklerden Mücîrüddin-i Beylekânî, Kemâleddin İsmail-i İsfahanî ve daha sonrakilerden Azerî de bu kasideye nazireler söylemişlerdir. Bununla beraber Seyyid Hasan’dan önce hiç kimse bu kaside gibi yazamamıştır. Seyyid’in fahriyye kasidesinin matlaı şudur:</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-78-backlink" id="footnote-225-78">78</a> Fahriyye: Şairlerin kendi niteliklerini, erdemlerini, cesaretlerini ve yiğitliklerini övmek için yazdıkları şiir.</p>
      </div>

      <p class="Normal-1 para-style-override-20">Dünya bilir ki, ben Peygamberin gözlerinin sevinç yaşlarına</p>

      <p class="Normal-1 para-style-override-19">Layık bir şahsiyetim, Ali ve Fâtıma’ya yakışır bendelerdenim. [ŞİİR]</p>

      <p class="Normal-1 para-style-override-16">Kemâleddin İsmail buyuruyor:</p>

      <p class="Normal-1 para-style-override-20">Gündüz, gecenin sürme renkli örtüsünü başıma çekerim.</p>

      <p class="Normal-1 para-style-override-19">Bu cihandan daima kaçarım; zira bu cihan bana layık değildir. [ŞİİR]</p>

      <p class="Normal-1 para-style-override-16">Mücîr-i Beylekânî buyuruyor:</p>

      <p class="Normal-1 para-style-override-20">Teşekkür yakasına başımı soktuğum gece, feleğin perdelerini</p>

      <p class="Normal-1 para-style-override-19">Yırtar ve Sidre makamından daha ileriye giderim. [ŞİİR]</p>

      <p class="Normal-1 para-style-override-16">Bu toprak âleminin toprak gibi mütevazi olan insanları daima küçüklük ve tevazu talep ederler. Onlar övünme makamına sahip olmaktan utanırlar.</p>

      <p class="Normal-1 para-style-override-20">Rivayet ederler ki: Seyyid Hasan Gazne’de vaaz veriyordu. Vaaz kürsüsünün etrafına yetmiş bin kişi birikmişti. Bu vaziyet Sultan Behrâm Şah’ın hoşuna gitmedi ve seyyide bir kına sokması için iki tane kılıç gönderdi. Seyyid sultana kırılarak Gazne’den ayrıldı ve hacca gitti. Hazreti Peygamber’in mübarek mezarında, manevi bir hilat almak için şu terciibendi<a class="footnote-link" href="#footnote-225-79" id="footnote-225-79-backlink">79</a> söyledi:</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-79-backlink" id="footnote-225-79">79</a> Terciibent: Her bendinin sonunda aynı beytin yinelendiği uzun şiir.</p>
      </div>

      <p class="Normal-1 para-style-override-20">Yarab, bu biz miyiz, şu da Sadr-ı Enbiya mıdır?</p>

      <p class="Normal-1 para-style-override-19">Yarab, bu biz miyiz, şurası da Mustafa’nın toprağı mıdır?</p>

      <p class="Normal-1 para-style-override-16">Şu terciibendi de Arapça söylemiştir:</p>

      <p class="Normal-1 para-style-override-20">Ey kavim! Sadru’l-Emîn’in üzerine salat ve selamda bulunuruz.</p>

      <p class="Normal-1 para-style-override-19">Mustafa öyle boşu boşuna gelmedi. O ancak âlemlere rahmet için geldi.</p>

      <p class="Normal-1 para-style-override-16">Ve güzel bir şey istemek için şu beyti buyurdu:</p>

      <p class="Normal-1 para-style-override-20">Ben böyle mübarek bir huzurda çocukça boş laflar söyleyemem.</p>

      <p class="Normal-1 para-style-override-19">İşte bir methiye getirdim. Ola ki buna karşılık manevi bir hilat gelir.</p>

      <p class="Normal-1 para-style-override-16">Hâce Hamdullah Müstevfî Tarih-i Güzîde’sinin şairler tezkiresi kısmında Hazreti Peygamber’in temiz ravzasından Seyyid Hasan’a bir hilat geldiğini rivayet eder. Bunun doğru olup olmadığı hakkında çok şey söylenmiştir.</p>

      <p class="Normal-1 para-style-override-16">Seyyid Hasan, hacdan geri döndüğünde bütün halk o kerameti gördü ve ona inandı. O zamanda Sultan Mes’ud bin Muhammed bin Melikşah Bağdat’taydı. Abbasi halifesi Er-Raşid ve Sultan Mes’ud, Seyyid’e son derece izzet ve ikramda bulundular. Altın bir mahfe<a class="footnote-link" href="#footnote-225-80" id="footnote-225-80-backlink">80</a> hazırlandı ve Seyyid’i Gazne’ye doğru yolladılar. Ama Seyyid, Cüveyn vilayetine geldiğinde Azadvâr kasabasında ansızın “rahmet-i rahman”a kavuştu (Sene 535). Seyyid Hasan’ın şerefli türbesi Azadvâr kasabasında meşhur ve maruftur.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-80-backlink" id="footnote-225-80">80</a> Mahfe: Develerin sırtına konulan oturmalık.</p>
      </div>

      <p class="x3 para-style-override-16">[ŞEMSEDDİN MUHAMMED CÜVEYNÎ ve</p>

      <p class="x3 para-style-override-54">ALÂEDDİN ATÂ MELİK]</p>

      <p class="Normal-1 para-style-override-16">Azadvâr kasabası sahib-i divân Hâce Şemseddin Muhammed Cüveynî ile Tarih-i Cihangüşâ’yı yazmış olan kardeşi Hâce Alâeddin Atâ Melik’in [Cüveynî] doğduğu yerdir. Bu iki hâce de zamanın fazılları ve cihanın büyük kişilerindendi. Her ikisi de fazıl, mevki sahibi, âlimleri gözeten, güzel tabiatlı ve iyi ahlaklıydı. Cihangüşâ adlı kitabı Hâce Alâeddin’in faziletinin en adil şahididir.</p>

      <p class="Normal-1 para-style-override-16">Sahib-i divân Hâce Şemseddin’in büyüklüğüyse herkesçe malumdur ve Şemsiyye kitabını onun adına tasnif etmişlerdir. O da bu kitaba bir şerh yazıyordu, fakat kaza ve kader onun defterini dürdü; hayatına kastettiler ve o iş yarım kaldı.</p>

      <p class="Normal-1 para-style-override-20">Rivayet ederler ki: Bir gün Hâce Şemseddin sarayda hasları ve avamı kabul etmek için sadrazamlık mevkiine oturmuştu. Bedr-i Câcirmî şu rubaiyi ona gönderdi (Tanrı onu söyleyenin hayrını versin):</p>

      <p class="Normal-1 para-style-override-20">Dünya bir daire gibidir. Efendimizin eliyse,</p>

      <p class="Normal-1 para-style-override-16">Merkez noktasının etrafında dönen bir dairenin hattıdır.</p>

      <p class="Normal-1 para-style-override-16">Büyük, küçük, yüksek, alçak her türlü insan</p>

      <p class="Normal-1 para-style-override-16">Senin ekmeğinle beslenmiş kullardandır.</p>

      <p class="Normal-1 para-style-override-16">Tanrı kimseye sebepsiz devlet vermez</p>

      <p class="Normal-1 para-style-override-19">Sana da bu liyakatından dolayı bu devleti vermiştir. [RUBAİ]</p>

      <p class="Normal-1 para-style-override-16">Hâce kâğıt kalem istedi ve kâğıdın arkasına hazırlıksız bir şekilde şu rubaiyi yazdı:</p>

      <p class="Normal-1 para-style-override-20">Çoban başka yerden değil, bizim has sürümüzden,</p>

      <p class="Normal-1 para-style-override-16">Ördek yumurtası gibi bembeyaz,</p>

      <p class="Normal-1 para-style-override-16">Üzerinde hiçbir siyah leke olmayan</p>

      <p class="Normal-1 para-style-override-19">Otuz bin kuzuyu bu kâğıdı getirene versin. [RUBAİ]</p>

      <p class="Normal-1 para-style-override-16">Abaka Han zamanında Hâce Alâeddin, Bağdat’ın önemli işlerini üzerine almıştı. Mecdü’l-mülk-i Yezdî onun hakkında bir rüşvet iftirasında bulundu ve bu sebepten Hâce Alâeddin’in dört yüz bin dirhem parasına el koydular. Ama Mecdü’l-mülk’ün hainlik yaptığı anlaşılınca Abaka Han çok kızdı ve onu astırdı. Valiler ibret alsın diye her bir uzvunu bir memlekete gönderdi. Hâce Alâeddin bu hususta şöyle söyler:</p>

      <p class="Normal-1 para-style-override-20">Birkaç gün hile ve fesat dairesinin başında bulundum.</p>

      <p class="Normal-1 para-style-override-16">Mal mülk ve para toplamak sevdasına düştüm.</p>

      <p class="Normal-1 para-style-override-16">Elhasıl bir hafta içinde, uzuvlarımın her biri</p>

      <p class="Normal-1 para-style-override-19">Bir iklimi zapt etmek suretiyle bütün cihanı istila etti. [ŞİİR]</p>

      <p class="Normal-1 para-style-override-16">Kadı Beyzâvî Nizâmü’t-Tevârih’inde şöyle yazıyor: Hâce Şemseddin Muhammed ve Hâce Alâeddin babadan ve büyükbabadan itibaren kanbağıyla Horasan’ın ileri gelen şahsiyetlerindendiler. Hâce Şemseddin Muhammed, Erguvân Han’ın emriyle, 683 yılının şaban ayının dördüncü günü Karabağ’da öldürüldü. Hâce Mecdüddin Hemger-i Fârisî, sahib-i divan’a mersiye olarak bir rubai söyledi; büyük şeyh Sa’dî (Tanrı rahmet etsin) bu rubaiyi işittiğinde hüngür hüngür ağladı ve Hâce’nin ruhuna hayır dua ederek onu iyilikle andı. Rubai şudur:</p>

      <p class="Normal-1 para-style-override-20">Şems’in matemiyle şafaktan kan damlıyor.</p>

      <p class="Normal-1 para-style-override-16">Ay yüzünü parçaladı, Zühre [Venüs] saçlarını yoldu.</p>

      <p class="Normal-1 para-style-override-16">Gece mateminden dolayı, siyah matem esvapları giydi.</p>

      <p class="Normal-1 para-style-override-19">Sabah da soğuk bir ah çekti ve yakasını yırttı.</p>

      <p class="x3 para-style-override-7">FERÎD-İ KÂTİB</p>

      <p class="Normal-1 para-style-override-45">(Tanrı yattığı yeri nur etsin)</p>

      <p class="Normal-1 para-style-override-16">Ferîd-i Kâtib, Enverî’nin talebesidir. Güzel şiir söylerdi ve latif tabiatlıydı. Daima Sultan Sencer’in sarayına gider gelirdi. Şu sorulu cevaplı şiir onundur:</p>

      <p class="Normal-1 para-style-override-20">O sevgiliye dedim ki: “Sen her şeyden daha ziyade parlak olan güneşsin.”</p>

      <p class="Normal-1 para-style-override-16">O cevaben “İyi bakacak olursan, ben güneşten daha parlağım” dedi.</p>

      <p class="Normal-1 para-style-override-16">Ona dedim ki: “Sen güzellik göklerinde on dört gecelik aysın.”</p>

      <p class="Normal-1 para-style-override-16">O da “Benim ay gibi yüzüme senin gibi binlerce müşteri vardır” dedi.</p>

      <p class="Normal-1 para-style-override-16">Ona dedim ki: “Senin kulluğunu kabul ediyor ve buna ikrar veriyorum.”</p>

      <p class="Normal-1 para-style-override-19">O da “Şimdi senin binlerce kulun vardır” dedi.</p>

      <p class="Normal-1 para-style-override-20">Makamât sahibi Nâsırî şöyle rivayet ediyor: Sultan Sencer ikinci defa Maveraünnehr diyarını fethetmek için ordu gönderdi. Türkistan sultanları Gurkân’la birleştiler. Eskiden Nesef denilen ve Karşî’ye bağlı yerlerden olan Paymurg sınırında büyük bir muharebe oldu. Neticede Sultan Sencer bozguna uğradı. Sultan daha mukavemet etmek istiyordu, ama düşmanlar her tarafını çevirmişlerdi. Melik Tâceddin Ebülfazl-ı Sistanî sultanın atının dizginini yakaladı ve “Ey cihan padişahı, artık duracak zaman mıdır, erkeklik gösterecek an mıdır?” diyerek onu savaş meydanından çıkardı ve birkaç kişiyle beraber Ceyhun nehrini geçtiler. O bozgun Sultan Sencer’in şanını ve şerefini son derece düşürdü.</p>

      <p class="Normal-1 para-style-override-16">Ferîd-i Kâtib de yanındaydı ve bu konuda şu rubaiyi yazdı:</p>

      <p class="Normal-1 para-style-override-20">Ey padişah, mızrağın sayesinde bu cihan düzeldi.</p>

      <p class="Normal-1 para-style-override-16">Kılıcın kırk sene düşmanlardan intikam aldı.</p>

      <p class="Normal-1 para-style-override-16">Eğer sana bir nazar değdiyse bu da kaza ve kaderdendir.</p>

      <p class="Normal-1 para-style-override-16">Çünkü aynı halde kalmak ancak Tanrı’ya mahsustur. [RUBAİ]</p>

      <p class="x3 para-style-override-39"><span>[MELİK TÂCEDDİN EBÜLFAZL-I SİSTANÎ]</span></p>

      <p class="Normal-1 para-style-override-16">Melik Tâceddin Ebülfazl-ı Sistanî, Sistan meliklerindendir. Sultan Mahmud bin Sebüktekin zamanında yaşamış ve Sultan Mahmud ile defalarca savaşmış olan Nasr bin Halef’in torunudur. Muhteşem ve cesaretli bir adamdı.</p>

      <p class="Normal-1 para-style-override-16">Melik Tâceddin sonradan padişahın yakınlarından olmuştu. Sultan Safiyye Hatun’u, kendi kız kardeşini Melik Tâceddin’e nikâhladı. Sistan Melikleri eski ve büyük bir hanedandandılar, ama bu zamanda artık onların nesli kurumuş, hiçbir şey kalmamıştır. Onlar, İranlılardan, Abbasi halifelerine karşı ilk isyan eden Saffarilerden Yakub bin Leys’in neslindendir.</p>

      <p class="x3 para-style-override-39">[AMR BİN LEYS]</p>

      <p class="Normal-1 para-style-override-16">Yakub’tan sonra kardeşi Amr bin Leys yüksek derecelere nail oldu; otuz bin süvarisi vardı. Ama sonra Samanoğullarından Emir İsmail’in eline esir düştü. Bağdat halifesi Mûtazıd’ın hapishanesinde açlıktan öldü. Onun mutfağının seksen katar deveyle çekildiğini söylerler.</p>

      <p class="Normal-1 para-style-override-16">Kudret ve kuvvet, ulu ve mübarek Tanrı’ya aittir. Tanrı doğruyu herkesten daha iyi bilir.</p>

      <p class="x3 para-style-override-7">SEYFÎ-İ NİŞABURÎ</p>

      <p class="Normal-1 para-style-override-45">(Tanrı kabrini nurlandırsın)</p>

      <p class="Normal-1 para-style-override-16">Sağlam ve güzel şiir söyleyen bir şairdir. Ferîd-i Kâtib’in talebesidir. Şiir sanatını iyi bilirdi.</p>

      <p class="Normal-1 para-style-override-16">“Seng u Sîm” [Taş ve Gümüş] hakkında bir kaside söylemiş, her mısrasında seng ve sîm kelimelerini kullanmıştır (Tanrı onu söyleyenin hayrını versin):</p>

      <p class="Normal-1 para-style-override-17">Ey taş yürekli, gümüş gibi parlak yanaklı, bebek gibi güzel sevgili,</p>

      <p class="Normal-1 para-style-override-31">Senin sevgin, kalbimde taş içerisindeki gümüş gibi.</p>

      <p class="Normal-1 para-style-override-31">Taş yürekli bir sevgili, gümüş gibi parlak sineli bir yârsın; çünkü</p>

      <p class="Normal-1 para-style-override-31">Senin muhabbetin, kalbimde gümüş ve taşa işlenmiş bir nakş gibi.</p>

      <p class="Normal-1 para-style-override-31">Ben ahd u vefada taş gibi sertim, sen ise gümüş gibisin. Fakat ne çare ki</p>

      <p class="Normal-1 para-style-override-31">Gümüşün taştan çıkması gibi, Kucağımdan aniden kaçıp gittin.</p>

      <p class="Normal-1 para-style-override-31">Ben seni gümüşle elde etmek için arıyorum, sen beni taşla kovuyorsun.</p>

      <p class="Normal-1 para-style-override-31">Taşla kovmak ve ahdında gümüş gibi yumuşak olmak</p>

      <p class="Normal-1 para-style-override-23">Sanki senden kalmış bir yadigârdır.</p>

      <p class="Normal-1 para-style-override-16">Fakat Seyfî adında birkaç tane şahıs vardır. Birisi ulu hazret-i sahibkıran-ı âzâm Emir Timur-ı Gurkân’ın (Tanrı burhanını açık etsin) emirlerinden olan Emir Hacı Seyfeddin’dir. Bu kişi Türkçe ve Farsça iyi şiir söyler ve mahlas olarak “Seyfî” adını kullanırdı.</p>

      <p class="Normal-1 para-style-override-16">Yine bu devirde Mevlana Seyfî-i Buharî adında fazilet sahibi ve zarif tabiatlı bir adam daha vardır ve ulu Tanrı izin verirse kitabın sonunda ondan da bahsedilecektir.</p>

      <p class="Normal-1 para-style-override-16">Seyfî-i Nişaburî’ye gelince; bu kişi lakabı Alâeddin olan Harezmşah Tekiş Han’ın şairidir.</p>

      <p class="x3 para-style-override-39">[TEKİŞ HAN]</p>

      <p class="Normal-1 para-style-override-16">Tekiş’in saltanatı çok yükseldi, yüksek derecelere çıktı. Bütün Horasan’ı zapt etti. Hayır ve hasenat sahibiydi. Sebzvar Camisi’ni o yaptırmıştır.</p>

      <p class="Normal-1 para-style-override-20">Hâce Alâeddin Atâ Melik-i Cüveynî, Tarih-i Cihangüşâ’sında şöyle rivayet eder: Tekiş Han Irak’a gitti ve efendizadesi olan Selçuklu sultanı Tuğrul bin Arslan ile Rey sahrasında harbe tutuştu. Tuğrul isminden ve nesebinden bahsetti ve sonunda esir olana kadar savaştı. Onu Tekiş’in huzuruna getirdiler. “Bu kadar cesaret ve yürekliliği, silahlı ve güçlü bir orduya sahip olmana rağmen, ne oldu ki bu kadar kolay esir oldun” diye sordu Tekiş. Tuğrul Bey de Şahnâme’den şu beyti okudu:</p>

      <p class="Normal-1 para-style-override-20">Human kuvvet itibariyle Bijen’den çok üstündü.</p>

      <p class="Normal-1 para-style-override-19">Fakat talih tersine dönünce hüner ayıp olur. [BEYİT]</p>

      <p class="Normal-1 para-style-override-16">Bu hususta şöyle anlatırlar: O hak tanımayan Tekiş, kendi efendizadesini Rey şehrinin kapısının ağzında astırdı. Ama bu hareket ona uğursuz geldi; kısa süre sonra hunnâk [boğmaca] hastalığından öldü.</p>

      <p class="Normal-1 para-style-override-16">Selçuklu hanedanının son meliklerinden olan Tuğrul’un katlinden sonra, 561 yılında saltanat Selçuklulardan Harezmşahlara geçti. Tanrı istediğini mahv, istediğini payidar eder.</p>

      <p class="x3 para-style-override-7">HAKÎM RÛHÂNÎ-İ SEMERKANDÎ</p>

      <p class="Normal-1 para-style-override-45">(Tanrı yattığı yeri nurlandırsın)</p>

      <p class="Normal-1 para-style-override-16">Güzel şiir söylerdi. Reşîdî’nin talebesidir. Reşîdî’nin Seyfeddin’in akranı olduğunu söylerler; yalansa doğruysa söz rivayet edene aittir.</p>

      <p class="Normal-1 para-style-override-16">Evlilik ve borç almayı kötüleyen şu kıta Rûhânî’nindir:</p>

      <p class="Normal-1 para-style-override-20">Bütün ömrünce başının selamette kalmasını isteyen,</p>

      <p class="Normal-1 para-style-override-16">Akıllı adam, bu dünyada şu iki şeyi yapmaz;</p>

      <p class="Normal-1 para-style-override-16">Kayser’in kızını dahi verseler evlenmez,</p>

      <p class="Normal-1 para-style-override-19">Kıyamet gününe kadar dahi olsa borç para almaz. [KITA]</p>

      <p class="x3 para-style-override-7">Söz Meliki</p>

      <p class="x3 para-style-override-37">ZAHÎR-İ FÂRYÂBÎ</p>

      <p class="Normal-1 para-style-override-45">(Tanrı rahmet ve mağfiret etsin)</p>

      <p class="Normal-1 para-style-override-16">Muhammed-i Fâryâbî’nin oğlu Zahîrüddin Tâhir’dir. Son derece fazilet sahibi bir adamdır. Şairlikte yüksek derecesi vardır. Hatta bazı büyükler ve fazıllar onun Enverî’den daha güzel ve latif şiirler yazdığına hükmetmiş, bazıları da bunu kabul etmemişlerdir. Hâce Mecdüddin Hemger-i Fârisî’ye bu konuda bir fetva çıkarmasını rica etmişler; o da Enverî’nin daha üstün olduğuna hükmetmiştir. Ne olursa olsun sonuçta o, şiir söylemede parmakla gösterilenlerden biriydi. İlimde ve fazilette eşsizdi.</p>

      <p class="Normal-1 para-style-override-16">Aslen Fâryâblıdır; fakat Atabek Kızıl Arslan bin Atabek İldeniz zamanında Irak’a, Azerbaycan’a gidip Kızıl Arslan’ın övücüsü olmuştur.</p>

      <p class="Normal-1 para-style-override-16">Hâce Zahîr “mihr u vefa” [sevgi ve vefa] kıssasını nazma çeken üstat Reşîdî-i Semerkandî’nin talebesidir. O destanda hakikaten sözün hakkını vermiştir. Hâce Zahîrüddin hakkında büyükler şöyle söylemişlerdir:</p>

      <p class="Normal-1 para-style-override-20">Eğer Zahîr-i Fâryâbî’nin divanını,</p>

      <p class="Normal-1 para-style-override-19">Kâbe’de bulursan yine çal. [BEYİT]</p>

      <p class="Normal-1 para-style-override-16">Zahîr güzel şiir söyleyen bir şair olduğu için divanında bulunan kaside, kıta ve gazellerden bu tezkireye almak lazımdır. Şu kasideyi Kızıl Arslan’ı övmek için söylemiştir.</p>

      <p class="Normal-1 para-style-override-17">Felek dünyaya fermanlar veren padişahın devleti sayesinde</p>

      <p class="Normal-1 para-style-override-31">İrem bağına ve cennet bahçelerine dönmüştür.</p>

      <p class="Normal-1 para-style-override-31">Her nereye baksan zaferler cilveleniyor,</p>

      <p class="Normal-1 para-style-override-31">Her ne tarafa kulak versen emniyet ve selamet müjdeleri geliyor.</p>

      <p class="Normal-1 para-style-override-31">Dara ve Keykubâd’ın hikâyeleri artık efsane oldu.</p>

      <p class="Normal-1 para-style-override-31">Cemşid<a class="footnote-link" href="#footnote-225-81" id="footnote-225-81-backlink">81</a> ve Erduvân’ın siyasetlerinin hiçbir kıymeti kalmadı,</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-81-backlink" id="footnote-225-81">81</a> Keykubâd: Keyaniler hanedanının ilk hükümdarı. Efsanelere göre yüz yıl boyunca hüküm sürmüş, İran halkı mutluluk ve refah içinde yaşamıştır.</p>

        <p class="Basic-Paragraph" xml:lang="en-GB">Cemşid: Efsanevi Pişdadi hanedanının dördüncü hükümdarı. Altı veya yedi yüzyıl boyunca insanlar, devler, cinler, kuşlar ve periler dünyasında hüküm sürmüş, bu dönemde dünya huzur ve refahla dolmuştur.</p>
      </div>

      <p class="Normal-1 para-style-override-31">Öyle yerleşmiş bir mülk ve böyle itaat edilmiş bir padişah kaybolup gitti.</p>

      <p class="Normal-1 para-style-override-23">Şimdi artık onlardan hiçbir şey ve hiçbir kimse kalmamıştır.</p>

      <p class="Normal-1 para-style-override-16">Zahîr hayatının ilk çağlarında Fâryâb’tan Nişabur’a geldi. O zamanlar Nişabur hâkimi Sultan Doğan Şah’tı.</p>

      <p class="Normal-1 para-style-override-16">Selçuk hanedanında iki Doğan Şah vardır; bu Doğan Şah, Sultan Sencer’in saltanatından sonra tahta oturmuştur. Günde beş nöbet çalışırdı, fakat Harezmşahlar ona aman vermediler. Eski Doğan Şah ise Hakîm Erzakî’nin memduhudur.</p>

      <p class="Normal-1 para-style-override-16">Bir gün Doğan Şah, firuze madeni ocağını seyretmeye gitmişti. Hâce Zahîr de yanındaydı ve o duruma uygun olarak şu “cevher” redifli kasideyi söylemiştir.</p>

      <p class="Normal-1 para-style-override-17">Sen şeker yüklü ve arasında cevherler bulunan bir dudağa sahipsin.</p>

      <p class="Normal-1 para-style-override-31">Niçin lâl renkli dudaklarının arasında cevherler saklıyorsun?</p>

      <p class="Normal-1 para-style-override-31">Bir gülüşle yakut renkli dudağın vakitte cevher, safran gibi</p>

      <p class="Normal-1 para-style-override-31">Utancından sapsarı kesilir. Yüzüm sarardı; boncuk gibi</p>

      <p class="Normal-1 para-style-override-31">Gözlerimden inciler saçan o dudakların gamıyla cevherler dökülüyor.</p>

      <p class="Normal-1 para-style-override-31">Her ne kadar toprak gibi düşkün olmuşsam da beni mahvetme;</p>

      <p class="Normal-1 para-style-override-31">Çünkü cevher daha çok kara topraklarda bulunur.</p>

      <p class="Normal-1 para-style-override-31">Benim altın ve gümüşüm yoksa da cevher gibi gözyaşlarım var; zira</p>

      <p class="Normal-1 para-style-override-31">Bu, akıllıların yanında yüz bin cevher madeninden daha kıymetlidir.</p>

      <p class="Normal-1 para-style-override-31">Sana benim sohbetimden utanç gelmesi doğru değildir;</p>

      <p class="Normal-1 para-style-override-31">çünkü cevher dizildiği iplikten dolayı utanmaz. Padişahlar,</p>

      <p class="Normal-1 para-style-override-31">Eğlencede cevherleri nasıl bol bol saçar, onlara kıymet vermezse,</p>

      <p class="Normal-1 para-style-override-31">Ben de senin yanında parasız olduğum için öyle kıymetsizim.</p>

      <p class="Normal-1 para-style-override-31">Şark melikinin belinde nasıl hançer varsa, benim de elmas gibi</p>

      <p class="Normal-1 para-style-override-31">Tabiatımın içinde cevher gibi manalar bulunması bir meziyettir.</p>

      <p class="Normal-1 para-style-override-31">Doğan Şah, cihan meliklerinin yegâne padişahıdır;</p>

      <p class="Normal-1 para-style-override-31">Çünkü o, lütfu ve keremiyle cihana cevherler saçıyor.</p>

      <p class="Normal-1 para-style-override-31">O, muhabere gününde düşmanların kanını o kadar çok döktü ki,</p>

      <p class="Normal-1 para-style-override-31">Maden ocaklarındaki cevherler erguvan rengini aldı.</p>

      <p class="Normal-1 para-style-override-31">O, açık bahtlı olduğundan kalemi eline aldığında</p>

      <p class="Normal-1 para-style-override-31">Ucundan boncuk gibi cevherler akar.</p>

      <p class="Normal-1 para-style-override-31">Senin kaderin felek gibi yücedir.</p>

      <p class="Normal-1 para-style-override-31">Akıl eli, hazinede cömertliğin kadar cevher bulamaz.</p>

      <p class="Normal-1 para-style-override-31">Eğer sen biraz daha fazla cömertlik gösterseydin,</p>

      <p class="Normal-1 para-style-override-31">Hiç kimse cevher ocaklarındaki cevherlerden bir iz bile bulamazdı.</p>

      <p class="Normal-1 para-style-override-31">Senin adaletinin horozu, bu âlemde kanat çırpmaya</p>

      <p class="Normal-1 para-style-override-31">Başladığından beri, tavuklar, yumurta yerine cevher yumurtluyor.</p>

      <p class="Normal-1 para-style-override-31">Zaman ne kadar tuhaf ki, binlerce zahmet çektikten sonra,</p>

      <p class="Normal-1 para-style-override-31">Benim ağzıma, senin methüsenandan cevherler doluyor.</p>

      <p class="Normal-1 para-style-override-31">Zaman beni her ne kadar incittiyse bile ben yine de incinmem.</p>

      <p class="Normal-1 para-style-override-31">Bir kimse sahip olduğu cevherleri elinden çıkarmayı istemez.</p>

      <p class="Normal-1 para-style-override-31">Deniz böyle senelerdir dalgalanıp durur,</p>

      <p class="Normal-1 para-style-override-31">Fakat incilerini hiçbir zaman sahillere atmamıştır.</p>

      <p class="Normal-1 para-style-override-31">Bu kulun, seni övmek için inci gibi bir kaside söyledi ve</p>

      <p class="Normal-1 para-style-override-31">Tabiatını tecrübe maksadıyla “cevher” kelimesini redif yaptı.</p>

      <p class="Normal-1 para-style-override-31">Bu memlekette, fikirlerinin nurlarıyla, madenlere cevherler</p>

      <p class="Normal-1 para-style-override-31">Bağışlayan hüner ve fazilet sahibi çok şair var.</p>

      <p class="Normal-1 para-style-override-31">Onların da böyle cevher gibi kaside yazmaları arzu olunur;</p>

      <p class="Normal-1 para-style-override-31">Çünkü cevherler çift olduğunda daha iyi olur.</p>

      <p class="Normal-1 para-style-override-31">İlkbaharda bulutlar, bostanların etrafına cevher gibi</p>

      <p class="Normal-1 para-style-override-31">Yağmur taneleri saçtıkça, felekten, kıymetine paha biçilmez</p>

      <p class="Normal-1 para-style-override-23">Cevherler senin meclisinin saçısı olur. [KASİDE]</p>

      <p class="Normal-1 para-style-override-16">Zahîr seyahat amacıyla Nişabur’dan İsfahan’a gelmişti. O sırada o memleketin büyük adamlarından sayılan Sadreddin Abdüllatif-i Hucendî kadıü’l-kudât<a class="footnote-link" href="#footnote-225-82" id="footnote-225-82-backlink">82</a> olarak orada bulunuyordu. Zahîr bir gün onun ziyaretine gitti. Meclisinin fazıllar ve âlimlerin merkezi olduğunu gördü. Selam verdi ve garip bir adam gibi yere oturdu, fakat ondan umduğu iltifatı görmedi. Bunun üzerine şu kıtayı orada hazırlıksız bir şekilde yazıp Sadr’ın eline verdi:</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-82-backlink" id="footnote-225-82">82</a> Kadıü’l-kudât: Kadıların kadısı, en büyük kadı; kazasker veya şeyhülislam katında bulunan kişi.</p>
      </div>

      <p class="Normal-1 para-style-override-17">Ey büyük adam, dünya hiç kimsenin, onunla büyüklük</p>

      <p class="Normal-1 para-style-override-31">İddia edeceği kadar büyük bir kıymete haiz değildir.</p>

      <p class="Normal-1 para-style-override-31">İnsanın şerefi hüner ve faziletiyledir, ki bunlar sende mevcuttur.</p>

      <p class="Normal-1 para-style-override-31">O halde, bu dünyanın kıymetsiz nimetleriyle neden övünürsün.</p>

      <p class="Normal-1 para-style-override-31">Sen de hüner ve fazilette diğer insanlardan seçkin olduğun halde,</p>

      <p class="Normal-1 para-style-override-31">Hüner sahiplerini niçin diğerlerinden ayırt etmiyorsun.</p>

      <p class="Normal-1 para-style-override-31">Bana hakaret nazarlarıyla bakma, beni oyuncak sanma.</p>

      <p class="Normal-1 para-style-override-31">Ben dilberlerin saçlarıyla oynayan, boşa vakit geçirenlerden değilim.</p>

      <p class="Normal-1 para-style-override-31">Fazilet sahibiyim. Her ne kadar hoşuna gitmezse de</p>

      <p class="Normal-1 para-style-override-31">Sana bir söz söyleyeceğim ki, hâl ve hareketinin desturu olsun.</p>

      <p class="Normal-1 para-style-override-31">Herkesin dertlerini dinlemeye ayırdığın günde,</p>

      <p class="Normal-1 para-style-override-31">Dünya servetlerine ulaştın diye, yüzüne tuttuğun gurur halkasını at.</p>

      <p class="Normal-1 para-style-override-31">O zaman, sana o kadar müracaatlar olur ki,</p>

      <p class="Normal-1 para-style-override-31">Halkın selamlarına cevap vermekten</p>

      <p class="Normal-1 para-style-override-23">Kimsenin derdini dinlemeye vakit bulamazsın.</p>

      <p class="Normal-1 para-style-override-16">Bundan sonra, Hâce Sadreddin, Zahîr’e ne kadar çok hürmet edip insaniyet göstermişse de Zahîr artık İsfahan’da kalmak istememiş ve Azerbaycan’a gitmiştir. Orada Atabek Muzafferüddin Muhammed bin İldeniz, Zahîr’e çok lütuf ve ihsanlarda bulunmuş; Zahîr de Atabek’in maiyetinde on sene kalmıştı. Atabek’e gönderdiği şikâyetnamesinde şöyle diyor:</p>

      <p class="Normal-1 para-style-override-16">“On sene Irak’ta hizmet ettikten sonra, hâlâ benim ekmeğimi Mâzenderân husrevinin vermesi layık mıdır?”</p>

      <p class="Normal-1 para-style-override-16">Atabek Muhammed’in ölümünden sonra Atabek Kızıl Arslan bin İldeniz Irak ve Azerbaycan’ı zapt etmek istedi. Atabek Nusretüddin Ebû Bekir bin Muhammed bin İldeniz de Zahîr’i kendi yanında bulundurmak istiyor, Zahîr de Ebû Bekir’in yanında mülazemet etmeyi çok istiyordu ve sonunda Kızıl Arslan’dan kaçarak Ebû Bekir’e gitti. Kızıl Arslan da Zahîr’in yerine yanına Mücîrüddin-i Beylekânî’yi aldı, ona çok lütuf ve ihsanlarda bulundu. Ona her hafta ipek ve atlas elbiseler verir, Mücîr de onları öperek giyerdi. Fazıllar onun bu halini beğenmezlerdi. Zahîr ise Mücîr hakkında şu beyti söylemişti:</p>

      <p class="Normal-1 para-style-override-20">Eğer süslü ve kıymetli esvaplar giymekle insan insan olsaydı,</p>

      <p class="Normal-1 para-style-override-19">Atlasa bürünmüş kurt, aba giymiş kertenkele ne olmak lazım gelirdi.</p>

      <p class="Normal-1 para-style-override-16">Zahîr böyle bir süre sultanların ve hâkimlerin hizmetinde bulunduktan sonra, sonunda uzlet köşesine çekildi, ilim ve ibadetle uğraştı. Tebriz’e yerleşti. Kızıl Arslan’ın oğlu Atabek İnanç’ın hükümeti zamanında 598 senesinde ölen Zahîr, Tebriz’deki Surhâb mezarlığında, Hakanî’nin kabrinin yanına defnolunmuştur.</p>

      <p class="Normal-1 para-style-override-16">Mücîrüddin-i Beylekânî, Kemâleddin-i Nahçıvanî, Şerefeddin Şefreve, Muhammed bin Ali Kirmâç-ı İsfahanî ve Cevherî-i Zerger Zahîr’in çağdaşlarıdır (Tanrı cümlesine rahmet etsin).</p>

      <p class="x3 para-style-override-39">[ATABEK KIZIL ARSLAN BİN İLDENİZ]</p>

      <p class="Normal-1 para-style-override-16">Atabek sa’îd Kızıl Arslan bin Atabek İldeniz’e gelince, bu kişi Sultan Mes’ud bin Muhammed bin Melikşah’ın kölelerindendi. Büyük bir mevki ve saltanat sahibi oldu. Padişah gibiydi.</p>

      <p class="Normal-1 para-style-override-16">Tuğrul çocuktu ve Atabek Muhammed bin İldeniz’in ölümünden sonra Azerbaycan ile Irak’ın saltanatının işleri, tamamıyla Kızıl Arslan’ın eline geçti. Bağımsız bir şekilde idare ederdi. Heybetli, siyasi, debdebe ve gösterişe düşkün bir adamdı. Babası ve kardeşi Selçukluların önemli işlerinin kefili olduğundan o da böyle olmak istedi.</p>

      <p class="Normal-1 para-style-override-16">Tuğrul büyüdüğünde Atabek’ten yüz çevirerek, Harzemşah Tekiş’e Irak üzerine yürüyüp Kızıl Arslan’ın şerrine bir son vermesi için sık sık mektup yazmaya başladı. Bu sırada bir gece Atabek Kızıl Arslan’ı Hemedan şehrinin kapısında tahtının üzerinde öldürülmüş olarak buldular ve hiç kimse bunun kim tarafından yapıldığını bilemedi.</p>

      <p class="Normal-1 para-style-override-16">Daha önce anlatıldığı üzere, Tekiş Han, Sultan Tuğrul’u Rey sahrasında asmıştı. Peygamber’in (Tanrı’nın salat ye selamı üzerine olsun) “Kim zalime yardım ederse Allah o zalimi onun üzerine musallat kılar” hadisinin sırrı aşikâr oldu.</p>

      <p class="x3 para-style-override-7">MÜCÎRÜDDİN-İ BEYLEKÂNÎ</p>

      <p class="Normal-1 para-style-override-45">(Tanrı derecesini yükseltsin)</p>

      <p class="Normal-1 para-style-override-16">Gayet güzel söyleyen, zarif tabiatlı ve faziletli bir şairdir. Hâce Zahîrüddin-i Fâryâbî’nin akrabasındandır. Atabek İldeniz’in yanında vekillik ve yakınlık elde etmeyi başarmıştı. Hali vakti yerindeydi ve âdet olduğu üzere şairler bu yüzden onu kıskandılar. Hükümet tarafından para tahsili için gönderildiği İsfahan’ın âlimleri ona hiç kıymet vermediler ve o da İsfahan ahalisini şu rubaiyle hicvetti.</p>

      <p class="Normal-1 para-style-override-20">Kendi kendime dedim ki: İsfahan öyle bir memlekettir ki, insanın</p>

      <p class="Normal-1 para-style-override-16">Ruhuna imdat orada hasıl olur, mürüvvet bir lâldir, ki madenden çıkar</p>

      <p class="Normal-1 para-style-override-16">Fakat İsfahan’dan bu kadar sürme çıktığı halde,</p>

      <p class="Normal-1 para-style-override-19">İsfahan ahalisinin gözlerinin böyle kör olduğunu bilmezdim. [RUBAİ]</p>

      <p class="Normal-1 para-style-override-16">İsfahan’ın ileri gelenleri buna çok kızdılar. [Şerefeddin] Şefreve’ye buna karşılık hicivler yazmasını söylediler. O da birtakım çirkin şiirler yazdı; onlardan burada bahsetmek doğru değildir. Yalnız Mücîrüddin’in rubaisine karşılık şu rubaiyi yazmıştır:</p>

      <p class="Normal-1 para-style-override-20">İran memleketlerinin en güzeli olan bir şehri</p>

      <p class="Normal-1 para-style-override-16">Senin gibi bir alçağın hicvetmesi reva mıdır?</p>

      <p class="Normal-1 para-style-override-16">İsfahan’dan çıkan sürmeyi sen ne yapacaksın,</p>

      <p class="Normal-1 para-style-override-19">Senin meylin miledir; o da senin için çok bulunur. [RUBAİ]</p>

      <p class="Normal-1 para-style-override-16">Mücîrüddin, Kızıl Arslan’ı öven şu kasideyi yazmış ve her beytinde “mum” kelimesini kullanmıştır. Şairler onu çok beğenmişlerdir ve hakikaten güzel söylemiştir:</p>

      <p class="Normal-1 para-style-override-17">Göklerin hokkabazlığı, benim ömür mühremi kapıp yok etti.</p>

      <p class="Normal-1 para-style-override-31">Aman yarabbi, bu gönül çerağı şimdi feleğin mumu oldu.</p>

      <p class="Normal-1 para-style-override-31">Bugün ömür sürenler, beni mum gibi her gece çekip aralarına</p>

      <p class="Normal-1 para-style-override-31">Almazlarsa onların ömürlerinin meclisi, sabah gibi soğuk olur.</p>

      <p class="Normal-1 para-style-override-31">Kimsenin kalbinin mumu değilim; o halde neden</p>

      <p class="Normal-1 para-style-override-31">Bu toprak dünyasının kenarında ölü gibi soluyorum.</p>

      <p class="Normal-1 para-style-override-31">Felek beni mum gibi günahsız olduğum halde asmıştır.</p>

      <p class="Normal-1 para-style-override-31">İsterse yakar, isterse olduğu gibi bırakır.</p>

      <p class="Normal-1 para-style-override-31">Ben bu altı cihetli dünyadan nasıl kaçabilirim ki,</p>

      <p class="Normal-1 para-style-override-31">Bu yedi felek mum gibi benim ayağımı bağlamıştır.</p>

      <p class="Normal-1 para-style-override-31">Bu sözlerimin dinleyicisinin sahibkıran bir husrev</p>

      <p class="Normal-1 para-style-override-31">Olduğunu görmek, beni mum gibi diriltiyor.</p>

      <p class="Normal-1 para-style-override-31">O, düşman saflarını yaran sultandır ki, bu şefkatsiz dünya</p>

      <p class="Normal-1 para-style-override-31">Onun kapısında mum gibi yüzlerce kere kendi haline ağlamıştır.</p>

      <p class="Normal-1 para-style-override-31">Onun zamanında derin uykulara dalan zulüm,</p>

      <p class="Normal-1 para-style-override-31">Onun kılıcının ateşinden baştan aşağı yanıp erimiştir.</p>

      <p class="Normal-1 para-style-override-31">Onun din yolunun koruyucusu olan kudreti,</p>

      <p class="Normal-1 para-style-override-31">Zulüm karanlığını mum gibi ortadan kaldırmıştır.</p>

      <p class="Normal-1 para-style-override-31">Ey, haksızlığı daha çocukluğunda mum gibi cezalandıran,</p>

      <p class="Normal-1 para-style-override-31">Ey sayesinde servi ağacı gibi devleti ihtiyarlığında gençleşen,</p>

      <p class="Normal-1 para-style-override-31">Utarit’in [Merkür] yüzü, senin parmaklarının arasındaki</p>

      <p class="Normal-1 para-style-override-31">Kalemin tevkifler yazmaya başladığını gördüğünden beri,</p>

      <p class="Normal-1 para-style-override-31">Kıskançlığından sararmış ve gündüz yanan muma dönmüştür.</p>

      <p class="Normal-1 para-style-override-31">Mücîr, senin aşkının yolunda mum gibi içinden ateşler gösterip</p>

      <p class="Normal-1 para-style-override-31">Böyle akıcı bir şiir yazmıştır. O Mücîr’in aleyhinde bulunan</p>

      <p class="Normal-1 para-style-override-31">Kıskançların da bir taraftan içleri yanıyor.</p>

      <p class="Normal-1 para-style-override-31">Mum, geceleri halkın sırlarının mahremi oldukça,</p>

      <p class="Normal-1 para-style-override-31">Senin temiz kalbine de Tanrı’nın sırları ayan olsun.</p>

      <p class="Normal-1 para-style-override-31">Senin celal ve azamet mumun, saadetin yâri olsun ve</p>

      <p class="Normal-1 para-style-override-31">Batıdan ta Kayrevan’a kadar parlasın. [KASİDE]</p>

      <p class="x3 para-style-override-39">[ATABEK İLDENİZ]</p>

      <p class="Normal-1 para-style-override-16">Atabek İldeniz’e gelince Sultan Mes’ud bin Muhammed bin Melikşah zamanında Selçuk sülalesinin memleketini idare etmekte yararlı bir adamdı. Sultan Mes’ud’un ölümünden sonra padişah oldu ve Arslan bin Tuğrul’un annesiyle evlendi. Dindar, adil, âlim ve fazılları seven bir adamdı. Sonsuz ihtişamlara erişti ve birçok istilalarda bulundu. Onun zamanında Selçuk ailesinin efradında saltanattan kuru bir isimden başka bir şey kalmamıştı.</p>

      <p class="Normal-1 para-style-override-16">Atabek İldeniz, Hemedan şehrinde mükemmel bir medrese yaptırmıştı ve o medresenin birçok vakfı vardı; fakat şimdi viran bir haldedir. Atabek İldeniz 563 senesinde ölmüştür. Onun ve karısının mezarı Hemedan’da yaptırdığı medresenin yanındadır.</p>

      <p class="Normal-1 para-style-override-16">Atabek İldeniz ve çocukları Atabek-i cihan pehlivan Muhammed ile Atabek Kızıl Arslan’ın zamanında yaşamış şairler şunlardır: Esîrüddin-i Ahsiketî, Mücîrüddin-i Beylekânî, Zahîr-i Fâryâbî, Şeyh Nizâmî-i Gencevî, [kardeşi] Kıvâmî-i Mutarrızî ve Yusuf-ı Fuzûlî. Tanrı hepsine rahmet etsin.</p>

      <p class="x3 para-style-override-39">[BEYLEKÂN ŞEHRİ]</p>

      <p class="Normal-1 para-style-override-16">Beylekân şehri Azerbaycan’a bağlıdır ve sultanların kışlağı olan Karabağ civarındadır.</p>

      <p class="Normal-1 para-style-override-20">Suveru’l-Ekalîm sahibi şöyle rivayet ediyor: Hulagu Han’ın ordusu Beylekân Kalesi’ni kuşattığında uzun bir süre kaleyi fethetmekten âciz kaldılar; çünkü Beylekân’ın etrafındaki yerler hep çöl ve topraktı. Mancınık için taş bulamadılar. Hâce Nâsırüddin-i Tûsî’nin emriyle büyük ağaçları kestiler, bunları mancınık taşı gibi yuvarlak bir şekilde yontarak içine kalay döktüler. Bunu mancınık taşı yerine attılar ve kalenin her tarafını viraneye çevirdiler. İşte bu ferasetle şehri zapt ettiler ve birçok kişiyi öldürdüler. O zamandan beri Beylekân şehri viranedir ve isminden başka hiçbir şeyi kalmamıştır.</p>

      <p class="Normal-1 para-style-override-16">Hakan-ı sa’îd Şahruh Sultan (Tanrı burhanını aydın etsin) o şehri onartmak istiyordu. Ama memleketin idarecileri, bunu uygun bulmadılar; şehir imar edilirse her taraftan halk toplanır ve hayvanları da gelir, o zaman da kış için ot kalmaz, dediler. Bir de şehir zelzeleden birkaç defa tamamen harap oldu. Zelzele korkusundan şehrin imaretinden vazgeçildi, fakat Sultan Şahruh, Beylekân ırmağının kazılmasını emretti. Nehri akıttılar ve üzerine birçok değirmen kurdular; bugün onlar hâlâ yerinde durmaktadır.</p>

      <p class="x3 para-style-override-7">CEVHERÎ-İ ZERGER</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Ruha hoş gelen şiirleri vardır. Nedimliğe yakışır bir adamdır. Edib Sâbir’in talebesi ve Esîrüddin-i Ahsiketî’nin akranıdır. Aslen Buharalıdır; fakat seyahat sebebiyle Irak’a gitmiş ve İsfahan’da bulunmuştur. Birçok mal mülk sahibiydi ve daima şairlere hizmet ederdi.</p>

      <p class="Normal-1 para-style-override-16">Onun şiirlerinden, şarabın övüldüğü fevkalade güzel ve akıcı bir kaside buraya yazılmıştır; o kaside şudur:</p>

      <p class="Normal-1 para-style-override-17">Sabah, sade perniyan kumaşından yapılmış bayrağını açtığında,</p>

      <p class="Normal-1 para-style-override-31">İşret bayrağı da göklere yükselmelidir.</p>

      <p class="Normal-1 para-style-override-31">Güneş, dağlardan görünmeye başlamadan önce,</p>

      <p class="Normal-1 para-style-override-31">Erguvan renkli ve gül kokulu şarap içmelidir.</p>

      <p class="Normal-1 para-style-override-31">Ay ışığı gibi, nurlu güneşin aksi gibi parlak olan şarap,</p>

      <p class="Normal-1 para-style-override-31">Gece ayı, gündüz de güneşi hatırlatır. Böyle bir şarap</p>

      <p class="Normal-1 para-style-override-31">Aklın ölçüsü, uykunun ilacı, yüzün parlaklığı, dertlerin dermanı,</p>

      <p class="Normal-1 para-style-override-31">Kişinin kuvveti ve kudreti, ruhun gıdası, cömertliğin aslı,</p>

      <p class="Normal-1 para-style-override-31">İnsanlığın unsuru, güzelliğin esası, ayni tevazu, lütfun kendisi,</p>

      <p class="Normal-1 para-style-override-31">Beyanın özü, hazmın ilacı, gam ve kederi yok edici, sevinç mayası,</p>

      <p class="Normal-1 para-style-override-31">Gönül azığı, kuvvetsiz ve kudretsiz zavallıların kuvveti ve kudretidir.</p>

      <p class="Normal-1 para-style-override-31">İstediğin renkte görünür ve istediğin güzel şeylerin kokusuna sahiptir.</p>

      <p class="Normal-1 para-style-override-31">O akik, yakut, lâl rengindedir. Ve bir misk,</p>

      <p class="Normal-1 para-style-override-31">Misk ve ban ağacından esen rüzgârlar gibi kokuludur.</p>

      <p class="Normal-1 para-style-override-31">Felek onu terbiye ve zaman da onun fıtratını takviye ettiğinde,</p>

      <p class="Normal-1 para-style-override-31">Onun kıymetine Süheyl yıldızının nurunu, Merih’in parıltısını,</p>

      <p class="Normal-1 para-style-override-31">Ay’ın ışığını, orta yaşlıların sükûnetini, ihtiyarların vakar ve</p>

      <p class="Normal-1 para-style-override-31">Temkinini, gençlerin hareket ve şiddetini karıştırmıştır.</p>

      <p class="Normal-1 para-style-override-31">O şarap ki uzaktan tutsan ilik kemiğin içinde,</p>

      <p class="Normal-1 para-style-override-31">Onun aksinden ezilmiş singerfe döner.</p>

      <p class="Normal-1 para-style-override-31">Kuvvetsizler onun tesiriyle kuvvetlenir,</p>

      <p class="Normal-1 para-style-override-31">Gamlı ve kederli insanların kalbi sevinçle dolar.</p>

      <p class="Normal-1 para-style-override-31">[Eğer nar suyu, misk ile karışmış olsaydı,</p>

      <p class="Normal-1 para-style-override-31">Kadehin içinde onu, buna benzetmek doğru olurdu.]</p>

      <p class="Normal-1 para-style-override-31">Felekten zarar görmüş kişiler, onu içtiğinde</p>

      <p class="Normal-1 para-style-override-31">O zararların hepsi birer fayda olur.</p>

      <p class="Normal-1 para-style-override-31">Onu içenin yüzünde zağfiran rengi oluşur ve</p>

      <p class="Normal-1 para-style-override-31">O zağfiran gibi kalpte sevinç uyandırır.</p>

      <p class="Normal-1 para-style-override-31">Kim şarap içmeden bağlara bostanlara giderse,</p>

      <p class="Normal-1 para-style-override-31">Onları temaşadan nasip alamaz. Şarap,</p>

      <p class="Normal-1 para-style-override-31">Murat gülşeninin taze gülü, irade ve arzu gemisinin yelkenidir.</p>

      <p class="Normal-1 para-style-override-31">[Buradaki bir beyitin manası anlaşılmadı.]</p>

      <p class="Normal-1 para-style-override-31">O bulanıklıktan arınmış bir ruh, hiç tutulmayan bir güneş,</p>

      <p class="Normal-1 para-style-override-31">Değişmeyen ve dumanı olmayan bir ateştir.</p>

      <p class="Normal-1 para-style-override-31">Şarap iste, şarap iç, şarap ile şad ol.</p>

      <p class="Normal-1 para-style-override-31">Tanrı cennette bile güzel şarap vaat etmiştir.</p>

      <p class="Normal-1 para-style-override-31">Mey haramzadelere haramdır; çünkü o,</p>

      <p class="Normal-1 para-style-override-31">Misafiri ve ev sahibini kasten incitmek ister.</p>

      <p class="Normal-1 para-style-override-31">Halis şarap ver; çünkü etrafa altınlar saçan felek,</p>

      <p class="Normal-1 para-style-override-31">Güneşin ışıklarını yaymaya başladığında uyku haramdır.</p>

      <p class="Normal-1 para-style-override-31">Şarap ver saki; Cevherî-i Zerger şarapla dolu kadehi</p>

      <p class="Normal-1 para-style-override-23">O padişahın meclisinin hatırası için içsin. [KASİDE]</p>

      <p class="Normal-1 para-style-override-16">Cevherî-i Zerger’in memduhu Sultan Süleyman Şah bin Muhammed bin Melikşah’tır. Onun hakkında çok güzel kasideler yazmıştır. Emir Ahmed ve Memistî’nin destanını Cevherî nazma geçirmiştir. O destanı, şeyh-i büzürgvâr [ulu şeyh] Nizâmî’nin de yazdığını söylerler. İşin doğrusunu Allah bilir.</p>

      <p class="x3 para-style-override-39">[SÜLEYMAN ŞAH BİN MUHAMMED BİN MELİKŞAH]</p>

      <p class="Normal-1 para-style-override-16">Sultan Mugîsüddin Süleyman Şah, çok güzel suretli bir padişahtı. Tuğrul bin Muhammed bin Melikşah’tan sonra saltanat tahtına oturdu. Atabek İldeniz’i de yola getirerek veliahtlığı Tuğrul’un oğlu Arslan’a verdi. Süleyman Şah daima ayş u işret [yiyip içme] ile uğraşır ve hiç haremden dışarı çıkmazdı.</p>

      <p class="Normal-1 para-style-override-16">Onun devri iki hafta içinde açılıp solan gülün devrinden uzun sürmezdi. Felek mihnet dikenlerini onun yoluna attı. Hiçbir işi doğru olmayan bu felek onu aldattı. Dünyada hangi saadet ağacı vardır ki bahtsızlık fırtınalarıyla kökünden sökülmüş olmasın. Hangi taze ikbal gülü vardır ki, talihsizliğin şiddetli rüzgârlarından yaprakları dağılmasın. Bu alçağın âdeti misafirlerini öldürmektir. Bu iki günlük bekası olan ömrün neticesi rezillik ve pişmanlıktır. Ne mutlu o kişiye ki varlık kapısından yokluk çöllerinin yolunu tutmuş, hatta bu kapıdan içeri hiç girmemiştir.</p>

      <p class="Normal-1 para-style-override-16">Süleyman Şah haşmet ve şevket itibariyle Süleyman aleyhisselamdan fazla değildi. Onun tahtını mahveden felaket rüzgârı, bunun da talihini berbat etti. Bu feleğin cefasından kim yakayı kurtarmıştır. Bu, insanın feryadına yetişmeyen felekten feryat.</p>

      <p class="Normal-1 para-style-override-16">Şu kıta üstadındır:</p>

      <p class="Normal-1 para-style-override-20">Şu güzel nağmeler saçan bülbül, daima</p>

      <p class="Normal-1 para-style-override-16">Üveys, Hasan, Dilşâd nerede diye feryat ediyor.</p>

      <p class="Normal-1 para-style-override-16">Bir zamanlar, rüzgârlar Süleyman aleyhisselamın fermanına tabiydi.</p>

      <p class="Normal-1 para-style-override-19">Şimdi o rüzgârlar Süleyman’ın toprağını havada savuruyor. [KITA]</p>

      <p class="x3 para-style-override-7">Fazılların Sultanı</p>

      <p class="x3 para-style-override-37">ESÎRÜDDİN-İ AHSİKETÎ</p>

      <p class="Normal-1 para-style-override-45">(Tanrı onu gufranıyla bürüsün)</p>

      <p class="Normal-1 para-style-override-16">Fazıl bir âlimdi ve şairlikte yüksek derecelere sahipti. Emir-i Hakanî’nin akranıdır. Aslen Fergana’ya bağlı olan Türkistan’ın Ahsiket nahiyesindendir; fakat Acem Irakı ve Azerbaycan beldelerinde yaşamıştır. Halhâl ve Mâsûle hâkimi onu yanına çağırdı ve ömrünün sonunda o diyarda vakit geçirdi. Atabek İldeniz, Esîrüddin ile sohbet etmeyi arzu etti ve buluştular, fakat Esîrüddin’e onunla sohbet edip yanında uzun zaman bulunmak kısmet olmadı. Elini eteğini her şeyden çekti.</p>

      <p class="Normal-1 para-style-override-16">Aşağıdaki şu kasideyi Hakanî’ye cevap olarak söylemiştir. Hakanî’nin kasidesinin matlaı şudur:</p>

      <p class="Normal-1 para-style-override-20">Ahir zamanın büyük insanlarında vefa kıtlığı var.</p>

      <p class="Normal-1 para-style-override-19">Ey Hakîm, uzlet perdesini yüzüne çek. [MATLA]</p>

      <p class="Normal-1 para-style-override-16">Esîrüddin buna söyle cevap vermiştir.</p>

      <p class="Normal-1 para-style-override-20">Ey akıl, hançeri ve iç alemi savaş meydanı olan,</p>

      <p class="Normal-1 para-style-override-16">Murat atını bu dünya köprüsünden sıçratıp atlat.</p>

      <p class="Normal-1 para-style-override-16">Dünya innin [erkekliği gitmiş] gibi korkak ve âcizdir,</p>

      <p class="Normal-1 para-style-override-16">Kement atmaya kalkma değmez.</p>

      <p class="Normal-1 para-style-override-19">Çarh dul bir kadındır, yayına ok koyma. [ŞİİR]</p>

      <p class="Normal-1 para-style-override-16">Kasidesinin sonunda nefsi kanaate ve dünyayı terk etmeye teşvik hususunda şu iki beyti söylemiştir:</p>

      <p class="Normal-1 para-style-override-20">Ey nefs üzerinde hâkim olan nazenin akıl, daha ne zamana dek</p>

      <p class="Normal-1 para-style-override-16">Tuğrul’un sarayına ve Doğan’ın kapısına gidip geleceksin.</p>

      <p class="Normal-1 para-style-override-16">Esîr’in kafasından tamah duygularını çıkar,</p>

      <p class="Normal-1 para-style-override-19">Onu, şunu bunu övmekten kurtar.</p>

      <p class="Normal-1 para-style-override-16">Esîr meşhur şairlerden olduğu için yazdığı bir kasidenin bütününü almak icap etti. Bu kasideyi Atabek İldeniz’i övmek için yazmış ve böylece sahip olduğu dereceleri göstermiştir. Muhammed bin İldeniz’in övücüsü olan Mücîr-i Beylekânî’ye dokundurmalarda bulunmuştur. Esîr, Kızıl Arslan’ın övücüsüdür. Kızıl Arslan ile Muhammed bin İldeniz kardeştiler.</p>

      <p class="Normal-1 para-style-override-16">İlahi bilgiler, hakikatler ve nasihatlere dair yazılmış olan şu kaside onundur (Tanrı söyleyenin hayrını versin):</p>

      <p class="Normal-1 para-style-override-17">Uzletin dört duvarı arasında yaşama devletini elde eden adama</p>

      <p class="Normal-1 para-style-override-31">Söyle ki, onun kapısında beş vakit nöbet vurulsun.</p>

      <p class="Normal-1 para-style-override-31">O yedi iklimin padişahıdır.</p>

      <p class="Normal-1 para-style-override-31">[Burada bir beyit anlaşılmamıştır].</p>

      <p class="Normal-1 para-style-override-31">Sen bu feleğin tabiat aleminden geç;</p>

      <p class="Normal-1 para-style-override-31">Çünkü ünsiyet sarayının bostanı,</p>

      <p class="Normal-1 para-style-override-31">Bu yeşil renkli sarayın tâkından çok yüksektir.</p>

      <p class="Normal-1 para-style-override-31">Eğer burada bir murat kokusu varsa ve</p>

      <p class="Normal-1 para-style-override-31">Bu yedi yıldızdan bir ünsiyet neşesi varsa,</p>

      <p class="Normal-1 para-style-override-31">O da bu dört unsurdan değildir.</p>

      <p class="Normal-1 para-style-override-31">Tembeller gibi bu feleğin çimenliğine uzanıp yatma;</p>

      <p class="Normal-1 para-style-override-31">Çünkü bu ağaç her ne kadar gölgeli ve latif ise de meyvesizdir.</p>

      <p class="Normal-1 para-style-override-31">Bunu biliyor musun, bu baş döndürücü buhurdandan,</p>

      <p class="Normal-1 para-style-override-31">Ancak buhurdandan daha fazla beyinsiz kafalar hoşlanır.</p>

      <p class="Normal-1 para-style-override-31">Bu mavi denizde bir öküzün olduğunu gösterirler;</p>

      <p class="Normal-1 para-style-override-31">Fakat onun ne perçemi ne de amberi vardır.</p>

      <p class="Normal-1 para-style-override-31">Göklerden teneffüs burnunu geri çek; çünkü bu yeşil havuz</p>

      <p class="Normal-1 para-style-override-31">Ağır kokusuna müptela olmuş arslanların artığı ve pis sularla doludur.</p>

      <p class="Normal-1 para-style-override-31">Hadisatın kenarında bu esvapları çıkar,</p>

      <p class="Normal-1 para-style-override-31">Çünkü yüzebilmenin birinci şartı çıplaklıktır.</p>

      <p class="Normal-1 para-style-override-31">Gümüşü gözyaşından iste, çünkü bu revacı olan bir nakittir.</p>

      <p class="Normal-1 para-style-override-31">Altını yüzde ara ki, o sarı altındır.</p>

      <p class="Normal-1 para-style-override-31">Tabiatın boyacılığına kendini verme,</p>

      <p class="Normal-1 para-style-override-31">Çünkü onun her boyası ilk vurduğu boyadan daha siyahtır.</p>

      <p class="Normal-1 para-style-override-31">Cisim dükkânını topla, çünkü bu ruh ikliminde</p>

      <p class="Normal-1 para-style-override-31">Sana bundan daha iyi çalışılacak bir yer hazırlanmıştır.</p>

      <p class="Normal-1 para-style-override-31">Cebrail gökte Mesih’in mihmandarıdır.</p>

      <p class="Normal-1 para-style-override-31">Orada eşeğin tırnağı, altınla beraberdir.</p>

      <p class="Normal-1 para-style-override-31">Gözyaşından bir kayık yap ve içine bin,</p>

      <p class="Normal-1 para-style-override-31">Çünkü senin geçmek istediğin ateşli denizin geçilmesi güçtür.</p>

      <p class="Normal-1 para-style-override-31">Bu felek cerrahı, neşterini zehirli suyla tavlamıştır.</p>

      <p class="Normal-1 para-style-override-31">Sen onun kapları amberli diye seviniyorsun.</p>

      <p class="Normal-1 para-style-override-31">Yüzünü, akşam vakti feleğin yaptığı gibi gözyaşlarıyla doldur,</p>

      <p class="Normal-1 para-style-override-31">Çünkü gündüzün aydınlığı ile şafakta dökülen yaşlar kırmızıdır.</p>

      <p class="Normal-1 para-style-override-31">Ay ve güneşin tekerine bak.</p>

      <p class="Normal-1 para-style-override-31">Bu baş ağrılarını çekmeden, ekmek elde etmek mümkündür.</p>

      <p class="Normal-1 para-style-override-31">Bizim devrimizde rahat anası kısırlaştı.</p>

      <p class="Normal-1 para-style-override-31">Halkın gurur ve saadeti, yüzü örtülü bir kız gibi oldu.</p>

      <p class="Normal-1 para-style-override-31">Söz, bu dünyada insanın başının belası, sükût ise canın halesidir;</p>

      <p class="Normal-1 para-style-override-31">İnsan bu ikisinden birini seçmekte serbesttir.</p>

      <p class="Normal-1 para-style-override-31">Serviden ta susene kadar azade bir gönül kaldıysa,</p>

      <p class="Normal-1 para-style-override-31">O da Şah Muzaffer’in bendesinin gönlüdür.</p>

      <p class="Normal-1 para-style-override-31">O padişah öyle bir savaş ve meclisler denizidir ki,</p>

      <p class="Normal-1 para-style-override-31">Onun cömertliği ve azminden</p>

      <p class="Normal-1 para-style-override-31">Sedef daima inci verir ve balıklar zırha bürünür.</p>

      <p class="Normal-1 para-style-override-31">O sırtını tahta yasladığında devletin yüzüdür.</p>

      <p class="Normal-1 para-style-override-31">Yüzünü harbe döndürdüğündeyse düşmana askerî yüzünü çevirir.</p>

      <p class="Normal-1 para-style-override-31">Onun adalet mimarı maharetli bir mühendis ve</p>

      <p class="Normal-1 para-style-override-31">Attâr gibi olan ahlakı mesela şekercidir.</p>

      <p class="Normal-1 para-style-override-31">Onun kılıcı mavi bir buluttur;</p>

      <p class="Normal-1 para-style-override-31">Muharebelerde döktüğü damla yeşil bir denizdir.</p>

      <p class="Normal-1 para-style-override-31">Kutlu meyvesi Kızıl Arslan olan o ağaç hakkında akıl ne diyebilir ki.</p>

      <p class="Normal-1 para-style-override-31">Padişahın bana ilham olan methüsenası, inmiş,</p>

      <p class="Normal-1 para-style-override-31">Fakat herhangi bir mesele yüzünden tefsir olunmamış bir ayet gibidir.</p>

      <p class="Normal-1 para-style-override-31">Mesela sabahleyin öten horozun sesi, şeytana karşı bir süngü gibidir.</p>

      <p class="Normal-1 para-style-override-31">Fakat Allahu ekber ile bunun arasındaki tefsirler ne kadar farklıdır.</p>

      <p class="Normal-1 para-style-override-31">Herkes fikir deryasından bir inci meydana getirir,</p>

      <p class="Normal-1 para-style-override-31">Fakat benim hârikamdan çıkan inciler başka denizdendir.</p>

      <p class="Normal-1 para-style-override-31">Süratle uçan doğanın kanadına verilen hız,</p>

      <p class="Normal-1 para-style-override-31">Baykuşun ve karganın kanadına verilmemiştir.</p>

      <p class="Normal-1 para-style-override-31">Gül bütün çiçekler ordusunun sultanıdır,</p>

      <p class="Normal-1 para-style-override-31">Fakat enginar yalnızca saltanat tacının hamallığını yapar.</p>

      <p class="Normal-1 para-style-override-31">Şarşek denilen kuş da gagasını mızrak gibi yere vurur,</p>

      <p class="Normal-1 para-style-override-31">Fakat pençe ve pazu sahibi bir kahraman değildir.</p>

      <p class="Normal-1 para-style-override-31">İçine ateşin aksi düşmüş berrak bir su gibi olan ve</p>

      <p class="Normal-1 para-style-override-31">Senin kelleler vuran kılıcın adına yemin ederim ki,</p>

      <p class="Normal-1 para-style-override-31">Rızana ters düşecek bir düşünce bu kulunun</p>

      <p class="Normal-1 para-style-override-31">Muhayyile tahtası üzerinde suret bağlamıştır.</p>

      <p class="Normal-1 para-style-override-31">Ey melek tabiatlı padişah, eğer senin rızanı kaybedersem,</p>

      <p class="Normal-1 para-style-override-31">Vücudum şeytanın vücudu gibi şer kaynağı olur.</p>

      <p class="Normal-1 para-style-override-31">Bazen senin kapının eşiği benim yastığım,</p>

      <p class="Normal-1 para-style-override-31">Bazen senin sarayının toprağı benim naz döşeğimdir.</p>

      <p class="Normal-1 para-style-override-31">Bu anlattığım şeylerde dilim kalbime uygun değilse ve yalan söylüyorsa,</p>

      <p class="Normal-1 para-style-override-31">Senin parlak hançerinle parça parça kesilsin.</p>

      <p class="Normal-1 para-style-override-31">Eğer ben bu biraderin kereminin satın alınmış kölesiysem,</p>

      <p class="Normal-1 para-style-override-31">O da o biraderin teveccüh nazarına mazhar olmuştur.</p>

      <p class="Normal-1 para-style-override-31">Söylediğim şu iki beytin içinde yüzlerce kıssa, kaside,</p>

      <p class="Normal-1 para-style-override-31">Haber ve macera gizlidir. Mühür, mülkün güvendiği adamın koruyucusu</p>

      <p class="Normal-1 para-style-override-31">Ve defter, düşünme gücünün emin olduğu adamın sırdaşı oldukça,</p>

      <p class="Normal-1 para-style-override-31">Dönen bu yedi yüzüğün sırlarının gizli olduğu o ruznâme</p>

      <p class="Normal-1 para-style-override-31">Senin kalbin olsun. Senin ömrünün uzunluğuna dua ederim,</p>

      <p class="Normal-1 para-style-override-23">Çünkü bu hediyeler veren çarhın hediyeleri arasında en güzeli ömürdür.</p>

      <p class="Normal-1 para-style-override-16">Fazilet sahipleri Esîr’in iyi bir şair olduğunu kabul ederler. Bazıları onun şiirini Hakanî ve Enverî’nin şiirlerinden daha üstün tutarken, bazıları da bu iddiayı kabul etmezler. İnsaf etmek lazım gelirse, bu üç fazılın da bir diğerinde bulunmayan ayrı ayrı meziyetleri ve şiveleri vardır. Esîr âlimane şiirler söyler, Enverî şiirde akıcılığa çok riayet eder, Hakanî’deyse güzel kelime ve tumturaklı sözler diğerlerinden daha çok görülür.</p>

      <p class="Normal-1 para-style-override-20">Her çocuğun kendine göre güzel bir hareketi vardır.</p>

      <p class="Normal-1 para-style-override-16">Bunlar, mana denizlerinin dalgıçlarıdır. Her biri</p>

      <p class="Normal-1 para-style-override-19">Bu denizden çalışmaları nispetinde inci çıkarmışlardır. [MISRA]</p>

      <p class="Normal-1 para-style-override-20">Kendilerinin yerini tutacak adam bırakmadan bu dünyadan göçtüler.</p>

      <p class="Normal-1 para-style-override-19">Aziz ve büyük olan Tanrı hepsine rahmet etsin. [BEYİT]</p>

      <p class="Normal-1 para-style-override-19"></p>
    </div>
  </div>
</body>
</html>
