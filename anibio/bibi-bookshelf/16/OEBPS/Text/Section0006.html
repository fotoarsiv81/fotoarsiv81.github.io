<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>5.html</title>
  <link href="../Styles/template.css" rel="stylesheet" type="text/css" />
</head>

<body>
  <div xmlns:xml="http://www.w3.org/XML/1998/namespace" id="x5.html" xml:lang="en-US">
    <div class="Basic-Text-Frame">
      <p class="Normal-1 para-style-override-19"><br /></p>

      <p class="x3 para-style-override-7">Şairlerin En Tatlı Sözlüsü ve Fazılların Meliki, Mevlana</p>

      <p class="x3 para-style-override-37">SEYFEDDİN-İ İSFERENGÎ</p>

      <p class="Normal-1 para-style-override-45">(Tanrı rahmet eylesin)</p>

      <p class="Normal-1 para-style-override-16">İsfereng Maveraünnehr’de bir yerdir. Mevlana Seyfeddin daima ilim tahsil etmek isteyen, fazilet sahibi bir adamdır. Şairlikte yüksek bir derecesi vardır ve divanı herkes tarafından bilinir. Uluğ Bey’in meclisinde âlim ve fazıllar onun divanını mütalaa eder ve onun şiirlerini Esîrüddin-i Ahsiketî’nin şiirlerine tercih ederlerdi.</p>

      <p class="Normal-1 para-style-override-16">Mevlana Seyfeddin, Harezmşah İl Arslan’ın saltanatının ilk zamanlarında Buhara’dan Harezm’e gitti. Ona çok hürmet gösteren İl Arslan matlaı şu olan Hakanî’nin kasidesine cevap yazmasını emretti:</p>

      <p class="Normal-1 para-style-override-20">Sabahleyin, duman gibi ahım başımı sardığında,</p>

      <p class="Normal-1 para-style-override-19">Geceleri sabahlara dek uyumayan gözlerim kan içinde yüzer.</p>

      <p class="Normal-1 para-style-override-16">Mevlana Seyfeddin bu kasideye, ayrı vezin ve redifle cevap verdi, fakat onun kasidenin kafiyesi değişikti. Kasideyi padişahın meclisine getirdiler. Fazıllar dinledi, fakat pek beğenmediler. Bu kasidenin matlaı şudur:</p>

      <p class="Normal-1 para-style-override-18">Gece, benim esrarımdan perdeyi kaldırdığında,</p>

      <p class="Normal-1 para-style-override-55">Uyanık olan gözüm ve kalbim, sabahı uykuda bastırır.</p>

      <p class="Normal-1 para-style-override-16">Mevlana Seyfeddin özür dileyerek “bu kafiyeyi tabiata daha hoş gelir buldum” dedi. Bundan sonra da Hakanî’nin o kasidesine, aynı redif, kafiye ve vezinle cevap verdi; şu iki beyit o kasidedendir:</p>

      <p class="Normal-1 para-style-override-46">Kanaat iksiri, yüzümü altın rengi peyda ettiğinden beri</p>

      <p class="Normal-1 para-style-override-47">Feleğe ayağımın toprağı havadan gelmiş bir hazine gibi oldu.</p>

      <p class="Normal-1 para-style-override-47">Fakr külahını başıma giymek nasip olduğundan beri,</p>

      <p class="Normal-1 para-style-override-48">Göklere yükselen başım Ayın menzillerinden olan İklil<a class="footnote-link" href="#footnote-225-83" id="footnote-225-83-backlink">83</a> alanına ulaştı.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-83-backlink" id="footnote-225-83">83</a> İklil: Hazreti Peygamber’in Zebur’da geçen bir ismidir; bezenip süslenmiş taç anlamına da gelir.</p>
      </div>

      <p class="Normal-1 para-style-override-16">Bu kasidede birçok incelik ve latife vardır.</p>

      <p class="Normal-1 para-style-override-16">Mevlana Seyfeddin fazılların kasidelerine birçok cevap yazmıştır. Matlaı şu olan Zahîrüddin’in kasidesine cevap vermiştir:</p>

      <p class="Normal-1 para-style-override-20">Senin gamını şerhetmek ruha sevinç lezzeti,</p>

      <p class="Normal-1 para-style-override-19">Dudağını anmak ise ağıza şeker tadı verir.</p>

      <p class="Normal-1 para-style-override-16">Seyfeddin cevap olarak şöyle söylemiştir:</p>

      <p class="Normal-1 para-style-override-20">Senin gamzenin öldürmeyip aman verdiği kişinin</p>

      <p class="Normal-1 para-style-override-19">Kan pahası, onun seni yâd ederek can vermesidir.</p>

      <p class="Normal-1 para-style-override-16">Mevlana Seyfeddin’in divanı on iki bin beyittir. Hepsi de uygun ve seçilmiş şiirlerdir. Lugaz söylemekte Mevlana Bedreddin-i Şaşî’nin izinden gidenlerdendir.</p>

      <p class="Normal-1 para-style-override-16">Attâr-ı Buharî’nin Alâî-i Attâr adıyla meşhur olan oğlu, Adnânî ve Melek-i Sânetırâş, Mevlana Seyfeddin’in talebelerindendir.</p>

      <p class="x3 para-style-override-39">[İL ARSLAN]</p>

      <p class="Normal-1 para-style-override-16">İl Arslan’a gelince, Atsız’dan sonra Harezm tahtına çıktı ve Horasan’ı istila etti. Hakîm ve fazılların efendisi İsmail-i Cürcanî, Kitab-ı Ağraz ve Hafî-i Alâî adlı eserlerini onun namına yazmıştır; tıp ilminde, bundan daha faydalı Farsça bir kitap yazılmamıştır.</p>

      <p class="Normal-1 para-style-override-16">567 senesinde emanet hayatını, kaza ve kader müvekkellerine teslim etti. Ölümünden sonra, çocukları Sultan Şah Mahmud ile Alâeddin Tekiş Han arasında Horasan saltanatı için çekişmeler yaşandı. Horasan halkı bu kavgada perperişan oldu. Sultan Şah şu rubaiyi aşağıda yazıldığı şekilde Tekiş Han’a gönderdi:</p>

      <p class="Normal-1 para-style-override-20">Meyhane senindir cenk meydanı da bizim.</p>

      <p class="Normal-1 para-style-override-16">Kâşaneler senin, cenk etmek de bizim.</p>

      <p class="Normal-1 para-style-override-16">Bu çekişmenin ortadan kalkmasını istersen,</p>

      <p class="Normal-1 para-style-override-19">Harezm senin olsun, Horasan da bizim. [RUBAİ]</p>

      <p class="Normal-1 para-style-override-16">Tekiş Han da bu rubaiye cevap olarak şöyle bir rubai yazıp gönderdi:</p>

      <p class="Normal-1 para-style-override-20">Ey kardeş, bu gamın</p>

      <p class="Normal-1 para-style-override-16">Neticesi cinnet ve sevdadır.</p>

      <p class="Normal-1 para-style-override-16">Kimin devlet ikbalinin yükseleceğini,</p>

      <p class="Normal-1 para-style-override-19">Kabzası kanlı kılıç tayin edecektir. [RUBAİ]</p>

      <p class="Normal-1 para-style-override-16">Nihayet iki kardeş arasında Serahs’ta bir savaş yapıldı ve zaferi Tekiş Han kazandı, Sultan Şah [Mahmud] da Harezm’e kaçtı. Ama onu orada da rahat bırakmadılar. Naçar bir şekilde ölünceye kadar sahralarda dolaştı.</p>

      <p class="Normal-1 para-style-override-16">Saltanat tek başına Tekiş’in üzerinde karar kıldı. Bu Tanrı’nın bir ihsanıdır. Tanrı bunu dilediğine verir. Bu vaka 569 senesinde gerçekleşti.</p>

      <p class="Normal-1 para-style-override-16"></p>

      <p class="x1 para-style-override-7" id="toc_marker-5">FARSÇA YAZAN ŞAİRLERİN ÜÇÜNCÜ TABAKASI</p>

      <p class="x3 para-style-override-7">Arif Şeyh</p>

      <p class="x3 para-style-override-37">NİZÂMÎ-İ GENCEVÎ</p>

      <p class="Normal-1 para-style-override-45">(Tanrı onun aziz sırrını takdis etsin)</p>

      <p class="Normal-1 para-style-override-16">Gence’de doğmuştur. Bu vilayet Suveru’l-Ekalîm’de Cenze şeklinde yazılmıştır. Şeyh Nizâmî’nin olgunluğu, fazileti ve büyüklüğünü söylemekten dil âcizdir. Şairlikten başka, onun sözlerinde güzellik vardır ve kemal sahipleri bu güzelliğe taliptir. Lakabı Şeyh Nizâmüddin, künyesi Ebû Muhammed bin Ebî Yusuf bin Müeyyid’dir. Kıvâmî-i Mutarrızî’nin kardeşi olması dolayısıyla Mutarrızî adıyla da tanınır. Kıvâmî-i Mutarrızî de üstat şairlerdendir ve içinde tüm şiir sanatlarının olduğu bir kaside söylemiştir. Tanrı izin verirse bu kasidenin bazı kısımları yeri geldiğinde söylenecektir.</p>

      <p class="Normal-1 para-style-override-16">Nizâmî’nin ömrünün son yıllarında inziva ve halvet hayatı yaşadığını, insanlarla pek az temas ettiğini rivayet ederler. Bu hususta kendisi şöyle söylüyor:</p>

      <p class="Normal-1 para-style-override-20">Güzel gül, gonca içinde mahzun bir vaziyette,</p>

      <p class="Normal-1 para-style-override-19">Benim gibi dünyanın insanlarından el çekmiştir. [ŞİİR]</p>

      <p class="Normal-1 para-style-override-16">Atabek Kızıl Arslan şeyhle görüşmek istiyordu. Şeyhi çağırmak maksadıyla adamlar gönderdi. Şeyhin inzivaya çekildiğini, sultan ve emirlerle hiç ilgilenmediğini bildirdiler. Bunun üzerine Atabek imtihan için şeyhi görmeye gitti. Şeyh kerameti sayesinde Atabek’in imtihan için geldiğini ve kendisine hakaret gözüyle baktığını keşfetti. Şeyh gayb âleminden bir şeyi Atabek’e gösterdi. Atabek cevahirle süslenmiş, padişahlara layık bir taht ve yine cevahirden bir kürsü gördü. Bundan başka, padişahlara yakışır bir şekilde süslenmiş yüzbinlerce uşak, asker, işlenmiş kemerli köle, hacip ve nedim hep ayakta durmuşlar, şeyh de padişah gibi o taht üzerine oturmuştu. Atabek o azameti ve şevketi görünce hayretler içinde kaldı. Tevazuyla şeyhin ayaklarını öpmek istedi. Tam bu sırada gayb âleminden, şühut âlemine<a class="footnote-link" href="#footnote-225-84" id="footnote-225-84-backlink">84</a> [gözle görülen âlem] geldi ve bu sefer şeyhi bir mağaranın kapısında, yün bir çulun üzerine oturmuş, elinde bir mushaf, hokkası, kalemi, seccadesi, asası ve önünde birkaç parça kâğıt olan ihtiyar ve hâkir bir adam olarak gördü. Tevazuyla şeyhin elini öptü. Bundan sonra, şeyhin ruhaniyetine dair itikadı en yüksek derecesini buldu. Şeyh de ona himmet edip teveccüh gösterdi. Zaman zaman Atabek’i görmeye gelir ve onunla sohbet ederdi. Şeyh, bu vaziyeti şu beyitle beyan ediyor:</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-84-backlink" id="footnote-225-84">84</a> Şühut âlemi: Gözle görülen âlem, içinde yaşadığımız dünya.</p>
      </div>

      <p class="Normal-1 para-style-override-42">Onun ayağının bastığı yeri öpeyim dedim.</p>

      <p class="Normal-1 para-style-override-43">Göklerin yerinden oynadığını gördüm.</p>

      <p class="Normal-1 para-style-override-16">Şeyh Nizâmî, Ahi Ferec-i Zencanî’nin (Tanrı onun aziz sırrını takdis etsin) müritlerindendi. Divanı, hamsesinin dışında yirmi bin beyte yakındır. Karakterine ve doğasına uygun gazeller, muvaşşahat<a class="footnote-link" href="#footnote-225-85" id="footnote-225-85-backlink">85</a> ve sanatkârâne yazılmış birçok şiiri vardır. Husrev ve Şirin kıssasını Kızıl Arslan’ın arzusu üzere nazma çektiğinde, bahşiş olarak şeyhe dört tane ekili ve mamur köy verdi. Şeyh, Hamse kitabında bu ihsanın şükranesi olarak şöyle söyler:</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-85-backlink" id="footnote-225-85">85</a> Muvaşşah: Dizelerinin ilk harfleri bir sözcük oluşturan şiir, akrostiş.</p>
      </div>

      <p class="Normal-1 para-style-override-36">Padişah, benim hamd u ıhlasıma baktı,</p>

      <p class="Normal-1 para-style-override-56">Mükafat olarak (Hamdunîyana) köyünü verdi. [BEYİT]</p>

      <p class="Normal-1 para-style-override-16">Şu gazel şeyhin şiirindendir:</p>

      <p class="Normal-1 para-style-override-17">Cihan karanlık, yollar pek meşgul, yedek atın dizginini çek!</p>

      <p class="Normal-1 para-style-override-31">Hiç olmazsa bir süre, bu varlık pılı pırtısını ruhun halvetgâhına götür.</p>

      <p class="Normal-1 para-style-override-31">Tabiat kargalarını üns bağından dışarı çıkar.</p>

      <p class="Normal-1 para-style-override-31">Saadeti imtihan tuzağıyla yakala ve Allah’ın en has kulları</p>

      <p class="Normal-1 para-style-override-31">Sırasına geçtiğinde, ayağını suret âleminden dışarı at ve</p>

      <p class="Normal-1 para-style-override-31">Sayısız mana şerbetini bir anda gövdeye indir.</p>

      <p class="Normal-1 para-style-override-31">Sen, ruhu hafiflerin meclisinde sakın ağır ruhluluk etme</p>

      <p class="Normal-1 para-style-override-31">Saki hareketlendikçe sen de hemen o büyük kadehleri iç.</p>

      <p class="Normal-1 para-style-override-31">Onun cennetini ve cehennemini görürsün,</p>

      <p class="Normal-1 para-style-override-31">Ama bunların hiçbiriyle uğraşma.</p>

      <p class="Normal-1 para-style-override-31">Ayağını cehennemin tepesine koy ve cennetin etrafına bir butlan hattı çek.</p>

      <p class="Normal-1 para-style-override-31">Onun huzurunun mestlerinden olduğundaysa</p>

      <p class="Normal-1 para-style-override-31">Feleğin çadırını alt üst et, Arşın direğini salla ve göklerin iplerini çek.</p>

      <p class="Normal-1 para-style-override-31">Onun yolunu ayaksız yürü, onun güzelliğini gözsüz gör,</p>

      <p class="Normal-1 para-style-override-31">Onun sözlerini dilsiz işit ve şarabını ağızsız iç,</p>

      <p class="Normal-1 para-style-override-31">Nizâmî kalbinden ortaya döktüğün bu ne esrardır.</p>

      <p class="Normal-1 para-style-override-23">Bunun remillerini kimse anlamıyor. Dilini tut dilini.</p>

      <p class="Normal-1 para-style-override-39">Şeyh gençliğinde Hamse’den önce Veys ve Râmîn destanını, sultan Mahmud bin Muhammed bin Melikşah adına nazmetmiştir. Bazıları bu manzumenin Nizâmî Arûzî’nin olduğunu söylerler. Şeyh Nizâmî’nin olması daha doğrudur, çünkü Nizâmî Arûzî, Sultan Melikşah zamanında yaşamıştır, ama Veys ve Râmîn destanı ilk defa Sultan Mahmud adına yazılmıştır ve bu da Şeyh Nizâmî’nin devrine daha yakındır.</p>

      <p class="Normal-1 para-style-override-16">Şeyh Nizâmî’nin vefatı sultan Tuğrul bin Arslan zamanında 576 senesinde gerçekleşmiştir. Onun nurlu mezarı Gence’dedir.</p>

      <p class="Normal-1 para-style-override-16">Şeyhin hamsesi yaşarken toplanmamıştı; bunların her biri ayrı ayrı destanlardı. Vefatından sonra toplanıp bir kitap haline getirilmiş ve fazıllar tarafından Hamse adı verilmiştir.</p>

      <p class="x3 para-style-override-53">[MAHMUD BİN MUHAMMED BİN MELİKŞAH]</p>

      <p class="Normal-1 para-style-override-16">Sultan Mahmud saadetli, marifetli, hünerli bir padişahtır. Sultan Sencer zamanında, Irak ve Azerbaycan’da sekiz sene sultana vekillik yaptı. Bir kez isyan etti ve Sultan Sencer de onun üzerine bir ordu gönderdi. Mahmud Rey sahrasında sultanın ordusuyla savaştı, ama sonuçta hezimete uğradı. Ertesi gün birkaç valiyle beraber Sultan Sencer’in özel çadırına gitti ve amcasını selamladı.</p>

      <p class="Normal-1 para-style-override-16">Sultanın da amcalıktan gelen şefkat duyguları harekete geçti ve kendi çadırının yanında bir çadır hazırlanmasını emretti. Sultan Mahmud’a türlü türlü meyveler ve buz gönderdi. Üstelik bunların tadına önce kendisi baktı. Ertesi gün de Mahmud’u Irak saltanatına namzet yaptı; kıymetli taşlarla süslenmiş bir taç ve altın ipliklerle yapılmış esvaplar vererek şereflendirdi. Irak’ın ileri gelenlerine de iltifatlarda bulundu. Üçüncü gün sultan Horasan, Mahmud ise İsfahan tarafına yola çıktılar; bu olay 509 yılı Cemaziyülevvelinin 20. günü gerçekleşti.</p>

      <p class="Normal-1 para-style-override-16">Sultan Sencer kızı Siti Hatun’u Sultan Mahmud’a nikâhladı; fakat bu kız çok yaşamadı, öldü. Ertesi sene diğer kızı Mah Melik Hatun’u büyük bir debdebe ve gösterişle Mahmud’a gönderdi.</p>

      <p class="x3 para-style-override-7">Hayırlı Kişilerin Makbulü</p>

      <p class="x3 para-style-override-37">SEYYİD ZÜLFİKÂR-I ŞİRVANÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Seyyid Zülfikâr-ı Şirvanî, asrının fazıllarının en faziletlisiydi. Harezmşah Sultan Muhammed bin Tekiş’in devrinde yaşamıştır. Şiir ilminde gayet mahirdi. Hâce Selmân-ı Sâvecî’den önce hiç kimse şiir sanatında Zülfikâr gibi kaside söylememiştir. Bu kaside şiir sanatının tüm güzelliklerini, süslemelerini ve gösterişini içerir. Her beyitinden çeşitli vezinlerde beyitler çıkarılabilir. Hâce Selmân da yazdığı kasidesinde bundan daha fazla bir şey vücuda getirmemişti.</p>

      <p class="Normal-1 para-style-override-16">Bunun için rivayet ederler ki: Hâce Selmân kasidesini adına yazdığı sahib-i divân Hâce Gıyâsüddin Muhammed bin Reşîd, caizesini layıkıyla vermediği için huzura çıkıp şikâyette bulundu: “Sadr-ı sâ’îd el-Masdarî, adına yazdığı sanatlı kaside yüzünden Seyyid Zülfikâr’a yedi eşek yükü ibrişim vermişti ve o bir Şirvan veziriydi. Oysa sen İran ve Turan memleketlerinin sahib-i divânısın. Benim kasidemle onun kasidesi arasında dağlar kadar fark var. Benimkinde onun on misli sanat ve eşsiz güzellikler var. Üstelik bana ona verilenin onda birini versen razıyım” dedi.</p>

      <p class="Normal-1 para-style-override-16">Bunun üzerine sahib-i divân, Hâce Selmân’a darıldı ve “Ebû Tâlib’in oğlu Ali ile Selmân-ı Fârisî arasında da fark vardır” dedi. Böyle diyerek Selmân-ı Sâvecî’ye onun seyyidlik şerefi vardır, ama senin yoktur demek istemişti.</p>

      <p class="Normal-1 para-style-override-16">Seyyid Zülfikâr, Irak mülkündeyken Harezmşah’ın yanına gitti ve sultan ona çok hürmet gösterdi. Sultanın vakalarını şiir halinde yazan Seyyid’in sanatlı kasidesinden bir kısmını buraya yazıyoruz:</p>

      <p class="Normal-1 para-style-override-17">Çemen taze katmerli güllerden bir dilbere döndü.</p>

      <p class="Normal-1 para-style-override-31">Bahar gülbahçelerinde esen rüzgârlardan koku aldı.</p>

      <p class="Normal-1 para-style-override-31">Dallar, dilberlerin beli gibi rakseder.</p>

      <p class="Normal-1 para-style-override-31">Kuşların dili âşıklar gibi yana yakıla inler.</p>

      <p class="Normal-1 para-style-override-31">Bahar rüzgârı, yavaş yavaş eserek</p>

      <p class="Normal-1 para-style-override-31">Bostanların içinde gizli gizli dolaşmaya başladığında,</p>

      <p class="Normal-1 para-style-override-23">Bağda tenasuh yoluyla İrem bağı zuhur eder. [KASİDE]</p>

      <p class="Normal-1 para-style-override-16">Bu kasidenin her üç beytinden muhtelif bahirlerde bu tarzda bir beyit çıkarabilir.</p>

      <p class="Normal-1 para-style-override-17">Katmerli gül, dilber gibi bostana geldiğinde,</p>

      <p class="Normal-1 para-style-override-23">Bahar rüzgârları, âşıklar gibi gizli çiçek bahçelerine girerler. [BEYİT]</p>

      <p class="x3 para-style-override-39">[HAREZMŞAH MUHAMMED BİN TEKİŞ]</p>

      <p class="Normal-1 para-style-override-16">Sultan Muhammed Harezmşah kahr ve devlet sahibi bir padişahtı. İkbal yıldızı yükselmiş, civardaki melikler ona boyun eğmiş, hizmet kemerini bellerine bağlamış ve onunla hoş geçinmekten başka çare bulamamışlardı. Horasan, Maveraünnehr, Kaşgâr ve Irak’ın birçok kısmını ele geçirmiş, Gûr meliklerinin elinden Gûr ve Herat memleketlerini almıştı. Azameti ve şevketi o dereceye ulaşmıştı ki, kapısında beş nöbet, yetmiş eşek yükü ağırlığındaki nakkarelerle altın ve gümüşle işlenmiş davullar çalınırdı. Her köylü onun zamanında padişah gibi yaşardı.</p>

      <p class="Normal-1 para-style-override-16">Kızını Semerkand hanına verdi ve Kaşgâr hanından kız aldı. Bu münasebetle Herat’ta öyle büyük bir düğün yapıldı ki, feleğin gözü mislini görmemişti. Sultan, o sırada eski sultanlarda böyle bir azamet ve ziynetin var olup olmadığını sormak için onların yanına gidip gelmiş, yaşlı birini arayıp bulmalarını emretti. Sultan Sencer’in devletinin büyüklerinden olan Mukarrebüddin bin Feleküddin’in bu vasıflara sahip olduğunu söylediler. Onu huzuruna çağırttı ve sordu. O da bu güzel bir büyüklüktür, daha fazlası düşünülemez, dedi.</p>

      <p class="Normal-1 para-style-override-16">Sultan bu hususta biraz ısrar edince Mukarrebüddin, “Ey Sultan, bir seferinde Sultan Sencer aynı yerde bir şenlik yapmıştı, ki senin yeni diye yaptığın şeyleri onlar o şenlikte eskiden yapılmış şeyler diye kabul etmişlerdi” dedi.</p>

      <p class="Normal-1 para-style-override-16">Bunun üzerine sultan kızdı ve ona, “Acaba o zaman senin mevkin neydi” diye sordu.</p>

      <p class="Normal-1 para-style-override-16">O da şöyle dedi: “Ey Hudavend, o gün, sultanın kendilerine ıktayı layık gördüğü kişilere menşurlar yazılmıştı. Benim babama otuz kişiden sonra diz çökme sırası gelmişti; Harezm’in mukti’î [kudretlilerinden] olan senin büyükbabana kırk beş kişiden sonra sıra geldiğindeyse, sultan işaret ederek bu adamı evine gönderin, zira bundan sonra onun burada kalması doğru değildir, demişti.”</p>

      <p class="Normal-1 para-style-override-20">Tarih-i Cihangüşâ şöyle anlatır: Sultan Muhammed İran beldelerinin çoğunu istila ettiğinde kendi kendine kibirlenip gururlandı. Abbasi halifesi Nâsır ile araları açıldı. Onların içine son derece korku ve kuşku düştü; çünkü sultan Benî Abbas’ın haksız olarak hilafeti elde ettiği, halbuki hilafetin Ali bin Ebû Tâlib’in çocuklarının hakkı olduğuna dair devrin âlim ve imamlarından bir fetva çıkartmıştı. Tirmiz seyyidlerinden Hanzade Alâ’ül-mülk’ü halifeliğe namzet gösterdi. Sonra da kendisi halifeyi azledip yerine Seyyid Hüseynî’yi tayin etmek için Bağdat’a gitti.</p>

      <p class="Normal-1 para-style-override-16">Nâsır da barış amacıyla şeyhler şeyhi, arif Şihâbeddin Ömer Sühreverdî’yi (Tanrı onun aziz sırrını takdis eylesin) sultana elçi gönderdi. Şeyh, Nihavend sınırında sultanın askerlerini karşıladı ve ordunun azametini seyretti. Onu sultanın çadırına götürdüler. İçeri girdi ve selam verdi, fakat sultan ona oturma izni vermedi. Öylece ayakta dururken, Benî Abbas’ın faziletleri hakkındaki yazıyı okudu, sultana bu hanedanın büyük ve mübarek bir hanedan olduğunu, bu uğurlu insanların incitilmemesi gerektiğini söyledi.</p>

      <p class="Normal-1 para-style-override-16">Sultan kızdı ve şöyle dedi: “Her ne kadar siz bu hanedanı mübarek yapmaya çalışıyorsanız da, Hazreti Peygamber’in hanedanından daha mübarek değildir. Siz baskı ve destekle bu hanedanı mübarek yapmışsınız. İşte bu halktan işittiğim hareketler kuru gürültüye daha yakındır. Eğer ömrüm kâfi gelirse sizleri, Hazreti Peygamber’in hanedanından daha mübarek yaparım. Ey şeyh, eğer ulu Tanrı, sana muhabbet zevki verseydi, Nâsır ile aramda barış yaptırmaya uğraşmazdın. Haydi geri dön ve halifeye tekrar söyle ki bana yemek hazırlasın, işte buraya kadar geldim.”</p>

      <p class="Normal-1 para-style-override-16">Şeyh gücenerek sultanın çadırından çıktı gitti. O zaman sultana, “İlahi, bu adamı kötü kişilerin düştüğü belaya uğrat” diye beddua ettiğini söylerler.</p>

      <p class="Normal-1 para-style-override-16">Rivayete göre Sultan Muhammed’in sonu da bu bedduadan gelmiştir. Şüphesiz bu böyledir.</p>

      <p class="Normal-1 para-style-override-20">Tanrı ehlinin gönlü incinmedikçe,</p>

      <p class="Normal-1 para-style-override-19">Tanrı hiçbir kavmi rüsva etmez. [BEYİT]</p>

      <p class="Normal-1 para-style-override-16">Sultan, Bağdat’a hareket edip Dinever’e ulaştığında Dinever geçitlerine aşırı derecede kar yağıyordu. O zaman sultan şiddetli bir gribe tutuldu. Sultanın hayvanlarının çoğu mahvoldu. Sonunda onun ikbal güneşi de solmaya başlamıştı.</p>

      <p class="Normal-1 para-style-override-16">617’de Moğol ordusu Türkistan ve Otrar sınırlarına dayandı. Sultan onlarla birkaç kere savaştıysa da sonuçta mağlup oldu. Bu mağlubiyetten sonra sultan, her ne vakit olursa olsun yüz bin silahlı Moğol süvarisiyle karşılaşsa, o kavimle savaşmaksızın yüz çevirir giderdi.</p>

      <p class="Normal-1 para-style-override-16">Bir defasında büyük oğlu Sultan Celâleddin, babasına şöyle sordu: “Sizin kahramanlığınız ve siyasetiniz âlemce malumdur. Yirmi sene İran’da istediğin gibi ve tek başına hükümet sürdün. Şimdi de şu bir avuç dinsizden kaçıyor; Müslümanları kâfirlerin elinde rüsva ve perişan ediyorsun.”</p>

      <p class="Normal-1 para-style-override-16">Sultan da şöyle cevap verdi: “Ey oğul, benim duyduğum şeyleri sen duymuyorsun.” Celâleddin, “Bu nasıl söz” deyince sultan da şöyle devam etti: “Muharebe saflarına ne zaman yaklaşsam, bütün Ricalü’l-gayb’ın<a class="footnote-link" href="#footnote-225-86" id="footnote-225-86-backlink">86</a> bana ‘Ey kâfirler, fısk u fücur çıkaranları öldürünüz’ dediklerini duyuyorum. Gayrı ihtiyarî olarak bir korku, bir dehşet beni istila ediyor. Evlat, eğer beni bu hususta mazur görürsen yeridir.”</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-86-backlink" id="footnote-225-86">86</a> Ricalü’l-gayb: Her devirde bulunmasına rağmen herkes tarafından görülüp bilinmeyen ve Allah’ın emirlerine göre çalışan mübarek ve büyük kişiler; Ricalullah.</p>
      </div>

      <p class="Normal-1 para-style-override-16">Din büyükleri ve ilahi sırları keşfedenlerden, Cengiz Han’ın askerlerinin önünde Ricalullah’ın ve Hızır aleyhisselamın bulunup orduya rehberlik ettikleri nakledilmiştir.</p>

      <p class="Normal-1 para-style-override-16">Akıllı ve ferasetli kimseler bu duruma hayret etmişlerdir. Hakîmlerin hikmetleri bu sırrı çözmekten âciz kalmışlardır; çünkü “Tanrı istediğini yapar ve dilediğine hükmeder.” Bu hâl karşısında Şeyh Ebülcenab Necmü’l-mille ve’d-dini’l-Kübrâ (Tanrı ruhunu takdis eylesin) şu rubaiyi söylemiştir:</p>

      <p class="Normal-1 para-style-override-20">Ey karıncaya, yılana, kargaya, bülbüle rızk veren Tanrı,</p>

      <p class="Normal-1 para-style-override-16">Kulların tamamen helak oldular, sen bir avuç köpeği bahane yapmışsın,</p>

      <p class="Normal-1 para-style-override-16">Oysa her şey sendendir ve her şeyi sen yapıyorsun.</p>

      <p class="Normal-1 para-style-override-19">Ne Tatarlar yapıyor ne de Moğollar. [RUBAİ]</p>

      <p class="Normal-1 para-style-override-16">Sultan Muhammed, Moğollara karşı hiç direnemedi. Nihayet 675 senesinde tamamen hezimete uğradı. Müslümanlar, “Bizi Moğol belasına uğratma” diye feryat ettiler. Sultan onlara kale inşa etmelerini söyledi; Müslümanlar da mahvolup gitmek korkusuyla her şehir ve kasabada kale yapmaya başladılar. Bugüne kadar kalan ve şimdi harap olan küçük kalelerin çoğu o zaman yapılmıştır.</p>

      <p class="Normal-1 para-style-override-16">Sultan, Nişabur’dan Rey’e hareket etti; ama orada da Moğollara karşı koyamadı. Bazıları dedi ki: Mâzenderân korunaklı bir yerdir; bir taraftan deniz, bir taraftan dağlar ve ormanlarla çevrilidir, üstelik orası diğer bir taraftan da payitaht olan Harezm’e yakındır.</p>

      <p class="Normal-1 para-style-override-16">Sultan Rey’den Rüstemdar’a geldi ve oradan Abiskûn adasına<a class="footnote-link" href="#footnote-225-87" id="footnote-225-87-backlink">87</a> gidip yerleşti. Eziyetlerin, gamların ve yakıcı derunî ateşlerinin son derece alevlenmesi yüzünden sultanda cereb “uyuz” hastalığı çıktı.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-87-backlink" id="footnote-225-87">87</a> Abiskûn adası ve kenti: İran’da, Cürcan eyaletinde, Hazar Denizi’nin güneydoğusunda Cürcan ırmağının ağzında küçük bir ada, bir ortaçağ limanı ve ticaret merkezi. Bir zamanlar ipek ticaretinin ve bölgenin önemli merkezlerinden olan kentin güçlü bir kalesi ve büyük bir camisi vardı; ama Moğol istilasının ardından konumunu yitirdi. Arap tarihçi Hamdullah Müstevfi, adanın ve kentin sular altında kaldığını yazar. Ayrıca Abiskûn veya Abeskûn’un, Farsça âb-ı sükûn’dan geldiğini ve Hazar Denizi’nin eski adlarından olduğunu da söylerler.</p>
      </div>

      <p class="Normal-1 para-style-override-20">Tarih-i Cihangüşâ’nın yazarı Hâce Alâeddin Atâ Melik-i Cüveynî şöyle hikâye eder: “Babam, sultan Muhammed’in yakınlarındandı ve o, şöyle anlattı: Bir gün sultan, sefer esnasında dinlenmek maksadıyla birkaç kişiyle birlikte bir tepenin başına oturmuştu. Ben de bütün aile efradıyla beraber oradan geçiyordum. Beni çağırttı ve hızla yanına gittim. Sultan mübarek ellerini tamamen bembeyaz olmuş sakalına götürmüştü.</p>

      <p class="Normal-1 para-style-override-16">Bir ah çekti ve dedi ki: ‘Ey Cüveynî, görüyorsun gaddar felek gaddarlıkla meşgul. Bu sitemkâr talihim bana yine zulmetmeye başladı. Gençliğim ihtiyarlığa döndü, siyah saçlarım ağardı, sıhhatim kayboldu, yerine hastalık geldi. Bu derde ne deva bulmalı, bu mihnet ve gama, herkese riayet etmekten başka ne tedbir almalı?’</p>

      <p class="Normal-1 para-style-override-16">Benden kalem ve hokka istedi. Şu beyitleri hazırlıksız şekilde o anda inşa etti. Sonra zâri zâri ağlayarak aşağıdaki beyitleri okuyup yazdı:</p>

      <p class="Normal-1 para-style-override-20">Musibet ve bedbahtlık gününde eğer senin meskenin ve menzilin,</p>

      <p class="Normal-1 para-style-override-16">Asumanın savaş padişahı gibi [Merih] feleğin halkasının burcunda</p>

      <p class="Normal-1 para-style-override-16">Bile olsa şurasını iyice bil ki; kaza okları inmeye başladığında</p>

      <p class="Normal-1 para-style-override-16">Senin o korunaklı kalen, sahralar gibi dümdüz olur.</p>

      <p class="Normal-1 para-style-override-16">İkbal gününde eğer senin meskenin sahra ise, o zaman yeryüzünün</p>

      <p class="Normal-1 para-style-override-16">Bu düzlüğü senin için korunaklı ve yeşil bir kümbet haline gelir.</p>

      <p class="Normal-1 para-style-override-16">İster ikbal isterse bedbahtlık gününde olsun hüküm Allah’ındır.</p>

      <p class="Normal-1 para-style-override-19">Sen yeter ki iyi ve kötü işlerini hakkıyla havale et.</p>

      <p class="Normal-1 para-style-override-16">Kısa süre sonra sultanın hastalığı şiddetlendi. Mâzenderân’ın kötü havasının yanı sıra ruhunu sıkan gamların ve bedbahtlığın tesiriyle aziz canını Abiskûn adasında, o can bağışlayana 22 Zilhicce 617 senesinde teslim etti. Tanrı burhanını aydın eylesin.</p>

      <p class="Normal-1 para-style-override-16">Sultan Muhammed zamanında zuhur etmiş olan büyükler şunlardır: Tarikat şeyhlerinden Kübrâ adıyla tanınan Ebülcenab Necmü’l-mille ve’d-din Sultanü’l-Hayyukî (Tanrı aziz ruhunu takdis eylesin). Ona tabi olan âlim ve imamlardan İmam’ül-Hümâm, Hüccetü’l-Allah, Alâü’l-halk İmam Fahrü’l-Millet-i ve’d-din Muhammed bin Ömer er-Râzî, büyük şairlerden Muhammed bin Abdürrezzak-ı İsfahanî ile oğlu Kemâleddin İsmail, Seyyid Zülfikâr-ı Şirvanî (hepsine Tanrı rahmet eylesin).</p>

      <p class="Normal-1 para-style-override-16">İmam Fahreddin Herat’ta vefat etmiştir ve mübarek mezarı Hıyaban’dadır. Azizî onun vefat tarihini şu beyitlerle söylemiştir:</p>

      <p class="Normal-1 para-style-override-20">Kimsenin eşini görmediği ve görmeyeceği,</p>

      <p class="Normal-1 para-style-override-16">İmam ve âmil Muhammed-i Râzî</p>

      <p class="Normal-1 para-style-override-16">606’da Şevval’in ibtidasında,</p>

      <p class="Normal-1 para-style-override-16">Pazartesi ikindi vakti Herat’ta öldürüldü.</p>

      <p class="x3 para-style-override-7">Söz Meliki</p>

      <p class="x3 para-style-override-37">ŞAHFÛR BİN MUHAMMED EŞHERÎ-İ NİŞABURÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Güzel tabiat ve fazilet sahibi bir adamdı. Zahîrüddin-i Fâryâbî’nin talebelerindendir. Sultan Mahmud bin Tekiş zamanında inşâ makamı<a class="footnote-link" href="#footnote-225-88" id="footnote-225-88-backlink">88</a> ona verilmişti. Maliye ilmine ait Risale-i Şahfûrî onundur. Ayrıca lakaplar ve inşâ sanatına ait birkaç risalesi daha vardır.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-88-backlink" id="footnote-225-88">88</a> İnşâ: Düzyazı, nesir, mektup yazma; divan edebiyatında edebi sanatlarla yüklenmiş, süslü düzyazılara verilen isim. İnşa yazanlara münşi denir.</p>
      </div>

      <p class="Normal-1 para-style-override-16">Sultan Celâleddin’in veziri olan Nureddin Münşi, son derece işinin ehli bir adamdı, fakat içkiye fevkalade düşkündü. Rivayet ederler ki: Şahfûr dört günde on dört kere Nureddin’in yanına geldi ve her gelişinde onun şarap içmekle meşgul olduğunu söylediler. Bunun üzerine Şahfûr aşağıdaki rubaiyi o anda hazırlıksız bir şekilde yazıp padişaha gönderdi:</p>

      <p class="Normal-1 para-style-override-20">Senin bu faziletinle beraber içkiye düşkünlüğün</p>

      <p class="Normal-1 para-style-override-16">Yüksekliğin yanında alçaklık gibidir.</p>

      <p class="Normal-1 para-style-override-16">Senin halin, şarap ile nurun ve mertliğin beraber olduğu</p>

      <p class="Normal-1 para-style-override-19">O ay yüzlü güzellerin gözlerine benziyor. [RUBAİ]</p>

      <p class="Normal-1 para-style-override-16">Şu gazel de onundur:</p>

      <p class="Normal-1 para-style-override-46">Zaman mı daha perişan, yoksa senin saçların mı yahut benim halim mi?</p>

      <p class="Normal-1 para-style-override-47">Dere mi daha ufaktır yoksa senin ağzın mı yahut gamlı gönlüm mü?</p>

      <p class="Normal-1 para-style-override-47">Geceler mi daha kara, yoksa benim halim mi ya da seninki mi?</p>

      <p class="Normal-1 para-style-override-47">Bal mı daha hoş, dudakların mı yahut benim inciler saçan sözlerim mi?</p>

      <p class="Normal-1 para-style-override-47">Ülker yıldızı mı daha güzel, yoksa inciler yahut senin dişlerin mi?</p>

      <p class="Normal-1 para-style-override-47">Senin boyun mu daha düzgün, yoksa selviler mi veya benim sözlerim mi?</p>

      <p class="Normal-1 para-style-override-47">Senin vuslatın mı daha çok hoşa gider, yoksa benim şiirlerim mi?</p>

      <p class="Normal-1 para-style-override-47">Güneş ve Ay mı daha parlak, yoksa benim fikirlerim yahut yüzün mü ?</p>

      <p class="Normal-1 para-style-override-47">Felek mi daha dönük, yoksa senin huyun mu ya da benim işlerim mi?</p>

      <p class="Normal-1 para-style-override-47">Senin vaatlerin mi iki büklüm, yoksa benim sırtım mı ya da kaşların mı?</p>

      <p class="Normal-1 para-style-override-47">Sözlerin mi esassız, yoksa rüzgâr mı ya da senin hakkındaki zannım mı?</p>

      <p class="Normal-1 para-style-override-47">Benim sabrım mı az, yoksa iyilerin vefası mı ya da senin hayalin mi?</p>

      <p class="Normal-1 para-style-override-47">Senin güzelliğin mi çok, yoksa benim gamım kederim mi?</p>

      <p class="Normal-1 para-style-override-47">Gözlerin mi daha çok kan dökücü, yoksa felek mi veya padişah kılıcı mı?</p>

      <p class="Normal-1 para-style-override-48">Gamzelerin mi daha keskin, yoksa kılıç mı ya da aşk ve muhabbet yazılarım mı?</p>

      <p class="Normal-1 para-style-override-16">Soyu hakîm Ömer Hayyam’a erişen Şahfûr 606 yılında ölmüştür. Tebriz’deki Surhâb mezarlığında Efdalüddin Hakanî ve Zahîrüddin-i Fâryâbî’nin yanına gömülmüştür. Tanrı cümlesine rahmet etsin.</p>

      <p class="x3 para-style-override-39"><span>[ÖMER HAYYAM ve HASAN SABBAH]</span></p>

      <p class="Normal-1 para-style-override-16">Hakîm Ömer Hayyam’a gelince, Nişaburludur ve çok faziletli bir adamdır. Yıldızlar ilminde zamanın yegâne âlimiydi ve sultanlar ona çok hürmet ederlerdi; Sultan Sencer’in onu tahtının yanında oturttuğunu söylerler. Hâce Nâsır bunu Hulagu Han’a nakletti ve “Benim faziletim Ömer Hayyam’ın faziletinden yüz kere daha çok, fakat bu zamanda âlimlere hürmet âdeti kalkmıştır” dedi.</p>

      <p class="Normal-1 para-style-override-20">Tarih-i İstizhârî sahibi diyor ki: Hâce Nizâmü’l-Mülk-i Tûsî, Ömer Hayyam ve Hasan Sabbah Nişabur’da beraber eğitim görüyorlardı, birbirlerinin ders arkadaşıydılar ve aralarında kardeşlik anlaşması yapmışlardı. Hâce Nizâmü’l-Mülk devlet ve ikbal yıldızının yükselip hakkıyla vezirlik makamına geçtiğinde, Hasan Sabbah ile Ömer Hayyam Hâce’yi ziyaret için İsfahan’a gittiler.</p>

      <p class="Normal-1 para-style-override-16">Nizâmü’l-Mülk bunları çok güzel bir şekilde karşıladı, ikram ve izzette bulundu ve sonra bir arzunuz var mı diye sordu.</p>

      <p class="Normal-1 para-style-override-16">“Bana Nişabur’da bir maaş bağla; ben de onunla ölünceye kadar rahat bir hayat geçireyim arzum, bundan ibarettir” dedi Ömer Hayyam. Hâce de onun bu arzusunu yerine getirdi.</p>

      <p class="Normal-1 para-style-override-16">Sonra Hasan Sabbah’a, “Sen ne istiyorsun” diye sordu. O da, “Ben dünya işleriyle uğraşmayı daha çok severim” dedi. Bunun üzerine ona Hemedan ve Dinever vilayetini verdi. Hasan Sabbah’ın arzusu Nizâmü’l-Mülk’ün onu vezirliğe ortak yapmasıydı. Bu yüzden de Hemedan’daki vazifeyi almaktan ar etti, Hâce’ye kızıp düşman kesildi ve kalkıp gitti.</p>

      <p class="Normal-1 para-style-override-16">Hasan Sabbah daima Sultan Melikşah’ın nedimleriyle düşer kalkar, onlarla tavla ve satranç oynardı. Nihayet bunları ve padişahın tüm yakın adamlarını aldattı. Bir gün sultana, “Sultan yirmi seneden beri padişahlık yapıyor. Elbette memleketin gelirlerinin ve masraflarının esasını bilmesi gerekir” diye bildirdi.</p>

      <p class="Normal-1 para-style-override-16">Bunun üzerine sultan da Hâce Nizâmü’l-Mülk’ü çağırdı ve ona, “Memleketin gelirlerinin ve masraflarının hesabını ne kadar zamanda yapabilirsin” diye sordu.</p>

      <p class="Normal-1 para-style-override-16">“Padişahımız sayesinde memleketimiz Kaşgâr sınırlarından Rûm diyarına ve Antakya’ya dek uzanmıştır. Eğer çalışılırsa bu önemli mesele bir senede halledilir” dedi Hâce.</p>

      <p class="Normal-1 para-style-override-16">Ertesi gece Hasan Sabbah, sultana “Eğer sultan bu işi bana havale eder ve bana yetki verirse bu hesapların hepsini kırk günde yapar, sultana bildiririm” dedi.</p>

      <p class="Normal-1 para-style-override-16">Sultan da bunun üzerine defterhane işlerini ona havale etti, bütün hesap uzmanlarının ve müstevfilerin Hasan’ın mahiyetinde çalışarak bu işi kırk günde tamamlamalarını ferman buyurdu. Hasan da işin başına geçip çalışmaya başladı.</p>

      <p class="Normal-1 para-style-override-16">Sürenin bitmesine ve Hasan’ın işi tamamlamasına az bir zaman kalmıştı. Hâce Hasan’ın bu işi becereceğini anladığında bir hile ve tedbir kullanmak istedi. Kendi kölesine Hasan’ın kölesiyle dostluk kurup ona bol bol para vermesini söyledi ve şöyle dedi: “Kırkıncı günü Hasan hesap defterini tamam etmiş bir halde getirecektir. Ben onu sultanın çadırına alırım, sen de Hasan’ın kölesinin yanına git ve ‘Senin efendinin defterini görmek isterim, bakayım benim efendimin defteri mi, yoksa senin efendinin defteri mi daha güzel olmuş’ de ve defteri eline aldığında yapraklarını darmadağınık edip perişan bir hale koy.”</p>

      <p class="Normal-1 para-style-override-16">Bu suretle karar verildi ve Hâce’nin kölesi kırkıncı gün kararlaştırdığı gibi Hasan’ın defterini alt üst etti. Hâce ile Hasan her ikisi de sultanın meclisine girdiler.</p>

      <p class="Normal-1 para-style-override-16">“Hesap defterini mükemmel yaptın mı?” diye sordu Sultan. Hasan da “Evet mükemmeldir” dedi. Sultan “Defteri getir bakalım” diye emrettiğinde Hasan defteri açtı ve Hâce’nin bir hile yaptığını anladı, eli ayağı titremeye başladı. Hemen defteri toparladı. Sultan gazaba gelerek ona bağırdı.</p>

      <p class="Normal-1 para-style-override-16">Nizâmü’l-Mülk derhal padişaha dedi ki: “Ey padişah, kulunuz daha işin başında bunu biliyordu. Bu adam bir divanedir, fakat padişahımız ısrar ettiği için ses çıkarmadım. Böyle geniş bir mülkün masraf ve gelirinin hesabı kırk günde nasıl mükemmel yapılabilir?”</p>

      <p class="Normal-1 para-style-override-16">Mecliste bulunanların hepsi Hâce’ye hak verip Hasan’ı payladılar. Sultanın verdiği emir üzerine Hasan’ı döverek çadırdan dışarı attılar.</p>

      <p class="Normal-1 para-style-override-16">Bundan sonra Hasan gizlendi ve zamanını İsfahan’daki dostlarının evlerinde geçirdi. Reis Ebülfazl adında bir dostu vardı ve onun evine sığındı. Reis, Hasan’ın hatırını sayardı. Hasan da ona zındıklık ve mülhitlik telkin etti. Bir gece beraber otururken reise, “Eğer kafadar bir dostum olsaydı, ben bu Türkmen padişahının padişahlığını ve bu köylü herifin vezirliğini alt üst ederdim” dedi.</p>

      <p class="Normal-1 para-style-override-16">Reis Kaşgâr’dan Mısır’a dek uzanan böyle muazzam bir devleti, bu herifin böyle bir anda nasıl alt üst edebileceğini düşündü ve bu adama mutlaka malihülya illeti bulaşmış olmalı, dedi. O gün badem yağı ve afyon tedarik etti, yemeğine safran ve sevda illetine yararlı olan ilaçlar koydu. Hasan bunu anlayınca reisin evinden kaçarak Deylem’in Kuhistanındaki Elmevt [Alamut] Kalesi’ne gitti. Orada ibadetle uğraştı. Kalenin komutanını baştan çıkarıp kendine mürit yaptı. Kendisi daima kalenin dışında mağarada oturur, taat ve ibadetle uğraşırdı.</p>

      <p class="Normal-1 para-style-override-16">Bir gün kalenin hâkimi, kalenin içine gelmesini rica ettiğinde, “Ben kimsenin mülkünde ibadet edemem. Bana kalenin içinde bir öküz postu kadar yer sat, ben de mülküm olan o yerde ibadet edeyim” dedi. Kalenin hâkimi dediğini yaptı ve Hasan da kaleye girdi.</p>

      <p class="Normal-1 para-style-override-16">Kalenin içinde bulunanların hepsini yoldan çıkarıp kendine mürit yaptı. Sonra bir öküz postunu incecik bir ip halinde kesti ve bu ipi kalenin kapısından tutarak kalenin dört tarafını sardı. Ertesi gün kalenin emirine haber göndererek, “Kale benim mülkümdür, sen onu bana sattın. Artık benim mülkümde oturma çık” dedi. Kale ahalisi tamamen Hasan’ın müridi olduğu için emir başka çare bulamayıp çıkıp gitti.</p>

      <p class="Normal-1 para-style-override-16">Hasan da böylece kaleye sahip oldu; bunu reis Ebülfazl’a yazdı ve “Ben hâlâ kafadar bir arkadaşa sahip değilim, yalnızım; eğer böyle bir dosta sahip olursam çok işler yapmak fikrindeyim” dedi.</p>

      <p class="Normal-1 para-style-override-16">Bu melun halkı baştan çıkarmak için her tarafa dâîler [propagandacılar] gönderdi. Zındıklığı, ibâha ve ilhadı<a class="footnote-link" href="#footnote-225-89" id="footnote-225-89-backlink">89</a> her tarafa yaydı. İran ve Turan ahalisinin çoğu yıllarca bu melunların belasına müptela oldular. Eğer biz bunların ahvalini anlatmaya başlarsak uzun sürer.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-89-backlink" id="footnote-225-89">89</a> İbâha: Mübah kılma, izin verme; bir şeyin yasak veya haram olmaktan çıkması, sevap ya da günahın olmayışı.</p>

        <p class="Basic-Paragraph" xml:lang="en-GB">İlhad: Gerçek inançtan vazgeçme, dinden çıkma, imansızlık, Allah’ın varlığına ve birliğine inanmama, tanrı tanımazlık; zulmetme.</p>
      </div>

      <p class="Normal-1 para-style-override-16">Hulagu Han zamanında bu mülhitlerin tüm kaleleri ve yerleri ele geçirildi, bu suretle saltanatları sona erdi. Nâsırüddin-i Tûsî (Tanrı rahmet eylesin) bu konuda şu kıtayı söylemiştir:</p>

      <p class="Normal-1 para-style-override-20">Arabın altı yüz dört yılı Zilkadesinin biri olan</p>

      <p class="Normal-1 para-style-override-16">Pazartesi gününün sabahında, İsmailîlerin</p>

      <p class="Normal-1 para-style-override-16">Hûr Şah adlı padişahı tahtından inip</p>

      <p class="Normal-1 para-style-override-16">Hulagu’nun tahtının önünde durdu.</p>

      <p class="x3 para-style-override-7">Fazılların Meliki</p>

      <p class="x3 para-style-override-26">CEMÂLEDDİN MUHAMMED BİN</p>

      <p class="x3 para-style-override-37">ABDÜRREZZAK-I İSFAHANÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">İsfahan âlimlerinin en ileri gelenlerindendir. Çok güzel söyleyen, mevki sahibi ve şiirleri herkesçe sevilen bir şairdi. Kemâleddin İsmail-i İsfahanî onun oğludur. Gurkân hanedanından Sultan Uluğ Bey (Tanrı burhanını nurlandırsın) Cemâleddin [Muhammed bin] Abdürrezzak’ın sözlerini oğlu Kemâleddin İsmail’in sözlerine üstün tutar ve çok defa, “Babasının sözleri bu kadar güzel olduğu halde, oğlunun sözleri nasıl oluyor da bu kadar şöhret buluyor” derdi. Fakat Kemâleddin’in sözleri çok daha nazik ve sehl-i mümtenidir. Fakat padişahların sözlerine itiraz etmek avam tabakasının haddi değildir, çünkü meliklerin sözü sözlerin melikidir.</p>

      <p class="Normal-1 para-style-override-16">Cemâleddin [Muhammed bin] Abdürrezzak, Sultan Celâleddin Harezmşah’ın devleti zamanında ortaya çıkmıştır. Saidiye hanedanının övücüydü.</p>

      <p class="Normal-1 para-style-override-16">Peygamber aleyhisselamın itaati hakkında şu tercii söylemiştir:</p>

      <p class="Normal-1 para-style-override-20">Ey yolu sidrenin yanından geçen ve ey arş kubbesi tekkegâhı olan!</p>

      <p class="Normal-1 para-style-override-16">Ey dokuz feleğin kemeri, bu yüce makam külahının köşesiyle kırılan!</p>

      <p class="Normal-1 para-style-override-16">Bu yolda akıl, senin üzenginin yanında koşmuş ve</p>

      <p class="Normal-1 para-style-override-16">Şer’î de senin himayende sürünerek yürümüştür.</p>

      <p class="Normal-1 para-style-override-16">Bu mavi renkli gökler bir hankah pirinin sırtında</p>

      <p class="Normal-1 para-style-override-16">Eski ve yıpranmış bir esvaptır.</p>

      <p class="Normal-1 para-style-override-16">Ay senin atının göğsünün süsü, geceyse senin siyah saçlarındır.</p>

      <p class="Normal-1 para-style-override-16">Felek ne kadar yüksek olsa bile yine de senin ayağının toprağıdır.</p>

      <p class="Normal-1 para-style-override-16">Akıl ne kadar büyük olsa bile yine de senin yolunda bir çocuktur.</p>

      <p class="Normal-1 para-style-override-16">Cebrail senin kapının eşiğinde mukimdir.</p>

      <p class="Normal-1 para-style-override-16">Felekler senin sarayının harem dairesidir.</p>

      <p class="Normal-1 para-style-override-16">Kader tâzim etmek için senin ay gibi yüzüne yemin etmiştir.</p>

      <p class="Normal-1 para-style-override-16">Canı akılla beraber yapan Tanrı,</p>

      <p class="Normal-1 para-style-override-16">Kendi adını senin adınla beraber getirmiştir.</p>

      <p class="Normal-1 para-style-override-20">Abdürrezzak bu tercii çok güzel söylemiştir. Hâce Süleyman buna nazire yazmıştır ve o da çok güzeldir.</p>

      <p class="Normal-1 para-style-override-16">Hâce [Cemâleddin] Muhammed bin Abdürrezzak şu kasideyle kıyametin ahvalini tasavvur etmektedir:</p>

      <p class="Normal-1 para-style-override-17">Kün feyekûn [ol dedi oldu] emrinin ferraşı [temizlikçisi]</p>

      <p class="Normal-1 para-style-override-31">Bu cıva ve ayna gibi parlak, iki renkli çadırı derleyip topladığında,</p>

      <p class="Normal-1 para-style-override-31">İplerini ve kazıklarını söktüğünde, dört unsur üzerine kurulmuş</p>

      <p class="Normal-1 para-style-override-31">Olan bu binanın direği kırılır.</p>

      <p class="Normal-1 para-style-override-31">Göklerin perdelere bürünmüş hanımları yüzlerinden peçeleri atarlar.</p>

      <p class="Normal-1 para-style-override-31">Bu yedi kale yerinde kalır. Artık ne akşam galiye renkli esvabını</p>

      <p class="Normal-1 para-style-override-31">Ne de sabah seflatun kumaşından süslü entarisini giymez.</p>

      <p class="Normal-1 para-style-override-31">Biadem bu azgın dehrin dizginini birdenbire tutar ve yokluk da</p>

      <p class="Normal-1 para-style-override-31">Bu gem almayan atları apışlarının altında hükmü altına alır.</p>

      <p class="Normal-1 para-style-override-31">Felek kötü ve fesat işlerini sona erdirir.</p>

      <p class="Normal-1 para-style-override-31">Bütün kâinat yokluk damgasını yer.</p>

      <p class="Normal-1 para-style-override-31">Bu yokluk damgasını yemekten kimse kendini kurtaramaz.</p>

      <p class="Normal-1 para-style-override-31">Bir hareketle güneş mide gibi olan doğudan zuhur eder.</p>

      <p class="Normal-1 para-style-override-31">Sanki bu Yunus balığı ve o da Hazreti Yunus’tur.</p>

      <p class="Normal-1 para-style-override-31">Kahır, hesapta ken pazarına karşı övünür.</p>

      <p class="Normal-1 para-style-override-31">Bu doğru tartmayan terazinin kefelerini kırıp hurdahaş eyler.</p>

      <p class="Normal-1 para-style-override-31">Yokluk bu baş aşağı olmuş çarhın dalgalarını öyle parçalar ki,</p>

      <p class="Normal-1 para-style-override-31">Onları varlık âleminin üzerine sel gibi akıtır.</p>

      <p class="Normal-1 para-style-override-31">Günün dört anası kazâ’nın hükmüyle kısırlaşır.</p>

      <p class="Normal-1 para-style-override-31">İnsan tohumları babanın sulbünde kan olur.</p>

      <p class="Normal-1 para-style-override-31">Gökyüzünden o parlak kırıntılar [yıldızlar] dökülür.</p>

      <p class="Normal-1 para-style-override-31">Yerin altındaki Karun’un zahireleri dışarı çıkar.</p>

      <p class="Normal-1 para-style-override-31">Yedi denizin rutubetinden eser kalmaz.</p>

      <p class="Normal-1 para-style-override-31">Su Ceyhun nehrinin dibinde kalan toprakla teyemmüm eder.</p>

      <p class="Normal-1 para-style-override-31">Melekût kitabının sayfaları Tanrı’nın emir elinde bükülür.</p>

      <p class="Normal-1 para-style-override-31">Bu feleğin kubbesi kahır ayağı altında ezilir.</p>

      <p class="Normal-1 para-style-override-31">Kabiliyetli dört bezeyici [dört unsur] ve üç hudûs çocuğu</p>

      <p class="Normal-1 para-style-override-31">Yokluğun bir köşesinden çabucak kaçıp giderler.</p>

      <p class="Normal-1 para-style-override-31">Bu yeşil kubbe birdenbire sükûn devrine girdiği için,</p>

      <p class="Normal-1 para-style-override-31">Bu arz küresinin merkezi yokluk âlemine doğru hareket eder.</p>

      <p class="Normal-1 para-style-override-31">Bu arada ne bu kara topraklar, ne bu latif gökler,</p>

      <p class="Normal-1 para-style-override-31">Ne Ruhül-kuds, ne de melun şeytan kalır.</p>

      <p class="Normal-1 para-style-override-31">Yokluk çalgıcısı nefh-i Sûr mahiyetini alır.</p>

      <p class="Normal-1 para-style-override-31">Dağlar oynamaya, birbiriyle alt üst olmaya izinli olur.</p>

      <p class="Normal-1 para-style-override-31">Kadim, kadir, hayy, müdebbir ve niteliksiz olan</p>

      <p class="Normal-1 para-style-override-31">Tanrı’nın zatından başka her şey zeval bulur.</p>

      <p class="Normal-1 para-style-override-31">[Saltanat kimindir?] hutbesini bu dünyada okuduklarıysa</p>

      <p class="Normal-1 para-style-override-31">Bu ecel mülkünün nizamı sonsuzlukla birleşir</p>

      <p class="Normal-1 para-style-override-31">Ve çürümüş ölülerin cüzleri üzerine</p>

      <p class="Normal-1 para-style-override-31">“Bu ne ağır uykudur? Afyon mu yuttun?” diye bir ses gelir.</p>

      <p class="Normal-1 para-style-override-31">Bunun üzerine “yokluk”un derin köşelerinde hapis kalmış olan</p>

      <p class="Normal-1 para-style-override-31">Çürümüş kemikler fırlayıp kendilerini dışarı atarlar.</p>

      <p class="Normal-1 para-style-override-31">Bu cüzlerden her biri kendi merkezine doğru yönelir.</p>

      <p class="Normal-1 para-style-override-31">Bunlardan hiçbiri ötekinden fazla olmaz.</p>

      <p class="Normal-1 para-style-override-31">Kemikler kemiklerin, damarlar damarların,</p>

      <p class="Normal-1 para-style-override-31">Göz kapakları göz kapaklarının ve gözler de gözlerin tarafına gider.</p>

      <p class="Normal-1 para-style-override-31">Eksiklik ve ihtiyaç birbiriyle kaynaşır;</p>

      <p class="Normal-1 para-style-override-31">Öyle ki hiçbir parça kendi bütününden eksik kalmaz.</p>

      <p class="Normal-1 para-style-override-31">Bunların hepsi de ruhlar ordusunun canlarının sesiyle</p>

      <p class="Normal-1 para-style-override-31">Hasta bir vaziyette sahralara arı sürüleri gibi yayılırlar.</p>

      <p class="Normal-1 para-style-override-31">Sonra hevdecini tekrar cisim sarayına koyarlar ve</p>

      <p class="Normal-1 para-style-override-31">Bu cisim bir kez daha meskûn hale gelir.</p>

      <p class="Normal-1 para-style-override-31">Bundan sonra sevap ve azap yönünden</p>

      <p class="Normal-1 para-style-override-31">Herkes kendi amelinin karşılığını görür.</p>

      <p class="Normal-1 para-style-override-31">Kimi ezel hükmü ile cennete girer,</p>

      <p class="Normal-1 para-style-override-31">Kimi de kaza icabı şiddet ve azap ile helak olur.</p>

      <p class="Normal-1 para-style-override-31">Buna inanmayan, filozof Aristo ve Eflatun bile olsa yine cahil sayılır.</p>

      <p class="x3 para-style-override-39">[SULTAN CELÂLEDDİN HAREZMŞAH]</p>

      <p class="Normal-1 para-style-override-16">Sultan Celâleddin Harezmşah mert, cesaretli, güzel yüzlü ve boylu boslu bir adamdı. Babası sultan [Alâeddin] Muhammed Harezmşah Moğol askerine mağlup olduğunda o da Kâbil tarafına gitmişti. Cengiz Han baskın yapmak için onun arkasına düştü. Sultan Celâleddin Kâbil’e bağlı olan Benchir etrafında Moğol askerini hezimete uğrattı. Bunun üzerine Cengiz Han yalnız başına Celâleddin’i takipten vazgeçmek zaruretinde kaldı. Paymurg ve Karşî sınırlarından Ceyhun’u geçti ve Bâmiyân yoluyla Gaznin’e geldi. Sind suyunun iki kenarında her iki ordu toplandı. Celâleddin’in mukavemet kuvveti yoktu, onun için askeri perişan oldu. Cengiz Han suyun kenarına dek geldi. Celâleddin de atını Sind nehrine sürdü ve hızla öteki tarafa geçti. Cengiz’in bütün askerleri bunu gördüler.</p>

      <p class="Normal-1 para-style-override-16">Celâleddin diğer tarafa geçince atından indi. Mızrağını yere dikip orada oturdu ve silahlarını mızrağının üzerine asarak kuruttu. Suyun kenarında bulunup onun bu halini gören Cengiz Han onun bu mertliğine aferin dedi ve ona doğru, “Ey padişah oğlu, senin boylu boslu bir adam olduğunu işittim, kalk da şu boyunu bosunu seyredeyim” diye bağırdı. Bunun üzerine Celâleddin kalktı ve Cengiz Han da, “Ey padişah oğlu, şimdi otur. Senin boyun bosun ve gösterişin işittiğimden yüz kere daha güzelmiş” dedi. Sonra Cengiz Han yine ona hitaben “Benim isteğim, senin benim emrime mahkûm olmandı, ki bu hasıl oldu. Şimdi yolun açık olsun, git” dedi ve ardından suyun kenarından çekilip gitti.</p>

      <p class="Normal-1 para-style-override-16">Celâleddin’in ordusunun askerlerinden yetmiş kişi herhangi bir suretle yol bulup sultana kavuştular. Multan tarafına giden Gebr ve diğer cins insanlardan bir Afgan kervanını Hahavur civarında yağma ettiler. Onlardan birçok silah alıp kuvvet buldular ve dört yüz kadar Afganlı savaş eri sultanın ordusuna katıldı. O anda Abhiz-i Belh’te Moğol ordusundan kaçan Emir Husrev-i Dehlevî’nin de bulunduğu bin kişilik Laçin kabilesi taburunun yanı sıra sekiz yüz kişi daha sultanın etrafına toplandılar. Gerkesbâl Kalesi’ni fethettiler. Multan padişahı sultanla barış yaptı. Aslen Hintli bir padişahın oğlu olan Alâeddin Keykubâd kızını sultana verdi.</p>

      <p class="Normal-1 para-style-override-16">Hint’te üç sene yedi ay bağımsız padişahlık yapan Sultan Celâleddin, Cengiz Han’ın Deşt-i Kıpçak tarafına döndüğünü işittiğinde Hint’ten kalkıp Kiç ve Mekran’a, oradan da Kirman’a geldi. Babasının emirlerinden olan Kirman hâkimi Burak Hâcib onu güzel karşıladı ve birçok mal verdi, fakat kaleden dışarı çıkmadı.</p>

      <p class="Normal-1 para-style-override-16">Sultan Celâleddin Kirman’dan Fars’a geldi. Atabek Sa’d bin Zengî onu karşıladı ve kendisine mal verdi. Sonra sultan İsfahan’a gelerek Irak ve Azerbaycan’ı ele geçirdi. Horasan ve Irak halkı sultanın gelmesine çok sevindiler. Moğolların zabıta memurlarını öldürdüler, onları astılar ve yaktılar. Sultan İran’da birkaç sene adaletle hükümet sürdü.</p>

      <p class="Normal-1 para-style-override-16">Kardeşi Gıyâsüddin, sultanın yakın adamlarından birini bir şarap meclisinde öldürmüş ve bu vakadan sonra vehme kapılarak kaçmıştı. Birkaç defa sultana isyan etti ve sonunda Kirman sultanlarının ceddi olan Burak Hâcib’in eliyle öldürüldü. Bu suretle saltanat tek başına Sultan Celâleddin’in eline geçti.</p>

      <p class="Normal-1 para-style-override-16">Bu durum İme ve Setbay Bahadırların üç bin Moğolla tekrar İran’a dönüp gelmesine kadar devam etti. Bunun üzerine sultan İsfahan’da Moğol ordusuna karşı bir kez daha mağlup olarak Azerbaycan’a gitti, ama orada da kalamadı. Bedlis’e [Bitlis] geçti ve Melik Eşref’in kızını nikâhla aldı. Moğol askerleri tekrar onun üzerine yürümek istediler. Melik Eşref ona Moğol askerinin gelmek üzere olduğunu söylediyse de Sultan Celâleddin hiç aldırmadı ve kendisinin onun memleketinden çıkıp gitmesi için böyle söylediğini düşündü.</p>

      <p class="Normal-1 para-style-override-16">Sonunda Moğol askeri bir gece şehrin kapısına dayandı. Sultan Celâleddin ise melikin kızıyla uykudaydı. Moğol askerinin geldiğini söyleyerek onu uykudan uyandırdılar. Sultan, “Babanın hakkı varmış, biz onun sözünün bir kötü niyet olduğunu sanmıştık. Şimdi senin fikrin nedir? Bu hâl karşısında bana arkadaşlık edecek ve benimle beraber gelecek misin?” diye sordu melikin kızına. Kız evet diyerek olumlu cevap verdi. Sultan Celâleddin’in yıkanmak için sıcak su bulmaya bile vakti yoktu. Kapta bulunan ılık suyla yıkandıktan sonra kızı ata bindirdi ve ikisi birlikte gece yarısı kaçtılar. Bazılarıysa sultanın yalnız kaçtığını söyler.</p>

      <p class="Normal-1 para-style-override-16">Sözün kısası, Sultan Celâleddin artık saltanat gelinini üç talâk ile boşamıştı. Bir süre sahralarda, çöllerde dolaştı; akıbetinin ne olduğu tarihçilerce malum değildir. Bazıları onun esvabına ve atına tamah edildiği için öldürdüğünü söyler. Bazıları da onun saltanattan ve dünya işlerinden soğuyarak fakirlerin ve sufilerin giysilerine bürünüp Rûm ve Şam memleketlerinde kimsenin tanımayacağı şekilde yaşadığını söyler. Bu on sene zarfında sultanın bir yerde ortaya çıktığı duyuldu. Halk sevinip müjde davulları çaldı ve Moğolların zabıta memurlarına saldırdı. Sonradan bunun bir aslı çıkmadı ve bu yüzden Allah’ın birçok kulu Moğol askerlerinin elinde şehit oldu.</p>

      <p class="Normal-1 para-style-override-20">Şu aşağıdaki hikâyeyi arif şeyh Rüknüddin Alâüddevle-i Simnanî’den rivayet ederler.</p>

      <p class="Normal-1 para-style-override-16">Şeyh dedi ki: Ben bir gün şeyhim Nureddin Abdurrahman-ı İsferâyînî’nin meclisinde oturuyordum. Kendisi birdenbire kalktı ve çıkıp gitti. Müritlerini ve dostlarını evlerine gönderdi. Üç gece hankaha gelmedi ve müritler de acaba şeyhin başına ne geldi, sakın bir düşman taarruzuna uğramış olmasın diye telaşa düşerek onu aramaya çıktılar. Bağdat’ın viranelerini ve avlularını ihtiyaten aradılar. Sonunda şeyh akşam namazı hankaha çıkageldi ve dostları çok sevindiler.</p>

      <p class="Normal-1 para-style-override-16">Kendisine bu gaybubetin [kayboluşun] sebebini sordum. Şöyle cevap buyurdu: “Sultan Celâleddin saltanattan el çekip dervişler zümresine girmiş, senelerden beri taat ve ibadetle uğraşarak Ricalü’l-gayb mertebesine ulaşmıştır. Bugünlerde Bağdat’a bağlı olan Sarsar köyünde eskicilikle uğraşırken hakkın rahmetine kavuşmuştur. Bana gayb âleminden bu haberi verdiler. Ben de gidip yıkanıp kefenlenmesine katıldım. Bu üç gün zarfında onunla meşguldüm.” Ben ve diğer arkadaşlar hayrette kaldık ve “Bugün hükümranlık kimindir? Kahhar olan tek Allah’ındır” [MÜ’MİN, 40:16] ayetini okuduk.</p>

      <p class="Normal-1 para-style-override-16">Tanrı ölümlü saltanat gelinini üç talâk ile boşayan kişiyi şüphesiz ki sadıklar, kutublar ve veliler derecesine ulaştırır.</p>

      <p class="Normal-1 para-style-override-20">Bu dünya ve bu insanların çekişmeleri nedir?</p>

      <p class="Normal-1 para-style-override-16">Köpekler ve leşlerle dolu bir toprak yığınından başka bir şey değildir.</p>

      <p class="Normal-1 para-style-override-16">Böyle bir ev için bu kadar feryat etmemiz,</p>

      <p class="Normal-1 para-style-override-19">Bir toprak yığını için bu kadar gurura kapılmamız nedir? [ŞİİR]</p>

      <p class="Normal-1 para-style-override-16">Sultan Celâleddin bu dünya leşini, leş yiyen Moğollara bırakmadan önce bu köpek Moğollarla daima mücadele etti; mecburi ölümden evvel kabul edilmiş ölümle ölmeden, hiç rahat ve huzur yüzü görmedi.</p>

      <p class="Normal-1 para-style-override-20">Ey arkadaş, sen hakiki bir hayat geçirmek istiyorsan ölmeden evvel öl.</p>

      <p class="Normal-1 para-style-override-19">Çünkü İdris böyle ölerek bizden evvel cennete kavuşmuştur. [BEYİT]</p>

      <p class="x3 para-style-override-7">Manalar Yaratıcısı</p>

      <p class="x3 para-style-override-37">KEMÂLEDDİN İSMAİL BİN CEMÂLEDDİN MUHAMMED BİN ABDÜRREZZAK-I İSFAHANÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Hayırlı bir halef ve hayırlı bir selefti. Hâce Cemâleddin bin Abdürrezzak’ın iki oğlu vardır: Biri Muinüddin Abdülkerim, diğeri Kemâleddin İsmail. Muinüddin çok faziletli ve bilgi sahibiydi. Kemâleddin de öyleydi. Bunların hanedanı İsfahan’da çok muhteremdi. Saidiye hanedanın büyükleri Kemâleddin İsmail’in yetişmesine çok çalıştılar. Onun da bunların övülmesi hakkında çok parlak kasideleri vardır. Nitekim bunlar hakkında şöyle demiştir.</p>

      <p class="Normal-1 para-style-override-20">Dinin rüknü Sa’îd-i Mes’ud öyle büyük adamdır ki, devrinde düzensizlik</p>

      <p class="Normal-1 para-style-override-19">Yalnızca yağma güzellerinin saçlarının buklelerinde görülür. [BEYİT]</p>

      <p class="Normal-1 para-style-override-16">Bir kasidesinde her beyitte saç anlamındaki “mû” kelimesini kullanmıştır ve bu kasideye nazire yazmak mümkün değildir, çünkü pek çok nazik ve garip manalar vardır. Kasidenin ilk beyti şu:</p>

      <p class="Normal-1 para-style-override-20">Ey saçının her teli yüzünden, bir gönlün belaya müptela olduğu sevgili.</p>

      <p class="Normal-1 para-style-override-19">İki cihan senin her bir kılının yarı değerindedir. [BEYİT]</p>

      <p class="Normal-1 para-style-override-16">Hâce Selmân ve bazı fazıllar bu kasideye nazire yazmışlardır.</p>

      <p class="Normal-1 para-style-override-16">Şairler ve büyük adamlar Kemâleddin İsmail’e hallâku’l-meâni “manalar yaratıcısı” derler; çünkü onun sözlerinde ince manalar vardır, ki birkaç defa okunduktan sonra anlaşılır. İşte şu iki beytinden onun nasıl sağlam bir tabiata ve zihne sahip olduğu görülür:</p>

      <p class="Normal-1 para-style-override-20">Senin o hayat suyu fışkıran ayağının toprağına kasem ederim ki</p>

      <p class="Normal-1 para-style-override-16">Eğer sen benim şiir müsvettelerimi anarsan</p>

      <p class="Normal-1 para-style-override-16">Onda manaların zillet ve mahrumiyete uğramaları tabiidir.</p>

      <p class="Normal-1 para-style-override-19">Çünkü garipler daima zillet ve mahrumiyete maruzdur. [ŞİİR]</p>

      <p class="Normal-1 para-style-override-16">Birtakım öğütleri ve bilgileri içeren şu kaside de Kemâleddin İsmail’indir:</p>

      <p class="Normal-1 para-style-override-17">Artık gönlümün perişanlıktan kurtulma, aklını başına alma,</p>

      <p class="Normal-1 para-style-override-31">Yaptıklarından pişman olma zamanı gelmiştir.</p>

      <p class="Normal-1 para-style-override-31">Âşıklık arzusunun ve hevesinin peşinde koşmak devri geçmiştir.</p>

      <p class="Normal-1 para-style-override-31">Şimdi gönlümün imana sarılması lazımdır.</p>

      <p class="Normal-1 para-style-override-31">Senin yanaklarının etrafında dolaşan gönlümün de,</p>

      <p class="Normal-1 para-style-override-31">Saçların gibi her esen rüzgârla perişan olması tabiidir.</p>

      <p class="Normal-1 para-style-override-31">Heva ve heves kadehinden gurur sarhoşu olan her kara gönül,</p>

      <p class="Normal-1 para-style-override-31">Güzellerin gamzelerinden daha çok fitne ve fesatçıdır.</p>

      <p class="Normal-1 para-style-override-31">Güzellerin saçlarının ve dudaklarının etrafında dolaşanların yüzü,</p>

      <p class="Normal-1 para-style-override-31">Onların hatları gibi günden güne kararır.</p>

      <p class="Normal-1 para-style-override-31">Ey gönül, kalbinin Tanrı rahmetinin penceresi olmasını istersen,</p>

      <p class="Normal-1 para-style-override-31">Akıl yükünü ten hücresinden dışarı et.</p>

      <p class="Normal-1 para-style-override-31">Allah’ın nuru, şeytanın evine iner mi?</p>

      <p class="Normal-1 para-style-override-31">Bir çingenenin çergisi, sultanın menzili olur mu?</p>

      <p class="Normal-1 para-style-override-31">Aklı şeytanın kölesi yapma.</p>

      <p class="Normal-1 para-style-override-31">Meleğin, şeytanın mutfağında ocakçı olması layık mıdır?</p>

      <p class="Normal-1 para-style-override-31">Kendini aşk ateşinde yak ve erit ki,</p>

      <p class="Normal-1 para-style-override-31">Bir mum gibi olan vücudunun sırf bir can olduğunu göresin.</p>

      <p class="Normal-1 para-style-override-31">Eğer ateşin sana gülistan olmasını istersen İbrahim gibi putları kır.</p>

      <p class="Normal-1 para-style-override-31">Eğer heves şeytanının emrin altına girmesini istersen,</p>

      <p class="Normal-1 para-style-override-31">Süleyman gibi sabah rüzgârlarının sırtına eyer koy.</p>

      <p class="Normal-1 para-style-override-31">Kutsiyet yoluna girmek ve kalbine Musa’nın arkadaş</p>

      <p class="Normal-1 para-style-override-31">Olmasını istersen ehlini ve nâ-ehlini bırak.</p>

      <p class="Normal-1 para-style-override-31">Asa gibi üzerine dayandığın dünya malını elinden bırakmazsan,</p>

      <p class="Normal-1 para-style-override-31">O asa Musa’nın asası gibi bir yılan oluverir.</p>

      <p class="Normal-1 para-style-override-31">Gönlünün arzusunun yerine gelmesini istersen,</p>

      <p class="Normal-1 para-style-override-31">Arzusuzluğun kölesi ol ki, bu dert</p>

      <p class="Normal-1 para-style-override-31">Aynı zamanda dermanının da mayası olsun.</p>

      <p class="Normal-1 para-style-override-31">Bu dönen kümbete gönül bağlama;</p>

      <p class="Normal-1 para-style-override-31">Çünkü bu azizlerin kanıyla dönen bir dolaptır.</p>

      <p class="Normal-1 para-style-override-31">Her şeyin senin için elde edilemeyen bir şey olması senin hırsındandır;</p>

      <p class="Normal-1 para-style-override-31">Hırsı bırak ki her şeyin kıymeti düşüp ucuzlasın.</p>

      <p class="Normal-1 para-style-override-31">Eğer senin zor olarak kabul ettiğin dünya işlerini</p>

      <p class="Normal-1 para-style-override-31">Kendine kolay yaparsan, o da kolay olur.</p>

      <p class="Normal-1 para-style-override-31">Başkalarının şeref ve haysiyetini yiyip kemirmek için</p>

      <p class="Normal-1 para-style-override-31">Senin dilin testere gibi daima baştan başa diş kesiliyor.</p>

      <p class="Normal-1 para-style-override-31">Dünya için her ay başında ömrün az olmasını,</p>

      <p class="Normal-1 para-style-override-31">Paranın çok olmasını istiyorsun.</p>

      <p class="Normal-1 para-style-override-31">İnsanlar suret itibariyle birbirlerine denktir;</p>

      <p class="Normal-1 para-style-override-31">Aralarındaki farksa Allah’a itaat ve isyan yönündedir.</p>

      <p class="Normal-1 para-style-override-31">Bir gümüş parçası, katırın avret yerine halka olurken</p>

      <p class="Normal-1 para-style-override-31">Bir parçası da Süleyman’ın mührü olur.</p>

      <p class="Normal-1 para-style-override-31">Farz edelim ki birçok zahmet çektikten sonra</p>

      <p class="Normal-1 para-style-override-31">İşlerin istediğin gibi düzene girsin, fakat neye güveniyorsun.</p>

      <p class="Normal-1 para-style-override-31">Bu kararsız alem bir anda yine başka türlü olur.</p>

      <p class="Normal-1 para-style-override-31">İhtiyarlık sabahı senin başını sarmıştır.</p>

      <p class="Normal-1 para-style-override-31">Bu yüzden gözyaşlarının yıldız gibi dökülmesinin zamanı gelmiştir.</p>

      <p class="Normal-1 para-style-override-31">Eğer sen Tanrı’nın sanat eserleriyle dolu olsan,</p>

      <p class="Normal-1 para-style-override-31">Bu âlemi bir gözden geçirsen gördüğün acayiplerden</p>

      <p class="Normal-1 para-style-override-31">Düşünme gücünün ağzı açık kalır.</p>

      <p class="Normal-1 para-style-override-31">Tamamen Yunan hikmet-i felsefesiyle dolu olsa bile,</p>

      <p class="Normal-1 para-style-override-31">Şiir kıyamette kimsenin imdadına yetişmez.</p>

      <p class="Normal-1 para-style-override-31">Din ve fazilet yalnız sadakat ile bu cihanın sahibi</p>

      <p class="Normal-1 para-style-override-31">Tanrı’nın emrine tabi olan kimsede bulunur.</p>

      <p class="Normal-1 para-style-override-31">Hakiki Müslüman olmayanlar, devlerin menzili olan</p>

      <p class="Normal-1 para-style-override-31">Bu dünyada canlarını selamete ulaştıramazlar.</p>

      <p class="Normal-1 para-style-override-31">Eğer sözlerimin başlığı Peygamber’in ve ashabının</p>

      <p class="Normal-1 para-style-override-23">Muhabbeti olursa ebedi kurtuluşa kavuştum demektir. [KASİDE]</p>

      <p class="Normal-1 para-style-override-16">Fazılların yanında Kemâleddin İsmail’in divanının kadri ve kıymeti vardır. Onun kemali vasfetmek açısından toktur. Şöhreti dünyanın her tarafında yayılmıştır.</p>

      <p class="Normal-1 para-style-override-16">Onun servet ve zenginlik sahibi olduğunu, düşkünlere daima yardım ettiğini söylerler. İsfahan ahalisinin bir kısmı ona kötü davranıp aleyhinde bulundular. O da bundan çok incindi ve bunun üzerine İsfahan ahalisini yerme hakkında şu şiiri yazdı:</p>

      <p class="Normal-1 para-style-override-20">Ey yedi yıldızın sahibi olan Tanrı, kan döken bir kâfiri gönder;</p>

      <p class="Normal-1 para-style-override-16">İsfahan’ın mahallelerinden Der-i Deşti’yi dümdüz etsin,</p>

      <p class="Normal-1 para-style-override-16">Cuybâre’den bir kan nehri akıtsın.</p>

      <p class="Normal-1 para-style-override-16">Onların her birini yüz parça yapsın.</p>

      <p class="Normal-1 para-style-override-19">Böylece ahalisinin sayısını çoğaltsın.</p>

      <p class="Normal-1 para-style-override-16">Cuybâre ve Der-i Deşti İsfahan mahallelerindendir. Az bir zaman sonra Oktay Kaan’ın ordusu geldi ve İsfahan’da bir katliam yaptı. Kemâleddin İsmail de bu arada şehit oldu.</p>

      <p class="Normal-1 para-style-override-16">Öldürülüşünün şöyle olduğunu söylerler: Moğol ordusu geldiğinde Kemâl sufi ve fakirlik hırkasını giymiş, şehrin dışındaki bir zaviyeye çekilmişti. Moğollar ona hiçbir şey yapmadılar ve hürmet gösterdiler. Ahali de kendi mallarını gizlemek için getirip onun zaviyesinde bulunan bir kuyunun içerisine koydu. Bir gün bir Moğol çocuğu elinde yayı olduğu halde onun zaviyesine geldi ve yayıyla kuşa ok attı. Bu sırada yüzüğü elinden fırladı, yuvarlanarak kuyunun içine düştü. Moğollar onu çıkarmak için kuyunun ağzını açınca oraya saklanmış olan malları buldular. Bunun üzerine orada daha başka malların olduğunu da sandılar. O malların da çıkarılıp verilmesi için Kemâleddin İsmail’i sıkıştırdılar ve bu yüzden de sonunda birçok işkenceyle öldürdüler. Öleceği esnada kendi kanıyla şu rubaiyi yazdı:</p>

      <p class="Normal-1 para-style-override-20">Gönlüm kanla doldu. İşte aşk uğrunda can eritmenin şartı</p>

      <p class="Normal-1 para-style-override-16">Ve onun huzurunda bendelik budur.</p>

      <p class="Normal-1 para-style-override-16">Bununla kullara güzel davranmak</p>

      <p class="Normal-1 para-style-override-19">Bu mudur diye söylemeye cesaret edemiyorum.</p>

      <p class="Normal-1 para-style-override-16">Onun şehadeti 635 yılı Cemaziyülevvelinin ikisinde olmuştur.</p>

      <p class="x3 para-style-override-39">[OKTAY KAAN]</p>

      <p class="Normal-1 para-style-override-16">Oktay Kaan Cengiz Han’dan sonra hanlık tahtına hakkıyla oturdu. Büyük kardeşleri ve amcaları bütün işleri onun eline bıraktılar. O tevazu göstererek bu saltanattan istifa etmek istedi. Bunun üzerine büyük bir kurultay yaptıktan sonra, Tuluy Han onu kolundan tutup ister istemez hanlık tahtına oturttu.</p>

      <p class="Normal-1 para-style-override-16">Tarihçiler, Oktay Kaan’ın güzel ahlakı ve seciyesi hakkında o kadar uzun uzadıya yazmışlardır ki, anlatılamaz. O her ne kadar dinden bihaberse de mürüvvet ve insaniyete aşinaydı.</p>

      <p class="Normal-1 para-style-override-20">Tabakat-ı Nâsırî sahibi şu olayı anlatır: Bir gün Oktay Kaan ordusuyla pazardan geçiyordu, orada hünnap<a class="footnote-link" href="#footnote-225-90" id="footnote-225-90-backlink">90</a> gördü ve canı çekti. Kıymetini sordu ve kölesine “Şu bir kese altını götür, hünnap al” dedi. Vezirleri, “Bu satıcının elindeki hünnabın hepsinin kıymeti iki dinardır” dediler.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-90-backlink" id="footnote-225-90">90</a> Hünnap: Bir yemiş çeşidi. Kabukları kırmızı, çekirdekleri sert ve zeytine benzer. İğdeye benzeyen meyveleri sonbaharda olgunlaşır.</p>
      </div>

      <p class="Normal-1 para-style-override-16">“Evet, dediğiniz gibidir. Ama bu biçare fakir, senelerden beri böyle bir ticaret yapmak için burada oturmakta, ama benim gibi bir müşteri de düşmemiştir ve düşeceği de yoktur” dedi Kaan ve emretti, o kese altını götürüp adama verip hünnabı aldılar.</p>

      <p class="Normal-1 para-style-override-20">Tarih-i Cihangüşâ’nın yazarıysa şunu hikâye ediyor: Moğolların kanununda bir madde vardır. Kim gündüz suya girerse onu öldürürler, bunu uğursuz sayarlar. Bir gün Kaan yolda gidiyordu ve Çağatay da yanındaydı. Bir Müslümanın gusül etmek için suda yıkanmakta olduğunu gördüler.</p>

      <p class="Normal-1 para-style-override-16">“Bu adam bizim kanunumuza karşı hareket ediyor. Onu öldürmek lazımdır. Sen bu hususları ihmal ediyorsun, sonra ahali yüz bulur” dedi Çağatay, Kaan’a.</p>

      <p class="Normal-1 para-style-override-16">“Belki bu adam gariptir, bizim kanunlarımızdan haberi yoktur” dedi Kaan.</p>

      <p class="Normal-1 para-style-override-16">Çağatay pek cüretli ve hiddetliydi. “Bu adam bizim kanunlarımızdan haberdar olsun olmasın, kanunun şiddetini ve önemini dikkate alarak öldürülmelidir” dedi.</p>

      <p class="Normal-1 para-style-override-16">Kaan her ne kadar, “Bu adam gariptir. Kanunlarımızdan haberdar değildir; bizim emirlerimizi işitmemiştir” gibi birçok söz söylediyse de Çağatay kabul etmedi. Kaan bir süre tartıştıktan sonra, “Artık geç oldu, yarın hâkime soralım ve bu adamı pazarın başında asalım” buyurdu.</p>

      <p class="Normal-1 para-style-override-16">Akşam olunca da bu Müslümanı yanına çağırdı ve “Sen bizim kanunumuzu bilmiyor musun. Bu husustaki emirlerimizi işitmedin mi ki böyle bir cürette bulunuyorsun?” dedi.</p>

      <p class="Normal-1 para-style-override-16">Biçare ağlayıp sızladı ve “Bilmiyordum, kabahatim yok” dedi.</p>

      <p class="Normal-1 para-style-override-16">Kaan ona bir kese altın verdi ve “Yarın hemen bu altını o yıkandığın dereye at ve hâkime, ben sulara para saklamıştım. Ben garibim ve bunun için kimseden bir şey işitmedim de” dedi.</p>

      <p class="Normal-1 para-style-override-16">Adam böylece yakasını kurtardı ve akşam olunca o bir kese altını tekrar Kaan’a getirdi. “Sen bu meseleden dolayı biraz işinden gücünden kaldın. Bu parayı al harca. Yiyip iç ve bana hayırduada bulun” dedi Kaan.</p>

      <p class="Normal-1 para-style-override-16">İyi ahlaklı insanlar yabancılara böyle hürmet ederler. Eğer ahbaplarına da yardımda bulunurlarsa nur üzerine nur olur.</p>

      <p class="Normal-1 para-style-override-16">Refî-i Lünbanî, Esîrüddin-i Evmânî ve Şerefeddin Şefreve, Kemâleddin İsmail’in akranındandır. Tanrı cümlesine rahmet etsin.</p>

      <p class="x3 para-style-override-7">ŞEREFEDDİN ŞEFREVE-İ İSFAHANÎ</p>

      <p class="Normal-1 para-style-override-45">(Tanrı mezarını nur içinde bıraksın)</p>

      <p class="Normal-1 para-style-override-16">Fazıl ve ilim sahibiydi. İsfahan’da Atabek Şîrgîr’in devleti zamanında ona “meliku’ş-şuarâ” diye hitap edilirdi. Daima civar memleketlerin aşirleriyle sohbetler yapardı. Kemâleddin İsmail-i İsfahanî’nin babası Abdürrezzak onun hakkında hicivler yazmıştı. Dili çok keskin ve hazırcevaptı. Mücîrüddin-i Beylekânî hakkında ince hicivler yazmıştır.</p>

      <p class="Normal-1 para-style-override-16">Sultan Tuğrul hakkında şu kasideyi söylemiştir:</p>

      <p class="Normal-1 para-style-override-17">İnsanlar, vahşiler, devler ve periler o sultanın</p>

      <p class="Normal-1 para-style-override-31">Maiyetindedir ve onun emrine boyun eğerler.</p>

      <p class="Normal-1 para-style-override-31">Sultan Tuğrul’a bu taç, taht ve yüzük</p>

      <p class="Normal-1 para-style-override-31">Kendisi gibi padişah olan büyükbabalarından mirastır.</p>

      <p class="Normal-1 para-style-override-31">Zühre, Güneş, Ay ve Müşteri</p>

      <p class="Normal-1 para-style-override-31">Onun şarkıcısı, aşçısı, atının nalı ve kâtibidir.</p>

      <p class="Normal-1 para-style-override-31">Hava, toprak, su ve ateş</p>

      <p class="Normal-1 para-style-override-31">Onun kapısında perdeci, kapıcı, peyk ve askerdir.</p>

      <p class="Normal-1 para-style-override-31">Arslanlar, ahular, kurtlar, koyunlar, keklikler ve doğanlar</p>

      <p class="Normal-1 para-style-override-31">Onun adaletine sığınmıştır. Onun hizmetkârları ve</p>

      <p class="Normal-1 para-style-override-31">Kölelerinde mızrak, kılıç, süngü ve kalem bulunur.</p>

      <p class="Normal-1 para-style-override-31">Öküzler, balıklar, develer, atlar ve koyunlar</p>

      <p class="Normal-1 para-style-override-31">Onun sofrasında ziyafet için kurbandır.</p>

      <p class="Normal-1 para-style-override-31">Denizler ve madenler onun huzuruna</p>

      <p class="Normal-1 para-style-override-31">inciler, firuzeler, altınlar ve gümüşler saçarlar.</p>

      <p class="Normal-1 para-style-override-31">Onun meclisinde çalgıcıların ellerinde</p>

      <p class="Normal-1 para-style-override-31">Berbat, çeng, rubab, ney ve def bulunur.</p>

      <p class="Normal-1 para-style-override-31">Onun yiyip içip eğlenme bostanını gül ağaçları,</p>

      <p class="Normal-1 para-style-override-31">Şimşir ağaçları, selviler ve karaağaçlar vatan tutmuşlardır.</p>

      <p class="Normal-1 para-style-override-31">Onun doğanına ve parsına atmacalar,</p>

      <p class="Normal-1 para-style-override-31">Filler ve gergedanlar av olur.</p>

      <p class="Normal-1 para-style-override-31">Onun kötülüğünü isteyenlerin vücuduna</p>

      <p class="Normal-1 para-style-override-31">Kirpiler, leylekler, kargalar musallat olur.</p>

      <p class="Normal-1 para-style-override-31">Bülbüller, kumrular ve güzel sesli kuşlar</p>

      <p class="Normal-1 para-style-override-31">Onun bağında saz çalarlar.</p>

      <p class="Normal-1 para-style-override-31">Bülbüller, tutîler ve erkek tavuslar</p>

      <p class="Normal-1 para-style-override-31">Onun murat bağında daima cilve yapsınlar.</p>

      <p class="Normal-1 para-style-override-31">Padişahlar onun atının nalından</p>

      <p class="Normal-1 para-style-override-31">Küpeler, kemerler ve gerdanlıklar yapsınlar.</p>

      <p class="Normal-1 para-style-override-31">Onun hakkında kötülük düşünenlerin sırtlarında,</p>

      <p class="Normal-1 para-style-override-31">Başlarında ve ellerinde zırhlar, miğferler, zırhlı gömlekler ve</p>

      <p class="Normal-1 para-style-override-31">Kalkanlar parça parça olsun.</p>

      <p class="Normal-1 para-style-override-31">Gürzler, süngüler, oklar ve teberler</p>

      <p class="Normal-1 para-style-override-31">Onun düşmanlarının vücutlarına işlesin.</p>

      <p class="Normal-1 para-style-override-31">Onun binlerce olan şehirlerinde ve köylerinde</p>

      <p class="Normal-1 para-style-override-31">Turunçlar, portakallar, narlar ve ayvalar yetişsin. [KASİDE]</p>

      <p class="x3 para-style-override-7">İkinci Bir Sahbân Olan</p>

      <p class="x3 para-style-override-37">REFÎÜDDİN-İ LÜNBANÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Bu kişi Hâce Cemâleddin Muhammed binAbdürrezzak-ı İsfahanî’nin akranlarındandır. Lünban, İsfahan’ın köylerinden çok güzel bir köydür ve Refîüddin bu köydendir. Şiirleri latif bir şairdir ve genç yaştayken bu dünyadan ahrete göçmüştür.</p>

      <p class="Normal-1 para-style-override-16">Esîrüddin-i Evmânî, Refîüddin’in şairlik kudreti hakkında çok şiirler yazmıştır. Refî, Sa’îd-i Hirevî’nin çağdaşlarındandır.</p>

      <p class="Normal-1 para-style-override-16">Refîüddin’in Rey seyyidlerinden olup burada birçok emlak ve akarı bulunan Fahreddin Zeyd bin el-Hasan el-Hüseynî hakkında bir kasidesi vardır:</p>

      <p class="Normal-1 para-style-override-17">Ey sevgili! Benim aşkımın macerası senin kulağına nasıl gelecek.</p>

      <p class="Normal-1 para-style-override-31">Senin vuslat devletinin bana ulaşmasına hiç imkân var mı?</p>

      <p class="Normal-1 para-style-override-31">Ben kimim ki senin saf vuslat şarabına tamah edeyim.</p>

      <p class="Normal-1 para-style-override-31">Bana vuslatın hicranı ve bu şarabın tortusu kâfidir.</p>

      <p class="Normal-1 para-style-override-31">Senin yolunun toprağı gözlerime geliyor;</p>

      <p class="Normal-1 para-style-override-31">Oysa böyle kıymetli bir cevherin böyle bir kıymetsize layık değildir.</p>

      <p class="Normal-1 para-style-override-31">Benim başıma ne gelirse hevadan gelmiştir;</p>

      <p class="Normal-1 para-style-override-31">Evet, insana ne gelirse hevadan gelir.</p>

      <p class="Normal-1 para-style-override-31">Sırtım gam ve kederden iki büklüm oldu;</p>

      <p class="Normal-1 para-style-override-31">Ama yine de o büklüm büklüm olmuş saçlarına elim değmiyor.</p>

      <p class="Normal-1 para-style-override-31">Yüzüm kehribar gibi sarardı ve onun üzerinde kanlı gözyaşlarım</p>

      <p class="Normal-1 para-style-override-31">Kehribar üstüne düşmüş mercan gibi görünüyor.</p>

      <p class="Normal-1 para-style-override-31">Canım hicran gecesinde dudaklarıma geldi;</p>

      <p class="Normal-1 para-style-override-31">Mademki vuslat gününe kavuşmak</p>

      <p class="Normal-1 para-style-override-31">Benim için kabil değildir, bırak gelsin.</p>

      <p class="Normal-1 para-style-override-31">Senin aşkından gönlüm yüz parça olsa,</p>

      <p class="Normal-1 para-style-override-31">Onun her parçası senin aşkından ayrı ayrı yanar.</p>

      <p class="Normal-1 para-style-override-31">Senin oklarının karşısında yüz tane yabancı ve</p>

      <p class="Normal-1 para-style-override-31">Bir tane aşina olsa, onlar o aşinaya isabet eder.</p>

      <p class="Normal-1 para-style-override-31">Senden gelen mihnet ve meşakkat bir memlekettir ve</p>

      <p class="Normal-1 para-style-override-31">Binlerce halk o mihneti ve meşakkati bekler.</p>

      <p class="Normal-1 para-style-override-31">Böyle bir saltanat kime nasip olur.</p>

      <p class="Normal-1 para-style-override-31">Benim maceramı dinle,</p>

      <p class="Normal-1 para-style-override-31">Çünkü birçok gizli macera padişahın sarayına ulaşır.</p>

      <p class="Normal-1 para-style-override-31">Korkarım ki, senin çektirdiğin cefalar o seçkin ve</p>

      <p class="Normal-1 para-style-override-31">Büyük seyyidin kulağına giderse mahcup olmayasın.</p>

      <p class="Normal-1 para-style-override-31">O, din ve devletin medarı iftiharı, Hasan’ın oğlu Zeyd’dir.</p>

      <p class="Normal-1 para-style-override-31">Onun sözlerinden kulağına ilk merhaba sedaları gelir.</p>

      <p class="Normal-1 para-style-override-31">Eğer onun güzel huylarının kokusu saba rüzgârının burnuna giderse,</p>

      <p class="Normal-1 para-style-override-31">Sümbülün ve gülün renginden eteğini çeker.</p>

      <p class="Normal-1 para-style-override-31">Güneş her gün göğün ortasına geldiğinde</p>

      <p class="Normal-1 para-style-override-31">Ona saygılarını sunmak için aşağı eğilir.</p>

      <p class="Normal-1 para-style-override-31">Eğer onun ayağının tozları göklere çıksa,</p>

      <p class="Normal-1 para-style-override-31">Tutiya gibi yıldızların gözlerini nurlandırır.</p>

      <p class="Normal-1 para-style-override-31">Eğer bir devirde onun gibi bir kerem ehli olursa,</p>

      <p class="Normal-1 para-style-override-31">Artık bizim hepimizin nerelere ulaşacağını düşün.</p>

      <p class="Normal-1 para-style-override-31">Gözlerin güllerin renginden, kulağın bülbüllerin sesinden ve</p>

      <p class="Normal-1 para-style-override-23">Çalgıcıların nağmelerinden faydalandığı sürece, o daim olsun.</p>

      <p class="Normal-1 para-style-override-16">Refîüddin’in ve Esîrüddin-i Evmânî’nin divanları Acem Irakı’nda çok meşhur ve muteberdir; her ikisi de büyük bir şöhrete sahipti. Fakat Horasan ve Maveraünnehr’de unutulmuştu.</p>

      <p class="x3 para-style-override-7">Manevi Fazıl</p>

      <p class="x3 para-style-override-37">SA’ÎD-İ HİREVÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Güzel sözlü ve latif tabiatlı bir şairdi. Kadı Şemseddin-i Tabesî’nin akranlarındandır ve Cengiz Han’ın evladının saltanat sürdüğü devirlerde Horasan melikinin veziri olan Hoca İzzeddin Tâhir-i Feryûmedî’nin övücüsüdür.</p>

      <p class="Normal-1 para-style-override-16">Bu vezir Tûs’ta yaşıyordu; ama Hulagu Han zamanında emir Argun Aka’nın onun aleyhinde söylediği sözlerin sonucunda vezirlikten azledildi ve bir miktar parasına el konuldu. Onun yerine Hâce Vecîhüddin Zengî tek başına vezir oldu, ki o da Hâce İzzeddin Tâhir’in oğludur.</p>

      <p class="Normal-1 para-style-override-16">Sa’îd-i Hirevî’nin sözleri çok naziktir. Pûr Bâhâ, Sa’îd’in öğrencilerindendir.</p>

      <p class="Normal-1 para-style-override-16">Hâce İzzeddin Tâhir hakkında şu kasideyi yazmıştır:</p>

      <p class="Normal-1 para-style-override-17">Benim sevgilimin yüzü parlayan ayı geçmiştir.</p>

      <p class="Normal-1 para-style-override-31">Onun saçları benim gönlümü çevkân<a class="footnote-link" href="#footnote-225-91" id="footnote-225-91-backlink">91</a> topu kapar gibi kaptı.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-91-backlink" id="footnote-225-91">91</a> Çevkân: Çöğen denilen ve eski Türkler arasında yaygın olup polonun atası sayılan bu atlı oyun, İranlılarca Çevkân, Bizanslılarca da Çukanyan adıyla oynanmıştır. Evliya Çelebi’nin yazdığına göre Osmanlılar bir meydanın iki tarafına iki sütun diker, ata binmiş oyuncular iki gruba ayrılır, meydanın ortasına adam başı büyüklüğünde ahşap bir top koyulur ve her taraftan birer atlı çıkıp bu topu ucu eğri sopalarla kendi kalesine götürmeye uğraşırdı.</p>
      </div>

      <p class="Normal-1 para-style-override-31">O öyle bir güzeldir ki onun top gibi olan çenesi,</p>

      <p class="Normal-1 para-style-override-31">Dudaklarıyla yakutun güzelliğini ve hayat suyunun letafetini giderdi.</p>

      <p class="Normal-1 para-style-override-31">Eğer güzellik meydanı yasemin vücutlu dilberlerle dolu olsa,</p>

      <p class="Normal-1 para-style-override-31">O hepsine üstün gelir. Ey saba rüzgârı, gel, o yârin yanına git ve</p>

      <p class="Normal-1 para-style-override-31">Benim gönlümün derdinin dermanını onun kulağına söyle.</p>

      <p class="Normal-1 para-style-override-31">Eğer gülün senin yanında yapraklarını dökmesini istersen,</p>

      <p class="Normal-1 para-style-override-31">Ona benim sevgilimin yüzünün güzelliğinden bahset.</p>

      <p class="Normal-1 para-style-override-31">Eğer düzgün selvinin yerinden oynamasını arzu edersen,</p>

      <p class="Normal-1 para-style-override-31">Ona o güzellik gülistanının selvisinin güzel boy bosunu anlat.</p>

      <p class="Normal-1 para-style-override-31">Ben bu sırrı saba rüzgârına söylerken</p>

      <p class="Normal-1 para-style-override-31">O ayıplar arayan iftiracı dilber hemen kapımdan içeri girdi.</p>

      <p class="Normal-1 para-style-override-31">Onun çevkân gibi büklüm büklüm saçlarını görünce</p>

      <p class="Normal-1 para-style-override-31">Gönlüm yuvarlanan bir top gibi ayaklarına düştü.</p>

      <p class="Normal-1 para-style-override-31">Ona, “Bana bir öpücük vermez misin” der demez,</p>

      <p class="Normal-1 para-style-override-31">“Ey gözü dönmüş utanmaz, bunu gizli söyle” dedi hiddetle.</p>

      <p class="Normal-1 para-style-override-31">“Senin saçların benim gönlümü kaptı götürdü” dedim.</p>

      <p class="Normal-1 para-style-override-31">“Ey darmadağın söz söyleyen herif” dedi gülerek.</p>

      <p class="Normal-1 para-style-override-31">“Ey zarif dilber, sen her ne kadar cihanın canıysan da</p>

      <p class="Normal-1 para-style-override-31">Düzgün söz söyle” dedim ben de cevaben.</p>

      <p class="Normal-1 para-style-override-31">Ben öyle biriyim ki, bana böyle bir sözü kim söyleyebilir.</p>

      <p class="Normal-1 para-style-override-31">Bütün Horasan diyarının şairlerine galip gelmişim.</p>

      <p class="Normal-1 para-style-override-31">Yeryüzünde şairlerden yalnız ben kalmışım.</p>

      <p class="Normal-1 para-style-override-31">Fesahat ve belagatte hepsini geçmişim.</p>

      <p class="Normal-1 para-style-override-31">Ben güçlü, ilham verici ve düzgün şiirler söyleyen, latifeler yapan,</p>

      <p class="Normal-1 para-style-override-31">Sanatlar gösteren, uzağı düşünen bir şairim.</p>

      <p class="Normal-1 para-style-override-31">Ben senin gül yanaklarının vasfı hakkında böyle şiirler söylerken,</p>

      <p class="Normal-1 para-style-override-31">Sen bana “hezârı destan[bülbül] söyle”.</p>

      <p class="Normal-1 para-style-override-31">Dün kadının yanında fazilet iddiasında bulunan adama ne oldu.</p>

      <p class="Normal-1 para-style-override-31">Gel bakalım, bu davanı kanıtlarla ispatla; eğer o adam</p>

      <p class="Normal-1 para-style-override-31">Bu davasından dönmemişse ona “Gel, dünyanın vezirlerinin</p>

      <p class="Normal-1 para-style-override-31">Veziri olan kişinin övülüşüne dair de böyle şiirler söyle” de.</p>

      <p class="Normal-1 para-style-override-31">O devletlerin izzeti ve şerefidir.</p>

      <p class="Normal-1 para-style-override-31">Onun şerefli zatı olgunluk âleminde bütün insan türüne galiptir.</p>

      <p class="Normal-1 para-style-override-31">Adalet ve cömertlik cihanı olan bu Tanrı,</p>

      <p class="Normal-1 para-style-override-31">Faziletten hüner ve büyüklük topunu kapmış;</p>

      <p class="Normal-1 para-style-override-31">O yücelik topunu bu âlemin dışına götürmüştür.</p>

      <p class="Normal-1 para-style-override-31">Çünkü mıntıka onun çevkânı ve Zühal de [Satürn] onun topudur.</p>

      <p class="Normal-1 para-style-override-31">Top nasıl çevkânın elindeyse felek de onun hüküm ve tasarrufundadır.</p>

      <p class="Normal-1 para-style-override-31">Eğer deniz onun cömertliğinden şikâyet ederse,</p>

      <p class="Normal-1 para-style-override-31">Sen ona “Gel, bunu gözyaşlarıyla Nisan bulutlarına söyle” de.</p>

      <p class="Normal-1 para-style-override-31">Eğer onun yüceliği ve ağırbaşlılığı böyleyse,</p>

      <p class="Normal-1 para-style-override-31">O celaliyle bütün imkân âleminin fevkindedir.</p>

      <p class="Normal-1 para-style-override-31">Eğer zamana bir şeref vermesi olan kapısının toprağını</p>

      <p class="Normal-1 para-style-override-31">Can karşılığında satsa da sen bunu yine ucuz bil.</p>

      <p class="Normal-1 para-style-override-31">Bir kimse onun fermanına tabi olmazsa,</p>

      <p class="Normal-1 para-style-override-31">Sen onun olayların ve mahrumiyetlerin esiri ve değersizi olduğunu söyle.</p>

      <p class="Normal-1 para-style-override-31">Ey aklın sığınağı, mademki Mustafa’nın ahlakına sahipsin,</p>

      <p class="Normal-1 para-style-override-31">Seni öven bu kulunu Hassân ile beraber tut.</p>

      <p class="Normal-1 para-style-override-31">Şiirleri bu kadar latif olan, dünyada kim vardır.</p>

      <p class="Normal-1 para-style-override-31">Sen bu hakikati benim için değil, Tanrı’nın rızası için söyle.</p>

      <p class="Normal-1 para-style-override-31">Senin bu duacına, selameti için duayı</p>

      <p class="Normal-1 para-style-override-31">Benim gibi candan etmesini söyle. [KASİDE]</p>

      <p class="x3 para-style-override-39">[HULAGU HAN]</p>

      <p class="Normal-1 para-style-override-16">Mengü Kaan’ın devleti zamanında Hulagu Han’a İran ülkesi padişahlığı verildi ve barış yılında 640’ta büyük bir kurultaydan sonra doksan bin askerle İran üzerine yürüdü. Hulagu, Cengiz Han’ın oğludur, gayet kudretli, kuvvetli, akıl fikir sahibi bir handır.</p>

      <p class="Normal-1 para-style-override-16">Zamanında bütün İran ülkesini ele geçirdi. Fetret devirlerinde uğradığı harabeleri imar etti. Bid’atleri kaldırdı. Memleketlerin kanunlarını öyle bir düzene soktu ki, bundan fazlası düşünülemez. Melahide’nin kalelerinin ve memleketlerinin üzerine yürüdü, hepsini ele geçirdi.</p>

      <p class="Normal-1 para-style-override-16">Hakîm-i fazıl Hâce Nâsırü’l-hak ve’d-dünya ve’d-din Muhammed Ebû Câfer et-Tûsî, o günlerde Melahide’nin memleketlerine ve dağlarına düşmüştü. Hanın hizmetine girmek için koştu geldi ve birkaç yıl onun hizmetinde kaldı. Hanın bu kişi hakkında büyük sevgisi ve inancı vardı. Hâce Nâsır Meraga’da bir rasathane kurdu; Müeyyedüddin el-Arîzî, Necmeddin Debîran ve diğerlerinin yardımıyla Zeyc-i İlhanî’yi meydana getirdi.</p>

      <p class="Normal-1 para-style-override-16">Hulagu Han, Bağdat halifelerinin köklerini kazıdı; Bağdat’ta yağma ve katliam yaptı. Son halife Müstâsımbillâh’ı öldürdü. Bunlar tarihlerde meşhur ve herkesçe de malumdur.</p>

      <p class="Normal-1 para-style-override-16">Hulagu Han altı yüz altmış üçte vefat etmiştir.</p>

      <p class="x3 para-style-override-7">Fazılların Kendisiyle Övündüğü, Kadı</p>

      <p class="x3 para-style-override-37">ŞEMSEDDİN-İ TABESÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Horasan âlimleri ve fazıllarının en ileri gelenlerindendir. Her ne kadar kadı oğlu olsa ve kendisi de Tabes kadısı olsa da, dârü’s-saltanat Herat’ta otururdu. Birçok fazileti ve kemalinin yanı sıra mertebesi yüksek bir şairdi. Ahlakı güzel ve gösterişli bir adamdı.</p>

      <p class="Normal-1 para-style-override-16">Sultan-ı sa’îd Baysungur (Tanrı burhanını nurlandırsın) Şemseddin-i Tabesî’nin divanını Şemseddin-i Hattat’ın yazmasını emretmişti. Şemseddin adlı bu hattat kâtipler arasında Şems-i Baysungurî diye meşhurdur. Sultan Baysungur birçok kez bu iki Şemseddin hakkında, “Tanrı tarafından verilen böyle bir şiir ve böyle bir yazı pek nadirdir” diye buyurmuştu.</p>

      <p class="Normal-1 para-style-override-16">Kadı Şemseddin fazılların sultanı Sadru’ş-şerîa’nın çağdaşıydı. Sadru’ş-şerîa fazılların ileri gelenlerindendir. Bu ikisi birbirleriyle tanışır ve görüşürlerdi. Derler ki: Kadı Şemseddin, Sadru’ş-şerîa’nın ilim ve kemalinin şöhretini işitti ve görüşmek için Buhara’ya gitti. Ziyaretine gitmek istediği gün, Sadru’ş-şerîa gece bir kaside söylemişti. Talebelerine ders okuttuktan sonra bu kasideyi okudu. Fazıllar bu kaside hakkında tenkitte bulundular. İste şu beyitler o kasidenindir:</p>

      <p class="Normal-1 para-style-override-17">Kalk, sabah oldu. Şarap bir yanda, sen ve ben bir yanda;</p>

      <p class="Normal-1 para-style-override-31">Her taraftan horoz sesleri geliyor, kalk ki</p>

      <p class="Normal-1 para-style-override-31">Kadeh de kalkmış tek ayak üstünde dinliyor.</p>

      <p class="Normal-1 para-style-override-31">Şarap sofrasına otur ki,</p>

      <p class="Normal-1 para-style-override-31">Sürahi iki dizinin üstüne çökmüş oturuyor;</p>

      <p class="Normal-1 para-style-override-31">İçindeki renkli şarabı iç ve kendini</p>

      <p class="Normal-1 para-style-override-31">Bu dönen gök şişesinin içinde bir taş farz et.</p>

      <p class="Normal-1 para-style-override-31">Ey güzel bir ahu gibi olan, gözlerinin avı gönlüm olan.</p>

      <p class="Normal-1 para-style-override-31">Ey perişan kakülleri ceylanın nefesi gibi kokan!</p>

      <p class="Normal-1 para-style-override-31">Senin kırmızı şeftaliye benzeyen yakut dudaklarının hasretiyle</p>

      <p class="Normal-1 para-style-override-23">Dövüne dövüne kırmızı yanaklarım erik gibi mosmor oldu.</p>

      <p class="Normal-1 para-style-override-16">Şemseddin meclisten kalkıp gitti. Hemen bu kasideye bir nazire yazıp getirdi ve Sadru’ş-şerîa’ya verdi. Şu beyitler de o kasidedendir:</p>

      <p class="Normal-1 para-style-override-17">Saba rüzgârı yüzündeki saçları bir yana attığında</p>

      <p class="Normal-1 para-style-override-31">Gâliye zülüflü gece bir feryat kopardı.</p>

      <p class="Normal-1 para-style-override-31">Senin saçlarından bir büklüm mü açıldı,</p>

      <p class="Normal-1 para-style-override-31">Ne oldu ki felek her tarafta misk kaleler kurdu.</p>

      <p class="Normal-1 para-style-override-31">Âhu, senin gâliye gibi etkili hattından utandığı için</p>

      <p class="Normal-1 para-style-override-31">Ciğeri yanmış bir halde gam vadisinde kaldı.</p>

      <p class="Normal-1 para-style-override-31">Sedef gibi olan gözlerin inci gibi yaşlarla dolmasını istemezsen,</p>

      <p class="Normal-1 para-style-override-31">Söz söylerken o inci gibi dişlerini gösterme.</p>

      <p class="Normal-1 para-style-override-31">Senin geceler yaratan saçların ile gündüzler doğuran yüzün,</p>

      <p class="Normal-1 para-style-override-31">Amber ile kâfurun birbirleriyle karışmasına benzer.</p>

      <p class="Normal-1 para-style-override-31">Sen artık bizim hasta gönlümüzü ne vakte kadar</p>

      <p class="Normal-1 para-style-override-31">Böyle çeke çeke o iki kaşının takına götüreceksin.</p>

      <p class="Normal-1 para-style-override-31">Para cihetinden bir gün işlerimin yoluna gireceğini söylemiştin.</p>

      <p class="Normal-1 para-style-override-31">Evet, ben de hep bunu ümit ediyorum. Fakat hani ya?</p>

      <p class="Normal-1 para-style-override-31">Ben artık düşünme gücümün kapılarını kapadım.</p>

      <p class="Normal-1 para-style-override-31">Bu altı köşeli evden ve bu dokuz katlı perdeden</p>

      <p class="Normal-1 para-style-override-23">Bir şey zuhur edeceğinden ümidi kestim. [KASİDE]</p>

      <p class="Normal-1 para-style-override-16">Sadru’ş-şerîa bu şiiri okuduğunda “Şemseddin’in zihninin doğruluğuna, tabiatının inceliğine ve şairliğine aferin” dedi. Kadı Şemseddin bir süre Sadru’ş-şerîa’nın derslerinde bulundu ve ilim vadisinde zamanın mükemmel bir âlimi oldu.</p>

      <p class="Normal-1 para-style-override-16">Eşi bulunmayan imam ve âlimlerin sultanı olan Sadru’ş-şerîa zamanın en ileri gelen büyük âlimlerinden, Buhara’nın büyük adamlarındandır. Bu kadar fazl ve kemalinin yanı sıra şairliğinde de letafet ve zarafette eşi yoktur. Onun eserleri yeryüzüne yayılmıştır.</p>

      <p class="Normal-1 para-style-override-16">Sonra Mevlana Şemseddin Buhara’dan Horasan tarafına gitti. Sultan Celâleddin zamanında hakkıyla Horasan veziri olan Nizâmü’l-Mülk’ün meclisinin nedimi oldu. Şemseddin’in bu vezir hakkında çok parlak kasideleri vardır. Bu kaside onlardandır:</p>

      <p class="Normal-1 para-style-override-17">Ey yanaklarında güllerin yüzü terleyen, kalk.</p>

      <p class="Normal-1 para-style-override-31">Ömür bağını şarabın kokularıyla tazelendirelim.</p>

      <p class="Normal-1 para-style-override-31">Sabah vakti ye iç eğlen, dudaklarını şarap ile gülümseyişlere boğ.</p>

      <p class="Normal-1 para-style-override-31">Ne zamana dek ağzını ney gibi zamanenin havasıyla dolduracaksın.</p>

      <p class="Normal-1 para-style-override-31">Eteğini sürüyerek gül ve sultanının hizmetine sallanarak git.</p>

      <p class="Normal-1 para-style-override-31">Serviler ney gibi kollarını bağlayıp senin hizmetine hazır dursunlar.</p>

      <p class="Normal-1 para-style-override-31">Bülbüle bak ki, senin yüzünün güzelliğinin bağını arayarak</p>

      <p class="Normal-1 para-style-override-31">Dünyanın her tarafına ayak basmıştır.</p>

      <p class="Normal-1 para-style-override-31">Sen o dilbersin ki, gülün zenhâr renkli giysisi</p>

      <p class="Normal-1 para-style-override-31">Senin yüzünü kıskanmaktan bin parça oldu.</p>

      <p class="Normal-1 para-style-override-31">Senin yüzüne bir kere baktığında,</p>

      <p class="Normal-1 para-style-override-31">Baharın tüm güzellikleri onun tabiatında toplanıp gizlendi.</p>

      <p class="Normal-1 para-style-override-31">Gül, atılmış bir ipek parçasından başka bir şey değildir.</p>

      <p class="Normal-1 para-style-override-31">Senin yanaklarının ona nisbet edilmesine artık meydana verme.</p>

      <p class="Normal-1 para-style-override-31">O, kara kalpli cadı sıfatlı bergiz gibi gözlerinden sor,</p>

      <p class="Normal-1 para-style-override-31">Bu zulüm daha ne kadar devam edecek,</p>

      <p class="Normal-1 para-style-override-31">Vezirin adaleti cihana yayılmıştır.</p>

      <p class="Normal-1 para-style-override-31">Bundan sonra, artık zamane gibi zulüm kılıcını çekme;</p>

      <p class="Normal-1 para-style-override-31">O, din ve devletin öyle kutlu bir veziridir ki,</p>

      <p class="Normal-1 para-style-override-31">Onun eli Tâ’î hanedanının cömertlik kaidelerini hükümsüz bırakmıştır.</p>

      <p class="Normal-1 para-style-override-31">O adaletli Muhammed Nizâmü’l-Mülk’tür.</p>

      <p class="Normal-1 para-style-override-31">Onun düşünceleri ve görüşleri</p>

      <p class="Normal-1 para-style-override-31">Yıldızlar padişahı olan Ay’ın yüzünü dağlamıştır.</p>

      <p class="Normal-1 para-style-override-31">Felek cömertlik işlerini harap ettiğinden beri,</p>

      <p class="Normal-1 para-style-override-31">Rey memleketinin vezirinin bütün eserleri hükümsüz olmuştur.</p>

      <p class="Normal-1 para-style-override-31">Takdir, onun yüce reyi işaret etmeden varlık alemine hiçbir şey getirmedi.</p>

      <p class="Normal-1 para-style-override-31">Onun kutlu kişiliği dünyaya geldiğinde ikbal dedi ki:</p>

      <p class="Normal-1 para-style-override-31">“Seni Tanrı getirdi, ey çocukçağız!”</p>

      <p class="Normal-1 para-style-override-31">Onun tabiatı hırsa dedi ki: “Para ve gümüş işleme;</p>

      <p class="Normal-1 para-style-override-31">Çünkü birisi kara kalpli, diğeri de beyaz izlidir.”</p>

      <p class="Normal-1 para-style-override-31">Onun alaca ve hoş adımlı atının nalı bir yerde iz bıraksa,</p>

      <p class="Normal-1 para-style-override-31">Artık bu dünya padişahlık tacına nasıl meyleder?</p>

      <p class="Normal-1 para-style-override-31">Bir kişi güneşin alnının nurunu görürse,</p>

      <p class="Normal-1 para-style-override-31">Bilirim ki artık o, gölgeyi hiç hatırına getirmez.</p>

      <p class="Normal-1 para-style-override-31">Ey gökler gibi yüce olan, senin yerin</p>

      <p class="Normal-1 para-style-override-31">Zühal [Satürn] gibi, ayın ve yıldızının başının üstündedir.</p>

      <p class="Normal-1 para-style-override-31">Senin elinin yanında ben büyük denizleri nasıl övebilirim;</p>

      <p class="Normal-1 para-style-override-31">Kevser çeşmesinin yanında şaraptan kim bahsedebilir.</p>

      <p class="Normal-1 para-style-override-31">Senin bir devlet iksiri olan kapının toprağından,</p>

      <p class="Normal-1 para-style-override-31">Yılanın gözbebeği bir ziynet olur.</p>

      <p class="Normal-1 para-style-override-31">Hayat için tabiatta itidal gerektiği sürece</p>

      <p class="Normal-1 para-style-override-31">Senin büyüklüğünün şöhreti kabile kabile dolaşır. [KASİDE]</p>

      <p class="Normal-1 para-style-override-31"></p>
    </div>
  </div>
</body>
</html>
