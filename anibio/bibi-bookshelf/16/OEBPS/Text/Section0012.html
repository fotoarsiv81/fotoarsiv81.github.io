<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>5.html</title>
  <link href="../Styles/template.css" rel="stylesheet" type="text/css" />
</head>

<body>
  <div xmlns:xml="http://www.w3.org/XML/1998/namespace" id="x5.html" xml:lang="en-US">
    <div class="Basic-Text-Frame">
      <p class="Normal-1 para-style-override-16"><br /></p>

      <p class="x3 para-style-override-7">Fazılların Kendisiyle Övündüğü</p>

      <p class="x3 para-style-override-37">SÎMÎ-İ NİŞABURÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">İstidatlı ve çeşitli bilgiler sahibi biriydi. Önce Nîşabur’da yaşıyordu, ama sonra mukaddes Meşhed’e yerleşti. Mektep hocalığı ve edebiyatla meşgul olurdu. Hattattı, altı türlü yazı yazardı. Zamanında kâtiplik, şiir ve muamma ilminde eşi yoktu. Kâğıt boyamak ve mürekkep yapmakta, efşan ve tezhipte üstattı. Bu sanatlar hakkında risaleler yazmıştır. İnşa [düzyazı] ilminde ve eser yazmakta maharet sahibiydi. Zamanın büyüklerinin çocukları onun mektebinde okurlardı. Mektebinin uğurlu ve bereketli olduğu tecrübeyle sabit olmuştur. Siyakat yazısında ve kâtiplikte üstat olan Mevlana Abdülhay onun talebelerindendir. Şu matla Sîmî’nindir:</p>

      <p class="Normal-1 para-style-override-46">Bu iştiyak ve hacet sahibi miskin gönül</p>

      <p class="Normal-1 para-style-override-23">Senin kaşlarının aşkıyla tâk üzerindeki sineye döndü.</p>

      <p class="Normal-1 para-style-override-16">Mevlana Sîmî şairlikte birkaç avam meselini söylemekle yetinmiştir. Zikrettiğimiz üzere matlalar söylerdi. Fakat muammaları fazıllar arasında meşhurdur. Şu muamma onundur:</p>

      <p class="Normal-1 para-style-override-17">O Ay damın kenarına geldi.</p>

      <p class="Normal-1 para-style-override-31">Artık senin ölmekliğin lazımdır.</p>

      <p class="Normal-1 para-style-override-31">Çünkü senin ömrünün güneşi</p>

      <p class="Normal-1 para-style-override-23">İşte damın kenarına gelmiştir.</p>

      <p class="Normal-1 para-style-override-16">Bu muammadan birkaç isim çıkarılabildiğini söylerler; fakat bu zayıf kulun muamma ilminde pek kısmeti olmadığından bilemedim.</p>

      <p class="Normal-1 para-style-override-20">Rivayet ederler ki: Sîmî, Şehzade Alâüddevle zamanında Meşhed halkının hazır bulunduğu bir cenkte, bir taraftan davullar ve borular çalınırken, bir gün ve bir gece içinde üç bin beyit nazmetmiş, bu süre boyunca ne kazayı hacet için dışarı çıkmış, ne de yemek yiyip uyku uyumuştur. Üç hikâyeden oluşan bu beytleri, zamanın şairlerini imtihan için yazmış; bazıları çok düzgün ve akıcı, elbette ki bazıları da karmaşık ve ustalıklıymış.</p>

      <p class="Normal-1 para-style-override-16">Ben bilemiyorum; akıl böyle bir olayın karşısında âciz kalır. Avamın dilinde dolaşan bu olayın doğru olup olmamasının sorumluluğu rivayet edenlerin üzerindedir. Şurası daha tuhaf ki, diğer taraftan Sîmî’nin yirmi dört saatte on iki men yemek ve meyve yiyip hiçbir hazımsızlık duymadığını söylerler. Maşallah ne sadık bir iştah ve ne uygun bir tabiat!</p>

      <p class="Normal-1 para-style-override-17">Ancak böyle yemek yiyebilen</p>

      <p class="Normal-1 para-style-override-23">Bu tarzda şiir söyleyebilir. [BEYİT]</p>

      <p class="Normal-1 para-style-override-16">Hint hekimlerinden biri der ki: “Eğer bütün âlem bir adama karşı iyi olsa da, eğer onun midesi kötüyse, tüm âlemin iyi olmasının o biçareye faydası nedir?”</p>

      <p class="Normal-1 para-style-override-17">Benim nazarımda birazcık sıhhat,</p>

      <p class="Normal-1 para-style-override-31">Ferîdûn’un mülk ve saltanatından daha iyidir. [BEYİT]</p>

      <p class="x3 para-style-override-39">[ALÂÜDDEVLE BİN BAYSUNGUR BİN ŞAHRUH]</p>

      <p class="Normal-1 para-style-override-16">Dünyanın şehzadesi Alâüddevle bin Baysungur’a gelince:</p>

      <p class="Normal-1 para-style-override-16">Çok yakışıklı, hoş tabiatlı, iyi ahlaklı bir kişiydi. Şahruh zamanında babasının makamına adaydı. Yıllarca Baysungurluk mevkiinde kaldı. Büyükbabasının ölümünden sonra Şahruh’dan kalan saltanat tahtına olurdu ve Şahruh’un yıllar boyunca topladığı hazinenin kapısını açtı. Bahar rüzgârlarının bostan sakinlerine gösterdiği cömertliği gösterdi. Orduya ve ahaliye bol bol dağıttı. Şahruh’dan kalmış hazinenin Alâüddevle’nin cömertlik elinde sarf olup harcandığını söylerler. Bu hazinenin içeriğinin altın kap kaçak, cevherler ve diğer kıymetli eşyanın dışında yirmi bin tümen sikke halinde nakit gümüş olduğunu da söylerler.</p>

      <p class="Normal-1 para-style-override-16">Fakat Alâüddevle sonunda bu cömertliğinin karşılığında talihsizlikten başka bir şey görmedi. O güzel huyluluğuna karşılık kardeşleri ve zamane oğullarından ekşi yüzden başka bir şey görmedi.</p>

      <p class="Normal-1 para-style-override-16">Hikmet: Dünya padişahları aziz kimselere taht bağışlayabilirler, fakat baht değil; kullarının rütbelerini ve maaşlarını artırabilirler, fakat ömürlerini değil.</p>

      <p class="Normal-1 para-style-override-17">Ezelde talihli yaratılan kişinin ne terbiye ve talime</p>

      <p class="Normal-1 para-style-override-23">Ne de kabiliyet ve istidatlı olmasına gerek vardır. [BEYİT]</p>

      <p class="Normal-1 para-style-override-16">Eğer padişahlık hazine, mal ve servetle olsaydı, saltanatın daima hazine sahibi olan padişahın tasarrufunda kalması lazımdı. Gerçek hazine Tanrı erlerinin medet ve himmetidir, işte bu hazineye ulaşan talihli kişi dünya ve ahrette berhudar olur.</p>

      <p class="Normal-1 para-style-override-17">Gücü talihten bekle, babanın mirasından değil.</p>

      <p class="Normal-1 para-style-override-23">Rızkını Tanrıdan bekle, tarladaki bağdaki mahsülden, meyvadan değil.</p>

      <p class="Normal-1 para-style-override-16">Sultan Alâüddevle bahsettiğimiz üzere [amcası] Uluğ Bey’in saldırısında bozguna uğradı. Bir süre kendini koruyabildi, ama sonra kardeşlerinin elinde zelil ve hakir oldu. Nereye döndüyse talih ona sırt çevirdi.</p>

      <p class="Normal-1 para-style-override-17">Ayrılık başıma öyle bir bela getirdi ki</p>

      <p class="Normal-1 para-style-override-31">Her gün bir menzilde, her gece bir yerde vakit geçiriyorum.</p>

      <p class="Normal-1 para-style-override-31">Bu vücut denizinin biçare yolcuları</p>

      <p class="Normal-1 para-style-override-23">Kırılmış bir kayık gibi denizden denize atılırlar. [RUBAİ]</p>

      <p class="Normal-1 para-style-override-31">Bazen Gûr’da bazen Sârî’de,</p>

      <p class="Normal-1 para-style-override-31">Ne kimseden bir medet</p>

      <p class="Normal-1 para-style-override-31">Ne bir dosttan yardım gördü,</p>

      <p class="Normal-1 para-style-override-31">Bazen sahralarda serseri dolaştı,</p>

      <p class="Normal-1 para-style-override-23">Bazen Irak yoluna döndü. [MESNEVİ]</p>

      <p class="Normal-1 para-style-override-16">Dağların yüreği o talihsiz şehzadenin felaketinden kan olur, mahrumiyet taşlarını başına vururdu. Bulutların yüreği o mahzun şehzadenin ters talihinin hayasızlığından yumuşardı. Taş yürekli dağlar yankılanan seslerin diliyle ve bulutlarsa gözyaşlarıyla onun haline uygun şu beyti okurlardı:</p>

      <p class="Normal-1 para-style-override-17">Ne talihten bir dostluk yüzü, ne de dosttan bir lütuf ümidi.</p>

      <p class="Normal-1 para-style-override-31">Aman yarab, nasıl yaşıyorum. Talih şöyle, yar böyle?</p>

      <p class="Normal-1 para-style-override-31">Yarabbi ben aşk derdiyle böyle perişanım.</p>

      <p class="Normal-1 para-style-override-23">Dünyada kimse böyle bir derde tutulmasın. [BEYİT]</p>

      <p class="Normal-1 para-style-override-16">Ah bu feleğin cefasından, bu gaddar dünyanın tuhaflıklarından çektiklerimiz! Ne onun devletine güven olur, ne de muratsızlar onun ikbaliyle murada erer. Ancak bu gaddar dünyadan mertçe gelip geçen kimse bahtiyardır.</p>

      <p class="Normal-1 para-style-override-17">Ey gönül, dünyada arzuladığın gibi her şeyi görmüş geçirmiş,</p>

      <p class="Normal-1 para-style-override-31">Bu dünyada Nuh gibi bin yıl yaşamış,</p>

      <p class="Normal-1 para-style-override-31">Bütün padişahların bıraktıkları hazinelerin hepsini ele geçirmiş,</p>

      <p class="Normal-1 para-style-override-31">Bulgar, Rûm ve Çin’de bulunan tüm cariyeleri satın almış,</p>

      <p class="Normal-1 para-style-override-31">Rûm ve Şüşter kumaşlarından kendine esvaplar yaptırmış,</p>

      <p class="Normal-1 para-style-override-31">Güzel gözlü selvi boylu güzellerin elma gibi çenelerini ısırmış,</p>

      <p class="Normal-1 para-style-override-31">Dudaklarını emmiş ve sevdiğin dostlarla oturup saf şaraplar içmiş,</p>

      <p class="Normal-1 para-style-override-31">Bir örümcek ağına düşürdüğü sineğin etrafını nasıl kaplarsa</p>

      <p class="Normal-1 para-style-override-31">Sen de servetini ve zenginliğini öyle muhafaza etmiş ol.</p>

      <p class="Normal-1 para-style-override-31">Yazık, yazık ki bütün bunların sonunda öleceğin vakit</p>

      <p class="Normal-1 para-style-override-31">Pişmanlıktan elinin sırtını ısıracağını muhakkak bil.</p>

      <p class="Normal-1 para-style-override-31">Ey Sa’dî, senin vücudun bir kafes, ruhun bir kuş gibidir.</p>

      <p class="Normal-1 para-style-override-31">Bir gün kafesin kırılıp bu kuşun uçacağına,</p>

      <p class="Normal-1 para-style-override-23">Şimdiden uçmuş gibi inanmalısın. [GAZEL]</p>

      <p class="Normal-1 para-style-override-16">Kısaca Alâüddevle’nin ömür kadehinin nasibi, bu felek küpündeki dert tortusu oldu. En sonunda kardeşi Sultan Ebülkasım Babur’un şefkatsizliği yüzünden, onun dünyayı gören gözüne ikbal sürmesi yerine idbar mili çekildi. Fakat Tanrı ona inayet gözüyle baktı ve gözbebeğini bu mil belasından korudu.</p>

      <p class="Normal-1 para-style-override-16">Bir süre kendisini kör gösterdi, ama sonunda mukaddes Meşhed’den kaçtı. Artık ne kardeşine ne de hiç kimseye itimadı kalmamıştı. Başını alıp Kıpçak çöllerine gitti. Birkaç yıl boyunca onun vücudu bir kimya ve şöhreti de Anka’nın şöhreti oldu. 861 yılında Ebülkasım Babur’un ölümünden sonra, Özbek ve [Deşt-i] Kıpçak diyarından yine Horasan tarafına dönüp geldi.</p>

      <p class="Normal-1 para-style-override-16">Oğlu İbrahim Horasan saltanatını eline geçirmek istedi ve o da yine eskisi gibi bu cüretkâr oğlunun eline düştü, zelil ve hakir oldu.</p>

      <p class="Normal-1 para-style-override-16">Yeni tahta çıkmış padişahlar gibi o yılın nevruzunda Herat’ta birkaç gün şöyle böyle padişahlık ediyorken, Türkmen Cihanşah bir taraftan, Sultan Ebû Sa’îd ise diğer taraftan onun üzerine yürüdüler. O da en sonunda acz içerisinde ve oğlunun refakatinde Gûr ve Garcistan<a class="footnote-link" href="#footnote-225-128" id="footnote-225-128-backlink">128</a> dağlarına çekilmeye mecbur oldu. Baba oğul saltanat kavgasını bu iki kuvvetli padişaha bıraktılar. Ama baba ve oğul arasında o diyarda ve Sicistan civarında savaşlar ve barışlar oldu.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-128-backlink" id="footnote-225-128">128</a> Garcistan: Afgan Türkistanı’nın içinde,&nbsp;Horasan’da yer alan tarihi bölge. Şu anki&nbsp;Türkmenistan,&nbsp;Özbekistan,&nbsp;Tacikistan,&nbsp;Afganistan ve kuzeybatı Pakistan’ı kapsar.</p>
      </div>

      <p class="Normal-1 para-style-override-16">En sonunda birleştiler ve Bâdgîs’e bağlı olan Kûlân sınırlarında Gurkân [Timurlu] hanedanından Sultan Ebû Sa’îd ile savaşa giriştiler. Fakat sonuçta mağlup oldular.</p>

      <p class="Normal-1 para-style-override-16">Alâüddevle Mirza kaçarken yolu Rüstemdar sınırlarına düştü. Bu muhterem şehzade gece gündüz Tanrı’ya “Yarabbi artık bu serseriliğin ve feleğin cefası haddini aştı. Dünya ve ahrette benim sahibim sensin. Müslüman olarak canımı al ve beni salihler zümresine kat” diye dualarda bulundu. Nihayet 863 yılında Rüstemdar sınırlarında bu gaddar dünyadan, karar evinin bahçesine göçtü.</p>

      <p class="Normal-1 para-style-override-17">Padişah, devranın kardeşlerinin cefasından kurtuldu.</p>

      <p class="Normal-1 para-style-override-31">Yüreği bu cihan sofrasının nimetlerinden doydu.</p>

      <p class="Normal-1 para-style-override-31">Gül gibi birkaç gün bu dünyanın misafiri olduktan sonra</p>

      <p class="Normal-1 para-style-override-31">Saba rüzgârı gibi dünya gülistanından geçip gitti. [DEVLETŞAH]</p>

      <p class="x3 para-style-override-7">Dehrin Fazılı</p>

      <p class="x3 para-style-override-28">MEVLANA YAHYA SÎBEK-İ NİŞABURÎ</p>

      <p class="Normal-1 para-style-override-16">Faziletli ve birçok ilme vâkıf biriydi. Merhum sultan Şahruh zamanında fazileti ve istidatıyla, özellikle şiir ve yazıda şöhret kazanmıştı. Birkaç Dehnâme nazmetmiş, Kitab-ı Esrârî ve Humârî’yi yazmıştır; şimdi çok az bulunan bu eserinde büyüklerin ve üstatların sözlerini tazmin<a class="footnote-link" href="#footnote-225-129" id="footnote-225-129-backlink">129</a> etmiştir. Şu beyit o cümledendir:</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-129-backlink" id="footnote-225-129">129</a> Tazmin: Edebiyatta, başkasına ait bir mısrayı veya beyti çalma veya tevârüd “iki şairin aynı beyti veya mısrayı birbirinden habersiz söylemesi” olmaksızın kendi şiirine alma sanatı.</p>
      </div>

      <p class="Normal-1 para-style-override-17">Halis esrarı şeker ve safranla karıştırarak macun yapma.</p>

      <p class="Normal-1 para-style-override-23">Güzel yüzün renge, kokuya, bene ve hatt’a ne ihtiyacı var.</p>

      <p class="Normal-1 para-style-override-16">Mevlana Yahya şiirde çok mübalağaya kaçar. Kanaatlar ve dünya erbabının kapısından uzak bulunduğu için sözleri o kadar şöhret kazanmamıştır. Yoksa hatırı sayılır söz sahiplerindendir. Matlaları şairler arasında makbuldür ve divanı da meşhurdur. Şu matla da onundur:</p>

      <p class="Normal-1 para-style-override-17">O güzelin yayı yüzlerce hanümanı yıkmıştır.</p>

      <p class="Normal-1 para-style-override-23">Senin tarafına da bir ok atarım diye vaat etti, fakat atmadı.</p>

      <p class="Normal-1 para-style-override-16">Bu da onundur:</p>

      <p class="Normal-1 para-style-override-17">Bülbül gibi hay huy et; çünkü sen bir hay diyene kadar</p>

      <p class="Normal-1 para-style-override-23">Can kuşun ömür dalından uçup gider.</p>

      <p class="Normal-1 para-style-override-16">Bu da onundur:</p>

      <p class="Normal-1 para-style-override-31">Ey ay yüzlülerin başı, senin adın nedir?</p>

      <p class="Normal-1 para-style-override-31">Huri mi yoksa Rıdvan mı?</p>

      <p class="Normal-1 para-style-override-31">Bostanda sallanarak yürüdüğünde bir naz selvisisin.</p>

      <p class="Normal-1 para-style-override-31">Damın üzerinde bulunduğundaysa bir aysın.</p>

      <p class="Normal-1 para-style-override-31">Benim matlubum senin yanakların ve zülfündür.</p>

      <p class="Normal-1 para-style-override-31">Sabah ve akşam benim canımın gıdası ve dostusun.</p>

      <p class="Normal-1 para-style-override-31">Ey nesim, yolun onun memleketine uğrarsa selamımı götür.</p>

      <p class="Normal-1 para-style-override-31">Ey rahip, beni onun mahallesinden kovma.</p>

      <p class="Normal-1 para-style-override-31">Kerimlerin yurdundan dilencileri reddetme.</p>

      <p class="Normal-1 para-style-override-31">Gül goncayken terdamendir.</p>

      <p class="Normal-1 para-style-override-31">Fakat esvabını yırtıp da gül olduğunda</p>

      <p class="Normal-1 para-style-override-31">Daha çok ünlenir, daha çok makbul olur.</p>

      <p class="Normal-1 para-style-override-31">Miskin Fettahî senin dilencindir.</p>

      <p class="Normal-1 para-style-override-31">Bu bile akran ve emsalim arasında</p>

      <p class="Normal-1 para-style-override-23">Benim daha şerefli olmama yeter.</p>

      <p class="Normal-1 para-style-override-16">Mevlana Yahya (Tanrı kabrini nur etsin) 852 yılında vefat etmiştir.</p>

      <p class="x3 para-style-override-7">Söz Erlerinin Önderi</p>

      <p class="x3 para-style-override-28">MEVLANA KEMÂLEDDİN BİN GIYÂS-I FARİSÎ</p>

      <p class="Normal-1 para-style-override-16">Hoş tabiatli, bilgili, tarihçi, hakîm meşrepli, tarikat ehlinin ileri gelenlerinden ve Fars’ın azılılarından pehlivan bir şairdi. Âl-i Resul hakkında çok parlak kasideleri vardır. Şiirleri meşhurdur. Fakat insafı elden bırakmaz; şairlikte diğerleri gibi ileri gitmez ve itidal gösterirdi. Şu kıta onundur:</p>

      <p class="Normal-1 para-style-override-17">Şiirde perde dışına çıkmak zararlıdır;</p>

      <p class="Normal-1 para-style-override-31">Teemmül et, teemmül [iyice, etraflıca düşün].</p>

      <p class="Normal-1 para-style-override-31">Kötü iş yapmakta mümkün mertebe iyiler gibi</p>

      <p class="Normal-1 para-style-override-31">Taallül et, taallül [bahane arayarak kaçın].</p>

      <p class="Normal-1 para-style-override-31">Tanrı yolu ilim ve fazl ile bulunur; fazilet sahibi ol, fazilet.</p>

      <p class="Normal-1 para-style-override-31">Tanrı erlerinin teveccühü hayırlı bir faldır;</p>

      <p class="Normal-1 para-style-override-31">Bununla tefe’ül et, tefe’ül [uğurlu say].</p>

      <p class="Normal-1 para-style-override-31">Görüş levhasını düşünceden sil; tevekkül et, tevekkül.</p>

      <p class="Normal-1 para-style-override-23">Ey İbn Gıyâs, kimseden şikâyet etme; tahammül et, tahammül.</p>

      <p class="Normal-1 para-style-override-16">Mevlana Kemâl’in güzel sözlü ve güzel yüzlü olduğunu söylerler. Şiraz’da Meydan-ı Saadet’te ikindi vaktinde bir yaygı yayar; şiirler okur, menkıbeler söyler ve ilaç satardı. Camaspnâme ve Ahkâm-ı Suhan kitaplarını okurdu.</p>

      <p class="Normal-1 para-style-override-16">Halkın kendisine çok itikadı vardı, ona riayet ederlerdi. Bu şekilde eline her gün bir miktar para geçirdi.</p>

      <p class="Normal-1 para-style-override-16">Bir gün Sultan İbrahim [bin Alâüddevle] Mevlana’yı çağırttı ve ona şöyle sordu: “Dört mezhepten hangisi daha iyidir?”</p>

      <p class="Normal-1 para-style-override-16">“Ey âlemin sultanı, farz et bir padişah, bir evde oturmuştur ve bu evin dört kapısı vardır. İnsan hangi kapıdan girse padişahı görür. Sen çalış ki sultanın hizmetinde kabiliyet geliştirebilesin. Kapıdan söz açma, sadrdan bir nişan ara” diye cevapladı Mevlana.</p>

      <p class="Normal-1 para-style-override-16">“Bu mezheplere tabi olanların hangisi daha üstündür?” diye bir soru daha sordu şehzade.</p>

      <p class="Normal-1 para-style-override-16">“Her kavmin ve her mezhebin mensuplarının en salihleri” diye cevap verdi Mevlana.</p>

      <p class="Normal-1 para-style-override-16">Mevlana’nın bu sözü sultanın çok hoşuna gitti, kendisine lütuf ve ikramda bulundu.</p>

      <p class="Normal-1 para-style-override-16">Elbette mana âlemine biraz vukufu olan herkes, kendini “kabul ve red”den uzak tutar ve yakînen bilir ki, onu abes yaratmamışlardır. Özellikte Peygamber’in ashabını red ve kabul etmekte çok dikkatli davranmak gerekir. Hepsini büyük ve fazilet sahibi olarak tanımak ve hepsini haklı görmek, tarikat ve şeriat icabıdır. Bunun hilafı küfürdür. Bu hususta Şeyh Ferîdüddin-i Attâr şöyle buyurmuştur:</p>

      <p class="Normal-1 para-style-override-17">Ey taassub için canı giden, halkın günahı senin defterine yazılmıştır.</p>

      <p class="Normal-1 para-style-override-31">Sen riyakârlık, müzevirlik ve ahmaklığından</p>

      <p class="Normal-1 para-style-override-31">Ali ve Ebû Bekir derdine düştün.</p>

      <p class="Normal-1 para-style-override-31">Bazen bunu tutuyor ve ötekini red ediyorsun.</p>

      <p class="Normal-1 para-style-override-31">Farz edelim ki bu veya öteki daha faziletlidir. Bundan sana ne?</p>

      <p class="Normal-1 para-style-override-31">Çünkü nasıl olsa halka gibi kapının dışındasın.</p>

      <p class="Normal-1 para-style-override-31">Senin bütün ömrün bu dertle geçmiş!</p>

      <p class="Normal-1 para-style-override-31">Bilmem ki ne zaman Tanrı’ya tapıyorsun.</p>

      <p class="Normal-1 para-style-override-31">Ben yakînen biliyorum ki, bu yetmiş iki fırka yarın birleşecek.</p>

      <p class="Normal-1 para-style-override-31">Ne söyleyeyim? Dikkatle bakarsan herkesin onu aradığını görürsün.</p>

      <p class="Normal-1 para-style-override-31">Yarabbi, sen bu asi nefsi terbiye et.</p>

      <p class="Normal-1 para-style-override-31">Dimağımızdan bu boş şeyleri çıkarıp kalbimizi seninle meşgul et.</p>

      <p class="Normal-1 para-style-override-31">Mutaassıpları bizden uzak eyle. [ŞİİR]</p>

      <p class="x3 para-style-override-7">Şairlerin Meliki</p>

      <p class="x3 para-style-override-37">MEVLANA BEDAHŞÎ</p>

      <p class="Normal-1 para-style-override-45">(Tanrı kabrini nurlandırsın)</p>

      <p class="Normal-1 para-style-override-16">Fazilet sahiplerindendir. Semerkand’da Uluğ Bey’in hükümdarlığı zamanında şairlikte büyük bir mevki sahibiydi. O zamanın şairlerinin en ileri gelenlerindendi. Sultan ve zamanenin büyükleri onun bu mevkisini kabul ederlerdi. Uluğ Bey’in övülmesine dair parlak kasideleri vardır. Divanı o diyarda meşhurdur.</p>

      <p class="Normal-1 para-style-override-16">Âfitab redifli kasidesi onun kudretinin delilidir ve şu iki beyit o kasidedendir:</p>

      <p class="Normal-1 para-style-override-17">Ey, gece gibi zülüfleri, güneşi yanında tutan sevgili!</p>

      <p class="Normal-1 para-style-override-31">Gecenin güneş üzerine gölge saldığını kim görmüştür.</p>

      <p class="Normal-1 para-style-override-31">Senin kutlu olan saçların öyle bir kargadır ki</p>

      <p class="Normal-1 para-style-override-31">Onun yuvası selvinin üzerinde, güneş de onun kanatlarının altındadır.</p>

      <p class="x3 para-style-override-7"></p>

      <p class="x3 para-style-override-7">Hayırlı Kişilerin Sevgilisi</p>

      <p class="x3 para-style-override-28">MEVLANA HAYALÎ-İ BUHARÎ</p>

      <p class="Normal-1 para-style-override-16">Hâce İsmetullah-i Buharî’nin öğrencilerindendir. İstidat sahibi ve hoş tabiatlı biriydi. Dervişane ve akıcı şiirler söylemiştir. Divanı Maveraünnehr, Bedahşan ve Türkistan’da çok meşhurdur.</p>

      <p class="Normal-1 para-style-override-16">Şu gazel onundur:</p>

      <p class="Normal-1 para-style-override-17">Kim bu vadiden baht ve devlete erişmişse</p>

      <p class="Normal-1 para-style-override-31">Sebat ve himmet yolu ve iziyle erişmiştir.</p>

      <p class="Normal-1 para-style-override-31">Şahlar mahallesinin horozundan</p>

      <p class="Normal-1 para-style-override-31">“Bu saray nöbetle padişahların mülküne geçer” nidası işitilmekte</p>

      <p class="Normal-1 para-style-override-31">Maksuduna ulaşmak için bugünkü yaşayış fırsatını elden kaçırma.</p>

      <p class="Normal-1 para-style-override-31">Bugünü hoş geçir. O maksudun da fırsat doğduğunda eline geçer.</p>

      <p class="Normal-1 para-style-override-31">Ey ayrılık vadisinin yolunu kaybetmiş yolcusu,</p>

      <p class="Normal-1 para-style-override-31">Susuzluktan dudakların kurumuş bir halde ümitsiz oturma.</p>

      <p class="Normal-1 para-style-override-31">Tanrı’nın rahmet denizleri önündedir.</p>

      <p class="Normal-1 para-style-override-31">Hayalî gurbet yoluyla bir yere erişmiştir.</p>

      <p class="Normal-1 para-style-override-23">Bir yere erişen gurbet yoluyla erişir.</p>

      <p class="Normal-1 para-style-override-16">Onun dışında iki Hayalî daha vardır. Biri Sebzvar, diğeri Tûn’dandır. Bunlar da kötü şiir söylememişlerdir; fakat Buharalı Hayalî’nin yanında dereceleri düşüktür.</p>

      <p class="x3 para-style-override-7">Söz Âleminin Bir Acibesi Olan</p>

      <p class="x3 para-style-override-28">BABA SEVDAÎ</p>

      <p class="Normal-1 para-style-override-16">Metin bir tabiata sahipti. Şairane söylenmiş mazbut şiirleri vardır. Aslen Ebîverdlidir. Zarif ve ehl-i dil bir adamdı. Sultanlar ve hükümdarlar ona çok hürmet ederlerdi. Bazı kimseler Baba Sevdaî’nin velilik sahibi olduğunu da iddia ederler.</p>

      <p class="Normal-1 para-style-override-16">Önceleri Hâverî mahlasını kullanırdı. Fakat sonraları kendisine bir cezbe geldi; yalınayak başı çıplak bir halde birkaç yıl Deşt-i Hâverân’da dolaştı. Bundan sonra Sevdaî mahlasıyla şöhret kazandı. Zamanında bütün şairlerin en ileri geleniydi. Şairler ona çok hürmet gösterirlerdi.</p>

      <p class="Normal-1 para-style-override-20">Hikâye ederler ki: Ebîverdliler Can-Kurbanî’den çok zahmet ve eziyet görüyorlardı. O zamanın padişahlarına şikâyette bulundularsa da hiç fayda etmedi; çünkü onun adamları çok kudret ve kuvvet sahibiydiler. İleri gelen serdarları sultanların yanında itibar kazanmışlardı.</p>

      <p class="Normal-1 para-style-override-16">Baba Sevdaî’nin Ebîverd’de Sengân adında bir köyü vardı. Kendisi de orada gömülüdür. Bu köy onun evlatlarına ve torunlarına aittir. Can-Kurbanî’nin adamları bu köyün mahsulünü yağmalıyorlardı ve Baba Sevdaî de bunlar hakkında bir kaside yazdı.</p>

      <p class="Normal-1 para-style-override-16">Bu kaside önce Şahruh’un övülmesiyle başlar ve ardından Can-Kurbanî’nin adamlarından şikâyetle devam eder. Şahruh bunları yola getirmek için uğraştı. Bunların bir kısmını Merv ve Tûs’a gönderdi, sonra da hepsini dağıttı. İşte Baba Sevdaî kasidesinde bundan bahseder. Bu kasidenin sonunda Şahruh’a duada bulunmuş ve bunu çok güzel ifade etmiştir:</p>

      <p class="Normal-1 para-style-override-17">Senin hayrını isteyenler Barlas’ın devletine nail olsun,</p>

      <p class="Normal-1 para-style-override-23">Aleyhinde bulunanlarsa Can-Kurbanî’nin mihnet ve belasına tutulsun.</p>

      <p class="Normal-1 para-style-override-16">Derler ki Ebîverd’de Baba Sevdaî zamanında Kadı Ebû Sa’îd eşek, Hâce Celâleddin Can-Kurbanî katır, Daruga Sadreddin köpek ve Tahsildar Muhammed de öküz sayılırdı. Baba Sevdaî bu hale uygun şu kıtayı söylemiştir:</p>

      <p class="Normal-1 para-style-override-17">Bâverd bir değirmen gibidir; onun çarkı garez ve oluğu gamdır.</p>

      <p class="Normal-1 para-style-override-31">Darugası köpek, kadısı eşek, valisi deve, tahsildarı öküzdür.</p>

      <p class="Normal-1 para-style-override-31">Biçare köylünün bunlardan nasibiyse</p>

      <p class="Normal-1 para-style-override-23">Dayak yemek, para saymak ve haraç vermektir.</p>

      <p class="Normal-1 para-style-override-16">Baba Sevdaî müminlerin emiri, müttekilerin [takva ehli] imamı, Tanrı’nın arslanı Ali bin Ebû Tâlib’in (Tanrı yüzünü kerim etti) övülmesi hakkında bir kaside söylemiş ve sonunda zamanın padişahlarını kötülemiştir. Bunun tesiriyle o zamanın padişahları yaptıkları bid’atleri terk etmiş ve akıllarını başlarına toplamışlardır. Kaside şudur:</p>

      <p class="Normal-1 para-style-override-17">Güneş sabahın gümüş levhası üzerine</p>

      <p class="Normal-1 para-style-override-31">Ahmed’in adını ve Ebû Turab<a class="footnote-link" href="#footnote-225-130" id="footnote-225-130-backlink">130</a> lakabını altınla yazmıştır.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-130-backlink" id="footnote-225-130">130</a> Ebû Turab: “Toprağın babası, toprağın oğlu.” Hz. Muhammed tarafından toprak üzerine oturduğu veya yattığından dolayı gösterdiği tevazuyu işaret ederek Hz. Ali’ye verilen lakap.</p>
      </div>

      <p class="Normal-1 para-style-override-31">Bu isim iki görünür, halbuki müsemması birdir.</p>

      <p class="Normal-1 para-style-override-31">Şaşı biri iki görür, halbuki o hesapta birdir</p>

      <p class="Normal-1 para-style-override-31">“Benim etim senin etindir” hadisini oku ve başını çevirme.</p>

      <p class="Normal-1 para-style-override-31">“Senin kanın benim kanımdır” remzini dinle ve yüzünü döndürme.</p>

      <p class="Normal-1 para-style-override-31">Peygamberlerden en ileri geleni Nebiyyullah-ı Hâşimî</p>

      <p class="Normal-1 para-style-override-23">Velilerden de Tanrı’nın arslanı Ebû Turab’tır.</p>

      <p class="Normal-1 para-style-override-16">Sultanların yerilmesine dair de şöyle diyor:</p>

      <p class="Normal-1 para-style-override-17">Padişah yetimlerin altınından nal yapar, atının ayağına çakar;</p>

      <p class="Normal-1 para-style-override-23">Fakat sonunda o nal, kalbini dağlar.</p>

      <p class="Normal-1 para-style-override-16">Şairlerin sözü sultanların kalbine tesir eder. Eğer zamanımızın âlimleri hak sözünü söyleseler ve dillerini nasihat vermekten çekmeseler çok faydalı olurdu. Fakat zamanımızda nedense bu kapı kapalı kalmıştır.</p>

      <p class="Normal-1 para-style-override-16">Bu gazel de onun beğenilen şiirlerindendir:</p>

      <p class="Normal-1 para-style-override-17">Senin benin amber, yanakların gül, hattın reyhandır.</p>

      <p class="Normal-1 para-style-override-31">Ağzın gonca, dişlerin inci, dudağın mercan, sözün cevher,</p>

      <p class="Normal-1 para-style-override-31">Dilin tutî, parmağın fındık, çenen elma, göğsün gümüş, kalbin örstür.</p>

      <p class="Normal-1 para-style-override-31">Senin denizde inci dişlerinin önünde kulaklarını dikmiş bir dilencidir.</p>

      <p class="Normal-1 para-style-override-31">Senin yüzünün ayrılığı artık benim takatimin ölçüsünü aşmıştır.</p>

      <p class="Normal-1 para-style-override-31">Benim bundan fazla sabrım kalmadı; kerem mertlerindir.</p>

      <p class="Normal-1 para-style-override-31">Sevdaî’nin gönlü bir buse için canını verirken,</p>

      <p class="Normal-1 para-style-override-31">“Gönlünü niçin vermiyorsun?” diye sordum ona</p>

      <p class="Normal-1 para-style-override-23">“Gönül sultandır” dedi cevaben o da.</p>

      <p class="Normal-1 para-style-override-16">Baba Sevdaî’nin büyük şairlere söylediği nazireleri meşhurdur. Latifeleri ve zarif nükteleri hasların ve avamın dilinde dolaşır. Bundan başka Baba Sevdaî’nin şiirlerini görmek ve okumak arzusunda bulunanlar divanına müracaat etsinler.</p>

      <p class="Normal-1 para-style-override-16">Sevdaî uzun bir ömür sürmüş ve seksen yaşından fazla yaşamıştır. Ölümü 853 yılındadır ve mezarı Ebîverd’e bağlı olan Sengân’dadır.</p>

      <p class="x3">TÂLİB-İ CÂCİRMÎ</p>

      <p class="Normal-1 para-style-override-27">(Tanrı kabrini nurlandırsın)</p>

      <p class="Normal-1 para-style-override-16">Güzel gazel söylerdi. Câcirm’in kethüdazadelerinden ve Şeyh Azerî’nin öğrencilerindendir. Ömrünün ilk yıllarını seyahatle geçirmiş; dârü’l-mülk Fars’ta büyük bir şöhret kazanmıştır.</p>

      <p class="Normal-1 para-style-override-16">Şeyh Sa’dî’nin şiirlerine nazireler söylemiştir. Şeyh Sa’dî’nin:</p>

      <p class="Normal-1 para-style-override-17">Gözü güzellerin yüzünden çevirmek zordur;</p>

      <p class="Normal-1 para-style-override-23">Bu konuda bize nasihat verenler boşuna çalışıyorlar.</p>

      <p class="Normal-1 para-style-override-38">beytiyle başlayan gazeline, Tâlib şu nazireyi yazmıştır:</p>

      <p class="Normal-1 para-style-override-17">Ey yüzünün ayrılışıyla yaşamamızı zor bir hale getiren,</p>

      <p class="Normal-1 para-style-override-31">Senin ayrılığının acısı öldürücü bir zehirdir.</p>

      <p class="Normal-1 para-style-override-31">Senin gamınla o kadar ağladım ki gözyaşlarım başımı aştı.</p>

      <p class="Normal-1 para-style-override-31">Senin arkandan gelemiyorum; çünkü ayaklarım balçığa batmıştır.</p>

      <p class="Normal-1 para-style-override-31">Ey devlet hüması! Gölgeni bizden esirgeme.</p>

      <p class="Normal-1 para-style-override-31">Senin ikbal güneşinin ışıkları kimin üzerine düşerse, bahtiyardır.</p>

      <p class="Normal-1 para-style-override-31">Biz gözyaşlarımızdan gam denizine batmışız.</p>

      <p class="Normal-1 para-style-override-31">Sahilde olanlar, batanların halinden ne anlar.</p>

      <p class="Normal-1 para-style-override-31">Yâr gitti ve Tâlib’e bir şey söylemedi.</p>

      <p class="Normal-1 para-style-override-23">Yazık ki yüreğimde sevgilinin kıyamete dek sürecek yarası var.</p>

      <p class="Normal-1 para-style-override-16">Tâlib “Gûy u çevgân” tartışmasını Şiraz’da Sultan Abdullah bin İbrahim [bin Şahruh] adına yazmış; şehzade de bunun için ona pek çok iltifat ve ihsanda bulunmuştur.</p>

      <p class="Normal-1 para-style-override-16">Tâlib çok hoş sohbet biriydi; daima güzeller ve zariflerle düşer kalkardı. Eline geçen her fırsatta şehzadeden aldığı paraları sefahat uğrunda harcardı. Otuz yıl boyunca Şiraz’da yeme içme ve gönül rahatlığı içinde yaşadı.</p>

      <p class="Normal-1 para-style-override-16">854 yılında vefat etti; mezarı Şiraz’da Musalla’da, Hafız-ı Şirazî’nin mezarının yanındadır. Tanrı kabrini nurlandırsın.</p>

      <p class="x3 para-style-override-16">[ABDULLAH BİN İBRAHİM BİN ŞAHRUH SULTAN]</p>

      <p class="Normal-1 para-style-override-16">Şehzade Abdullah bin İbrahim bin Şahruh Sultana gelince:</p>

      <p class="Normal-1 para-style-override-16">Kerim, yakışıklı, iyi ahlaklı bir padişahtı. Babasının ölümünden sonra Şiraz ve Fars’ta hükümet tahtına oturdu. Şahruh Bahadır’ın ölümünden sonra [amcasının oğlu] Sultan Muhammed bin Baysungur onu Fars’tan çıkardı ve o da amcası Uluğ Bey’e sığındı.</p>

      <p class="Normal-1 para-style-override-16">Uluğ Bey onu himayesine alıp yetiştirdi. Sonra kızını verdi ve beraberinde Semarkand’a götürdü. Abdüllatif bin Uluğ Bey’in katlinden sonra taht Abdullah’a geçti.</p>

      <p class="Normal-1 para-style-override-16">Hükümdarlık zamanında lütuf, kerem ve cömertliğin hakkını verdi. Abdüllatif’in cimriliği yüzünden hiç el sürmediği, Uluğ Bey’den kalan hazineyi o diyarın muhtaçlarına bahar bulutu gibi dağıttı. Yüz bin tümen kadar dağıttığını söylerler. Artık verdiği diğer malların sayısı bundan kıyas olsun.</p>

      <p class="Normal-1 para-style-override-17">Sen bu dünya harabesinde hazine için zahmet çekme.</p>

      <p class="Normal-1 para-style-override-23">Fakra mazhar oldunsa, artık hazinen başına toprak olsun. [BEYİT]</p>

      <p class="Normal-1 para-style-override-16">Bu dünyanın lütfu ve keremi alçaklaradır. O, kerimleri mahv ve perişan eder. Bu sebepten bu şehzade de feleğin zulmüne uğradı; huzur ve rahatı kaçtı.</p>

      <p class="Normal-1 para-style-override-16">Sultan Ebû Sa’îd ona karşı geldi. Ebülhayr’ın yardımıyla Semerkand civarında 854 yılında onunla savaşa tutuştu, ama sonuçta Sultan Abdullah, Ebû Sa’îd’in elinde şehit düştü.</p>

      <p class="Normal-1"></p>

      <p class="x1 para-style-override-7" id="toc_marker-9">FARSÇA YAZAN ŞAİRLERİN YEDİNCİ TABAKASI</p>

      <p class="x3 para-style-override-7">Nefsinde Tanrı’nın Sırlarını Toplayan</p>

      <p class="x3 para-style-override-37">EMİR ŞAHÎ-İ SEBZVARÎ</p>

      <p class="Normal-1 para-style-override-45">(Tanrı kabrini nurlandırsın)</p>

      <p class="Normal-1 para-style-override-16">Fazilet sahipleri Husrev’in sözlerindeki yakıcılığın, Hasan-ı Dehlevî’nin sözlerindeki letafetin, Kemâl-i Hocendî’nin sözlerindeki nezaketin ve Hafız-ı Şirazî’nin sözlerindeki saffetin Emir Şahî’nin sözlerinde toplandığında müttefiktirler. “Sözün hayırlısı lafzı az, manası çok olandır” dedikleri gibi onun kısa ve uzun sözlerindeki letafet yeterlidir.</p>

      <p class="siir para-style-override-62">İnsanın dimağına zevk ve neşe veren bir demet gül</p>

      <p class="siir para-style-override-64">Yüz harmanlık ottan daha hayırlıdır. [BEYİT]</p>

      <p class="Normal-1 para-style-override-16">Şahî’nin doğum yeri Sebzvar’dır. Adı Akmelik bin Melik Cemâleddin Firuzkûhi’dir. Onun babası ve büyükbabaları Serbedârlardandı. Hâce Ali Müeyyed’in kız kardeşinin oğullarındandır.</p>

      <p class="Normal-1 para-style-override-16">Şahruh Mirza döneminde Serbedârların işleri altüst olunca o da şehzade Baysungur’a iltica etmişti. Ona çok meyli ve iltifatı olan bu şehzade Serbedârların fetret döneminde onun divanına intikal eden mirastan mal ve mülkünü kendisine iade etmişti. Şehzadenin teveccühüne o kadar mazhar oldu ki, onu kendisine nedim yaptı ve yakın adamları sırasına geçti.</p>

      <p class="Normal-1 para-style-override-16">Emir Şahî’nin babası Melik Cemâleddin bir canavar avında Serbedârlardan birini bıçakla vurup öldürmüştü. Şehzade Baysungur da bir gün Herat’ın Eleng-i Kihdestan denilen yerinde canavar avına çıkmıştı. Bu av sırasında bir yerde tesadüfen Baysungur ile Emir Şahî yalnız kaldılar. Maiyetinde bulunan diğer atlılar bir canavarı yakalamak için arkasından gitmişlerdi.</p>

      <p class="Normal-1 para-style-override-16">“Senin baban da düşmanını öldürmek için böyle bir gün ve böyle bir fırsat kollamıştı” dedi o sırada Baysungur.</p>

      <p class="Normal-1 para-style-override-16">Emir Şahî, şehzadenin ima yollu bu sözüne üzüldü ve dedi ki: “Birinin günahı başkasına yükletilmez; bir çocuk babasının işiyle meşgul değilse, o babasının adamlarından sayılmaz.”</p>

      <p class="Normal-1 para-style-override-16">Bundan sonra da sultanların hizmetinde bulunmaya tövbe edip, “Yaşadıkça sultanların yanında bulunmayacağım” diye ahdetti. O günden itibaren vaktini kalp huzuruyla geçirdi.</p>

      <p class="Normal-1 para-style-override-16">Sebzvar’da biraz malı mülkü vardı. Orada ziraatle uğraştı. Fazilet ve kabiliyet sahibi kişiler daima ziyaretine gelir; emirler ve hâkimler ona çok hürmet gösterirlerdi.</p>

      <p class="Normal-1 para-style-override-16">Emir Şahî zamanında hüner ve fazilet sahibi bir adamdı. Türlü türlü hünerde ve sanatta eşi yoktu. Kâtiplikte üstattı. Öyle bir resim yapardı ki, şu beyit onun haline münasiptir:</p>

      <p class="siir para-style-override-60">Eğer onun kaleminden çıkmış bir resim Çin’e götürülse</p>

      <p class="siir para-style-override-61">Mani ressamlık sanatından vazgeçerdi. [BEYİT]</p>

      <p class="Normal-1 para-style-override-16">Musiki ilminde de mahirdi, güzel ut çalardı. Muaşeret ve güzel huylulukta eşi bulunmazdı. Büyüklerin meclislerindeki nedimlikte akran ve emsallerinden üstündü. Sultanlardan birinin meclisinde onu layık olduğundan aşağı bir yerde oturtması üzerine şu kıtayı söylemiştir:</p>

      <p class="siir para-style-override-60">Ey padişah, bu felek bin yıl dönse</p>

      <p class="siir para-style-override-59">Benim gibi yüzlerce hüner sahibi bir yegane-i dehr yetiştiremez.</p>

      <p class="siir para-style-override-59">Eğer sen beni aşağılık ve kıymetsiz birtakım insanlardan bile</p>

      <p class="siir para-style-override-59">Daha aşağı bir yere oturtursan da buna şaşırılmaz.</p>

      <p class="siir para-style-override-59">Yalnız bu konuda bildiğim şöyle bir nükte vardır:</p>

      <p class="siir para-style-override-59">Senin meclisin bir denizdir ve hiç şüphe yok ki</p>

      <p class="siir para-style-override-61">Denizdeki inciler de denizin dibinde, çerçöpün üstünde olur.</p>

      <p class="Normal-1 para-style-override-16">Şahî’nin gazelleri meşhurdur ve o da aslında gazel tarzından başka türde şiir söylemeye meyletmemiştir. Şu üç gazel onun divanında bulunmayan yeni gazellerindendir:</p>

      <p class="siir para-style-override-62">Ben ne vuslat ne de rahat ve huzur hazinesini elde etme arzusundayım.</p>

      <p class="siir para-style-override-63">Ben ayrılığın eziyeti ve zahmeti içinde yaşamaktan</p>

      <p class="siir para-style-override-63">Ve uzaktan uzağa senin nazarına nail olmaktan memnunum.</p>

      <p class="siir para-style-override-63">Çok çalıştım, ama senin nazarında bir kadir kıymet bulamadım.</p>

      <p class="siir para-style-override-63">Sonucu belirsiz bu çalışıp çabalamadan dolayı mahcubum.</p>

      <p class="siir para-style-override-63">Vücudum kıl gibi inceldi, sararıp soldum ve daima inlemekteyim.</p>

      <p class="siir para-style-override-63">Feleğin hadiselerinden tambur teline döndüm.</p>

      <p class="siir para-style-override-63">Pervanenin ışığın etrafında kanat açıp uçması gibi</p>

      <p class="siir para-style-override-63">Senin mahallende dolaşmak da benim canımın helakine sebep olur.</p>

      <p class="siir para-style-override-63">Ben senin kulluğunla bu şehirde meşhur olalı beri</p>

      <p class="siir para-style-override-63">Gayb meleği bana Şahî diye hitap ediyor.</p>

      <p class="Normal-1 para-style-override-22">Bu da onundur:</p>

      <p class="siir para-style-override-63">Bu perişan kafa yine birinin sevdasını taşıyor.</p>

      <p class="siir para-style-override-63">Bu hercai gönül yine bir heves peşinde koşuyor.</p>

      <p class="siir para-style-override-63">Ben onun gamının köşesindeyim, artık beni bağa davet etme</p>

      <p class="siir para-style-override-63">Çünkü gördüm ki, bu kuşun güzel bir kafesi var.</p>

      <p class="siir para-style-override-63">Bu dünyada herkes gönlünün muradınca bir şey istiyor.</p>

      <p class="siir para-style-override-63">Bizim ve bu viran gönlümüzün de ilgilendiği biri var.</p>

      <p class="siir para-style-override-63">Geceleri onun mahallesindeki köpeğin bile bana merhameti yok.</p>

      <p class="siir para-style-override-63">O esir ne bahtiyardır ki, onun bir yardımına koşan var.</p>

      <p class="siir para-style-override-63">Ey Şahî, güzellerin mahallesinden geri dönmek sevdasını taşıma;</p>

      <p class="siir para-style-override-63">Bu öyle bir vadidir ki, orada senin gibi binlerce avaresi var.</p>

      <p class="Normal-1 para-style-override-22">Bu kıta da onundur:</p>

      <p class="siir para-style-override-63">Güzeller meclisinde bizim bir hemdemimiz var ki,</p>

      <p class="siir para-style-override-63">Bütün saadet ve neşe unsurlarını düzene koymuştur.</p>

      <p class="siir para-style-override-63">Onun vuslat şarabından herkes bir kadeh içmiş,</p>

      <p class="siir para-style-override-63">Fakat devir ve nöbet bize gelince naz etmeye başlamıştır.</p>

      <p class="siir para-style-override-63">Herkes gönlünün muradınca onunla dudak dudağa gelmiş,</p>

      <p class="siir para-style-override-64">Şahî uzaktan sürahi gibi başını uzatmış öylece bakmaktadır.</p>

      <p class="Normal-1 para-style-override-16">Yetmiş yaşını aşkın bir ömür sürmüş olan Şahî, nihayet Ebülkasım Babur Bahadır’ın hükümeti zamanında, 857 yılında Esterâbâd’da ölmüş ve cenazesi Sebzvar’a nakledilmiştir. Mezarı onun ecdadının Sebzvar şehrinin dışında ve Nişabur tarafında inşa ettikleri hankahtadır.</p>

      <p class="Normal-1 para-style-override-16">Şeyh Azerî, Hâce Fahreddin Evhad-ı Müstevfî, Yahya Sîbek ve Mevlana Selimî-i Tûnî gibi isimler Şahî’nin çağdaşları arasındadır.</p>

      <p class="Normal-1 para-style-override-16">Baysungur’un da bir süre Şahî mahlasını kullandığını, fakat Şâhî adının Emir Ak-Melik’de karar kılıp doğu ve batıda bu isimle şöhret kazandığını görünce bu mahlası bırakmaya mecbur olduğunu söylerler. Ezelî Kassam [ezeli dağıtıcı] neyi takdir ve kısmet etmişse ondan dönmek mümkün değildir. Kimini suret âleminin şahı kiminiyse mana âleminin şahı yapmışlardır; insana ezelde verilen şeyin üzerine bir şey ilave etmek mümkün değildir.</p>

      <p class="siir para-style-override-62">Bilmiyorum takdir bizim red ve kabulümüze nasıl bir kalem çekmiş.</p>

      <p class="siir para-style-override-64">Herkes işinin sonundan korkar, ben ise başından korkarım. [BEYİT]</p>

      <p class="x3 para-style-override-39">[EBÜLKASIM BABUR BİN BAYSUNGUR BİN ŞAHRUH]</p>

      <p class="Normal-1 para-style-override-16">Yüce görüşlü ve dünyayı süsleyen Ebülkasım Babur Bahadır’a gelince:</p>

      <p class="siir para-style-override-62">Onun kalemi cömertlik hazinesinin anahtarı,</p>

      <p class="siir para-style-override-64">Kılıcıysa varlık mülkünün işlerini düzelticidir. [BEYİT]</p>

      <p class="Normal-1 para-style-override-16">Bu padişahın zamanında saltanat bayrağı ta ayyuka dek yükselmişti. Mükemmel bir ordusu, cesur ve genç askerleri vardı. Öyle bir debdebe ve gösterişe sahipti ki İskender bile böylesini rüyasında dahi görmemişti; öyle bir orduya sahipti ki Ferîdûn’un bile kulakları işitmemişti.</p>

      <p class="siir para-style-override-62">Felek, Şahruh’un kırk beş yılda onca gayret ve zahmetle topladığı</p>

      <p class="siir para-style-override-63">Silah, at, köle, davar vesaireden ne varsa hepsini,</p>

      <p class="siir para-style-override-64">Kahraman ve cesur Babur’un önüne koydu.</p>

      <p class="Normal-1 para-style-override-16">Tanrı ona büyüklük verdi. Yaşının küçüklüğüne rağmen fazilet yönünden bütün kardeşlerinden üstündü. Bununla beraber dervişleri ve fakirleri sever, hakirlerin gönlünü alırdı. İnsanların halinden anlardı. Onun bağışlayıcı eli nisan bulutunun kıymetini hiçe indirmişti. O seçkin insanların makbulüydü. Fakat işte o böyle muvahhit, arif, kimseyi incitmeyen, uysal ve yumuşak huylu bir padişah olduğu için, emirleri ve devlet erkânı kendi başına davranır oldular. Sonuçta da ahali onun bu halinden zarar gördü.</p>

      <p class="siir para-style-override-62">Memleket için zalim ve cesur bir padişah</p>

      <p class="siir para-style-override-64">Mazlum, âciz ve adil bir padişahtan daha iyidir. [BEYİT]</p>

      <p class="Normal-1 para-style-override-16">Hikâye ederler ki: Şahruh Sultan Rey’de Tanrı’nın rahmetine kavuştuğunda Şehzade Babur da Şahruh’un ordugâhındaydı. Esterâbâd’a gitmek istedi.</p>

      <p class="Normal-1 para-style-override-16">Bu sırada Şahruh zamanında büyük mevki sahibi olan Emir Hindukey-i Nev-Yâkut da Esterâbâd’daydı; hemen Şehzade Babur’un hizmetine koştu ve onun yanında bir mevki sahibi oldu. “Önce davrananlar yok mu, işte en yakın olanlar onlardır” sözüne uygun bir şekilde emirü’l-umera [emirlerin emiri] oldu. Dünya görmüş, ihtiyar, tecrübeli ve kahraman bir savaşçı olduğundan şehzade onun görüş ve tedbirlerine göre hareket ederdi.</p>

      <p class="Normal-1 para-style-override-16">Bu adam şehzadeye bir gün şöyle dedi: “Ey âlemin sultanı! Kardeşlerin ve amca çocukların kendi başlarına hüküm sürmektedirler. Hazine ve ordu onların eline geçti. Ve bu devletin büyüklerinin çocukları da onların hizmetinde bulunuyorlar. Eğer benim sözümü dinlersen belki saltanat senin eline geçer. Yoksa bu adamlar varken sen saltanattan mahrum olursun.”</p>

      <p class="Normal-1 para-style-override-16">“O halde benim için uygun olan nedir?” dedi şehzade.</p>

      <p class="Normal-1 para-style-override-16">Hindukey de şöyle dedi: “Aşağı ve soysuz adamları yetiştir ki, asilzadeler sana üstünlük sağlamasınlar. Bol bol cömertlikte bulun ve bu hususta şöhretin âleme yayılsın ki, bu yüzden herkes sana gelsin. Şiddetli kanunlar çıkarma ve ahaliye eziyet etme ki, böylece insanlar senden emin olsun. Ordunun elini yağmacılıktan çekme ki, askerler emellerine ulaşmaya uğraşsın ve böylece senin işin de ileri gitsin. Senin işin ileri giderse saltanat eline geçer. Bu saydığım işleri sakın yapmamazlık etme! Böyle hareket etmek zaruridir.”</p>

      <p class="Normal-1 para-style-override-16">Şehzade, Hindukey’in bu tavsiyeleri sırf devletin devamı için söylediğini anladığından yerine getirdi. Böylece saltanatı kuvvetlendi, fakat yerleşmiş kuralları birdenbire kaldırmak mümkün olmadı.</p>

      <p class="Normal-1 para-style-override-16">Müslümanlar Hindukey’in hatalı tedbirleri yüzünden bir süre kötü bir halde yaşadılar. Hakikaten yalnızca işin dış yüzünü gören bu adamın tedbirleri tam bir hataydı. Çünkü Tanrı bir devletin bekasının yalnız adaletle olabileceğini takdir etmiştir; orduyu ve ahaliyi beslemekle değil! İyi ad kazanmak Tanrı’nın kullarına lütuf ve merhamet göstermekle olur, hazine için mal toplamakla değil.</p>

      <p class="siir para-style-override-62">Ey akıllı kişi, mademki günün birinde masal olup gideceksin</p>

      <p class="siir para-style-override-64">Hiç olmazsa iyi bir masal ol, kötü bir masal olma. [BEYİT]</p>

      <p class="Normal-1 para-style-override-16">Kısacası, Şehzade Babur Bahadır on bir yıl arzu ettiği gibi saltanat sürdü. Nereye yöneldiyse devlet, ikbal ve talih ona yardımcı oldu. Onun ileri gelen adamları padişahlıktan dem vurdular, emirleri saltanat esasını kurdular. Öyle cömertti ki, eğer Hâtem-i Tâ’î sağ olsaydı cömertlik defterlerini dürerdi. Eli Ma’n bin Zâide’den daha fazla açıktı.</p>

      <p class="Normal-1 para-style-override-16">Kardeşi Sultan Muhammed’in ölümünden sonra Fars ve Irak tarafına gitti; o memleketleri eline geçirdi ve İran’ın birçok yerinde onun adına hutbe okudular. Hangi memleketin üzerine yürüse mukavemet edemeyip ona teslim olur ve itaati altına girerdi.</p>

      <p class="Normal-1 para-style-override-16">Irak onun zamanında Timur ailesinin elinden çıktı ve oraları Türkmenler istila ettiler. 855 yılında olan bu istila Ebülkasım Babur’un tedbirsizliğinden ileri geldi; çünkü kardeşi Sultan Muhammed’in katlinden sonra Irak üzerine yürümekte acele etmişti ve yeterince silaha sahip değildi. Cihanşah ve oğlu Pîr Budak bu fırsattan yararlandılar. Şehzade Babur Türkmenlerle uğraşmaya vakit bulamadığı için Irak’ı bırakmaya mecbur kaldı ve onlar da Irak’a hâkim oldular.</p>

      <p class="Normal-1 para-style-override-16">Bundan sonra Babur, Cihanşah ve Türkmen ordusunu çıkarmak için yeterli derecede silah ve topladığı külliyetli miktarda askerle Irak memleketleri ve Azerbaycan’ın üzerine yürümek istedi.</p>

      <p class="Normal-1 para-style-override-16">Gurkân hanedanından Sultan Ebû Sâ’id de 857 yılında Maveraünnehr’den bir orduyla yürüdü. Pîr Derviş Hezaresbî’yi ve onun Belh valisi olan kardeşi Mirza Muhammed Ali’yi öldürdü. Şehzade Babur ise Türkmenleri yendikten sonra Cürcan’ın Sultanâbâd kışlağından Semerkand’a doğru Sultan Ebû Sa’îd’in üstüne yürüdü. Ceyhun’un Pencâb denilen yerinden geçerek 858’de Semerkand’ı eline geçirdi. Her iki taraf da yaklaşık iki ay bu savaşa devam etti. Araya kışın girmesiyle soğuğun şiddetinden birçok hayvan telef oldu, askerler zor duruma düştüler. Sultan Babur barışa razı oldu. İki memleketin ileri gelenleri Sultan Ebû Sa’îd ile Babur’un arasını buldular ve Şehzade Babur dönüp Horasan tarafına gitti.</p>

      <p class="Normal-1 para-style-override-16">Bu seferde Babur’un adamları çok zahmet çekmişlerdi ve Babur’un devletine nazar değdi, artık bundan sonra kalkınamadı. Hayatın son zamanlarını yeme içme ve başka bir şey istememeyle geçirdi.</p>

      <p class="Normal-1 para-style-override-16">Sultan çok cömert, merhametli ve alçakgönüllü bir adamdı. Selim bir zevk ve tabiata sahipti, inci gibi söz söylerdi. Şu gazel Şehzade Babur’undur:</p>

      <p class="siir para-style-override-62">Bizim devrimizde eski ürünlerden yalnız şarap kalmıştır.</p>

      <p class="siir para-style-override-63">Ehl-i dillerin nefesini kabulden dem vuran biri varsa o da neydir.</p>

      <p class="siir para-style-override-63">Bizim onun dilenciliğini yaparak edindiğimiz bu saltanat</p>

      <p class="siir para-style-override-63">Ne Dara’ya ne de Kâvus’a nasip olmuştur.</p>

      <p class="siir para-style-override-63">Şarap iç, bana da bir yudum ver.</p>

      <p class="siir para-style-override-63">Şarap içen bir rint Hâtem-i Tâ’î’den daha faziletlidir.</p>

      <p class="siir para-style-override-63">Şarap bir mihenk taşıdır, ortaya şarap getirin.</p>

      <p class="siir para-style-override-63">Mert ile namerdi ayırt eden bir şey varsa, o da şaraptır.</p>

      <p class="siir para-style-override-63">Biliyor musun ki güzellerin kaşları niçin karadır?</p>

      <p class="siir para-style-override-63">Çünkü halkın onun kulaklarına giden</p>

      <p class="siir para-style-override-63">Gönüllerin ahlarının dumanı sürekli çıkmaktadır.</p>

      <p class="siir para-style-override-63">Bizim zünnar bağlayan gönlümüz, onun zülfünde bulunan</p>

      <p class="siir para-style-override-63">Küfür, kâfirlik ve onda daha ne varsa hepsine sahiptir.</p>

      <p class="siir para-style-override-63">Babur, senin acıklı iniltilerin yârin kulağına gitmiş.</p>

      <p class="siir para-style-override-64">Leyla, Mecnun’un bu kabileden olduğunu anlamış. [GAZEL]</p>

      <p class="Normal-1 para-style-override-16">Babur’un cömertliğine dair söylenen menkıbeler pek çoktur. Bu anlamda şunu hikâye ederler:</p>

      <p class="Normal-1 para-style-override-16">Babur asıl hazinelerin korunduğu yer olan İmâd Kalesi’ni zapt ettiğinde kıymetli cevherlerin torbalarını çıkarıp önüne koydular. Babur bu torbalardan birini kendi adamlarından birine hediye etti.</p>

      <p class="Normal-1 para-style-override-16">“Ey âlemin sultanı. İlk önce torbanın ağzını açıp bir kere bakalım; belki de bir iklimin haracı olan cevherler bu torbanın içindedir” dedi veziri Hoca Vacibüddin Simnanî.</p>

      <p class="Normal-1 para-style-override-16">“Ey hoca, hiç şüphe yok ki bu torbanın içinde nefis cevherler vardır. Bundan fazla bir şey olamaz. Eğer ağzını açarsak bu gönül çekici cevherler bizim gönlümüze de cazip gelir ve sonra bu adama verdiğim sözden pişman olurum. En iyisi hiç görmeyeyim. Şu şiirin anlamına uygun davranayım” dedi sultan:</p>

      <p class="siir para-style-override-60">Onun mum gibi yanaklarını görmeyelim, gözlerimizi yumalım.</p>

      <p class="siir para-style-override-61">Çünkü bir faydası yok; iyisi mi ne görelim ne de yanalım. [ŞİİR]</p>

      <p class="Normal-1 para-style-override-16">Büyükler ve filozoflar, insanoğlundaki en iyi huy cömertlik ve kerimliktir, derler. Bu huy insanların bütün ayıplarını örtücüdür.</p>

      <p class="siir para-style-override-62">Ben kerem büyüklerin siyretidir dedim.</p>

      <p class="siir para-style-override-67">Hata ettim; o, peygamberlerin ahlakıdır. [BEYİT]</p>

      <p class="Normal-1 para-style-override-16">Fakat keremin de iki tarafı vardır; aşırı derecede olursa insaniyet mertebesinden çıkıp şeytanlık mertebesini bulur. “Müsrifler şeytanların kardeşleridir” diye buyurulmuştur. Herhalde doğru yol, işlerin ortasından gidenidir; ki hakîmler ve fazilet sahipleri bu yolu tutmuşlardır.</p>

      <p class="Normal-1 para-style-override-20">Hikâye ederler ki: Muâviye bin Ebû Süfyân bir gün, “Hâşimiler cömert, Mahzumiler kibirli, Temimiler cesur, Emeviler yumuşak huyludur” demişti. Bunu iyi adamların imamı, kâfirlerin katili, müminlerin emiri ve takva ehlinin imamı, Tanrı’nın galip arslanı Ali bin Ebû Tâlib’e (Tanrı yüzünü kerim etsin) ulaştırdılar.</p>

      <p class="Normal-1 para-style-override-19">O da şöyle dedi: “Muâviye hakikaten hilekâr, düzenbaz ve çok tedbirli bir adamdır. Onun bu sözü söylemekte bir garezi ve maksadı vardır. Kureyş kabilesi bu dört fırkadan ibarettir. Onun Hâşimileri cömertlikle tarif etmesindeki amacı şudur: Hâşimiler bu güzel isimle kendilerini aldatır, ellerinde avuçlarında olanı ifrat ve tefrit yolunda harcarlar. Sonra kendileri muhtaç ve fakir bir hale gelirler. Elbette kimse fukaradan hoşlanmaz, fukaraya itaat etmez. Bu yüzden de hükümet ve hilafet ellerinden gider. Mahzumileri kibirlilikle vasıflandırmaktan amacıysa onların bu kötü sıfatla meşhur olmalarını, bundan dolayı da hiç kimse tarafından sevilmememelerini istemekten başka bir şey değildir. Temimileri de cesaretle vasıflandırıyor. Bundaki garezi, onların bu isim ve unvanla şöhret kazanmak için kendilerini tehlikelere atmaları, herkesin onlara kahraman ve cesur demesi için canlarını feda etmeleri, böylece köklerinin kurumasıdır. Kendi kavmi için yumuşakbaşlı sıfatını kullanıyor. Yumuşakbaşlılık öyle bir huydur ki ne birisini korkutur ne de bir tehlikesi vardır ve herkes tarafından sevilir. Böylece kendi kavim ve kabilesinin halk nazarında makbul olmasını istiyor. Bu şekilde tehlikelerden uzak ve hilafete yakın olma arzusundadır.”</p>

      <p class="Normal-1 para-style-override-16">Babur’un devlet güneşi en yüksek noktaya ulaştığı, memleketleri sağlamlaştırılıp, kanunlar yapıldığı dönemde bu ikbal güneşine nazar değdi. Bulunduğu noktadan aşağı doğru meyletmeye ve sona doğru gitmeye başladı. Onun devletinin devrinde gönüllerin sükûnet bulduğu, dillerin onun lütuf ve ihsanıyla açıldığı bir zamanda, Babur, gençliğinin başındaki devletinin en gösterişli zamanında, hayat merkebinden inip öteki âleme giden kafilenin yolcuları arasına girdi. Herkes onun matemiyle dergâhının eşiğine başlarını koyup ağlaya inleye şu beyitleri okudu:</p>

      <p class="siir para-style-override-62">Ey yavaş giden felek, sen kolay bir iş yapmadın.</p>

      <p class="siir para-style-override-63">Sen bu padişahın ölümüyle İran mülkünü viran ettin.</p>

      <p class="siir para-style-override-63">Bir güneşi göklerin en yüksek noktasından alıp</p>

      <p class="siir para-style-override-63">Yerlere attın, onu yerle bir yaptın.</p>

      <p class="siir para-style-override-63">Hakikaten düşünülürse yaptığın bu iş önemsiz bir iş değildir.</p>

      <p class="siir para-style-override-64">Halkın canına malına kastedip imanlarını kökünden söküp attın.</p>

      <p class="Normal-1 para-style-override-16">Ebülkasım Babur derviş gönüllü, Tanrı’nın birliğine inanan ve arif bir adam olduğu için bu gaddar âleme itibar etmedi. Tanrı’nın velileri gibi bu âlemden gelip geçti.</p>

      <p class="siir para-style-override-62">Niçin öldüklerini bilerek ölen âşıklar,</p>

      <p class="siir para-style-override-64">Maşukların önünde şeker gibi ölürler. [BEYİT]</p>

      <p class="Normal-1 para-style-override-16">Öleceği zaman bütün yakın adamlarına ölümünü bildirdi; vasiyetini yaptı. Oğlu Şah Mahmud’u emirlerinin ve devlet erkânının himayesine bıraktı. Meşhed-i Mukaddes ahalisiyle helalleşti. Maşukunun cemali karşısında kelime-i şahadet getirdi ve şu beyitleri okudu:</p>

      <p class="siir para-style-override-62">Can hakka ulaştı. Ben canın peşinden gidiyorum.</p>

      <p class="siir para-style-override-63">Bu güç bir yoldur, fakat bu yolda sefer benim için pek kolay oldu.</p>

      <p class="siir para-style-override-63">Sevgili gideceği zaman benim yüzüme gülüp gitti.</p>

      <p class="siir para-style-override-63">Onun bu güler yüzünü gördüğüm için bu âlemden güler yüzle gidiyorum.</p>

      <p class="siir para-style-override-63">Ölüm fırtınası beni götürmekte acele ediyor.</p>

      <p class="siir para-style-override-64">Fakat ben zafiyetimden saba rüzgârı gibi düşe kalka gidiyorum.</p>

      <p class="Normal-1 para-style-override-16">O bahtiyar padişahın cenazesini devletin ileri gelen emirleri omuzlarının üzerinde taşıdılar. Velilerin sultanı, takva sahibi kişilerin burhanı İmam Ebülhasan Ali bin Musa er-Rıza’nın türbesinde namazını kıldılar ve İmam Rıza’nın kabrine yakın olan Şahruhî Medresesi’nde kıble tarafındaki bir kubbenin altına gömdüler. Anlı şanlı padişahlar ve kudret sahibi hakanlardan hiç kimseye ölümünden sonra böyle bir makam ve menzilet nasip olmamıştır.</p>

      <p class="siir para-style-override-60">Eğer bu iki günlük dünyada ömrünü tevazuyla geçirirsen</p>

      <p class="siir para-style-override-61">Öldükten sonra makamın Ravza’nın civarı olur. [BEYİT]</p>

      <p class="Normal-1 para-style-override-16">Tanrı onun fetihlerle dolu olan ruhunu ahrette sevinç içinde koysun. Azizlerden biri onun vefatına şu tarihi söylemiştir:</p>

      <p class="siir para-style-override-62">Babur Şah öyle bir padişahtı ki</p>

      <p class="siir para-style-override-63">Onun adaletinin yanında</p>

      <p class="siir para-style-override-63">Nûşirevân’ın adaleti hükümsüzdür</p>

      <p class="siir para-style-override-63">O cömertlik ve keremde râsih [sağlam] olduğu için</p>

      <p class="siir para-style-override-64">Vefat tarihi de “râsih” oldu.”</p>

      <p class="Normal-1 para-style-override-22">Bu tarih daha açıktır:</p>

      <p class="siir para-style-override-63">Tanrı’nın kudretiyle ansızın vaki olan kazanın hükmü</p>

      <p class="siir para-style-override-63">Babur Han’ın tacını yere attı.</p>

      <p class="siir para-style-override-63">Bu olay Peygamber’in hicretinin 861. yılı</p>

      <p class="siir para-style-override-64">Rebiyüssaninin yirmi altısında oldu.</p>

      <p class="Normal-1 para-style-override-16">Babur’un devletinin döneminde ortaya çıkan büyük adamlar şunlardır: Tarikat şeyhlerinden şeyhlerin şeyhi, fazıl ve arif Sadrü’l-hak ve’d-din Muhammed er-Revâsî el-Akkâşî (Tanrı rahmet eyleye); âlimlerden fazıl mevlana, allâme Muhammed Câcirmî; şairlerden Mevlana Tûtî-i Turşîzî, Hâce Mahmud-ı Berse, Mevlana Kanberî Zihtâb-ı Nişaburî (Tanrı cümlesine rahmet etsin).</p>

      <p class="x3 para-style-override-7">MEVLANA HASAN-I SELİMÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Tabiatı selim, ahlakı güzel, ehl-i dil biriydi. Güçlü bir şiir söyleme tabiatına ve kabiliyetine sahipti. Müminlerin emiri ve masum imamlar hakkında parlak kasideler söylemiştir. Övücülerden hiç kimse Hazreti Ali hakkında onun kadar güzel kasideler ve velayetnameler nazmetmemiştir.</p>

      <p class="Normal-1 para-style-override-16">Aslının Tûn’dan olduğunu söylerler. Sebzvar’da yerleşmiştir. Önceleri ameldarlık, yani tahsildarlık ederdi. Bir gün dul bir kadından para tahsili için bir berat yazdı. Bu ihtiyar kadın feryat ederek ona döndü ve “Ey adam, kimin emriyle hakkımda bu haksız beratı yazdın?” diye bağırdı.</p>

      <p class="Normal-1 para-style-override-16">“Memleketin veziri Seyyid Fahreddin’in emriyle yazdım” cevabını verdi Selimî.</p>

      <p class="Normal-1 para-style-override-16">“Ben sana Seyyid Fahreddin’in emriyle zulmettim, desen bu seni kurtarır mı? Tanrı senin bu sözünü kabul eder mi etmez mi?” diye sordu kadın.</p>

      <p class="Normal-1 para-style-override-16">Yaşlı kadının bu sözleri Selimî’ye dert oldu ve feryat ederek “Vallah ve billah hayır” dedi. O anda diviti ve kalemini bir taşla kırdı. Bundan sonra artık haram yiyicilik peşinde koşmamaya yemin edip tahsildarlığı bıraktı ve bu sözünde durdu.</p>

      <p class="Normal-1 para-style-override-16">Tanrı kalpleri değiştiricidir. İnşallah işleri güçleri Müslümanların mallarına göz dikmek, yalan söyleyip iftira etmekten başka bir şey olmayan, bu zamanın gaddar tahsildarını da ıslah eder ve bu kötü işin peşinden koşmaktan alıkoyar. Kalplerine doğruluk, şefkat ve merhamet ilham eder.</p>

      <p class="siir para-style-override-62">Ey hayvanların eşi, ne zamana dek böyle köpek gibi hareket edeceksin.</p>

      <p class="siir para-style-override-63">İnsan ol! Ne zamana dek Müslümanların canını yakacaksın?</p>

      <p class="siir para-style-override-63">Ey Müslüman utan, Adın Ekfe’l-küfât olduğu halde,</p>

      <p class="siir para-style-override-63">Müslümanların malını telef edicisin.</p>

      <p class="siir para-style-override-63">Lakabın Emnü’d-diyar olduğu halde,</p>

      <p class="siir para-style-override-64">Padişahların mallarının hırsızısın. [ŞİİR]</p>

      <p class="Normal-1 para-style-override-16">Bundan sonra Selimî hak yoluna girdi, salihlerin ve fakirlerin kıyafetinde seyahate çıktı, hacca gitti. İmamların mezarlarının toprağını öpmekle şereflendi. Onun tevhit ve menkıbelere dair parlak kasideleri vardır. Bu tezkirede onlardan bir kıta yazılmıştır.</p>

      <p class="siir para-style-override-62">Yarabbi, beş kişinin yani Peygamber, veli, iki oğlu ve karısının hürmetine</p>

      <p class="siir para-style-override-63">Din ve dünyada lütfunla şu beş şeyi bana nasip et:</p>

      <p class="siir para-style-override-63">İlki beni kimseye muhtaç etme; ihtiyacımı yalnız sen gör.</p>

      <p class="siir para-style-override-63">İkincisi rızkımı kimsenin minneti altına sokmayacak bir yerden ver</p>

      <p class="siir para-style-override-63">Üçüncüsü öleceğime işaret vaki olduğunda</p>

      <p class="siir para-style-override-63">Bunu bana “lâ tehâfî” [korkmayın] hitabıyla müjdele.</p>

      <p class="siir para-style-override-63">Dördüncüsü beni öyle bir mezara sok ki</p>

      <p class="siir para-style-override-63">Bu dünyanın bütün pisliklerinden temiz kalayım.</p>

      <p class="siir para-style-override-64">Beşincisi vücudum kefenini yırtıp çıktığında beni o beş zata ulaştır.</p>

      <p class="Normal-1 para-style-override-16">Ey âlemlerin Tanrısı, ey merhametlilerin merhametlisi, sen lütfun ve ihsanınla, Tanrı erenlerinin yüzü suyu hürmetine beni ve bütün dostlarımı bu devlete nail et.</p>

      <p class="Normal-1 para-style-override-16">Mevlana Selimî 854 yılında Meşhed-i Mukaddes’i ziyarete giderken, vilayeti Cihan Vargiyan’da vefat etti. Sonra naaşını Sebzvar’a götürdüler. Orada gömülüdür. Tanrı rahmet eyleye.</p>

      <p class="x3 para-style-override-7"></p>

      <p class="x3 para-style-override-7"></p>

      <p class="x3 para-style-override-7">İbn Hüsâm Diye Tanınan, Söz Meliki</p>

      <p class="x3 para-style-override-37">MUHAMMED BİN HÜSÂMEDDİN</p>

      <p class="Normal-1 para-style-override-45">(Tanrı rahmet eyleye)</p>

      <p class="Normal-1 para-style-override-16">Çok güzel şiir söylerdi. Aynı zamanda âlim ve kanaat sahibi bir adamdı. Halktan uzak yaşardı. Kuhistan’a bağlı olan Husef’dendir. Ekmeğini çiftçilikle kazanır, öküz sürücülüğü yapardı. Sabahleyin tarlaya gittiğinde akşama kadar orada hatırına gelen şiirlerini bel sapına yazardı. Bazıları onu veli olarak tanır.</p>

      <p class="Normal-1 para-style-override-16">Menkıbe ve parlak kasideler söylemekte eşi yoktu. Şu kasidesi Peygamber’in övülüşüne dairdir:</p>

      <p class="siir para-style-override-62">Ey Tanrının resulü, Rıdvan senin kapının eşiğini süpürmüştür,</p>

      <p class="siir para-style-override-63">Senin makamın üstündeki örtünün süpürgesi hurilerin zülüfleridir.</p>

      <p class="siir para-style-override-63">Saba rüzgârı senin zülüflerinin kokularıyla misk gibi kokar.</p>

      <p class="siir para-style-override-63">Arabistan toprağı senin kabrinin temizliğinden amber gibidir.</p>

      <p class="siir para-style-override-63">Senin o latif dudakların ruhlara şifadır.</p>

      <p class="siir para-style-override-63">Hablü’l-metin<a class="footnote-link" href="#footnote-225-131" id="footnote-225-131-backlink">131</a> senin büklüm büklüm zülfün yüzünden sağlamdır.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-131-backlink" id="footnote-225-131">131</a> Hablü’l-metin: Sağlam ip; mecazi anlamı İslamiyet ve Kuran-ı Kerim.</p>
      </div>

      <p class="siir para-style-override-63">Saçların güneşin kandillerinin sayebanıdır [gölgeliğidir].</p>

      <p class="siir para-style-override-63">Dudakların birçok kıymetli cevherin hazinedarıdır.</p>

      <p class="siir para-style-override-63">Zatın kerim olan adın gibi Mustafa’dır.</p>

      <p class="siir para-style-override-63">Güzelliğin yüce ahlakın gibi nazlıdır.</p>

      <p class="siir para-style-override-63">Sen “Taha” memleketinin aydınlatıcı ayısın.</p>

      <p class="siir para-style-override-63">“Yâsîn” mesnedinin tahtının padişahısın;</p>

      <p class="siir para-style-override-63">“Esrâbi-abdihî”nin hızlı giden gece yolcususun.</p>

      <p class="siir para-style-override-63">Öyle ki senin üzengine Cebrail’in kanadı erişemez.</p>

      <p class="siir para-style-override-63">Yakınlık makamında “Denâ” [yaklaştı, indi] kasrının İsa’sısın,</p>

      <p class="siir para-style-override-63">Gelmiş ve gelecek zamanların mehdisisin.</p>

      <p class="siir para-style-override-63">Âdemoğullarının şefkatli bir babası ve onların şefaatçisisin.</p>

      <p class="siir para-style-override-63">Âdemoğullarının en son geleni sensin.</p>

      <p class="siir para-style-override-63">Sen “küntü nebiyyen”[ben peygamberdim] tahtına ayak bastın.</p>

      <p class="siir para-style-override-63">Öyle bir zamanda ki, Âdem henüz çamurla su arasındaydı.</p>

      <p class="siir para-style-override-63">Ey şeriatı Tanrı’nın harîmine giden yolcuların</p>

      <p class="siir para-style-override-63">Kıyamete kadar kılavuzu olan,</p>

      <p class="siir para-style-override-63">Ey güneş gibi fikirleri göklere yükselen,</p>

      <p class="siir para-style-override-63">Ey yüzünün temaşası akılları alan,</p>

      <p class="siir para-style-override-63">Ey “iyyake na’büdü” [yalnız sana ibadet eder] memleketlerine sahip, “İyyake nestaîn” [ancak senden yardım dileriz] mesleklerine sâlik olan!</p>

      <p class="siir para-style-override-63">Senin yüzün “le-amrük” [hayatın hakkı için] göklerinin olgun ayı,</p>

      <p class="siir para-style-override-63">Boyun da “festakim” [doğdoğru ol] bağının düzgün selvisidir.</p>

      <p class="siir para-style-override-63">Dördüncü gök köşkünün yastıklarına dayanmış oturan güzel,</p>

      <p class="siir para-style-override-63">Senin huzurunun cariyelerindendir.</p>

      <p class="siir para-style-override-63">Senin adın hükümlerinin infazı için,</p>

      <p class="siir para-style-override-63">Sultanların yüzük kaşlarına zümrüt gibi yazıyla yazılmıştır.</p>

      <p class="siir para-style-override-63">Senin lâl mührünü yüzüğünün kaşına basmadan hiç kimse</p>

      <p class="siir para-style-override-64">“Lâ yenbağî” [yakışmaz] memleketlerinde muzafferiyet kazanamadı.</p>

      <p class="Normal-1 para-style-override-16">İbn Hüsâm 875 yılında ölmüştür. Tanrı rahmet etsin.</p>

      <p class="x3 para-style-override-7">ARİFÎ-İ HİREVÎ</p>

      <p class="Normal-1 para-style-override-45">(Tanrı kabrini hoş kokulara bürüsün)</p>

      <p class="Normal-1 para-style-override-16">Hoş tabiatlı bir şairdi. Zamanın padişahları ve emirleri hakkında kasideler yazmıştır. Mesnevi yazmakta çok mahirdi. İmam-ı Azam’ın mezhebinde bilinmesi gereken şeyleri nazmetmiştir. Dehnâme’sini, hakkıyla vezir olan Hâce Pîr Ahmed bin İshak adına yazmıştır. Birçok güzel gazelin yanı sıra latif mukattaatı da bu kitaba toplamıştır. Bu gazel onundur.</p>

      <p class="siir para-style-override-62">Senin güzel gözün, çok bilmiş gamzenden işaret alınca</p>

      <p class="siir para-style-override-63">Gönlümü ve dinimi alıp götürdü.</p>

      <p class="siir para-style-override-63">Ey güzellerin padişahı, dilencilerine nazar et.</p>

      <p class="siir para-style-override-63">İmaret ağacının gülü dervişleri koşturmaktır.</p>

      <p class="siir para-style-override-63">Bu dünya meserretten uzak bir saraydır.</p>

      <p class="siir para-style-override-63">Burası yıkık dökük eski bir ribattır [handır].</p>

      <p class="siir para-style-override-63">Yanağının allığını ciğer kanından yap.</p>

      <p class="siir para-style-override-63">Âşıkların mezhebinde bundan başka temizlik kuralı yoktur.</p>

      <p class="siir para-style-override-63">Eğer sen bu âşık Arifî’yi kullarından sayarsan</p>

      <p class="siir para-style-override-63">O kıyamete dek sana sadakatle dua eder.</p>

      <p class="x3 para-style-override-7">İlimler Hazinesi</p>

      <p class="x3 para-style-override-37">MEVLANA CÜNÛNÎ-İ ENDEHÛDÎ</p>

      <p class="Normal-1 para-style-override-68">(Tanrı kabrini nurlandırsın)</p>

      <p class="Normal-1 para-style-override-16">Güzel şiir söyleyen ve zarif tabiatlı bir şairdir. Endehûd vilayetindendir, fakat Herat’ta yerleşmiştir. O zamanın ulu emirleri onu idare etmesini bildiler. Merhum emir-i kebîr Firuzşah’ın oğlu merhum Emir Gıyâsüddin Sultan Hüseyin onu gözetirdi.</p>

      <p class="Normal-1 para-style-override-16">Cünûnî’nin tabiatı hicve yatkındı ve birçok şairi hicvetmişti. Hafız Türbetî’yi öyle kötü bir tarzda hicvetmişti ki, burada anılması edebe uygun düşmez. Bu gazel onundur.</p>

      <p class="siir para-style-override-62">Ona “Bayramdır o yanaklar ve o kaşlar da bayram ayıdır” dedim.</p>

      <p class="siir para-style-override-63">O da “Bu nazar ehline aydındır” dedi.</p>

      <p class="siir para-style-override-63">Ona “Bu yeni ay neden böyle zor görünüyor?” dedim.</p>

      <p class="siir para-style-override-63">O da “Benim kaşlarımdan utandığı için görünmüyor” dedi.</p>

      <p class="siir para-style-override-63">Ona “Bayram akşamı, o kaşlar için bu kavga nedir?” dedim.</p>

      <p class="siir para-style-override-63">O da “Kim bu kavgayı gördüyse, artık kendisini görememiştir” dedi.</p>

      <p class="siir para-style-override-63">Ona “Vuslatının ümidiyle gözyaşlarım akıyor” dedim.</p>

      <p class="siir para-style-override-63">O da “Bu dilenci bizim mahallede daha böyle çok dolaşır” dedi.</p>

      <p class="siir para-style-override-63">Ona “Artık gelecek aya dek Cünunî’nin yanına uğramazsın” dedim.</p>

      <p class="siir para-style-override-63">O da “Eğer sabredersen bu ay da sona erer” dedi.</p>

      <p class="siir para-style-override-63"></p>
    </div>
  </div>
</body>
</html>
