<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>5.html</title>
  <link href="../Styles/template.css" rel="stylesheet" type="text/css" />
</head>

<body>
  <div xmlns:xml="http://www.w3.org/XML/1998/namespace" id="x5.html" xml:lang="en-US">
    <div class="Basic-Text-Frame">
      <p class="Normal-1 para-style-override-16"><br /></p>

      <p class="Normal-1"></p>

      <p class="x1 para-style-override-7" id="toc_marker-8">FARSÇA YAZAN ŞAİRLERİN ALTINCI TABAKASI</p>

      <p class="x3 para-style-override-7">Seyyid, Arif-i Kâmil</p>

      <p class="x3 para-style-override-37">NUREDDİN NİMETULLAH-I KUHİSTANÎ</p>

      <p class="Normal-1 para-style-override-45">(Tanrı ruhunu kutlasın)</p>

      <p class="Normal-1 para-style-override-16">İrfan denizinin, “Kün fekâne” [olan oldu] madeninin cevheri, tarikat memleketlerinin sultanı, hakikat çöllerinin seyyahı bir Tanrı emiriydi. Tarikatte eşi yoktu. Güzel huylarını herkes överdi. İlahi tecelliler onun kalbine Belh civarındaki Kûh-i Saf’da görünmüştür. Bu dağ birçok Tanrı erinin ayak bastığı bir dağdır. Seyyid Nimetullah bu dağda çile çıkarmıştır. Nitekim kendisi bunu bir şiirinde söylüyor:</p>

      <p class="siir para-style-override-60">Benim dışım Kuhistan’da, içim Kûh-i Saf’dadır.</p>

      <p class="siir para-style-override-61">Artık saf sufilere yüzlerce merhaba demek lazımdır.</p>

      <p class="Normal-1 para-style-override-16">Seyyid, büyüklerden birçoğuna ulaşmış, onlarla konuşmuş ve onlardan terbiye almış; fakat şeyhlerin şeyhi Ebû Abdullah-ı Yâfiî’nin müridi olmuştur.</p>

      <p class="Normal-1 para-style-override-16">Hırkası Şeyhülislam Ahmed-i Gazzâlî’ye dek giden Şeyh Ebû Abdullah-ı Yâfiî büyük bir adamdı; zâhir ve bâtın ilimlerinde üstattı. Tasavvuf ilminde çok yüksek eserleri vardır. Seyyid Nimetullah gibi herkesin kemalini doğruladığı büyük bir adamı yetiştirmiş olması, onun ne kadar büyük bir adam olduğuna şahittir.</p>

      <p class="Normal-1 para-style-override-16">Biz uğur sayarak, Seyyid’in iki gazelini buraya alıyoruz.</p>

      <p class="siir para-style-override-62">Öyle sermest bir şeydâyım ki ayağımı başımdan,</p>

      <p class="siir para-style-override-63">Gönlümü gönlümü alan sevgiliden, kadehi şaraptan ayırt edemiyorum.</p>

      <p class="siir para-style-override-63">Ey başı dönmüş olan akıl, git, beni kendi halime bırak.</p>

      <p class="siir para-style-override-63">Ben mest ve hayranım; sevgilimden başka bir şey bilmiyorum.</p>

      <p class="siir para-style-override-63">Suret kenarından mana denizine doğru gittim.</p>

      <p class="siir para-style-override-63">Şimdi gözümde ne deniz var ne kara, inciden başka bir şey bilmiyorum.</p>

      <p class="siir para-style-override-63">Gönlüm bir buhurdan, onun aşkıysa ateştir ve</p>

      <p class="siir para-style-override-63">Canım da o buhurdanda yanan öd ağacıdır.</p>

      <p class="siir para-style-override-63">Daima yanarım, fakat öd ağacı ve buhurdan nedir bilmem.</p>

      <p class="siir para-style-override-63">Ben bilgin bir cahilim; görürüm görmem, gümüşü altından seçmem. Hasretle ağlayışım onun içindir.</p>

      <p class="siir para-style-override-63">Göz gibi her tarafa baktım, her tarafı gözden geçirdim.</p>

      <p class="siir para-style-override-63">İki gözümün yaşından başka burada bir şey göremiyorum.</p>

      <p class="siir para-style-override-63">Ne istersen benim levh-i mahfuz’umdan oku.</p>

      <p class="siir para-style-override-63">Ben Kuran’ın hafızıyım; defter nedir bilmem.</p>

      <p class="siir para-style-override-63">Tanrı’nın nuru göründü, ortada ne Müslümanlık ne kâfirlik kaldı. Ben müminlerin yolunu tutmuşum, kâfir ne demek bilmem.</p>

      <p class="siir para-style-override-63">Ben Seyyid gibi Hu ve ya Hu’dan başka bir şey söylemiyorum.</p>

      <p class="siir para-style-override-64">Başka ne söyleyeyim, çünkü âlemde ondan başka bir şey bilmiyorum.</p>

      <p class="Normal-1 para-style-override-16">Bu gazel de onundur:</p>

      <p class="siir para-style-override-62">Ey âşıklar, ey âşıklar, benim ifadem başkadır.</p>

      <p class="siir para-style-override-63">Ey arifler, ey arifler benim nişan ve alametim başkadır.</p>

      <p class="siir para-style-override-63">Ey bülbüller, ey bülbüller, benim sesim hoştur,</p>

      <p class="siir para-style-override-63">Çünkü bizim güllerimiz başka bir bostandandır.</p>

      <p class="siir para-style-override-63">Ey şirin sözlü Husrev, ey gül gömlekli Yusuf,</p>

      <p class="siir para-style-override-63">Ey şeker yiyen tutî, bizim dilimiz bambaşkadır.</p>

      <p class="siir para-style-override-63">Ben onun aynıyla aşkını gördüğüm günden beri</p>

      <p class="siir para-style-override-63">Onun sevgisini canla seçtim.</p>

      <p class="siir para-style-override-63">Gizli ve aşikâr bizim görüşümüz başkadır.</p>

      <p class="siir para-style-override-63">Feleğin güneşi senin göklerindedir.</p>

      <p class="siir para-style-override-63">Âşıkların dünyaları aydınlatan güneşiyse başka bir göktedir.</p>

      <p class="siir para-style-override-63">Can mülkü gönlün iklimi, bu âlem de ten şehri oldu.</p>

      <p class="siir para-style-override-63">Ariflerin varlığı ve mekânı, başka bir mekânsızlık âlemindedir.</p>

      <p class="siir para-style-override-63">Rintler meyhane kapılarında, sufiler tekke köşelerinde,</p>

      <p class="siir para-style-override-63">Bizim saltanat tahtımızsa başka bir kapının eşiğindedir.</p>

      <p class="siir para-style-override-63">Ey Seyyid, sevgili bana hem dert hem dermandır.</p>

      <p class="siir para-style-override-64">Canım ona feda olsun, çünkü o başka âlemdendir.</p>

      <p class="Normal-1 para-style-override-16">Hikâye ederler ki: Seyyid’in huy ve ahlakı çok yüksekti. Bütün hâkimlerden, servet sahibi dünya ehlinden kendisine hediyeler ve yemekler gelirdi. O bunları kabul eder, yer ve sonrasında muhtaç olanlara verirdi.</p>

      <p class="Normal-1 para-style-override-16">Bir seferinde sultan-ı azam Şahruh Bahadır-ı Gurkân ona, “Ben işittim ki şüpheli lokmaları yemiyormuşsunuz. Bunun hikmeti nedir?” diye sordu. Seyyid de şu beyitle cevap verdi:</p>

      <p class="siir para-style-override-60">Eğer dünya baştan başa nimetlerle dolu bir sofra olsa</p>

      <p class="siir para-style-override-61">Tanrı eri yine helalden başka bir şey yemez.</p>

      <p class="Normal-1 para-style-override-16">Bu söz Şahruh’un hoşuna gitmedi. Onu imtihan etme amacıyla sofracısına emretti: “Git, bir âcizin elinden zorla bir kuzu al ve parasını verme; onu getir ve bir yemek yap.”</p>

      <p class="Normal-1 para-style-override-16">Sofracı aldığı emir gereğince şehrin dışına çıktı. İhtiyar bir kadının sırtında besili bir kuzu götürmekte olduğunu gördü ve hemen kadının sırtından kamçılayarak kuzuyu aldı. Mutfağa götürüp pişirdi ve ondan bir yemek yaptı.</p>

      <p class="Normal-1 para-style-override-16">Sultan da Seyyid’i yemeğe davet etti. Seyyid geldi ve sultanla birlikte o yemekten yedi. Sonrasında sultan, Seyyid’e, “Siz, ben helalden başka bir şey yemem, diye buyurmuştunuz. Halbuki bu kuzuyu benim emrimle ihtiyar bir kadından zorla aldılar” diyerek olayı olduğu gibi anlattı.</p>

      <p class="Normal-1 para-style-override-16">“Ey âlemin sultanı, bir kere incele. Belki bunda Tanrı’nın gizli bir hikmeti vardır” dedi Seyyid.</p>

      <p class="Normal-1 para-style-override-16">Bunun üzerine sultan emretti ve o ihtiyar kadını getirdiler. Bu kuzuyu nereye götürdüğünü ve nereden aldığını sordular.</p>

      <p class="Normal-1 para-style-override-16">“Ben bir dul kadınım. Bir sürü koyunum var, bana kocamdan mihr ve miras olarak kaldı. Bir oğlum vardır ve bu hafta ticaret için Serahs’a gitmişti. Onun hakkında hoşa gitmeyen haberler işittim. Şu anda Seyyid Nimetullah’ın Kirman’dan Herat’a geldiğini haber aldım. Ben de eğer oğlum selametle bana kavuşursa, Seyyid Nimetullah’a bir kuzu adadım. Bugün oğlum gelip kavuştu, ben de sevincimden kuzuyu sırtıma alıp şehre gitmek istiyordum. Oysa sizin sofracınız, kuzuyu zorla benden aldı. Ne kadar yalvardımsa da fayda etmedi” dedi ihtiyar kadın.</p>

      <p class="Normal-1 para-style-override-16">Şahruh bunu işitince Tanrı’nın, velilerin içini haram eşyadan koruduğunu anladı ve Seyyid’den özürler diledi. Artık bir daha onu imtihana kalkışmadı.</p>

      <p class="Normal-1 para-style-override-16">Şeyhin büyüklükleri meşhurdur. Meşrebi saftır. Büyükler onu vasıflandırmakla bitirememişlerdir. Oğlu Emir Halilullah onun hayırlı halefidir. Seyyid’in evlatları Kirman, Hint ve Fars taraflarında muhterem ve muteberdir. Seyyid’in müritleri ve dervişleriyse dünyanın her tarafında seyahat etmektedirler. Onun tarikatı büyüklerce takdir olunur. Bütün müritleri tarikat eri ve iyi huylu insan olmaya çalışırlar, kimsenin ayıbını görmezler.</p>

      <p class="Normal-1 para-style-override-16">Seyyid 827 yılında ölmüştür. Tanrı rahmet eylesin ve fütuhatından bize nasip etsin. Şahruh Sultan zamanında ölmüş ve Kirman’a bağlı Mahan köyüne gömülmüştür. Onun türbesi ve hankahı büyükler ve fakirler tarafından ziyaret edilmektedir. Gönül açıcı revnaklı ve mamur bir makamdır.</p>

      <p class="Normal-1 para-style-override-16">Ömrü yetmiş beşi geçmiş olduğu halde Tanrı’nın emrine icabetle bu aldatma dünyasından sevinç âlemine göçtü; bahtiyar ve hayırlı kişilerin makamına ulaştı.</p>

      <p class="x3 para-style-override-39">[ŞAHRUH BAHADIR BİN EMİR TİMUR-I GURKÂN]</p>

      <p class="Normal-1 para-style-override-16">Talihli hakan, doğuda ve batıda Tanrı’nın gölgesi Şahruh Bahadır-ı Gurkân, Tanrı’nın tevfikiyle başarı kazanmış ve onun yardımıyla uygun talihli bir devlete ermiş bir padişahtı. Halkın her tabakasına mensup insanlar için adaleti ve şefkati birdi. İnsanlar onun zamanında gördükleri rahat ve saadeti Âdem’den bugüne kadar hiçbir devirde görmemişlerdi. Güzel ahlakı ve şeriate son derece riayet etmesiyle bütün sultanlar arasında yükselmişti.</p>

      <p class="Normal-1 para-style-override-16">Onun devletinin bayrağı elli yıl dalgalandı. İslam memleketlerini mamur hale getirdi. Hoten ve Kaşgâr’dan Deşt-i Kıpçak ve Hint’e, Mâzenderân’dan Derbend ve Gürcü ülkesine, Fars’tan Basra ve Vâsıt’a kadar uzanan topraklar onun hükmü altındaydı. Azerbaycan’a ilk yürüyüşünde onun her zaman muzaffer olmuş ordusunda otuz bin deve vardı; artık diğer malları da bununla kıyas olunsun.</p>

      <p class="Normal-1 para-style-override-16">Tarihçiler ve özellikle Mevlana Fâzıl-ı Cerde (Tanrı rahmet etsin) diyor ki: Onun sarayında çocuklarından torunlarına, kavim ve kabilesine mensup olanlara dek, padişahlık tahtına layık olma ve kabiliyet kazanmış üç yüz şehzade toplanmıştı. Kesinlikle ümit olunur, hatta yakînen denilebilir ki, bu Cemşid devletli, Ferîdûn himmetli, Behrâm saldırışlı, büyük hanedanın bütün büyüklerinin mirasçısı olan bu padişah, geçmiş padişahların ulaştıkları devlet ve ikbalin birkaç misline ulaşsın.</p>

      <p class="Normal-1 para-style-override-16">Şahruh, Tanrı’ya yaptığı ibadet, gösterdiği taat, yaradılışının ve ahlakının temizliğiyle velilik mertebesine ulaşmıştır. Gelecekteki şeyleri ve olacak olayları önceden bilirdi. Birçok kerametini naklederler.</p>

      <p class="Normal-1 para-style-override-16">Mesela, bir seher vakti Rey şehrinde ibadetle meşguldü. Birdenbire, “Türkmen Kara Yusuf öldü” diye bağırdı. Bu tarihi kaydettiler ve hakikaten on gün sonra gelen haberde Kara Yusuf’un öldüğü bildirildi.</p>

      <p class="Normal-1 para-style-override-16">Kerametlerinden biri de şudur: Bu zayıf yazarın babası Sultan Şahruh’un yakın kullarındandı. Onun anlattığına göre: Bir yıl Tanrı’nın kudretiyle Horasan’da ve özellikle Herat’ta havalar olağanüstü kurak gitti. O dereceki, ta kışın başından bahara ve yaza kadar gökten bir damla yağmur düşmedi.</p>

      <p class="siir para-style-override-62">Gökler yeryüzüne karşı öyle cimrileşti ki</p>

      <p class="siir para-style-override-63">Ekinlerin ve ağaçların dudakları hiç ıslanmadı;</p>

      <p class="siir para-style-override-63">Eski çeşmeler kurudu ve yeryüzünde</p>

      <p class="siir para-style-override-64">Yetimlerin gözyaşlarından başka su kalmadı. [SA’DÎ, <span>BOSTAN</span>]</p>

      <p class="Normal-1 para-style-override-16">İslam padişahı ve dünyanın uluları halkın çektiği sıkıntıya karşı çaresizlik içinde kaldılar; yağmur yerine gözlerinden yaşlar akıttılar.</p>

      <p class="Normal-1 para-style-override-16">Bir gece ben, bir mazlum gibi yalvarma ellerimi, “Ey yardım isteyenlerin yardımcısı, bize yardım et” diye Tanrı’nın dergâhına açtım. Sabahleyin uyandım, oturuyordum. Birdenbire bir yağmur damlası pencereden içeri damladı ve bunun arkasından bir yağmur boşandı. Hemen secdeye kapandım ve acaba bu dergâhta bu ilk yağmur damlasını benden başka gören var mıdır? diye hatırımdan geçti.</p>

      <p class="Normal-1 para-style-override-16">Hemen sevinç içinde İslam padişahı Şahruh Bahadır-ı Gurkân’ın yanına gittim. Çadırın içine girdim. Yeri öpüp kulluk vazifesini yapmadan evvel bana şöyle sordu: “Ey Alâüddevle, ilk yağmur damlası düştüğünde ben uyanıktım. Sen de uyanık mıydın, yoksa uykuda mıydın?”</p>

      <p class="Normal-1 para-style-override-16">Bunu söylemesi üzerine hemen ağlayarak ayaklarına kapandım. Bu yufka yürekliliğimin sebebini sordu. Ben de olayı olduğu gibi anlattım. Bunun üzerine şu mısrayı okudu:</p>

      <p class="siir para-style-override-65">Bizim kulübemizden dergâha yol vardır. [MISRA]</p>

      <p class="Normal-1 para-style-override-16">Adalet ve Muhammed’in şeriatına riayetle hüküm süren bir padişahın Tanrı’nın rahmetine mazhar olacağı şüphesizdir. Bizim tevfikimiz ancak Tanrı’dandır. Sultan Şahruh’un bu tür menkıbeleri güneşten daha da meşhurdur, ama bu tezkire hepsinin yazılmasına uygun değildir.</p>

      <p class="Normal-1 para-style-override-16">Sultan Şahruh’un doğumu Semerkand’da 779 yılı Rebiyülevvelinin on dördüncü gününde olmuştur. Yetmiş bir yıl yaşamıştır. Babasının zamanında Horasan’da yedi yıl padişahlık etmiş; babasının ölümünden sonra İran, Turan, Hint ve Türk memleketlerinde kırk üç yıl saltanat sürmüştür. 850 yılı Zilhiccesinde Rey’e bağlı olan Feşaverd’de bir nevruz gününde, kuşluk vakti Tanrı’nın rahmetine kavuşmuştur. Bu münasebetle azizlerden biri de şu kıtayı söylemiştir:</p>

      <p class="siir para-style-override-60">Padişahlık ormanında arslanlar gibi pençeler vuran Şahruh,</p>

      <p class="siir para-style-override-59">O kaza kudretli padişah ve İslamın sığınağı,</p>

      <p class="siir para-style-override-59">Zilhicce ayında cennette çadırını kurduğunda,</p>

      <p class="siir para-style-override-61">Bizden bütün âlemde tarih olarak kalan Şimşîr’dir, dedi.</p>

      <p class="Normal-1 para-style-override-16">Kadri ve kıymeti yüksek beş şehzade onun kutlu sulbünden gelmiştir. Bunların her biri saltanat denizinin incisi ve Tanrı’nın tüm lütuflarını nefslerinde toplayan insanlardır. Adları şöyledir: Mirza Uluğ Bey-i Gurkân, İbrahim, Baysungur, Suyurgatmış Bahadır, Muhammed Cûkî Mirza. Baruy ve Canoğlan adında padişahlık madeninin cevheri olan iki şehzadeyse daha beşikteyken ölmüştür. Yukarıda adı geçenlerden de yirmiye yakın şehzade dünyaya gelmiştir ki, her biri büyüklük çayırında sallanan birer selvi ve saltanat teninin canı gibidir. Onların yüzüne bakmaktan güneşin gözleri kararır, akl-ı küll onların salah ve kabiliyetlerini anlatmaya hayrandır.</p>

      <p class="Normal-1 para-style-override-16">Ama bu sonsuz dünya, kısa bir süre içinde bu muhterem padişahların canına kıymıştır. Kaleler açan, anlı şanlı o padişahlar bugün birer masal olmuştur. Büyüklük Tanrı’nındır. Ey basiret sahipleri ibret alın.</p>

      <p class="siir para-style-override-62">Hûşeng<a class="footnote-link" href="#footnote-225-117" id="footnote-225-117-backlink">117</a> ve Cem’den tut, İsfendiyâr’a kadar</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-117-backlink" id="footnote-225-117">117</a> Hûşeng: İran rivayetlerinde ikinci İran hükümdarı; Keyumers’in torunu ve Siyamek’in oğlu. Yedi ülkede egemenlik kurup, yalnızca insanları değil, devleri de hükmü altına almıştır. Maden işletmeciliğini başlatan, ateşi keşfeden, tarımı geliştirip halkına ekmek pişirmeyi, tapınak, kale ve zindan yapmayı öğreten odur. Çok zeki ve bilgili olduğu rivayet edilir.</p>
      </div>

      <p class="siir para-style-override-63">O kudret sahibi padişahlar ne oldular?</p>

      <p class="siir para-style-override-63">Şimdi onların yastığı toprak ve tuğla olmuştur.</p>

      <p class="siir para-style-override-63">Bu fani dünyada bahtiyar olan kişi,</p>

      <p class="siir para-style-override-64">İyilik tohumundan başka bir şey ekmemiş olandır. [ŞİİR]</p>

      <p class="Normal-1 para-style-override-16">Hikâye ederler ki: Şahruh Mirza son zamanda kardeşinin oğlu Sultan Muhammed bin Baysungur’a karşı Irak üzerine ordu sevketmiş ve Sultan Muhammed bozguna uğramıştı. Şahruh, Sultan Muhammed’e selam verdikleri için İsfahan’ın bütün seyyidlerini, büyüklerini ve âlimlerini kabahatli bulmuştu.</p>

      <p class="Normal-1 para-style-override-16">Hüseynî seyyidlerin en büyüklerinden olan Şah Alâeddin ve Kadı İmam’ın yanı sıra İsfahan âlimlerinin büyüklerinden Hâce [Sâinüddin] Efdalüddin Tereke’nin de Sâve şehrinde öldürülmelerini emretti. Güherşâd Begüm’ün ısrarıyla, bu masum insanları ağlata sızlata götürüp öldürdüler. Hâce [Sâinüddin] Efdalüddin Tereke’yi asacakları zamanda boynuna taktıkları ipin iki defa koptuğu görüldü. O biçare, “Bu cezanın acısı bizden bir anda gelip geçer, fakat Şahruh’a söyleyin, elli yıllık iyi adı kötülemesin” diye feryat etti.</p>

      <p class="Normal-1 para-style-override-16">Birçok büyük adam onları kurtarmak için çalıştı, ama fayda vermedi. Bu olay Şahruh’a uğursuz geldi. Seksen gün sonra o da öldü. Bazıları der ki: Öldürülen bu büyük adamlar hayatlarından ümitlerini kestiklerinde Şahruh ve Güherşâd Begüm için, “O bizim evlatlarımızı nasıl böyle bir mateme düşürdüyse, Tanrı da onun neslini kurutsun” diye beddua ettiler. O anda göklerin kapısı açıktı ve azizlerin duası kabul olundu, o yüce mertebeli padişahın da nesli kurudu. Saltanat asıl merkezine döndü.</p>

      <p class="Normal-1 para-style-override-16">Yarabbi saltanatı kıyamete kadar hak eden mirasçıda daim et. Şahruh’un nesli kesildiyse de ulu sahibkıranın çocukları ve torunları İran ve Turan’da hâlâ hüküm sürmektedir.</p>

      <p class="siir para-style-override-60">Gül gittiyse ne oldu, sen sağ ol,</p>

      <p class="siir para-style-override-61">Senin yanakların bize gülden yadigâr olarak kâfidir. [BEYİT]</p>

      <p class="Normal-1 para-style-override-16">Şahruh zamanında ortaya çıkan şeyhler, büyükler, âlimler ve şairler şunlardır: Âlimlerin ve muhakkiklerin sultanı, milletin ve dinin güneşi, Hâce Parsa diye tanınan, Muhammedü’l-Hâfıziyyü’l-Buharî (Tanrı ruhunu takdis etsin); Hâce Sâinüddin Tereke-i İsfahanî; Mevlana Hüseyin-i Harezmî; âlimlerin ve fazılların medar-ı iftiharı Şerefeddin Ali Yezdî; büyük şairlerden Şeyh Azerî, Baba Sevdaî, Mevlana Ali Şihâb, Emir Şahî-i Sebzvarî, Mevlana Kâtibî-i Turşîzî, Mevlana Nesîmî. Onların eserleri ve divanları dünyanın her tarafında meşhurdur.</p>

      <p class="Normal-1 para-style-override-16">Ama başkentte dört kişi daha vardı ki, yeryüzünde onların eşi yoktu: İlm-i edvar ve musikide Abdülkadir-i Meragî; şarkıcılık ve çalgıcılıkta Yusuf-ı Endicanî; mühendislik, mimarlık ve tarrâhlıkta [desen ustalığı, ressamlık] Üstat Kıvâmüddin, ressamlıkta Mevlana Halil-i Musavvir, ki bu hakikaten ikinci bir Mani’ydi. Tanrı mezarlarını nurlandırsın.</p>

      <p class="x3 para-style-override-7">Fazıl Arif</p>

      <p class="x3 para-style-override-37">MUİNÎ-İ CÜVEYNÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Faziletli bilgili ve tarikat ehli bir kişiydi. Şeyhler şeyhi Sa’deddin Hamevî hanedanının müritlerindendi. Doğum yeri Cüveyn’e bağlı Endâde köyüdür. İlimde Fahreddin Halidî-i İsferâyînî’nin öğrencilerindendir. Fahreddin âlimler arasında Behiştî diye meşhurdur, Şerh-i Ferâiz ve bu gazel onundur:</p>

      <p class="siir para-style-override-62">Ben senin zülfünden perişan ve senin yerinde,</p>

      <p class="siir para-style-override-63">Seher rüzgârlarından daha çok avareyim.</p>

      <p class="siir para-style-override-63">Sabahlara kadar senin yolunda ve</p>

      <p class="siir para-style-override-63">Senin aşkınla gül gibi yakamı yırtmışım.</p>

      <p class="siir para-style-override-63">Yüreğimin kanlı gözyaşları içine batmışım.</p>

      <p class="siir para-style-override-63">Senin gülistanından koku almak için</p>

      <p class="siir para-style-override-63">Ömrüm boyunca saba rüzgârları gibi derbederim.</p>

      <p class="siir para-style-override-63">Ey güzel, diken ve çerçöp benzeri rakiplerle düşüp kalkma,</p>

      <p class="siir para-style-override-63">Çünkü senin cevr ve cefan yüzünden yakamı yırtmaktayım.</p>

      <p class="siir para-style-override-63">Senin ayrılık kılıcın bana tesir etmiyor,</p>

      <p class="siir para-style-override-63">Çünkü bu yüzden kendimden bile habersizim.</p>

      <p class="siir para-style-override-63">Yediğim cefa taşları yüzünden çocukların ortalarına alıp taşladıkları</p>

      <p class="siir para-style-override-64">Kuduz köpekten daha beter olmuşum. [GAZEL]</p>

      <p class="Normal-1 para-style-override-16">Nigâristan kitabı Muinî’nindir. Bunu Gülistan tarzında yazmıştır. Fakat Gülistan’a oranla daha basittir, yine de âlimane yazılmış, birçok nadir söz ve faydalı hikmet bu kitapta toplanmıştır.</p>

      <p class="Normal-1 para-style-override-16">Sultan Uluğ Bey Irak üzerine yürüdüğü esnada Bahrâbâd’da büyük adamları ziyaret etmiş, onlar da bu kitabı sultana hediye etmişlerdi. Sonra padişahın emriyle, oranın hattatları bu kitabı mükemmel ve yaldızlı bir şekilde yazdılar. Sultan daima bu kitabı okur ve çok beğenirdi.</p>

      <p class="Normal-1 para-style-override-16">Nigâristan Maveraünnehr’de pek meşhurdur, fakat Horasan’da nadirdir ve ele geçmez. Çok âlimane yazılmıştır. Aşağıdaki iki hikâye bu kitaptadır:</p>

      <p class="Normal-1 para-style-override-20">Şeyh Şiblî (Tanrı ruhunu takdis etsin) şu hikâyeyi anlatıyor: Hacca giderken bir gün Bağdat pazarından geçiyordum. Güzel yüzlü bir delikanlı gördüm. Başında kassabî bir sarık, sırtında keten bir esvap, ayağında Bağdat kibarları gibi altın sırmalı bir pabuç vardı. Sokakta olağanüstü bir edayla kırıta kırıta gidiyordu. Elinde bir elma vardı ve bir taraftan da onu kokluyordu.</p>

      <p class="siir para-style-override-60">O nereden geçse ve nerede dursa, onun yüzünün aksinden</p>

      <p class="siir para-style-override-59">Yerde lâl gibi bir renk peyda ediyordu.</p>

      <p class="siir para-style-override-59">Onun gül gibi yanaklarından,</p>

      <p class="siir para-style-override-61">Yerlere akikten sızmış gülsuyu damlaları akıyor sanırdım. [ŞİİR]</p>

      <p class="Normal-1 para-style-override-16">Ertesi gün bizim kafilemiz Mekke’ye doğru yola çıktı. Onu da hacılar arasında gördüm. Ayağında cevherlerle süslenmiş bir pabuç, başında Mısrî bir sarık vardı. Üzerine gül serpmişti, kokular içindeydi. Bu haliyle gülistana ya da evinden pazara giden bir insana benziyordu. “Bu delikanlının hâl ve tavrında bir sır var. Ya nazı çekilecek bir maşuk ya da niyazdan naz menziline sevkedilen bir âşıktır” dedim kendi kendime. Sonra düşündüm ve “Bu acaba hacca mı gidiyor, yoksa başka bir yol mu tutmuş” diye tereddüt ettim.</p>

      <p class="Normal-1 para-style-override-16">“Ey delikanlı! Nereye gideceksin?” diye sordum ona.</p>

      <p class="Normal-1 para-style-override-16">“Eve” diye cevap verdi.</p>

      <p class="Normal-1 para-style-override-16">“Hangi eve?” diye sordum.</p>

      <p class="Normal-1 para-style-override-16">“Ben de herkesi idare eden, işinden gücünden ayıran o eve gidiyorum. Bakayım bu avareler kime gidiyor. Orada kimi görecekler? O harmandan nasıl bir başak toplayacaklar? Onu anlamak istiyorum” dedi.</p>

      <p class="Normal-1 para-style-override-16">“Bu nasıl yol hazırlığıdır? Bu kıyafetle bu yola çıkılır mı? Yoksa senin bu çöllerin güçlüğünden haberin yok mu?” diye sordum.</p>

      <p class="Normal-1 para-style-override-16">Derhal şu şiiri okudu:</p>

      <p class="siir para-style-override-60">Sevgili bizim avare olmamızı istiyor,</p>

      <p class="siir para-style-override-61">Hacca gitmek bir bahanedir.</p>

      <p class="Normal-1 para-style-override-16">“Ey nazlı genç! Bu iş böyle tenperverlikle olmaz” dedim.</p>

      <p class="Normal-1 para-style-override-16">Bunun üzerine şunu okudu:</p>

      <p class="siir para-style-override-62">Ben kendi seçimimle onun arkasından gitmiyorum;</p>

      <p class="siir para-style-override-63">O, amberli iki yay gibi kaşıyla beni sürükleye sürükleye çekip götürüyor.</p>

      <p class="siir para-style-override-63">Ey Şiblî, beni böyle yaptılar, mazur gör.</p>

      <p class="siir para-style-override-63">Bostan ve gülistanın ziyneti olan her gül fidanı</p>

      <p class="siir para-style-override-63">Bülbül pazarının kesada uğramasını istemez.</p>

      <p class="siir para-style-override-63">Maşuk, âşıklardan bi-niyazdır.</p>

      <p class="siir para-style-override-64">Bununla beraber onun gözü âşıkların niyazıyla ışıldar. [KITA]</p>

      <p class="Normal-1 para-style-override-16">“Bu elindeki elmayı niçin kokluyorsun?” diye sordum.</p>

      <p class="Normal-1 para-style-override-16">“Öldürücü ve belalar yağdırıcı çöllerin zehirli rüzgârlarından beni kurtarsın diye! Çünkü ben yaz çimenliğindeki güllerin yapraklarını koklamaya alışmışım; gönül kapan güzellerin hareminde uyumuşum. Sevgililerin alçakgönüllülüklerinin havasıyla açılmışım” dedi.</p>

      <p class="Normal-1 para-style-override-16">“Gel, beraber arkadaşlık edelim” teklifinde bulundum.</p>

      <p class="Normal-1 para-style-override-16">“Kesinlikle olmaz, çünkü sen bir dervişsin; bense şarap içen bir sarhoş! Ben meyhane müdavimlerindenim, sen bir münacat pirisin. Ben dün adam akıllı kafayı çektim, hâlâ başımda onun sersemliğinin eseri var” diye cevap verdi.</p>

      <p class="Normal-1 para-style-override-16">Bunun üzerine onu bırakıp geçtim gittim, delikanlıyla meşgul olmadım ve yüzünü bir daha görmedim.</p>

      <p class="Normal-1 para-style-override-16">Nihayet Mekke’ye geldik. Bir gün hava çok sıcaktı ve bu delikanlıyı oluğun altında uyurken gördüm. Yüzü sapsarıydı, zayıflamış, beti benzi uçmuş, hasta ve sefil bir haldeydi. Ne başında sarık vardı, ne ayağında pabuç; yalnız elinde o elmayı tutuyor, aralıksız kokluyor ve bu beyti okuyordu:</p>

      <p class="siir para-style-override-60">Aşk yılanı benim ciğerimi ısırdı, ama bunun devası için</p>

      <p class="siir para-style-override-61">Ne bir dua var ne de dua okuyan. [BEYİT]</p>

      <p class="Normal-1 para-style-override-16">Onunla fazla meşgul olmayıp geçip gitmek istedim, fakat eteğimden yakaladı ve “Ey Şiblî, beni tanıdın mı?” diye sordu.</p>

      <p class="Normal-1 para-style-override-16">“Ne oldu da bu hale geldin, bunu bana anlat” dedim.</p>

      <p class="Normal-1 para-style-override-16">Feryat ve figan etti. “Bu yola maşuklukla getiriyorlar, sonra da âşıklığa müptela ediyorlar” dedi.</p>

      <p class="Normal-1 para-style-override-16">“Bu, o gördüğüm elma mıdır?” diye sordum.</p>

      <p class="Normal-1 para-style-override-16">“Ah, başıma gelen belalar hep bu elmanın yüzünden geldi. Ey Şiblî, gördün mü bana ne yaptılar, beni nasıl kahırla ayaklar altına aldılar? Önce bana ‘Sen maşuksun, korkma’ dediler. Beni imtihan çöllerine attıktan sonra ‘Sen âşıksın’ dediler. Arafat’a eriştiğimde ‘Sen çocuksun’ dediler. Vâsıt’a geldiğimde ‘Sen ikisinin ortasındasın’, eve geldiğimdeyse ‘Sen bu haremin mahremi değilsin, bu kapının halkasısın’ diye bağırdılar. Bu topluluk içinde feryat halkasına yapışıp ‘Ey benim matlûbum’ diye bağırdım, ama ‘Ey mahbup geri dön’ cevabı geldi. Arada hiçbir şey olmaması düşüncesiyle yandım ve evde başkasının olduğunu anlamakla kaldım. Ey Şiblî, bugün çok biçare ve âcizim. Naz ve naziklikten bezginim. Bilmiyorum, seven miyim yoksa sevilen mi, talip miyim, matlup mu; hacılar zümresinden miyim yoksa başkalarına muhtaç mı? Bu düşünceyle yandım ve bu kaygıyla eridim. Hasta değilim, fakat bu düşüncenin hastalığını çekmekteyim” dedi cevap olarak.</p>

      <p class="Normal-1 para-style-override-16">Bu delikanlının acınmasına yüreğim yanarak “Gel, seni arkadaşlarının yanına götüreyim ve bu şaşkınlıktan kurtarayım” dedim.</p>

      <p class="Normal-1 para-style-override-16">“Ey Şiblî, beni bu şaşkınlık içinde bırak, benim içimde söyleyemeyeceğim bir sır var. Ben bu düşünceden zevk duyuyorum” dedi delikanlı.</p>

      <p class="Normal-1 para-style-override-16">Artık onunla fazla meşgul olmadım, geçtim gittim. Mescid-i Haram civarında ibadetle uğraşıyordum. Sabahleyin veda etmek niyetindeydim. Baktım ki o hasta gencin ölüsünü omuzlarına almış, gömmeye götürüyorlar. Mahremlerinden birine sorup, onun hakkında bilgi edinmek istedim. O da cevaben şu şiiri okudu:</p>

      <p class="siir para-style-override-62">Aşkın âdetlerindendir: Kulları önce</p>

      <p class="siir para-style-override-63">Güzellikle ve yumuşakça hükmü altına alıp esir eder,</p>

      <p class="siir para-style-override-63">Sonra da, hacıların bayram gününü kurbanla kutlayışı gibi</p>

      <p class="siir para-style-override-63">O âşıkları öldürerek meclisine revnak verir.</p>

      <p class="siir para-style-override-63">Âşıklar, maşukları uğruna ölmüşlerdir,</p>

      <p class="siir para-style-override-64">Ölülerden ses gelmez. [BEYİT]</p>

      <p class="Normal-1 para-style-override-16">Nigâristan’dan ikinci hikâye:</p>

      <p class="Normal-1 para-style-override-16">Mecnun ile Leyla’nın maceraları dillere düştüğünde Abbasi halifelerinden biri Leyla’yı görmek istedi. Onu getirtip bir odaya oturttu. Sonra Mecnun’u çağırdı ve dedi ki: “Gözü gören bir adam nasıl böyle çirkin bir yüze gönül verir. Eğer istersen sana haremimden periden daha güzel, ay gibi bir cariye vereyim.”</p>

      <p class="Normal-1 para-style-override-16">“Sen ondan önce bana Leyla’dan gayrisini güzel gören bir göz ver” dedi Mecnun.</p>

      <p class="Normal-1 para-style-override-16">“Eğer Leyla’dan daha güzelini görsen, istemezsin” dedi halife.</p>

      <p class="Normal-1 para-style-override-16">“Ben ondan başkasını görmüyorum” cevabını verdi Mecnun.</p>

      <p class="siir para-style-override-60">Sevgilinin yüzünü gördükten sonra</p>

      <p class="siir para-style-override-61">Aya ve güneşe bakan göz kan olsun. [BEYİT]</p>

      <p class="Normal-1 para-style-override-16">“Leyla’nın sana karşı durumu nasıldır biliyor musun?” diye sordu Halife.</p>

      <p class="Normal-1 para-style-override-16">“Onun durumunun iyi veya kötü olması beni ilgilendirmez. Ben yalnız şunu biliyorum: O, benim halime bakmadan, onun aşkına kapılmamış ve cefasına tutulmamıştım” dedi Mecnun.</p>

      <p class="siir para-style-override-60">Eğer kullarına iltifat edişi ve lütufkârlığı olmasaydı,</p>

      <p class="siir para-style-override-61">Ben nerde, onun aşkına tutulmak nerde? [BEYİT]</p>

      <p class="Normal-1 para-style-override-16">“İster misin, Leyla’nın hısım ve akrabasını buraya getireyim, onlar hazır olduğundaysa Leyla’yı seninle nikâhlayalım” diye teklifte bulundu halife.</p>

      <p class="Normal-1 para-style-override-16">“Ben aşkımı tabiatın kiriyle bulaştırmak istemem. O temiz aşk erbabının mezhebince bana helaldir. Arada bir vasıtaya başvurmaya lüzum yoktur” dedi Mecnun.</p>

      <p class="Normal-1 para-style-override-16">“Leyla’yı görmek ister misin?” diye sordu Halife.</p>

      <p class="Normal-1 para-style-override-16">Mecnun onu nerede görebileceğini bilmek istedi.</p>

      <p class="Normal-1 para-style-override-16">“İşte şu odada” dedi Halife.</p>

      <p class="Normal-1 para-style-override-16">Sonra kölelerden biri onun elini tutup Leyla’nın bulunduğu odanın kapısına götürdü. Mecnun Leyla’nın odada olduğunu duyunca hemen gözlerini bir bezle kapattı.</p>

      <p class="Normal-1 para-style-override-16">“Ey divane, gözlerini kapatma, tam tersine mümkünse bugün yüz tane göz daha al da, onun güzelliğini doya doya göresin. Halbuki sen gözlerini kapıyorsun” dedi köle.</p>

      <p class="Normal-1 para-style-override-16">“Onu uzaktan görmek bana yeter” cevabını verdi Mecnun.</p>

      <p class="siir para-style-override-60">Sevgilinin yüzü benim gözümle görmeye layık değildir.</p>

      <p class="siir para-style-override-61">Onu yine onun gözüyle seyretmek lazımdır. [BEYİT]</p>

      <p class="Normal-1 para-style-override-16">Halifeye haber gönderdiler ve Mecnun’un Leyla’yı görmek istemediğini söylediler. Halife Mecnun’u çağırdı ve ona, “Bu, dostlardan uzak, özel bir meclisti. Perdeler kalkmış, aşk ve şevk yükselmiş bir haldeyken, niçin sevgilinin yüzünün temasından yararlanmadın?” diye sordu.</p>

      <p class="Normal-1 para-style-override-16">“Aşk gayreti, sevgilinin yüzünün aşkın gözüyle zedelenmesini istemedi” diyen Mecnun, şu beyti okuyup ağlaya ağlaya sahraların yolunu tuttu.</p>

      <p class="Normal-1 para-style-override-20">Leyla’dan başkalarına baktığım gözleri,</p>

      <p class="Normal-1 para-style-override-19">Yaşlarla yıkamadan Leyla’nın yüzüne mi bakayım?” [BEYİT]</p>

      <p class="Normal-1 para-style-override-16">Sabah rüzgârlarının senin yolundan geçmesi için</p>

      <p class="Normal-1 para-style-override-16">Güneşin yolunu tutmak, onun doğmasını engellemek isterim.</p>

      <p class="Normal-1 para-style-override-16">Karanlık gecede, hayalimde senin aya benzeyen</p>

      <p class="Normal-1 para-style-override-16">Yüzünü görmek için gözlerimi kapıyorum. [KITA]</p>

      <p class="x3 para-style-override-7">Arif ve Hayırlı Kişilerin Makbulü, Milletin ve Dinin Safisi</p>

      <p class="x3 para-style-override-37">ŞEYH KASIM-I ENVAR</p>

      <p class="Normal-1 para-style-override-45">(Tanrı aziz ruhunu takdis etsin)</p>

      <p class="Normal-1 para-style-override-16">Hakikat denizinin incisi, tarikat çöllerinin seyyahı, lâhut [ilahi âlem] göğünün doğanı, mülk ve melekût âleminin arif ve âlimidir. Onun çok bereketli düşünme gücü, hakikatler hazinelerinin anahtarı ve mucize benzeri muteber sözleri, remizler ve hakikatler hazinesidir.</p>

      <p class="Normal-1 para-style-override-16">Bu seyyidler ulusu aslen Azerbaycanlıdır, doğduğu ve yetiştiği yerse Tebriz’in Surhab vilayetidir. Oranın seyyidlerinin büyüklerinden ve eşrafındandı. Gençliğinde şeyhlerin şeyhi Sadreddin-i Erdebilî’nin (Tanrı ruhunu takdis etsin) müridi olmuştu ve bu büyük adamın terbiyesi altında tarikat sülûkunu tamamladı. Tasavvuf riyazetlerinde bulundu ve terbiye olup kemale erdi.</p>

      <p class="Normal-1 para-style-override-16">Ondan sonra şeyhinin izniyle Geylan’a gitti ve bir süre orada yaşadı. Talep çöllerinin susuzlarını irfan suyuyla kandırdı. Nihayet faziletinin ve kemalinin şöhreti âlemin her tarafına yayıldı. Oradan kalkıp Horasan’a gitti ve bir süre Nişabur’da kaldı. Horasan’ın zâhiri ilim âlimleri şeyhe hücumlar ve itirazlarda bulundular. Bunun üzerine oradan da hicret edip dârü’s-saltanat olan Herat’a geldi.</p>

      <p class="Normal-1 para-style-override-16">Herat ahalisi kendisine çok hürmet etti; hakkında itikat besledi. Şeyh çok cazibeli bir adamdı. Kendisinin aleyhinde bulunan, veliliğini inkâr eden bir kişi onun yanına varsa, derhal iman eder ve ona kapılırdı. Herat payitahtının büyükleri ve mirzadeleri hep onun müridi oldular. Bu yüzden de birtakım garez sahipleri Sultan Şahruh’un huzurunda onun aleyhinde sözler söylediler: “Bu seyyidin şehirde bulunması doğru değildir. Birçok genç onun müridi olmuştur. Tanrı göstermesin, günün birinde bundan fesat çıkması mümkündür” dediler.</p>

      <p class="Normal-1 para-style-override-16">Padişahın verdiği emri seyyide tebliğ ettiler, ama o buna hiç aldırmadı: “Padişah ne hakla, hangi suç sebebiyle beni Müslümanların memleketinden çıkarmak istiyor?” diyerek gitmedi.</p>

      <p class="Normal-1 para-style-override-16">En sonunda onu zorla şehirden çıkarmaya karar verdiler; ama hiç kimse bu işi üstüne almaya cesaret edemedi.</p>

      <p class="Normal-1 para-style-override-16">“Ben seyyidle görüşür, onu yumuşaklıkla yola getiririm. Şiddet göstermeye hiç lüzum kalmaz” dedi sultanzade-i sait Baysungur.</p>

      <p class="Normal-1 para-style-override-16">Böylece kalkıp seyyidin ziyaretine gitti ve onunla güzel güzel konuştu. Bir sebeple seyyidin şehirden çıkması gerektiğini söyledi.</p>

      <p class="Normal-1 para-style-override-16">“Senin baban bir Müslüman padişahıdır. Beni hangi delile istinaden şehirden dışarıya çıkarıyor?” diye sordu seyyid.</p>

      <p class="Normal-1 para-style-override-16">“Ey Şeyh, siz niçin kendi sözünüze uygun davranmıyorsunuz?” dedi bunun üzerine Baysungur.</p>

      <p class="Normal-1 para-style-override-16">“O söz hangisidir?” diye sordu şeyh.</p>

      <p class="Normal-1 para-style-override-16">Baysungur da onun şu beytini okudu:</p>

      <p class="Normal-1 para-style-override-20">Ey Kasım, sözü kısa et, kalk yola çık.</p>

      <p class="Normal-1 para-style-override-19">Şekeri tutînin ve leşi de leş kargasının önüne at. [BEYİT]</p>

      <p class="Normal-1 para-style-override-16">Emir Kasım şehzadenin buluşunu çok beğendi, dualar etti. Hemen bir eşek hazırladılar ve ileri gelen kimseler de yol hazırlığına yardımlarda bulundu. Böylece şeyh Belh ve Semerkand tarafına gitmek üzere yola çıktı. Bir süre oralarda halkın her tabakasının başvuru makamı oldu ve sonra tekrar dârü’s-saltanat Herat’a döndü. Bir süre de Herat’da yaşadı. Memleketin büyükleri, seyyidleri, âlimleri daima sohbetinde bulunur, ondan istifade eder ve hizmetine hazır olurlardı.</p>

      <p class="Normal-1 para-style-override-16">Seyyid hazretlerinin muvahhidane şiirleri, arifane mesnevileri vardır. Şu gazel onundur:</p>

      <p class="Normal-1 para-style-override-17">Kerem ufkundan saadet sabahı doğdu.</p>

      <p class="Normal-1 para-style-override-31">Mecazlar mahvoldu, hakikat padişahı çıkıp geldi.</p>

      <p class="Normal-1 para-style-override-31">Celal ve azamet hücumları can âlemini tuttu.</p>

      <p class="Normal-1 para-style-override-31">Aşk sultanının şiddeti yine bayrağını açtı.</p>

      <p class="Normal-1 para-style-override-31">Onun gamının pençesi yüreğime vuruyor.</p>

      <p class="Normal-1 para-style-override-31">Onun her bir teli Hablü’l-verîd’in [atardamar] manasını açıklıyor.</p>

      <p class="Normal-1 para-style-override-31">Can sakisi murat kadehiyle şarap veriyor.</p>

      <p class="Normal-1 para-style-override-31">Gönül mutribi de “daha var mı?” narasını atıyor.</p>

      <p class="Normal-1 para-style-override-31">Tanrı’yı aramak yolunda bütün zerrelere canı gönülden</p>

      <p class="Normal-1 para-style-override-31">Mürit olmayan kişi vahdet yolunu bulamaz.</p>

      <p class="Normal-1 para-style-override-31">Ancak bütün cihan halkının rezilliğinin yükünü çeken,</p>

      <p class="Normal-1 para-style-override-31">Diri kalpli yârin vuslat haremine yol bulabilir.</p>

      <p class="Normal-1 para-style-override-31">Kasım “lâ” kılıcıyla bütün âlemden kesildiği için,</p>

      <p class="Normal-1 para-style-override-23">Birdenbire Tanrı’sına kavuşuverir.</p>

      <p class="Normal-1 para-style-override-16">Seyyid hayatının son zamanında büyümüş olduğu vatanına gitmek üzere Herat’tan çıktı. Yaşı hayli ilerlemişti; bu yüzden bir tahtırevan<a class="footnote-link" href="#footnote-225-118" id="footnote-225-118-backlink">118</a> içinde götürdüler.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-118-backlink" id="footnote-225-118">118</a> Tahtırevan: Genelde iki katır (veya dört kişinin) çektiği bir ulaşım aracı.</p>
      </div>

      <p class="Normal-1 para-style-override-16">Câm vilayetine geldiğinde Harcird denilen yere indi. Hava çok sıcak olduğu için bu köyün ağalarından birinin bağına sığındı. Buranın havası seyyidin mizacına çok uygun geldi ve birkaç gün bu bağda kaldı. Sonra bağın meyvelerini sahibinden satın aldı ve yazı o güzel yerde geçirdi.</p>

      <p class="Normal-1 para-style-override-16">Seyyidin sohbetinde bulunan bazı büyük adamlar orada kalmasını ve havasından hoşlanmasını ganimet bilerek bağı sahibinden seyyid için satın aldılar. Seyyid bağda ufak bir ev yaptırdı ve artık orada kalmayı, gitmeye tercih etti.</p>

      <p class="Normal-1 para-style-override-16">Seyyid, şeyhülislam Ahmed-i Câmî’nin ruhaniyetinden (Tanrı ruhunu takdis etsin) daima feyz alırdı. Seyyid bu mesneviyi ulu Tanrı’nın sevgilisi olan bu kişi hakkında söylemiştir:</p>

      <p class="Normal-1 para-style-override-17">Günahkârların bahçesi,</p>

      <p class="Normal-1 para-style-override-31">Denizler içen deryanın timsahı olan Ahmed-i Câm,</p>

      <p class="Normal-1 para-style-override-31">Aylar ve Ülker yıldızlarıyla dolu gök, gül ve nesrinle dolu bostandır.</p>

      <p class="Normal-1 para-style-override-31">Tanrı onun dostlarına rahmet ve düşmanlarına lanet etsin.</p>

      <p class="Normal-1 para-style-override-23">Tanrı’ya düşman olan onun bütün velilerine düşmandır.</p>

      <p class="Normal-1 para-style-override-16">Seyyid hazretleri 835 yılında Harcird’de ölmüştür ve mezarı da hayatının son günlerini geçirdiği bağdadır. Tanrı ona ve bütün dostlarına rahmet etsin.</p>

      <p class="Normal-1 para-style-override-16">Babadan ve dededen Horasan seyyidlerinin büyüklerinden ve Seyyid Kasım’ın en çok teveccühüne mazhar olanlardan, ilim ve irfan âşığı, seyyidlerin ve takva ehlinin sultanı, Emir-i Seyyid Nâsırü’l-mille ve’d-din Kureyşî el-Hüseynî (Tanrı kabrini nur etsin), Seyyid Kasım’ın mezarını muhteşem ve muazzam bir hale getirmek için çok çalışmıştır.</p>

      <p class="Normal-1 para-style-override-16">Bugünse fazıl, sağlam, başarılı, âlimlerin yardımcısı, fazılların başvurduğu, velilerin muhtarı, fakirlerin ve zayıfların sığınağı olan,</p>

      <p class="Normal-1 para-style-override-31">Eğer onun alayları sayıya gelseydi</p>

      <p class="Normal-1 para-style-override-31">Cezr-i azam için sağırlık ve dilsizlik ayıp olmazdı.</p>

      <p class="Normal-1 para-style-override-31">Anadan doğma kör bile olsa, onun alnındaki,</p>

      <p class="Normal-1 para-style-override-31">Âlemi süsleyen büyüklük alametini görürdü.</p>

      <p class="Normal-1 para-style-override-31">Onun ahaliyi koruyan kapısının eşiğine sığınan keklik,</p>

      <p class="Normal-1 para-style-override-31">Göklerin kartallarına ferman verir.</p>

      <p class="Normal-1 para-style-override-31">Onun belagat ve fesahat sakisi, şarap dağıtmaya başladığında</p>

      <p class="Normal-1 para-style-override-31">Akıl kulağına “Kana kana iç” diye seslenir.</p>

      <p class="Normal-1 para-style-override-31">Bu tarzda, söylenmiş sözün adı nedir bilmem.</p>

      <p class="Normal-1 para-style-override-23">Ben buna ne peygamberlik, ne de şairlik diyebilirim. [KITA]</p>

      <p class="Normal-1 para-style-override-38">Tanrı lütuflarının hazinesi ve onun sonsuz nurlarının indiği yer olan, Nizâmü’l-mille ve’d-din Ali-Şîr (Tanrı büyüklüğünü daim ve devletini iki misli yapsın), Seyyid Kasım’ın mezarını onarmak isteyerek üzerine bir bina kurdurmuştur, ki gökler bu güzelliğin bir eşini görmemişlerdir. Ümit ederiz ki bu bina kısa süre içinde bahtiyar insanların emelleri gibi tamamlansın ve gönül ehlinin yüce nimetleri gibi yükselsin. Genç ve ihtiyar bütün ahalinin dili, bu mürüvvet sahibi hazret hakkında daima şu rubaiyi terennüm etmektedir:</p>

      <p class="Normal-1 para-style-override-20">Bu yolda malını harcayan ve telef eden</p>

      <p class="Normal-1 para-style-override-16">İnsanlara cehennem ateşi zarar vermez.</p>

      <p class="Normal-1 para-style-override-16">Hayırlı bir evladın iyi olduğunu söylerler.</p>

      <p class="Normal-1 para-style-override-19">Fakat böyle bir hayır, hayırlı evlattan daha hayırlıdır. [RUBAİ]</p>

      <p class="Normal-1 para-style-override-16">Rivayet ederler ki: Seyyid Kasım sülûkunun başlarında çok riyazetler ve müşahedelerde bulundu. Kazvîn mescidinde itikâfa girdi. Cemaat dağıldıktan sonra elbiseleriyle kendisini asardı; o kadar çok zikir yapardı ki mübarek ayakları şişerdi. Bir süre hastalandı ve hacamatçı birkaç defa baldırlarından kan aldı. Yaşlılığında bunun eseri vücudunda görünürdü.</p>

      <p class="Normal-1 para-style-override-16">Derler ki: Seyyid Kasım hazretleri ömrünün sonlarında refah içinde yaşadı, şişmanladı ve yüzü kızardı. Büyüklerden biri ona “Âşıklığın nişanı nedir?” diye sordu.</p>

      <p class="Normal-1 para-style-override-16">“Zayıflık ve sarılık” dedi seyyid.</p>

      <p class="Normal-1 para-style-override-16">“O halde sizde bunun aksi var” dedi o adam.</p>

      <p class="Normal-1 para-style-override-16">“Ey kardeş, biz vaktiyle âşıktık, şimdi maşukuz. Eskiden sevendik, şimdi sevilen olduk” cevabını verdi seyyid ve şu beyiti okudu:</p>

      <p class="Normal-1 para-style-override-20">Bu kuyu gibi evde bir dilenciydim, şimdi padişah oldum.</p>

      <p class="Normal-1 para-style-override-19">Padişaha bir saray lazımdır. [BEYİT]</p>

      <p class="x3 para-style-override-39">[BAYSUNGUR BİN ŞAHRUH]</p>

      <p class="Normal-1 para-style-override-16">Şehzade Baysungur 802 yılında dünyaya gelmiştir. Devleti ve ikbalinin yanı sıra çok güzel bir gençti. Hüner sahibi olma ve hüner sahiplerini korumasıyla dünyada meşhur oldu. Yazı ve şiir onun zamanında çok parladı ve güzelleşti. Onun bu şöhretini işiten etraftaki âlimler ve şairler kalkıp huzuruna geldiler. Onun kütüphanesinde kırk tane hattat ve kâtibin çalıştığını söylerler, Câfer-i Tebrizî de bu kâtiplerin başıydı.</p>

      <p class="Normal-1 para-style-override-16">Baysungur hüner sahiplerine çok riayet eder ve şairleri severdi. İyi yaşamaya düşkündü, yanında zarif ve edip nedimler bulundururdu. Sultan Perviz’den<a class="footnote-link" href="#footnote-225-119" id="footnote-225-119-backlink">119</a> sonra dünya padişahları arasında Baysungur kadar içkiye ve iyi yaşamaya düşkün padişah gelmemiştir. Türkçe ve Farsça güzel şiirler söyler ve şiirden anlardı. Altı türlü yazı yazmasını bilirdi. Bu tahallüs beyti Baysungur’undur:</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-119-backlink" id="footnote-225-119">119</a> Perviz: “Üstün, galip, muzaffer” anlamına gelen bu sözcük Sasani hükümdarlarından II. Husrev’in lakabıdır. Bu padişah daha çok en sonunda evleneceği Şirin’e olan aşkıyla ve onu elde etmek için Ferhad’ı dağları delmek gibi imkânsız bir işe sürmesiyle bilinir.</p>
      </div>

      <p class="Normal-1 para-style-override-20">Baysungur senin mahallenin dilencisi oldu.</p>

      <p class="Normal-1 para-style-override-19">Güzeller mahallesinin dilencisi padişahtır.</p>

      <p class="Normal-1 para-style-override-16">Hikâye ederler ki: Sultan Baysungur zamanında yetişen Yusuf-ı Endicanî’nin şarkıcılık ve çalgıcılıkta yedi iklimde eşi yoktu. Onun davudi sesi insanın yüreğini parça parça eder, Husrevânî ahengi hasta yüreklerin yaralarına tuz ekerdi. Sultan İbrahim bin Şahruh kaç defa Tebriz’den kardeşi Baysungur’a yazarak, onu yanına göndermesini isteyip çok ricalarda bulundu, hatta bunun için yüz bin dinar gönderdi. Sultan Baysungur cevap olarak şu beyti yazdı:</p>

      <p class="Normal-1 para-style-override-20">Biz Yusuf’umuzu satmayız.</p>

      <p class="Normal-1 para-style-override-19">Sen kararmış gümüş paranı sakla. [BEYİT]</p>

      <p class="Normal-1 para-style-override-16">Baysungur Bahadır ve İbrahim Sultan arasında birçok latife ve yazışma gerçekleşmiştir; bu tezkirede hepsinden bahsetmek uzun sürer.</p>

      <p class="Normal-1 para-style-override-16">Bu gaddar dehr, gençlik çağında ona kıydı. Kaza ve kader melekleri onu gençliğine bağışlamadılar. Bir gece çok şarap içmişti ve bu yüzden ağır bir uykuya daldı. Herat ahalisi onun ölümünün bir kalp krizi sonucunda olduğunu söyler.</p>

      <p class="Normal-1 para-style-override-17">Ölümün tuhaf bir uyku olduğu söylenir; işte o ağır uyku bastırdı bizi</p>

      <p class="Normal-1 para-style-override-31">Şahzade mahşer sabahında kalkmak üzere toprağa düştü.</p>

      <p class="Normal-1 para-style-override-23">Ümit olunur ki Tanrı’nın rahmeti taksiratını affeder. [BEYİT]</p>

      <p class="Normal-1 para-style-override-16">Baysungur’un bu korkunç ölümü 837 yılında Herat’ta, Bağ-ı Seyyid’de oldu. Ömrü otuz beş yıldı.</p>

      <p class="Normal-1 para-style-override-16">Onun zamanında yaşayan şairler şunlardır: Baba Sevdaî, Yusuf-ı Emirî, Emir Şahî-i Sebzvarî, Kâtibî-i Turşîzî, Emir Yemînüddin-i Nezlâbâdî (Tanrı cümlesine rahmet etsin).</p>

      <p class="Normal-1 para-style-override-16">Şahruh Sultan zamanında Baysungur’un malları ve bağışladığı altı yüz kepekî tümendi. Bunlar Esterâbâd, Cürcan, Dehistan, Tûs, Ebîverd, Nesâ, Habûşan, Simnan, Irak’tan Kaşan, Fars’tan Şebankâre vilayetlerindendi.</p>

      <p class="Normal-1 para-style-override-16">Şairler Sultan Baysungur hakkında mersiyeler söylemişlerdir ve bunların arasında, Emir Şahî’nin söylediği bir rubai hepsinden üstündür:</p>

      <p class="Normal-1 para-style-override-17">Dehr senin mateminle çok ağlayıp sızladı; lale gözlerinin yaşlı kanlarını</p>

      <p class="Normal-1 para-style-override-31">Eteklerine döktü;gül erguvan rengindeki esvabını yırttı.</p>

      <p class="Normal-1 para-style-override-31">Kumru boynuna siyah keçe bağladı. Visal’in sad’ına bir nokta koyarsan</p>

      <p class="Normal-1 para-style-override-23">Baysungur Han’ın vefat tarihi çıkar. [RUBAİ]</p>

      <p class="Normal-1 para-style-override-16">Bu mersiye münasebetiyle şu hikâye hatırıma geldi: Sultan Sencer bir gün şairleri başına topladı ve şöyle dedi: “Ben öldükten sonra hakkımda nasıl bir mersiye söyleyeceksiniz. Bunu ben yaşarken söyleyin de hangisinin daha güzel olduğunu bileyim ve caizenizi vereyim; ben öldükten sonra elbette layık olduğunuz caizeyi alamazsınız” dedi. Şairler birçok mersiyeler söylediler; fakat biri şu kıtayı sultanın yanında okudu ve çok beğenildi:</p>

      <p class="Normal-1 para-style-override-20">Ben demiyorum ki Sencer ölmüştür.</p>

      <p class="Normal-1 para-style-override-16">Bu dünyada adaletli bir padişah nasıl ölür?</p>

      <p class="Normal-1 para-style-override-16">O dünyayı baştan başa fethetmişti.</p>

      <p class="Normal-1 para-style-override-19">Şimdi de ahreti ele geçirmek için gitti. [KITA]</p>

      <p class="x3 para-style-override-7">Eşi Olmayan</p>

      <p class="x3 para-style-override-28">BİSÂTÎ-İ SEMERKANDÎ</p>

      <p class="Normal-1 para-style-override-16">Güzel söyleyen şairlerdendir. Gazelleri pek incedir. Sultan Halil Bahadır bin Mirânşah-ı Gurkân zamanında Semerkand’da ortaya çıkmıştır. Kendisinin hasırcı olduğunu, yani hasır örmekle uğraştığını söylerler. İlk başlarda Hasırî mahlasını kullanırdı. Hâce İsmet-i Buharî ondaki zihin kabiliyetini görerek dedi ki: “Hasırî büyüklerin bisatında [minderinde] yer almaya layıktır. Onun için senin Bisâtî mahlasını kullanman evladır.”</p>

      <p class="Normal-1 para-style-override-16">Bisâtî, Hâce İsmet’e çok hürmet gösterirdi ve Şeyh Kemâl-i Hocendî’nin aleyhindeydi. Hocendî’nin:</p>

      <p class="Normal-1 para-style-override-17">Onun perişan zülfünün ucu gece yolcularının alametini taşıyor. İşte,</p>

      <p class="Normal-1 para-style-override-23">Eteğinin altındaki çerağ, onun gece yolcusu olduğuna parlak bir delildir.</p>

      <p class="Normal-1 para-style-override-38">matlalı gazeline bir nazire yazdı; ki aşağıdaki beyit o gazeldendir:</p>

      <p class="Normal-1 para-style-override-20">Ey Kemâl, Bisâtî’nin o inci gibi nazmını hakir görme.</p>

      <p class="Normal-1 para-style-override-19">Çünkü onu Selmân gözyaşlarıyla göz bebeği gibi beslemiştir.</p>

      <p class="Normal-1 para-style-override-16">Şu gazel Bisâtî’nindir:</p>

      <p class="Normal-1 para-style-override-17">Eşini görmediğim “sad” gözlü güzelin</p>

      <p class="Normal-1 para-style-override-31">“Mim” gibi olan ağzından ara sıra hayat suyu damlıyor.</p>

      <p class="Normal-1 para-style-override-31">Ey fıstık ağızlı güzel, senin şeker dudaklarının etrafında</p>

      <p class="Normal-1 para-style-override-31">Nebat çıkalı ben talihsizliğime yandım.</p>

      <p class="Normal-1 para-style-override-31">Gözlerimden Fırat gibi gözyaşları döktüğüm halde</p>

      <p class="Normal-1 para-style-override-31">Ayrılık Kerbelasında dudaklarım susuz olarak ölmem tuhaftır.</p>

      <p class="Normal-1 para-style-override-31">Onun ağzından güzellik zekâtı istedim,</p>

      <p class="Normal-1 para-style-override-31">“Sus ey dilenci, hiçten zekât olur mu?” dedi.</p>

      <p class="Normal-1 para-style-override-31">O peri yanaklı, Bisâtî’ye paylayarak sordu ki:</p>

      <p class="Normal-1 para-style-override-23">“Sen bu oyunu bırak, mat olmaktan korkmuyor musun?”</p>

      <p class="Normal-1 para-style-override-16">Rivayet ederler ki bir gece şarkıcılar Sultan Halil’in meclisinde Bisâtî’nin şiirlerinden bir matla okudular. Bu, Halil’in hoşuna gitti. Bir adam gönderip Bisâtî’yi getirtti ve ona takdirlerde bulunduktan sonra bin dinar verdi. Anılan matla şöyledir:</p>

      <p class="Normal-1 para-style-override-20">Gönül bir şişedir; senin gözlerin onu köşeden köşeye götürüyor.</p>

      <p class="Normal-1 para-style-override-19">Korkarım bu sarhoşlar onu kırmasınlar.</p>

      <p class="Normal-1 para-style-override-16">İnsaf edilirse şehzade, Emir Timur’un hazinesine sahip oluşu ve cömertliğiyle karşılaştırılırsa, bu matla için az vermiştir.</p>

      <p class="x3 para-style-override-39">[HALİL BAHADIR BİN MİRÂNŞAH-I GURKÂN]</p>

      <p class="Normal-1 para-style-override-16">Sultanzade Halilullah, Semerkand tahtına Emir Timur’un vefatından sonra oturmuştur. Çok yakışıklı, iyi ahlaklı, cömert, zarif bir şehzadeydi. Tahta geçtiğinde Emir Timur’un saltanatı boyunca İran ve Turan memleketlerinin haracından topladığı servetle dolu hazineyi açtı. Altın, gümüş ve cevherleri ahaliye ve askerlere nisan yağmuru, Bedahşan’ın lâl madeni ve Umman Denizi gibi dağıttı. Fazıllar onun zamanında çok lütuf gördüler ve hâl diliyle şu şiiri terennüm ettiler:</p>

      <p class="Normal-1 para-style-override-17">Senin cömertlik elin, malı ve serveti</p>

      <p class="Normal-1 para-style-override-31">Yerlere ve ayaklar altına öyle çok dökmüştür ki</p>

      <p class="Normal-1 para-style-override-23">Kimse altını topraktan ayırt edemez hale gelmiştir.</p>

      <p class="Normal-1 para-style-override-16">Sultan Halil, Emir Timur’un parlak kılıcıyla topladığı serveti bağışladığı Semerkand payitahtında ve Maveraünnehr’de dört yıl saltanat sürdü. Sonunda Hudâdad-ı Hüseynî, Hudâdad-ı Cete, Berdi-Bey ve diğer emirler ayaklandılar.</p>

      <p class="Normal-1 para-style-override-16">Bunun da sebebi şuydu: Sultan Halil, Emir Hacı Seyfeddin’in karılarından olan Şâd-Melik Ağa’yı sevdi ve nikâhı altına aldı. Derken bu kadın hükümet işlerine karışmaya başladı ve buna tahammül edemeyen emirler isyan ettiler. 811 yılında Halil’i yakalayıp altın zincirlerle bağladılar ve Şahruhiyye Kalesi’ne hapsettiler, Şâd-Melik Ağa’nın da kulaklarını ve burnunu kestiler. Sonra da bu baş kaldıran emirler bağımsız olarak Semerkand’da hüküm sürmeye başladılar.</p>

      <p class="Normal-1 para-style-override-16">Şahzade Halil hapiste bu ayrılıktan dolayı çok üzüldü ve şu rubaiyi söyledi:</p>

      <p class="Normal-1 para-style-override-20">Dün insanın gönlünü nurlandıran bir vuslat</p>

      <p class="Normal-1 para-style-override-16">Bugün âlemi yakan bir ayrılık.</p>

      <p class="Normal-1 para-style-override-16">Yazık ki zaman, ömür defterine</p>

      <p class="Normal-1 para-style-override-19">Bir gün vuslatı, diğer gün de bu ayrılığı yazmış.</p>

      <p class="Normal-1 para-style-override-16">Bu nankör emirlerin memleketi istilası ve Şehzade Halil’in bağlanıp hapse atılması Sultan Şahruh’un mübarek kulağına eriştiğinde, büyük bir ordu hazırlayarak Herat’tan kalktı ve Semerkand üzerine yürüdü. Şahruh’un yüzünde zafer taşıyan ordusu Ceyhun’u geçtiğinde, o aşağılık herifler kendilerinde dayanacak kuvvet bulamadılar. Semerkand tahtını bırakıp Türkistan tarafına kaçtılar, Semerkand civarında yaşayan ahalinin malını mülkünü ve hayvanlarını yağmaladılar.</p>

      <p class="Normal-1 para-style-override-16">Hikâye ederler ki: Şahruh Semerkand tahtına oturduğunda Semerkand’ın Göksaray ve İçkale’sinde yeraltına saklanmış olan Timur’un hazinesini görmek istedi. Oraya vardığında hazineyi sersemlerin akılları ve cahillerin ilimsiz yürekleri gibi tamtakır buldu. O esnada Şahruh Mirza’nın asasının ucu aniden bir demir paraya dokundu. Eğilip o parayı aldı cebine koydu. Yanındakilere, “Babamızın mirasından ve hazinesinden bizim hissemize düşen ancak bu oldu” diyerek boş hazineden çıktı.</p>

      <p class="Normal-1 para-style-override-16">Padişahzade Halil’in zincirler içinde hapisteyken şu şiiri yazıp amcası Şahruh Mirza’ya gönderdiğini söylerler:</p>

      <p class="Normal-1 para-style-override-17">Ey hediyeler veren ve emelleri gerçekleştiren Tanrı,</p>

      <p class="Normal-1 para-style-override-31">Bizim artık ayrılığa daha fazla tahammülümüz kalmadı.</p>

      <p class="Normal-1 para-style-override-31">Talihsizlik “merhaba” diyerek gelip bize komşu olurken,</p>

      <p class="Normal-1 para-style-override-31">Talih de “hayırlı vakitler olsun” diyerek geçip gitti.</p>

      <p class="Normal-1 para-style-override-31">Dostlarımın diyarından gelen o hoş rüzgârların</p>

      <p class="Normal-1 para-style-override-31">Kokularına canım feda olsun.</p>

      <p class="Normal-1 para-style-override-31">İster gamlı isterse neşeli olsun,</p>

      <p class="Normal-1 para-style-override-31">Mademki ikisinin de bu devrden geçip gitmesi kararlaştırılmıştır,</p>

      <p class="Normal-1 para-style-override-31">O halde ne onun mihnetinden gamlan,</p>

      <p class="Normal-1 para-style-override-31">Ne de kötü bir talihe mazhar olduğun için sevin.</p>

      <p class="Normal-1 para-style-override-31">Kâvus, bu dünyanın yüreğinde bıraktığı yarayı nasıl unuttu?</p>

      <p class="Normal-1 para-style-override-31">Keykubâd kara talihine ne zaman sevindi.</p>

      <p class="Normal-1 para-style-override-31">Ey Halil, şimdi ayrılığın şeşderinde<a class="footnote-link" href="#footnote-225-120" id="footnote-225-120-backlink">120</a> bulunuyorsun.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-120-backlink" id="footnote-225-120">120</a> Şeşder: Satranç oyununda kapalı bir hâne.</p>
      </div>

      <p class="Normal-1 para-style-override-31">Fakat günün birinde herkesle bir türlü oynayan felek</p>

      <p class="Normal-1 para-style-override-31">Seni azatlığa kavuşturacaktır.</p>

      <p class="Normal-1 para-style-override-31">Adil Tanrı beni birtakım alçakların elinde esir etti.</p>

      <p class="Normal-1 para-style-override-23">Adalet sahibi Tanrı’nın elinden halka şikâyette bulunmak küfürdür.</p>

      <p class="Normal-1 para-style-override-16">Şahruh, Şehzade Halil’in eseri olan bu gazeli okuduğunda ağladı ve onu bu hale getirenleri kahretmek için elinden geldiğince uğraştı. Kendi emirlerinin büyüklerinden olan Şah Melik’i onlardan intikam almaya memur etti. Hudâdad-ı Cete ve Hudâdad-ı Hüseynî’yi öldürttü, böylece Maveraünnehr memleketlerini eline geçirdi.</p>

      <p class="Normal-1 para-style-override-16">Sultan Halil esaretten kurtuldu ve teşekkür için gidip amcasının ayaklarını öperek şereflendi. Şahruh Mirza da amcalık şerefini yerine getirdi. Onu alıp beraberinde götürdü ve Ceyhun nehrini geçtiler. Semerkand’ın mülkünü ve saltanatını kendi hayırlı halefi Uluğ Bey Mirza’ya verdi ve Şah Melik’i de bu şehzadenin maiyetinde o memleketlerin idaresine memur etti. Bu olay 811 yılında oldu.</p>

      <p class="Normal-1 para-style-override-16">Şahruh, Sultan Halil’i Herat’a götürdükten sonra Rey, Kum, Hemedan ve Dinever vilayetlerini, Bağdat sınırlarına kadar ona bıraktı ve bir nakkarehâne verdi. Birtakım büyük emirleri de onu uğurlamakla görevlendirerek yola koydu. Bunlar da birkaç merhale onunla beraber gittiler.</p>

      <p class="Normal-1 para-style-override-16">Sultan Halil bu memleketlerde amcasının vekili olarak iki buçuk yıl hüküm sürdü ve 814 yılında Rey’de Tanrı’nın rahmetine kavuştu. Ömrü yirmi sekiz yıldı ve öleceği zaman şu beyti okumuştu:</p>

      <p class="Normal-1 para-style-override-18">Ben cahillik edip kimse bizim yayımızı çekemez derdim.</p>

      <p class="Normal-1 para-style-override-55">Ölüm geldi ve bizim yayımızı çekti.</p>

      <p class="x3 para-style-override-7">Fazılların Önde Gideni</p>

      <p class="x3 para-style-override-37">HÂCE İSMETULLAH-I BUHARÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Büyük bir adamın oğlu ve fazilet sahibi bir kişiydi. Soyu Câfer bin Ebû Tâlib’e (Tanrı ondan razı olsun) ulaşır. Hâce İsmet’in babası ve büyükbabaları Buhara’nın ulularındandı ve babası Hâce Mes’ud Buhara’nın ileri gelenlerindendi.</p>

      <p class="Normal-1 para-style-override-16">Hâce İsmet birçok fazileti ve asaletinin yanı sıra kaside, gazel, mesnevi ve mukattaat söylemekte parmakla gösterilen bir şairdi. Sultan Halil Bahadır’ın zamanında yetişmiştir. Sultanın ona son derece hürmeti vardı ve hiçbir zaman yanından ayırmazdı. Hatta o derece severdi ki haset ve garez sahipleri Hâce’nin şehzadeye âşık olduğunu sanırlardı. Halbuki Hâce’nin yüreği böyle töhmetlerden tamamıyla temizdi. Sultan Halil şiir ilmini Hâce’den öğrenirdi.</p>

      <p class="Normal-1 para-style-override-16">Hâce İsmet, Sultan Halil’den ayrı düştüğünde şu gazeli söylemiştir:</p>

      <p class="Normal-1 para-style-override-17">Ah ne olurdu sen benim ayrılık kılıcıyla katlimi emretseydin de,</p>

      <p class="Normal-1 para-style-override-31">Düşmanlarım beni böyle perişan bir halde görmeseydi.</p>

      <p class="Normal-1 para-style-override-31">Eğer onsuz selvi ve yasemine bakarsan söyle,</p>

      <p class="Normal-1 para-style-override-31">Bağcı beni gülistanın bir köşesinde öldürsün.</p>

      <p class="Normal-1 para-style-override-31">Benim şehsuvarım divane gibi atını koşturduğunda</p>

      <p class="Normal-1 para-style-override-31">Ben kan ve toprak içinde kendimi yolunun üstüne atarım.</p>

      <p class="Normal-1 para-style-override-31">Ben iki gözümün damarlarından kan yağdırıyorum,</p>

      <p class="Normal-1 para-style-override-31">Çünkü onun ayrılığından vücudumun her bir kılı neşter gibi oldu.</p>

      <p class="Normal-1 para-style-override-31">Ey İsmet, ne zaman Sultan Halil’in devri yeniden tazelenecek de</p>

      <p class="Normal-1 para-style-override-23">Haksız yere taptığım putları kıracaksın.</p>

      <p class="Normal-1 para-style-override-16">Bu matla da yine onun ayrılığında söylenmiştir:</p>

      <p class="Normal-1 para-style-override-20">Bu dünyayı birbirine katan gönül bir kebabtır;</p>

      <p class="Normal-1 para-style-override-19">Halil’in tuzluğundan onun üzerine tuz ekmişlerdir.</p>

      <p class="Normal-1 para-style-override-16">Hâce İsmet’in arifane gazelleri Şahruh zamanında büyük şöhret kazanmıştı, ama artık hiç kimse eski şairlerin sözlerini ağzına almaz hale gelmiş ve Hâce’nin sözleri bugün unutulmuştur. Bu mesnevi Hâce’nindir:</p>

      <p class="Normal-1 para-style-override-17">O sultanın divanı öyle sonsuz bir denizdir ki,</p>

      <p class="Normal-1 para-style-override-31">Onun içinde bambaşka bir âlem vardır.</p>

      <p class="Normal-1 para-style-override-31">Akl-ı küll dalgıcı onun cevherlerine ulaşamaz.</p>

      <p class="Normal-1 para-style-override-31">Ay o divanın yaldızlı levhalarından ve</p>

      <p class="Normal-1 para-style-override-31">Güneş onun resimli sayfalarından birer yansımadır.</p>

      <p class="Normal-1 para-style-override-31">Cennet hurileri onun huri vücutlu ve lale yanaklı dilberlerinden</p>

      <p class="Normal-1 para-style-override-31">Utandıkları için köşklerine gizlenmişlerdir.</p>

      <p class="Normal-1 para-style-override-31">Güneş onun defterinin yapraklarını mühürlemek için</p>

      <p class="Normal-1 para-style-override-31">Çarhın üzerinde kızarır; o mürekkebini gecenin karaltısından alır.</p>

      <p class="Normal-1 para-style-override-31">Ay onun altın hakkasıdır.</p>

      <p class="Normal-1 para-style-override-31">Bu yeşil felek de cildini öküz yıldızının derisinden yapar.</p>

      <p class="Normal-1 para-style-override-31">Tanrı, onun iki tarafındaki şirazesini</p>

      <p class="Normal-1 para-style-override-31">Gece ve gündüzün siyah ve beyaz ipliğinden yapmıştır.</p>

      <p class="Normal-1 para-style-override-31">Cetvellerinin kırmızı renkleri şafağın yansımasındandır.</p>

      <p class="Normal-1 para-style-override-31">Onun yazılarının arasına altın yaldızla konulan nokta,</p>

      <p class="Normal-1 para-style-override-31">Parladığında kara gecede doğmuş Müşteri gibi görünür.</p>

      <p class="Normal-1 para-style-override-31">Onun amber gibi olan yazılarını görenler,</p>

      <p class="Normal-1 para-style-override-31">İbn Mukle ham gümüş üzerine yakut dökmüş zanneder.</p>

      <p class="Normal-1 para-style-override-31">Onun her harfi manalar hazinesinden bir cevherdir;</p>

      <p class="Normal-1 para-style-override-31">Onun kıymetini sarraf olmayandan başkası takdir edemez.</p>

      <p class="Normal-1 para-style-override-31">O, divanın resimli sayfalarının üzerine</p>

      <p class="Normal-1 para-style-override-31">Güzelliği bir hakikat haline girmiş gönül çekici yazılar yazmıştır.</p>

      <p class="Normal-1 para-style-override-31">Akıl onun sözlerinden çıkan her manayı hüner kazanmak için ezberler.</p>

      <p class="Normal-1 para-style-override-31">Güzel dizilmiş her inci dizisi onun satırlarından toplanmıştır.</p>

      <p class="Normal-1 para-style-override-31">Selmân-ı Sâvecî onun kasidelerinin nurundan borç,</p>

      <p class="Normal-1 para-style-override-31">Sa’dî’nin ruhuysa onun ruh besleyen gazellerinden feyz alır.</p>

      <p class="Normal-1 para-style-override-31">Hakanî onun güzel şiirlerinden feyz almış,</p>

      <p class="Normal-1 para-style-override-31">Enverî onun nurlu manalarıyla sarhoş olmuştur.</p>

      <p class="Normal-1 para-style-override-31">Onun mesnevilerinden Nizâmî’nin ruhu ferahlık ve neşe içindedir.</p>

      <p class="Normal-1 para-style-override-31">Onun müfredlerini<a class="footnote-link" href="#footnote-225-121" id="footnote-225-121-backlink">121</a> ve kıtalarını İbn Yemîn över.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-121-backlink" id="footnote-225-121">121</a> Müfred: Başı ve sonu olmayan, tek ve kafiyesiz beyitler.</p>
      </div>

      <p class="Normal-1 para-style-override-31">Kalem onun sayfalarının kenarlarında serseri gibi dolaşır.</p>

      <p class="Normal-1 para-style-override-31">Onun kafasında ne gibi hayaller var?</p>

      <p class="Normal-1 para-style-override-31">Ben gizli manalarının güzelliklerine vâkıf olmak için</p>

      <p class="Normal-1 para-style-override-31">Onun içine dalmak fikrinde bulundum.</p>

      <p class="Normal-1 para-style-override-31">Onu görerek hayretler içinde kaldığım bir zamanda</p>

      <p class="Normal-1 para-style-override-31">Hatif, bana o temiz şiirlerin sahibinden şöyle bir haber verdi:</p>

      <p class="Normal-1 para-style-override-31">Bu, azizlerin içine söz ehli padişahın güzel şiirlerini koyduğu hazinedir.</p>

      <p class="Normal-1 para-style-override-31">Sultan Halil saltanat makamına geçtiğinden beri</p>

      <p class="Normal-1 para-style-override-31">Kılıcı ve hançeri sayesinde fitne ve fesat ateşi sönmüştür.</p>

      <p class="Normal-1 para-style-override-31">O öyle arslan hamleli bir Cemşid’dir ki</p>

      <p class="Normal-1 para-style-override-31">Gürzünün korkusundan felek iki büklüm olup kamburlaşmıştır.</p>

      <p class="Normal-1 para-style-override-31">Felek onun müdevver okuna ulaşmak için kavis dairelerine ayrılmıştır.</p>

      <p class="Normal-1 para-style-override-31">Ey ulu padişah! Senin ulu dereceli menzilini görenlerin nazarında</p>

      <p class="Normal-1 para-style-override-31">Bu dokuz feleğin bir zerre kadar kıymeti kalmaz.</p>

      <p class="Normal-1 para-style-override-31">Kim senin Kâbeteyn’ine karşı mühre oynarsa</p>

      <p class="Normal-1 para-style-override-31">Gam onu musibet ve felaket yaygısında çıkmaza sokar.</p>

      <p class="Normal-1 para-style-override-31">Eğer ölüm, ecele doğru düşmana kılavuzluk etmezse</p>

      <p class="Normal-1 para-style-override-31">Senin hançerinin korkusundan kaçacak yol bulamaz.</p>

      <p class="Normal-1 para-style-override-31">Eğer deniz, cevhersizlik ve fakirlik yüzünden elini kaldırırsa</p>

      <p class="Normal-1 para-style-override-31">Sen onu cömertlik bulutunla bir ayda zengin yaparsın.</p>

      <p class="Normal-1 para-style-override-31">Kokularıyla dünyayı kokuya boğan,</p>

      <p class="Normal-1 para-style-override-31">Misk torbasının dimağı senden koku almıştır.</p>

      <p class="Normal-1 para-style-override-31">Eğer sen İsmet’i kara toprakla bir tutsan</p>

      <p class="Normal-1 para-style-override-31">Onun külahının köşesi göklere sürünür.</p>

      <p class="Normal-1 para-style-override-31">Toprak senin hizmet kapının eşiğine sığınmıştır.</p>

      <p class="Normal-1 para-style-override-31">Eğer o, başka kapıya giderse toprak başına olsun.</p>

      <p class="Normal-1 para-style-override-31">Sen herhangi bir fakirin başına kabul tacını giydirsen,</p>

      <p class="Normal-1 para-style-override-31">O, Kayser ve Dara’nın süsünü taşımaktan utanır.</p>

      <p class="Normal-1 para-style-override-31">Bu kasidemin manalarla dolu oluşu,</p>

      <p class="Normal-1 para-style-override-31">Senin övgün için yazılmış oluşundandır;</p>

      <p class="Normal-1 para-style-override-31">Yoksa ondaki sözlerin ne kıymeti vardır?</p>

      <p class="Normal-1 para-style-override-31">Eğer sen seçme hakkını İsmet’e bırakırsan,</p>

      <p class="Normal-1 para-style-override-31">Ölümü tercih eder de senin hizmetinden ayrılmaz.</p>

      <p class="Normal-1 para-style-override-31">Tanrı yedi iklimi ışık alması için güneşin hükmü altında tuttukça</p>

      <p class="Normal-1 para-style-override-31">Senin zatın da saltanat evinde daim olsun.</p>

      <p class="Normal-1 para-style-override-23">Devlet yardımcın ve ikbal menzilin yüceden yüce olsun.</p>

      <p class="Normal-1 para-style-override-16">Hâce İsmet, cihan padişahı Uluğ Bey-i Gurkân zamanında sultanların övgücülüğünü bırakmıştı. Uluğ Bey kendisini övmesini rica ettiğinde birkaç kaside daha yazdı ve en sonunda şairliğe tamamen tövbe etti.</p>

      <p class="Normal-1 para-style-override-16">Meclisi daima şairlerin ve fazılların ziyaretgâhıydı. Mevlana Bisâtî-i Semerkandî, Mevlana Hayalî-i Buharî, Mevlana Burunduk-ı Buharî, Hâce Rüstem-i Huriyânî, Tâhir-i Ebîverdî gibi büyük şairler Hâce’nin çağdaşları ve dostları arasındaydılar.</p>

      <p class="Normal-1 para-style-override-16">Hâce İsmet’in ölümü Uluğ Bey-i Gurkân zamanında 829 yılında olmuştur. Tanrı ruhunu takdis etsin.</p>

      <p class="x3 para-style-override-39">[SULTAN ULUĞ BEY BİN ŞAHRUH]</p>

      <p class="Normal-1 para-style-override-16">Gurkân hanedanından Sultan Uluğ Bey (Tanrı rahmet eylesin) adaletli, bilgili, kahhar ve himmet sahibi bir padişahtı. Yıldızlar ilmindeki derecesi yüksekti, bu ilmin inceliklerine vâkıftı. Hendese [geometri] ve heyet [astronomi] ilimlerini çok iyi bilirdi. Âlimlere çok hürmet ederdi; onun zamanında ilim ve fazilet sahiplerinin mevkisi çok yüksekti. Âlim ve fazıllar İslam devrinde, hatta İskender-i Zülkarneyn zamanından şimdiye dek geçen süre içinde, saltanat tahtına onun gibi bir padişahın oturmadığına müttefiktir.</p>

      <p class="Normal-1 para-style-override-16">Riyaziye [matematik] ilminde büyük bir kudret sahibiydi. Yıldızların gözlenmesi işiyle uğraşmıştır. Bu asrın hakîm ve âlimlerinin en ileri gelenlerinden olan Kadızade-i Rûmî ve Gıyâsüddin Cemşid bu işi tamamlayamadan ölmüşlerdi. Bu yüzden de sultan olanca himmetini bu meselenin halline sarfetmiş, gözlemi tamamlamış ve Zeyc-i Sultanî’yi ortaya koymuştur. Bu zeyc hakîmlerin yanında hâlâ makbul ve muteberdir; bazıları onu Zeyc-i Nâsır-ı İlhanî’ye tercih ederler.</p>

      <p class="Normal-1 para-style-override-16">Semerkand’da öyle mükemmel bir medrese yaptırmıştır ki süsü ve ayrıntısı bakımından bütün dünyada kimse eşini gösteremez. Bugün bu medresede yüzden fazla talebe vardır; orada yatıp kalkar ve maaş alırlar.</p>

      <p class="Normal-1 para-style-override-16">Babası Şahruh Bahadır’ın zamanında Semerkand ve Maveraünnehr’de kırk yıl tek başına padişahlık yapmıştır. Çok beğenilecek âdetleri vardır: Onun zamanında mahsulü dört harvâr [eşek yükü] olan bir dönümlük yerden dört danek fülûs [bakır para] haraç alırlardı.</p>

      <p class="Normal-1 para-style-override-20">Adalet bir padişaha hâkim olursa</p>

      <p class="Normal-1 para-style-override-19">Ahu, azgın arslandan korkmaz.</p>

      <p class="Normal-1 para-style-override-16">Hafızası ve zekâsı çok kuvvetliydi. Buna örnek olarak şunu hikâye ederler: Ava çıktığında hangi avı vursa, bunun hangi gün ve hangi mahalde olduğunu bir deftere tarihiyle kaydederlerdi. Bir gün nasılsa bu defter kayboldu. Bunun korunmasıyla görevli kütüphane memurları telaşa düştüler ve her tarafı aradılarsa da bulamadılar.</p>

      <p class="Normal-1 para-style-override-16">“Hiç telaş etmeyin, ben o olayların hepsini başından sonuna kadar tarihiyle biliyorum” dedi Uluğ Bey ve tarihlerini birer birer söyledi, kâtipler de yazdılar ve defter tamam oldu. Sonra o kaybolan defteri bulundu; iki nüshayı karşılaştırdıklarındaysa, yalnızca dört beş yerde ihtilaf buldular.</p>

      <p class="Normal-1 para-style-override-16">Onun hafızasının ve zekâsının kuvvetini gösteren böyle pek çok olayı naklederler.</p>

      <p class="Normal-1 para-style-override-16">Arif şeyh Azerî (Tanrı rahmet etsin) şunu hikâye ediyor: Ben Emir Timur-ı Gurkân’ın kıssahânı olan dayımla beraber 800 yılında Karabağ’da Uluğ Bey’in hizmetine girmiştim. Çocukluk günlerimizi beraber geçirir, kendisiyle birlikte oynar, birbirimize hikâyeler anlatırdık. Ona iyi bir çocukluk arkadaşı olmuştum. Bu böyle bir süre devam etmişti.</p>

      <p class="Normal-1 para-style-override-16">Sonra 852 yılında Horasan’ı fethettikten sonra İsferâyîn’e geldi. Bu sırada ihtiyarlamıştım ve kalktım kendisini ziyarete gittim.</p>

      <p class="Normal-1 para-style-override-16">Dervişlerin, fakir ve salihlerin kıyafetinde olduğum halde beni uzaktan görünce hemen tanıdı ve “Ey derviş! Sen benim eski dostum ve arkadaşım gibi görünüyorsun. Sen bizim kıssahânımızın kız kardeşinin oğlu değil misin?” dedi. “Evet” diye cevaplarken, padişahın zekâsının ve hafızasının gücüne hayran kaldım.</p>

      <p class="Normal-1 para-style-override-16">Sonra Karabağ, Guz ve Gürcistan’dan, o memleketlerin acayip ve garip şeylerinden söz açtı; bunlar hakkında sorular sordu; ben de hatırımda kalanı söyledim.</p>

      <p class="Normal-1 para-style-override-16">İşte onun zekâsını gösteren böyle çok menkıbeler anlatılır, ama bunların hepsini yazmaya bu tezkire uygun değildir.</p>

      <p class="Normal-1 para-style-override-20">Mirza Uluğ Bey, Şahruh’un ölümünden sonra miras kalan mülkünü almak için Maveraünnehr’den ordusuyla Horasan’a geldi. Emirzade Alâüddevle ile aralarında anlaşmazlık çıktı. Bâdgîs’e bağlı olan Ternap sınırlarında savaşa giriştiler. Uluğ Bey üstün geldi ve bütün Horasan’ı ele geçirdi. Doksan bin askeri vardı. Bu savaşlar ve hücumlarda Horasan harap oldu, susuz kaldı; o tahribatın eserleri hâlâ bakidir.</p>

      <p class="Normal-1 para-style-override-16">Uluğ Bey, 852 yılı Ramazan ayında Horasan’ı almakla uğraşırken Ebülhayr Han da Semerkand’ı kuşattı. Uluğ Bey’in askerleri ellerine geçen hadsiz hesapsız ganimetleri memleketlerine göndermek istiyorlardı ve bu bahaneyle bölük bölük kaçıp gittiler. Bunun üzerine Uluğ Bey de dönüp gitmekten başka çare bulamadı. Irak’a giderken Cüveyn civarındaki Âb-ı Rûşen köprüsünden döndü.</p>

      <p class="Normal-1 para-style-override-16">O sırada yıllardan beri, Herat’a bağlı Nertev Kalesi’nde mahpus kaldıktan sonra kurtulan Emir Yâr Ali bin İskender bin Kara Yusuf da Herat’ı zapt etti. Bu da Uluğ Bey’in talihinin yüz çevirmesine sebep oldu. Belh ve civarını oğlu Abdüllatif’e bırakarak Ceyhun’u geçti. Ama küçük oğlu Abdülaziz’e karşı çok lütufta bulunduğu için Abdüllatif ona kızgındı ve şeytana uyarak isyan etti. Ceyhun’un kıyısında babasıyla üç yıl savaşlar yaptı.</p>

      <p class="Normal-1 para-style-override-16">O sırada Türkistan Türkmenlerinden olan Argunlular Ebû Sa’îd’i padişah yaparak Uluğ Bey’in ordusundan ayrıldılar ve Semerkand’a yönelip şehri kuşattılar. Uluğ Bey de zorunlu olarak dönüp Semerkand’a gitmek istedi.</p>

      <p class="Normal-1 para-style-override-16">Abdüllatif de kısa sürede Ceyhun’u geçerek Semerkand üzerine yürüyüp babasıyla karşılaştı. Böylece 853 yılı Şabanında Semerkand civarında baba oğul savaşa tutuştular ve savaşı Abdüllatif kazandı. Uluğ Bey Semerkand Kalesi’ne sığınmak istediyse de kendi yetiştirmelerinden olan ve velinimetine karşı nankörlük eden Mirânşah-ı Kurcî onu içeri sokmadı. Bunun üzerine Uluğ Bey mecburiyetten Türkistan tarafına kaçmaya karar verdi ve Abdüllatif de Semerkand tahtına oturdu.</p>

      <p class="Normal-1 para-style-override-16">Abdüllatif’in adamları Uluğ Bey’i Şahruhiyye’ye sokmadılar. Bunun üzerine Ebülhayr Han’a sığınmak istediyse de sonradan baba ve oğul arasında bulunması gereken şefkate güvenerek Semerkand’a dönmeyi tercih etti. O yılın ramazanında ansızın oğlunun yanına gitti. Abdüllatif ilk önce babasına hürmet gösterdiyse de sonradan şeytana uyarak onu öldürmeye karar verdi. Semerkand şehrinin dışında Âb-ı Sûc denilen yerde o adil padişahı şehit etti; ama yedi küsür ay sonra da ölüm ondan intikamını aldı. Elbette zalimlerin sonu böyle olur.</p>

      <p class="Normal-1 para-style-override-20">Baba katili padişah olamaz;olsa bile</p>

      <p class="Normal-1 para-style-override-19">Padişahlığı altı aydan fazla süremez. [ŞİİR]</p>

      <p class="Normal-1 para-style-override-20">Büyük imam ve üstadü’l-beşer Fahreddin-i Râzî (Tanrı derecesini yükseltsin) Hadâiku’l-Envâr adlı kitabında şöyle yazıyor: Kisralar hanedanında Şirûye’den daha asil ve temiz soylu bir padişah yoktu. Onun soyu şöyledir: Şirûye bin Husrev-i Perviz bin Hürmüz bin Nûşirevan bin Kubad bin Firuz bin Yezdigerd bin Behrâm-ı Gûr. Behrâm’ın soyu Erdeşîr-i Bâbekân’a, Erdeşîr’in soyu Keykubâd’da ulaşır. Keykubâd’ın büyük ceddi Ferîdûn, Ferîdûn’un ceddiyse Keyûmers’tir. Acemlerin soy ilmi âlimlerine göre Keyûmers de Âdem’in oğludur. Bu asil şehzade Şirûye, kötü bir iş yaptı ve babasını öldürdü, fakat kendisi de altı ay sonra taun [veba] illetinden cehenneme gitti.</p>

      <p class="Normal-1 para-style-override-16">Abbasi halifeleri arasındaysa en asil padişah Mustansir bin Mütevekkil bin Mûtasım bin Reşîd bin Mehdî bin Mansur bin Muhammed bin Ali bin Abdullah bin Abbas’tır. Babası ve cedleri halifedir. Abbasi ailesinin muhterem nesli Âdemoğullarının en asaletli ve en faziletli ailesi olan Hâşimoğullarına ulaşır. İşte bu Mustansir de babasını öldürdü, fakat kendisi de altı aydan fazla yaşamadı.</p>

      <p class="Normal-1 para-style-override-16">Bundan anlaşılıyor ki insan yalnızca soyuyla övünmemelidir. Takva ve Tanrı korkusu şarttır.</p>

      <p class="Normal-1 para-style-override-16">Abdüllatif de böyledir. Onun soyu Abdüllatif bin Uluğ Bey bin Şahruh bin Timur-ı Gurkân’dır; Timur’un büyükbabaları da büyük adamlar ve sultanlardı. Bu bedbaht şehzade Abdüllatif, Şahruh’un terbiyesi altında yetişmiştir. Şahruh ona kendi çocukları ve torunlarından daha çok özen gösterir ve severdi. Ama bu kadar yüce soy sop sahibi olmasına rağmen yukarıda adı geçen o iki bedbaht gibi dünyada kötü bir şöhret bıraktı. Halkın her tabakasının nefret ettiği biri oldu. Onun hakkında söylenen şu beyit çok uygundur:</p>

      <p class="Normal-1 para-style-override-20">Eğer kötü bir işin ne kadar çirkin olduğunu bilsen,</p>

      <p class="Normal-1 para-style-override-19">Senden iyilikten başka bir şey çıkmazdı.</p>

      <p class="Normal-1 para-style-override-16">Uluğ Bey elli sekiz yıl yaşamıştı ve Horasan’daki saltanatı sekiz aydır. Fakat Semerkand’daki saltanatı babası Şahruh’un zamanında kırk yıl sürmüştür. Azizlerden biri Uluğ Bey’in vefatı hakkında şu kıtayı söyleyerek tarih düşmüştür:</p>

      <p class="Normal-1 para-style-override-17">İlim ve hikmet denizi,</p>

      <p class="Normal-1 para-style-override-31">Peygamber’in dininin dayanağı</p>

      <p class="Normal-1 para-style-override-31">Uluğ Bey şehadet balını Abbas’tan tattı.</p>

      <p class="Normal-1 para-style-override-23">Onun için vefatının tarih harfleri “Abbâs küşt”tür.</p>

      <p class="Normal-1 para-style-override-16">Diğer bir tarih:</p>

      <p class="Normal-1 para-style-override-17">Felek kudretli, mesut sultan Uluğ Bey</p>

      <p class="Normal-1 para-style-override-31">Ramazanın sekizinci günü şehit oldu.</p>

      <p class="Normal-1 para-style-override-31">Onun şehit olduğu gece kıyamet koptu.</p>

      <p class="Normal-1 para-style-override-23">Onun için vefat tarihi “şeb-i kıyamet” oldu.</p>

      <p class="Normal-1 para-style-override-16">Onun zamanında yetişen âlimler ve tarikat şeyhleri şunlardır: Mevlana-i muazzam Alâeddin-i Şaşî (Tanrı rahmet etsin), ki zâhiri ilimlerde eşsiz bir âlimdi; tarikat şeyhlerinden olan Hâce Hasan-ı Attâr (Tanrı ruhunu takdis etsin). Şairlerdense Hâce İsmet-i Buharî ve Mevlana Kemâl-i Bedahşî onun zamanında yaşamıştır.</p>

      <p class="x3 para-style-override-7">Zariflerin En Zarifi</p>

      <p class="x3 para-style-override-37">EBÛ İSHAK-I ŞİRAZÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Latif tabiatlı, kabiliyetli ve güzel sözlü biriydi. Şiraz şehrinde yaşamıştır. Memleketin büyüklerinin ve hâkimlerinin nedimiydi. Yemekler hakkında şiirler söyleme yolunu tutmuştu ve bu konuda onun gibi şiir söyleyen olmamıştır. Yemeklerin övülmesine dair yazdığı risaleler meşhurdur. Onun bu yoldaki sözleri her ne kadar zenginlerin iştahını ve yemeklere rağbetini arttırmakta faydalıysa da fakirler için zararlıdır; çünkü onların da iştahı uyanır, fakat o yemekleri elde edemez ve mahrumiyetin acısını çekerler.</p>

      <p class="Normal-1 para-style-override-22">Bal söylemekle ağız tatlanmaz. [MISRA]</p>

      <p class="Normal-1 para-style-override-16">Biz burada onun fakirlere zararı olan sözlerinden, zenginlerin hatırı için bir rubai ve mesnevi zikredelim:</p>

      <p class="Normal-1 para-style-override-20">Gönül alıcı dilberlerin gözüne benzeyen nergis için</p>

      <p class="Normal-1 para-style-override-16">Altınla dolu gümüş bir tabaktır derler.</p>

      <p class="Normal-1 para-style-override-16">Fakat o İshak’ın gözünde ne altına sahiptir ne de gümüşe.</p>

      <p class="Normal-1 para-style-override-19">O altı ekmek dilimi ile müza’fer sahamından<a class="footnote-link" href="#footnote-225-122" id="footnote-225-122-backlink">122</a> başka bir şey değildir.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-122-backlink" id="footnote-225-122">122</a> Müza’fer sahamı: Güneşte pişmiş safranlı pilav.</p>
      </div>

      <p class="Normal-1 para-style-override-16">Hikâye ederler ki: Ebû İshak, şehzade İskender bin Ömer Şeyh Mirza’nın nedimiydi ve daima onun meclisinde bulunurdu. Ebû İshak birkaç gün görünmedi ve sonra meclise geldiğinde şehzade sordu: “Mevlana, kaç günden beri neredeydiniz?”</p>

      <p class="Normal-1 para-style-override-16">Ebû İshak yeri öptükten sonra, “Ey âlemin sultanı, ben bir gün hallaçlık yapıyor ve üç gün de sakalıma bulaşan pamukları temizliyorum” dedi ve şu beyti okudu:</p>

      <p class="Normal-1 para-style-override-20">Keten helvasından sinekleri kovmaya kalkmak</p>

      <p class="Normal-1 para-style-override-19">Hallacın sakalından pamukları temizlemeye benzer. [BEYİT]</p>

      <p class="Normal-1 para-style-override-16">Mevlana Ebû İshak’ın sakalının haddinden fazla uzun olduğunu söylerler.</p>

      <p class="Normal-1 para-style-override-16">Ebû İshak, Şeyh Sa’dî’nin bir savaş eriyle savaş alet ve edevatının tartışmasına dair söylediği mesneviye bir nazire söylemiş ve bunu da çengâl denilen bir yemeği konu alarak yapmıştır. Biz burada o mesneviyi yazıyoruz:</p>

      <p class="Normal-1 para-style-override-17">Gönül sahibi bir adam bir sofranın kenarına oturduğunda</p>

      <p class="Normal-1 para-style-override-31">Zorlu bir meselenin karşısında kaldı.</p>

      <p class="Normal-1 para-style-override-31">Üzerinde tavuk, ma’kut ve müza’fer [safran] bulunan</p>

      <p class="Normal-1 para-style-override-31">Sofranın kenarında “lût” [tatlı yiyecekler] yiyenleri gördü.</p>

      <p class="Normal-1 para-style-override-31">Kalye, mastıba’nın önünde baş koymuş,</p>

      <p class="Normal-1 para-style-override-31">Ekmek ve kebap da el pençe divan durmuşlardı.</p>

      <p class="Normal-1 para-style-override-31">Furni ile pelte yüz yüze vermiş,</p>

      <p class="Normal-1 para-style-override-31">Rişte ve lûzine de diz dize oturmuşlardı.</p>

      <p class="Normal-1 para-style-override-31">Ortada baş aşağı konmuş bir yemek vardı ki</p>

      <p class="Normal-1 para-style-override-31">Akl-ı küll onu anlamak konusunda hayrette kalmıştı.</p>

      <p class="Normal-1 para-style-override-31">Yağlı ve tatlıydı, fakat helva değildi.</p>

      <p class="Normal-1 para-style-override-31">Ayağı başından, başı ayağından ayırt edilemiyordu.</p>

      <p class="Normal-1 para-style-override-31">Tıpkı zenginler arasına düşmüş bir fakir gibiydi.</p>

      <p class="Normal-1 para-style-override-31">Onun eczası baştanbaşa kemiksizdi.</p>

      <p class="Normal-1 para-style-override-31">Kan vücudun tüm damarlarına nasıl işlerse,</p>

      <p class="Normal-1 para-style-override-31">Yağ da onun her tarafını öyle kaplamıştı.</p>

      <p class="Normal-1 para-style-override-31">Yağlı, yumuşak, sıcak ve tadı hoştu.</p>

      <p class="Normal-1 para-style-override-31">Her sır sahibinin mahremiydi.</p>

      <p class="Normal-1 para-style-override-31">Sofranın kenarına oturmuş olan gönül sahibi,</p>

      <p class="Normal-1 para-style-override-31">Tam bu sırada onun tertip ve terkibini sordu.</p>

      <p class="Normal-1 para-style-override-31">O da cevaben şöyle anlatmaya başladı:</p>

      <p class="Normal-1 para-style-override-31">“Benim aslım yağ, hurma ve ekmektir.</p>

      <p class="Normal-1 para-style-override-31">Ben her ağız için tatlı bir yemeğim.</p>

      <p class="Normal-1 para-style-override-31">Un ve yağ hiçbir şey söylemeden yanıma geldiler,</p>

      <p class="Normal-1 para-style-override-31">Bana gayb âleminden çengâl adını verdiler.”</p>

      <p class="Normal-1 para-style-override-31">Bu gönül sahibi ve mana ehli olan zat ondan bu sırrı işittiğinde:</p>

      <p class="Normal-1 para-style-override-31">“Haydi bakalım, şimdi sizler birer birer</p>

      <p class="Normal-1 para-style-override-31">Hâl tercümelerinizi bana söyleyin” dedi.</p>

      <p class="Normal-1 para-style-override-31">Evvela hurma söze başlayarak başından geçeni şöyle anlattı:</p>

      <p class="Normal-1 para-style-override-31">“Ben ağaçta yapraklarla süslenmiş bir halde bulunurken</p>

      <p class="Normal-1 para-style-override-31">Herkes gözlerini bana diker güzelliğimi seyrederdi.</p>

      <p class="Normal-1 para-style-override-31">Ay ve güneşin terbiyesi altında yetiştim.</p>

      <p class="Normal-1 para-style-override-31">Bulutlar, hava ve rüzgâr kapımın kulları gibi bana hizmet ettiler.</p>

      <p class="Normal-1 para-style-override-31">Yeşil, kırmızı ve sarı esvaplara büründüm.</p>

      <p class="Normal-1 para-style-override-31">Kötü işlerim yüzünden eski püskü esvaplar giydim.</p>

      <p class="Normal-1 para-style-override-31">Nihayet kaza kahr testeresiyle başıma dikildi.</p>

      <p class="Normal-1 para-style-override-31">Öyle korkunç bir tavırla ki, ruhum ve cismim sarsıldı.</p>

      <p class="Normal-1 para-style-override-31">Böylece beni kesip ağacın tepesinden yere attılar.</p>

      <p class="Normal-1 para-style-override-31">O yüksek yerden aşağı aldılar.</p>

      <p class="Normal-1 para-style-override-31">Her zaman biriyle düşüp kalktım,</p>

      <p class="Normal-1 para-style-override-31">Kısmetim başka topraklarda nasip oldu.</p>

      <p class="Normal-1 para-style-override-31">Yolda giderken ceviz çuvalıyla aynı yere düştüm.</p>

      <p class="Normal-1 para-style-override-31">Üstüme bazen keçe gibi bir un tabakası, bazen de peştamal örtüldü.</p>

      <p class="Normal-1 para-style-override-31">Bir zaman cevizlerle arkadaşlık ettim,</p>

      <p class="Normal-1 para-style-override-31">Bazen de süt ve incirle beraber oldum.</p>

      <p class="Normal-1 para-style-override-31">Bazen beni şıra içinde terbiye ettiler; bazen de pirinç ve sütle yediler.</p>

      <p class="Normal-1 para-style-override-31">Böyle yaşarken bir gün aniden helva tenceresinin içine düştüm.</p>

      <p class="Normal-1 para-style-override-31">Sonra hurma şerbeti oldum.</p>

      <p class="Normal-1 para-style-override-31">Şimdi de çengâlin pençesinde esir kaldım.</p>

      <p class="Normal-1 para-style-override-31">Rasgele her genç ve ihtiyardan darbeler yemiştim.</p>

      <p class="Normal-1 para-style-override-31">Şimdi de çengâlın pençesi beni elinde tutuyor;</p>

      <p class="Normal-1 para-style-override-31">Nerede bulsa bana darbeler vuruyor.”</p>

      <p class="Normal-1 para-style-override-31">Onun ardından yağ söze başladı ve hâl tercümesini şöyle anlattı:</p>

      <p class="Normal-1 para-style-override-31">“Ben koyunların içinde kan ve gübre arasındaydım.</p>

      <p class="Normal-1 para-style-override-31">Her zaman çimenlerde dolaşır ve her çimenden bir çiçek koparırdım.</p>

      <p class="Normal-1 para-style-override-31">Dadım beni koyunun memesinden sağdı ve o anda yârimden ayırdı.</p>

      <p class="Normal-1 para-style-override-31">İçime istediği kadar maya koydu ve beni sütken yoğurt yaptı.</p>

      <p class="Normal-1 para-style-override-31">Sonra bir tuluma sokup kapadı.</p>

      <p class="Normal-1 para-style-override-31">Başımdan sıcak soğuk türlü türlü haller geçti.</p>

      <p class="Normal-1 para-style-override-31">Bir zaman ateşe koydular, içimde bulunan tortulardan süzüldüm.</p>

      <p class="Normal-1 para-style-override-31">Bir süre tuluma koydular ve koyunun kokusuyla tazelendim.</p>

      <p class="Normal-1 para-style-override-31">Ne zaman balla yalnız başıma kalsam</p>

      <p class="Normal-1 para-style-override-31">Çiy damlaları gibi bazen alta bazen de üste çıkarım.</p>

      <p class="Normal-1 para-style-override-31">Bazen matemlerde geceleri garip kalırım.</p>

      <p class="Normal-1 para-style-override-31">Bazen de düğün sofralarından nasibim olur.</p>

      <p class="Normal-1 para-style-override-31">Bazen herise [keşkek yemeği] ile maceralarım olur.</p>

      <p class="Normal-1 para-style-override-31">Bazen pirincin elinde müptela olurum.</p>

      <p class="Normal-1 para-style-override-31">İşte şimdi de çengâlin pençesinde esirim.</p>

      <p class="Normal-1 para-style-override-31">Rasgele her ihtiyar ve gençten başıma darbeler yerim.</p>

      <p class="Normal-1 para-style-override-31">Çengâl yapanın pençesi, nerede olursa olsun başıma darbeler vurur.”</p>

      <p class="Normal-1 para-style-override-31">Ondan sonra da ekmek halini anlattı ve söze şöyle başladı:</p>

      <p class="Normal-1 para-style-override-31">“Ben cennette buğdaydım.</p>

      <p class="Normal-1 para-style-override-31">Amberle karışık su ve çamurla yetiştim.</p>

      <p class="Normal-1 para-style-override-31">Sonra birdenbire bu cihan ambarına düştüm.</p>

      <p class="Normal-1 para-style-override-31">Kaç defa kuyu içinde gizli kaldım.</p>

      <p class="Normal-1 para-style-override-31">Aradan bir süre geçti ve beni toprağa ektiler.</p>

      <p class="Normal-1 para-style-override-31">Bir süre yârsız ve arkadaşsız yalnız bıraktılar.</p>

      <p class="Normal-1 para-style-override-31">Yarabbi, sen rahmet et beni bu topraktan çıkar, diye</p>

      <p class="Normal-1 para-style-override-31">Feryatlar ettiğim Tanrı bana lütfedip başka bir rızk verdi.</p>

      <p class="Normal-1 para-style-override-31">Bana yeniden bir muvaffakiyet ihsan etti.</p>

      <p class="Normal-1 para-style-override-31">Artık gururumdan başkaldırdım.</p>

      <p class="Normal-1 para-style-override-31">Uzaktan ve yakından gördüklerime naz ve işvelerde bulundum.</p>

      <p class="Normal-1 para-style-override-31">Böyle derken kahr rüzgârları başımda esmeye başladı.</p>

      <p class="Normal-1 para-style-override-31">Gençlik elden gitti, ihtiyarlık devri baş gösterdi.</p>

      <p class="Normal-1 para-style-override-31">Çiftçi orakla başımı vücudumdan ayırdı.</p>

      <p class="Normal-1 para-style-override-31">Samanlarım döküldü ve yeni bir esvap giydim.</p>

      <p class="Normal-1 para-style-override-31">Birdenbire öküzün ayakları altına düştüm.</p>

      <p class="Normal-1 para-style-override-31">Nihayet eşeklerin sırtına yüklendim.</p>

      <p class="Normal-1 para-style-override-31">Başımda değirmen taşı döndü ve canımın tozu çıktı.</p>

      <p class="Normal-1 para-style-override-31">Bazen ambarın dibinde kaldım, bazen kalbur içinde yuvarlandım.</p>

      <p class="Normal-1 para-style-override-31">Yoğurulurken yumruklar yedim.</p>

      <p class="Normal-1 para-style-override-31">Nihayet tekneden dışarı kendimi zor attım.</p>

      <p class="Normal-1 para-style-override-31">Sonra yanan ateşin içine atılıp sofralara layık ekmek oldum.</p>

      <p class="Normal-1 para-style-override-31">Şimdi de çengâlin pençesinde esirim.</p>

      <p class="Normal-1 para-style-override-31">Rasgele her genç ve ihtiyardan darbeler yiyorum.</p>

      <p class="Normal-1 para-style-override-31">Çengâlin pençesi beni elinde tutuyor,</p>

      <p class="Normal-1 para-style-override-31">Nerede bulsa bana darbeler vuruyor.”</p>

      <p class="Normal-1 para-style-override-31">İşte ey insan, senin terkibin de aynen buna benzer.</p>

      <p class="Normal-1 para-style-override-31">Senin ruhun yağ, nefsin hurma, cismin ekmektir.</p>

      <p class="Normal-1 para-style-override-31">Feleğin kazanında seni terbiye ettiler.</p>

      <p class="Normal-1 para-style-override-31">Melekler senin sofranın etrafında sinek kovmaya memur oldular.</p>

      <p class="Normal-1 para-style-override-31">Bu arada sinek şeytandı ve o daima</p>

      <p class="Normal-1 para-style-override-31">Senin çengâlinin etrafında hilelerle meşguldü.</p>

      <p class="Normal-1 para-style-override-31">Sinek daima tatlı arar ve bu sinekten kimsenin çengâli kurtulmamıştır.</p>

      <p class="Normal-1 para-style-override-31">Git ibadetten bir sinek kovucu hazırla;</p>

      <p class="Normal-1 para-style-override-31">Çocuklar gibi sinekle bu kadar oynama.</p>

      <p class="Normal-1 para-style-override-31">O âlemin seferi için kalk dağarcığına azık olacak bir çengâl koy;</p>

      <p class="Normal-1 para-style-override-31">İshak gibi soğuk su ve sıcak ekmek arasında,</p>

      <p class="Normal-1 para-style-override-31">Daima yağlı ve yumuşak ol.</p>

      <p class="Normal-1 para-style-override-31">Sıcak ekmek hayvani şehvetin, soğuk su insani hikmetindir.</p>

      <p class="Normal-1 para-style-override-31">İşte insanın sırrı bu ekmek ve su konusu içinde söylendi.</p>

      <p class="Normal-1 para-style-override-23">Tanrı doğruyu herkesten iyi bilir. [MESNEVİ]</p>

      <p class="Normal-1 para-style-override-16">Ebû İshak’ın ortaya koyduğu şiir ve edep nimetleri sofrasının vasfını daha fazla uzatmak iştahı arttırır. Bu da aç fakirler için hoş bir şey değildir. Tanrı bizi hesapsız rızklandırsın.</p>

      <p class="x3 para-style-override-39">[İSKENDER BİN ÖMER ŞEYH BİN TİMUR-I GURKÂN]</p>

      <p class="Normal-1 para-style-override-16">Muhterem şehzade İskender bin Ömer Şeyh Bahadır bin Timur-ı Gurkân’a gelince: Bu şehzade güzel huyluluk, mertlik ve cömertlikte bütün akran ve emsalini geçmişti. Çok hoş tabiatlı bir şehzadeydi.</p>

      <p class="Normal-1 para-style-override-16">Sahibkıran emirin ölümünden sonra İran ve Acem Irakı’nı istila etti. Bir ordu hazırlayarak İran’ı kardeşi Pîr Muhammed Mirza’nın elinden aldı. 807 yılı Ramazan ayında Türkmen Kara Yusuf’un emirlerinden olan Ma’sum ve Bistan ile Hardere köprüsünün başında savaşa tutuştu.</p>

      <p class="Normal-1 para-style-override-16">Bundan sonra kardeşi Emirzade Rüstem ile çarpışmak amacıyla İsfahan üzerine bir orduyla yürüdü ve şehri kuşattı. Rüstem Bahadır kaçarak Azerbaycan’a gitti, böylece İskender İsfahan’ı eline geçirdi. 813 yılı Zilhicce ayının dördünde İsfahan’ın büyüklerinden kadı Hâce Ahmed Sa’îd’i öldürdü.</p>

      <p class="Normal-1 para-style-override-16">İskender’in İran ve Acem Irakı’nda istilası son dereceyi buldu. Daima şevket ve kudretiyle övünür, mağrurca yazılmış şiirler okur ve kendisi de bu tarzda şiir söylerdi. “Benim için dünya olaylarının Yecûc’ünün ne kıymeti var? Ben kudret ve azamet bakımından bir İskender seddiyim” derdi.</p>

      <p class="Normal-1 para-style-override-16">Derecesi yüce olan şehzadenin bu yaptıkları Sultan Şahruh’un kulağına gitti. Kardeşlerinin ve soyunun onun tarafından hakir ve kıymetsiz görüldüğünü, payitahtı istila ederek bağımsız bir şekilde hüküm sürmek fikri beslediğini haber aldı. Bunun üzerine 814 yılında İskender’e haddini bildirmek için ordusuyla Acem Irakı’na yürüdü. Emirzade Rüstem de Sultan Şahruh’a sığınmıştı.</p>

      <p class="Normal-1 para-style-override-16">İskender İsfahan sınırında bozguna uğradı ve en sonunda Sultan Şahruh’un eline esir düştü. Gevherşad Begüm’ün kışkırtmasıyla Şahruh Sultan, bu şehzadenin, hurilerin gözlerini kıskandıran iki gözünü kör ettirdi. O, dünya görmemiş gözlerini nergisin gözü gibi görme gücünden mahrum etti. Bu olay 817 yılı Cemaziyülevvel ayının ikinci cuma günü oldu.</p>

      <p class="Normal-1 para-style-override-16">Sultan İskender zamanında Acem Irakı ve Fars’ta yaşayan âlimlerden biri Muinüddin-i Natanzî’dir. İlimde zamanın yegâne âlimiydi; İskender’in hallerini ve tarihini yazardı. Fazıl ve şairlerden Mevlana Haydar da güçlü bir şairdi, Türkçe ve Farsça güzel şiirler söylerdi; Nizâmî’nin Mahzenü’l-Esrâr’ına Türkçe bir nazire yazıp Emirzade İskender’e ithaf etmişti.</p>

      <p class="Normal-1 para-style-override-16"></p>
    </div>
  </div>
</body>
</html>
