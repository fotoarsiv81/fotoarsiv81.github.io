<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>5.html</title>
  <link href="../Styles/template.css" rel="stylesheet" type="text/css" />
</head>

<body>
  <div xmlns:xml="http://www.w3.org/XML/1998/namespace" id="x5.html" xml:lang="en-US">
    <div class="Basic-Text-Frame">
      <p class="Normal-1 para-style-override-31"><br /></p>

      <p class="x3 para-style-override-7">Şairlerin İmamı, Mevlana</p>

      <p class="x3 para-style-override-37">İMAMÎ-İ HİREVÎ</p>

      <p class="Normal-1 para-style-override-45">(Tanrı rahmet eylesin)</p>

      <p class="Normal-1 para-style-override-16">Horasan’ın fazıllarındandır. İlmi ve fazlının yanı sıra eşi olmayan bir şairdi. Şeyh Muslihüddin Sa’dî-i Şirazî ve Hâce Mecdüddin Hemger-i Fârisî’nin çağdaşıydı.</p>

      <p class="Normal-1 para-style-override-16">Nüzhetü’l-Kulûb sahibi şöyle anlatıyor: Bir gün sahib-i divân olan Hâce Şemseddin Muhammed ve Abaka Han zamanında Melik Muinüddin-i Pervane, Mevlana Nureddin-i Rasadî ve Melik-i Zevzen’in neslinden Melik İftihârüddin-i Kirmanî hep beraber birer kıta yazarak Hâce Mecdüddin Hemger-i Fârisî’ye gönderdiler ve ona Rûm memleketlerinin hali hakkında sordular. Pervane şu beyti söyledi:</p>

      <p class="Normal-1 para-style-override-20">Bunun pervanesi Faris’in mumu ve</p>

      <p class="Normal-1 para-style-override-19">Millet ve dinin mecdinden soruyor. [BEYİT]</p>

      <p class="Normal-1 para-style-override-16">Melik İftihârüddin ve Nureddin-i Rasadî de şu beyti ilave etti:</p>

      <p class="Normal-1 para-style-override-20">Senin öğrencilerinden, kulların</p>

      <p class="Normal-1 para-style-override-19">İftihâr ve mazlum Nur hazırdırlar.</p>

      <p class="Normal-1 para-style-override-16">Sahib-i divân da şu şiiri söyledi:</p>

      <p class="Normal-1 para-style-override-20">Senin hazretine devlet nasıl lazımsa,</p>

      <p class="Normal-1 para-style-override-16">Duacın olan Sahib-i divân da o lazımın gereklisidir.</p>

      <p class="Normal-1 para-style-override-16">O memlekette senin, Sad’î’nin ve İmamî’nin</p>

      <p class="Normal-1 para-style-override-16">Şiirlerinden hangisini daha çok beğenirler.</p>

      <p class="Normal-1 para-style-override-16">Bunu sen tayin et; çünkü insaf mülkü</p>

      <p class="Normal-1 para-style-override-19">Senin elinde mum içindeki mühre gibidir. [ŞİİR]</p>

      <p class="Normal-1 para-style-override-16">Hâce Mecdüddin cevap olarak şu rubaiyi gönderdi:</p>

      <p class="Normal-1 para-style-override-20">Biz sözleri güzel bir tutî gibiysek de,</p>

      <p class="Normal-1 para-style-override-16">Sa’dî’nin seher gibi sözlerinin üzerinde sinek gibiyiz.</p>

      <p class="Normal-1 para-style-override-16">Ama şairliğe gelince ben ve Sa’dî</p>

      <p class="Normal-1 para-style-override-19">İmamî’ye asla erişemeyiz.</p>

      <p class="Normal-1 para-style-override-16">Bunların İmamî hakkında söyledikleri şiir sanatına dairdir; yoksa Sa’dî’nin sözlerinin derecesi yüce ve üslubu da yüksektir. Onun sözleri hakikat ve tarikattan nişan verir, latiftir.</p>

      <p class="Normal-1 para-style-override-16">Herat alimlerinin ileri gelenlerinden olan İmamî, bazen Kirman ve İsfahan’da da ikamet etmiştir. Herat kadıları İmamî’nin neslindendir.</p>

      <p class="Normal-1 para-style-override-16">Horasan sadrlarından ve vezirlerin bakiyesinden olan Hâce Fahrü’l-Mülk, İmamî’nin mürebbisiydi. İmamî şu kasideyi Fahrü’l-mülk’ün övülmesi hakkında buyurmuştur:</p>

      <p class="Normal-1 para-style-override-17">Dudakları saf şarap ile yıkanmış bir keklik gibisin. Evet kekliksin,</p>

      <p class="Normal-1 para-style-override-31">Bu nur için boynunda amberli bir gerdanlık bulunuyor.</p>

      <p class="Normal-1 para-style-override-31">Meclislerde renkli bir sülünden daha güzelsin.</p>

      <p class="Normal-1 para-style-override-31">Muharebelerde çakır gözlü doğandan daha çeviksin.</p>

      <p class="Normal-1 para-style-override-31">Güneşe naz edersin, buna şüphe yok.</p>

      <p class="Normal-1 para-style-override-31">Müşteri ile Ay’a alay ederek gülmekte haklısın.</p>

      <p class="Normal-1 para-style-override-31">Ay gök renkli noktalı bir giysi içerisinde bulunuyor;</p>

      <p class="Normal-1 para-style-override-31">Sense örülmüş giysilere bürünmüşün.</p>

      <p class="Normal-1 para-style-override-31">Fıstık rengindeki bağaltakın [hırka] altında,</p>

      <p class="Normal-1 para-style-override-31">Senin gümüş gibi bedenin suda akseden mehtabın aydınlığına benzer.</p>

      <p class="Normal-1 para-style-override-31">Gözyaşlarımın üzerinden sana kayık gönderiyorum,</p>

      <p class="Normal-1 para-style-override-31">Çünkü kayığı sevdiğini görüyorum.</p>

      <p class="Normal-1 para-style-override-31">Dehr yaygısının üzerinde güzellik mülkünün padişahıysan bile,</p>

      <p class="Normal-1 para-style-override-31">Hâce’nin meclisinde yerin piyadenin yeridir.</p>

      <p class="Normal-1 para-style-override-31">O, ümmetlerin tacı, cihanın hidivi, mülk ve ilmin fahridir.</p>

      <p class="Normal-1 para-style-override-31">Âdem’in neslinden gelenler içinde o cevherdir, geri kalanlar ise taş.</p>

      <p class="Normal-1 para-style-override-31">Serverlerin yanında kerem ile adı anıldığında,</p>

      <p class="Normal-1 para-style-override-31">Zamane onun için canını feda eder.</p>

      <p class="Normal-1 para-style-override-31">Ey memleketin büyüklerinin şeref ve izzeti olan,</p>

      <p class="Normal-1 para-style-override-31">Büyük bir selahiyet sahibi olan kişi;</p>

      <p class="Normal-1 para-style-override-31">Sen vezirlerin sadrı ve dolgun ayı,</p>

      <p class="Normal-1 para-style-override-31">Yıldızlarla süslenmiş göklerin ürünüsün.</p>

      <p class="Normal-1 para-style-override-31">Tabaka tabaka feleğin yuvarlak yaratılmasındaki gaye yine sensin.</p>

      <p class="Normal-1 para-style-override-31">Fazilet baharında kokulu ve hafif bir rüzgârsın.</p>

      <p class="Normal-1 para-style-override-31">Ahlak yönünden Havernak sarayına<a class="footnote-link" href="#footnote-225-92" id="footnote-225-92-backlink">92</a> benzersin.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-92-backlink" id="footnote-225-92">92</a> Havernak sarayı: İran şahlarından Numan bin Münzir tarafından ülkesinin en büyük mimarlarından Sinimmar’a yaptırılan ve eşsiz güzelliği mimarının ölümüne yol açan efsanevi saray; günün değişik saatlerinde gelen ışıklara göre farklı renklere bürünürmüş.</p>
      </div>

      <p class="Normal-1 para-style-override-31">Devletin kalesi olan ihtiyat hisarının yanında</p>

      <p class="Normal-1 para-style-override-31">Bahr-i muhit [okyanus] bir hendek bile olamaz.</p>

      <p class="Normal-1 para-style-override-31">Senin meclisin olmadan yeme içmeye meyledilmez,</p>

      <p class="Normal-1 para-style-override-31">Senin kadehin olmadan saf şarabın yüzüne bakılmaz.</p>

      <p class="Normal-1 para-style-override-31">O hediyeler veren elinle cömertliğin adını sen koydun.</p>

      <p class="Normal-1 para-style-override-31">Sen, ikbal mastarlarından çıkmış bir sadrsın.</p>

      <p class="Normal-1 para-style-override-31">Hakikati bilen akıllılar senin faziletini görmüşlerdir.</p>

      <p class="Normal-1 para-style-override-31">Senin muhabbetine asılan gönül,</p>

      <p class="Normal-1 para-style-override-31">Sevgilinin saçları gibi asılı kalmaktan zahmet çekmez.</p>

      <p class="Normal-1 para-style-override-31">Bu şiirin kafiyesi muğlak oldu;</p>

      <p class="Normal-1 para-style-override-31">Herkes onu okuyamasın diye böyle yaptım.</p>

      <p class="Normal-1 para-style-override-31">Ben Fars dili konuşanlardanım, onun için</p>

      <p class="Normal-1 para-style-override-31">Herkesçe gülünç olan kötü yazılmış Arapçadan çekindim.</p>

      <p class="Normal-1 para-style-override-31">Muizzî ve Ezrakî gibi şiir söylemeyi</p>

      <p class="Normal-1 para-style-override-31">Arzuladığım için gönül alıcı sözleri aradım.</p>

      <p class="Normal-1 para-style-override-31">Ferezdak her ne kadar güzel söz söylerse de,</p>

      <p class="Normal-1 para-style-override-31">Böyle kafiyelerle bundan daha güzel söz söyleyemez.</p>

      <p class="Normal-1 para-style-override-31">Senin huzurunda fazilet arz eden ahmaktır,</p>

      <p class="Normal-1 para-style-override-31">Çünkü Basra’ya hurma götürmek ahmaklıktan ileri gelir.</p>

      <p class="Normal-1 para-style-override-31">Felek ve dünya böyle kaldıkça her muradına ve</p>

      <p class="Normal-1 para-style-override-23">Felekten istediğin her saadete nail olasın. [KASİDE]</p>

      <p class="Normal-1 para-style-override-16">Derler ki Fahrü’l-Mülk bir gün fetva almak maksadıyla şu kıtayı yazıp Mevlana İmamî’ye gönderdi:</p>

      <p class="Normal-1 para-style-override-17">Zamanın en faziletli bilginlerinin başı, millet ve dinin imamı,</p>

      <p class="Normal-1 para-style-override-31">Şeriatın sahibi şu meselede ne buyurur: Eğer bir kedi geceleyin</p>

      <p class="Normal-1 para-style-override-31">Zulüm ve eziyet ile kumru ve güvercini kafesten kapıp öldürürse,</p>

      <p class="Normal-1 para-style-override-31">Güvercinin sahibinin kısas yapmak için</p>

      <p class="Normal-1 para-style-override-23">Kediyi öldürüp kanını dökmesi, şeriat açısından caiz midir?</p>

      <p class="Normal-1 para-style-override-16">Mevlana İmamî’nin cevabı:</p>

      <p class="Normal-1 para-style-override-31">Ey ahlakının kokusundan akıl dimağına</p>

      <p class="Normal-1 para-style-override-31">Can rüzgârı gelen hoş sorucu! Kediye kısas lazım gelmez.</p>

      <p class="Normal-1 para-style-override-31">Peygamber, mümtaz şeriatında böyle kısas emretmez.</p>

      <p class="Normal-1 para-style-override-31">Bir kuşu bir ağaç dalında gören ve onu pençesiyle tutup öldüren</p>

      <p class="Normal-1 para-style-override-31">Kedi gibi olan avcı, o biçare kediden daha az kabahatli değildir.</p>

      <p class="Normal-1 para-style-override-31">Eğer efendiniz gümüş gibi nezih kolunu korumak isterse,</p>

      <p class="Normal-1 para-style-override-31">Kedinin kanıyla bulaştırmasın. Eğer kumrunun ve güvercinin</p>

      <p class="Normal-1 para-style-override-31">Yaşamasını arzu ediyorsa, kafesi yüksek bir yere assın</p>

      <p class="x3 para-style-override-39">[ABAKA HAN]</p>

      <p class="Normal-1 para-style-override-16">Abaka Han’a gelince; Hulagu Han’dan sonra saltanat tahtına oturdu. Kendisi kahr, görüş ve tedbir sahibi mert bir adamdı. Vezirlik makamını rahmetli sahib-i divân Şemseddin Muhammed’e verdi. Ona bir ordu göndererek bazı memleketleri ele geçirdi.</p>

      <p class="Normal-1 para-style-override-16">Hâce Nâsırüddin Meraga’daki rasathane binasını her ne kadar Hulagu Han zamanında başladıysa da Abaka Han zamanında bitirdi. Abaka Han bunun için otuz tümen sarf etti. Abaka Han yazın yaylada ve kışın Meraga’da otururdu. İran topraklarının büyük kısmında yedi sene padişahlık yaptı.</p>

      <p class="Normal-1 para-style-override-16">Bir gece Tebriz civarındaki Ucan yaylasında oturuyordu. Birdenbire ona bir korku geldi. “Büyük bir kuş üzerime doğru yürüyor” diyerek okunu ve yayını istedi. Bunları kendisine verdiklerindeyse birdenbire yere düşüp canını Tanrı’ya teslim etti. Onun bu şekilde vefatı 674 senesinde gerçekleşti.</p>

      <p class="x3 para-style-override-7">Olgun Fazıl</p>

      <p class="x3 para-style-override-37">FERÎD-İ AHVEL</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">İmamî-i Hirevî’nin akranlarındandır. İsfahan’da Saidiye hanedanı zamanında ortaya çıktı; ehliyetli ve mükemmel bir şairdi.</p>

      <p class="Normal-1 para-style-override-16">Gece ve yıldızlar hakkında şu kasideyi çok güzel söylemiştir:</p>

      <p class="Normal-1 para-style-override-17">Akşam vaktinde bir dolap gibi olan denizin</p>

      <p class="Normal-1 para-style-override-31">Dalgalarının içinde altından yapılmış kayık battı</p>

      <p class="Normal-1 para-style-override-31">Ve civadan yapılmış bir tepsi zuhur etti.</p>

      <p class="Normal-1 para-style-override-31">Bu denizin dalgalarının üstünde,</p>

      <p class="Normal-1 para-style-override-31">Büyük bir denizin üzerinde yüzen</p>

      <p class="Normal-1 para-style-override-23">Ördek kümeleri gibi binlerce yıldızlar doğdu. [KASİDE]</p>

      <p class="Normal-1 para-style-override-16">Feleklere ait birçok bilgi verdiği bu kasidenin sonunda yıldızların ve güneşin vasfını yapar. Sultan-ı sa’îd Baysungur, Baba Sevdaî’ye bu kasideye nazire yazmasını emretti. Baba’nın kasidesinin matlaı:</p>

      <p class="Normal-1 para-style-override-17">Yıldızların şahı bu feleğin üzerinde</p>

      <p class="Normal-1 para-style-override-31">Darab’ın çadırını kurduğunda bir sincap rengindedir.</p>

      <p class="Normal-1 para-style-override-23">Bu sincabî köşkün içinden kürke bürünmüş olan padişah zuhur etti.</p>

      <p class="Normal-1 para-style-override-16">Ferîd, bu kasideyi çok kısa sürede yazıp bitirişine kendisinin de şaşırdığını şu beyitinde söylüyor:</p>

      <p class="Normal-1 para-style-override-57">Ferîd bu şiiri İsfahan’da inşa etti. Bu şiirin bu kadar çabuk</p>

      <p class="Normal-1 para-style-override-58">Yazılmasında onun tabiatı acibeler meydana getirdi. [BEYİT]</p>

      <p class="Normal-1 para-style-override-16">Baba Sevdaî gösterdiği sanat mucizesini şu beyitle ifade ediyor:</p>

      <p class="Normal-1 para-style-override-20">Ferîd bu kasideyi İsfahan’da pek acele yazmıştır.</p>

      <p class="Normal-1 para-style-override-19">Fakat Sevdai onun naziresini Baverd’de bir saatte yazmıştır. [BEYİT]</p>

      <p class="Normal-1 para-style-override-16">Böyle sağlam seksen beyitli bir kasidenin bir saatte yazılması akıldan uzaktır. Bu herhalde avamın dilindeki “bir saatlik ömür için ömrün boyunca gam yeme” sözünde geçen saattir. Halk dilinde az bir zamanı böyle bir saatle ifade ederler. Nitekim üstat ta şu beyitte böyle diyor:</p>

      <p class="Normal-1 para-style-override-20">Fırsatı ganimet bil! Çünkü âlem bir andır;</p>

      <p class="Normal-1 para-style-override-19">Ve bir an bilgin bir adamın indinde bir âlemden daha kıymetlidir.</p>

      <p class="Normal-1 para-style-override-16">Peygamber de “Dünya bir saattir, onun hepsini itaat, idadet ve ibadete sarf et” diye buyurmuştur.</p>

      <p class="x3 para-style-override-7"><span>Manalar Hazinedarı</span></p>

      <p class="x3 para-style-override-37"><span>ESÎRÜDDİN-İ EVMÂNÎ</span></p>

      <p class="Normal-1 para-style-override-45">(Tanrı rahmet eylesin)</p>

      <p class="Normal-1 para-style-override-16">Hoş tabiatlı ve fazilet sahibi bir kişidir. Divanı meşhurdur. İlimde Nâsırüddin-i Tûsî’nin öğrencisidir. Aslen Hemedanlıdır. Arapça birçok şiiri vardır ve âlimane söyler.</p>

      <p class="Normal-1 para-style-override-16">Kışın niteliklerini söylediği bu kasideyi, Atabek Özbek bin Muhammed’i övmek için yazmıştır:</p>

      <p class="Normal-1 para-style-override-17">Bulut öd ağacının dumanına benziyor;</p>

      <p class="Normal-1 para-style-override-31">Fakat öd dumanının kâfuruna gebe olması çok tuhaftır.</p>

      <p class="Normal-1 para-style-override-31">Suyun içinde gümüşten bir zırh görüyorum;</p>

      <p class="Normal-1 para-style-override-31">Bu zırha güneşin kılıçları [şuaları] nasıl tesir ediyor.</p>

      <p class="Normal-1 para-style-override-31">Suya bak ve eski padişahları hatırla.</p>

      <p class="Normal-1 para-style-override-31">Su behmen ayının<a class="footnote-link" href="#footnote-225-93" id="footnote-225-93-backlink">93</a> soğuğundan buz tutmuş,</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-93-backlink" id="footnote-225-93">93</a> Behmen: Güneş takviminde yılın 11. ayına (kış mevsiminin ikinci ayı) ve her ayın ikinci gününe behmen denir. Zerdüşt inanışında altı büyük melekten biridir.</p>
      </div>

      <p class="Normal-1 para-style-override-31">Bağlarla bağlanmış Zal’a<a class="footnote-link" href="#footnote-225-94" id="footnote-225-94-backlink">94</a> dönmüş.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-94-backlink" id="footnote-225-94">94</a> Zal: İranlı kahraman Sam’ın ak saçlı doğan ve bu yüzden babası tarafından terk edilen, simurg tarafından beslenip büyütülen oğlu. Büyüdüğünde babasına yeniden kavuşacak ve Sistân hükümdarlığını elde edecektir. Efsanelere göre yokluklar ve talihsizlikler içinde ölmeden önce bin yıldan daha uzun yaşamıştır.</p>
      </div>

      <p class="Normal-1 para-style-override-31">Güneşi bulutların beyaz iplikleriyle örmüşlerdi,</p>

      <p class="Normal-1 para-style-override-31">Ben onun için onda bir iğne ucu göremiyorum.</p>

      <p class="Normal-1 para-style-override-31">Dünya epey zamandan beri çıplaktı;</p>

      <p class="Normal-1 para-style-override-31">Bulut terzisi ona beyaz bir gömlek giydirdi.</p>

      <p class="Normal-1 para-style-override-31">Eğer güneş karanlıklar içindeki Hızır’ın çeşmesinde değilse,</p>

      <p class="Normal-1 para-style-override-31">Neden bulutların arkasında gizli kalıyor.</p>

      <p class="Normal-1 para-style-override-31">Akan sular buz tuttu, öyle ki buz sanki</p>

      <p class="Normal-1 para-style-override-31">Husrev’in hançeri gibi, hem su hem demir gibi oldu.</p>

      <p class="Normal-1 para-style-override-31">Melik Muzafferüddin ve cihanın husrevi Özbek,</p>

      <p class="Normal-1 para-style-override-31">O varlık memleketin ruhu ve âlem de tenidir.</p>

      <p class="Normal-1 para-style-override-31">Ey devrin biricik husrevi! Söz ehlinin üstadı olan</p>

      <p class="Normal-1 para-style-override-31">Unsurî’den şu tahallüsü dinle:</p>

      <p class="Normal-1 para-style-override-31">Mane kılıç ve kefen ile senin huzuruna gelmek için</p>

      <p class="Normal-1 para-style-override-31">Dağı kesen kılıç ile bulutlardan bezler yayar.</p>

      <p class="Normal-1 para-style-override-31">Gündüzün çerağı parlamıyor,</p>

      <p class="Normal-1 para-style-override-31">Sen felekten çerağ gibi parlak şarap iste.</p>

      <p class="Normal-1 para-style-override-31">Her ne kadar karanlıksa da, sen parlak kadehi getir.</p>

      <p class="Normal-1 para-style-override-31">Şu benim gözlerim şarapla parlayan kadehe dönmüştür.</p>

      <p class="Normal-1 para-style-override-31">Senin okunun demiri gagalı bir kuş gibidir</p>

      <p class="Normal-1 para-style-override-31">Ve onun danesi düşmanların kalbidir.</p>

      <p class="Normal-1 para-style-override-31">Ey yegâne padişah, senin kılıcın düşmanın günahıdır;</p>

      <p class="Normal-1 para-style-override-31">Onun için düşmanın onu koynuna almak ister.</p>

      <p class="Normal-1 para-style-override-31">Eğer zamane, âşıklar gibi senin yüzünün aşkıyla</p>

      <p class="Normal-1 para-style-override-31">Eteğini parça parça ederse şaşırma.</p>

      <p class="Normal-1 para-style-override-31">Ey hünerlerin sığındığı büyüklerin güneşi,</p>

      <p class="Normal-1 para-style-override-31">Zamanın sadrazamlarının büyüğüne yaptığın ziyafet mübarek olsun.</p>

      <p class="Normal-1 para-style-override-31">O, devlet ve dinin Mücrire ve Irak sadrazamlarının medarı iftiharı</p>

      <p class="Normal-1 para-style-override-31">Ve yeterlilik yönünden yüz tane Nizâmü’l-Mülk</p>

      <p class="Normal-1 para-style-override-31">ve Hasan derecesindedir.</p>

      <p class="Normal-1 para-style-override-31">Eğer Cem’in hükümet sürdüğü devirde vezirlik olsaydı</p>

      <p class="Normal-1 para-style-override-31">Saltanat yüzüğü Ehrimen’in<a class="footnote-link" href="#footnote-225-95" id="footnote-225-95-backlink">95</a> eline düşmezdi.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-95-backlink" id="footnote-225-95">95</a> Ehrimen: Fars mitolojisinde bütün devlerin, cadılar ve perilerin önderi olan Ehrimen, iyilik tanrısı Ahura Mazda’nın en büyük düşmanıdır. Tüm kötülükler, zulüm, bilgisizlik ve diğer karanlık şeylerin kaynağı odur.</p>
      </div>

      <p class="Normal-1 para-style-override-31">Sırtına binenleri yere yuvarlayan</p>

      <p class="Normal-1 para-style-override-31">Dehrin bu azgın, alaca atı sana itaat etsin.</p>

      <p class="x3 para-style-override-7">MEVLANA RÜKNÜDDİN-İ KABÂÎ</p>

      <p class="Normal-1 para-style-override-45">(Allah rahmet etsin)</p>

      <p class="Normal-1 para-style-override-16">Belli başlı şairlerdendir. Esîrüddin-i Evmânî’nin öğrencisi ve Pûr Bâhâ’nın üstadıdır. Türkistan’dan kalkıp seyahat ederek Acem Irakı’na geldi ve İsfahan’da Bedreddin-i Câcirmî ile buluştu. Onunla karşılıklı şiir söyleyip tartışmalar yaptı; fakat onun sözleri Bedreddin’in sözlerinden daha kuvvetlidir. Bedreddin-i Câcirmî’nin üstadı olan Micerî de Kabâî’nin çağdaşlarındandır.</p>

      <p class="Normal-1 para-style-override-16">Kabâî, Bedr-i Câcirmî hakkında şu beyiti söylemiştir:</p>

      <p class="Normal-1 para-style-override-20">Ben şiir eriyim, onun için lakabım Kabâî’dir.</p>

      <p class="Normal-1 para-style-override-19">Ey Bedr-i Câcirmî, kadınlar gibi sana Mi’cerî [baş örtüsü] diyorlar.</p>

      <p class="Normal-1 para-style-override-16">Rüknüddin, Hâce İzzeddin hakkında şu kıtayı söylemiştir.</p>

      <p class="Normal-1 para-style-override-17">Ey velinimet, bu yıl ne oldu. Ben felaketler görmüş,</p>

      <p class="Normal-1 para-style-override-31">On yıl bu devlete türlü türlü mahrumiyetler içinde</p>

      <p class="Normal-1 para-style-override-31">hizmet ettiğim halde böyle biçare ve mazlum kaldım.</p>

      <p class="Normal-1 para-style-override-31">Benim vazifem hizmet ve duadır.</p>

      <p class="Normal-1 para-style-override-31">Bu iki vazifeyi yapmaktan hiç geri kalmadım.</p>

      <p class="Normal-1 para-style-override-31">Dehr ü devran, bunların her ikisi de zalimdir.</p>

      <p class="Normal-1 para-style-override-31">İnsanoğullarıysa bunlardan daha cahil, daha zalimdir.</p>

      <p class="Normal-1 para-style-override-31">Ben ilim ve hünerlerden boş olmadığım gibi,</p>

      <p class="Normal-1 para-style-override-31">Sen de türlü türlü ilimlerden uzak değilsin.</p>

      <p class="Normal-1 para-style-override-31">Ne sen bu ihsanı yaparak müflis oldun, ne de ben nimet sahibi,</p>

      <p class="Normal-1 para-style-override-31">Ne sen hizmetçi oldun, ne de ben efendi.</p>

      <p class="Normal-1 para-style-override-31">Sen daima olduğun gibi maliksin, ben de köleyim;</p>

      <p class="Normal-1 para-style-override-31">Sen hâkimsin, ben mahkûmum.</p>

      <p class="Normal-1 para-style-override-31">Bu beyit fazilet sahibi Senâ’î merhumundur. Tanrı rahmet etsin.</p>

      <p class="Normal-1 para-style-override-31">Rızk senin uhdendedir, bunu ister lütuf ve istersen bir maaş diye ver.</p>

      <p class="x3 para-style-override-53"><span>[KABÂ HÂKİMİ PEYGU ve BEŞ OĞLU]</span></p>

      <p class="Normal-1 para-style-override-16">Kabâ vilayeti çok ferah bir yerdir ve Türkistan’ın en ilerisindedir. Burası büyük bir şehirdi, ama şimdi haraptır. Moğolların ve Kalmukların yurdu olmuştur.</p>

      <p class="Normal-1 para-style-override-16">Hâce Nâsırüddin-i Tûsî Hilâfetnâme-i İlâhî kitabında şöyle yazıyor: Togan’ın oğlu Peygu, [Nâsırüddin] Sebüktekin’in oğlu [Gazneli] Sultan Mahmud zamanında Kabâ’nın hâkimiydi. Çok adaletli ve hayırlı bir adamdı. Ömrünün sonunda kulakları ağır işitmeye başladığında, “Ben artık mazlumların ahlarını, feryat ve figanlarını işitemeyeceğim” diye zâri zâri ağladı. Bunun üzerine emretti. Tahtını meydana kurdular. Kendisi tahtının üzerine oturdu ve “Kimin bir zulümden şikâyeti varsa kırmızı esvap giysin” diye ferman buyurdu. O böyle kırmızı esvaplı gördüğü adamları çağırır, ellerindeki arzuhalleri alır ve dikkatle gözden geçirirdi.</p>

      <p class="Normal-1 para-style-override-16">Bu fani ve kara toprak âleminden cennetin ebedi bahçelerine göçtüğünde Peygu’nun beş oğlu vardı ve memleketini bu beş oğlana paylaştırdı. Sultan Mahmud bin Sebüktekin Semerkand ve Maveraünnehr’i zapt ettiğinde Kabâ’nın hâkimi bu beş kardeşti ve sultan onlardan haraç istedi. Onlar da şu kıtayı yazıp sultana gönderdiler:</p>

      <p class="Normal-1 para-style-override-20">Biz beş kardeş Kabâlıyız; deniz yürekli ve güneş fikirli adamlarız.</p>

      <p class="Normal-1 para-style-override-16">Biz bütün yeryüzünü elimize geçirdik.</p>

      <p class="Normal-1 para-style-override-16">Şimdi sizin memleketleri de almak niyetindeyiz.</p>

      <p class="Normal-1 para-style-override-19">Eğer felek istediğimiz gibi dönmezse, onun çemberlerini sökeriz.</p>

      <p class="Normal-1 para-style-override-16">Sultan bu şiiri okuyunca bunların kafalarına kibir ve gururun yerleştiğini; “Biz bütün yeryüzünü zapt ettik” dedikleri için onların yeryüzünde Kabâ’dan başka memleket olmadığını zannettiklerini anladı. Şair Unsurî’ye buna bir cevap vermesini emretti ve o da şu kıtayı söyledi:</p>

      <p class="Normal-1 para-style-override-20">Nemrud, Âzer’in oğluna demişti ki:</p>

      <p class="Normal-1 para-style-override-16">“Biz bütün insanların Tanrısıyız.”</p>

      <p class="Normal-1 para-style-override-16">Cebbar olan Tanrı yarım bir sivrisinekle</p>

      <p class="Normal-1 para-style-override-19">Onun cezasını çok güzel verdi, biz buna şahidiz. [KITA]</p>

      <p class="Normal-1 para-style-override-16">Sonra da onların terbiyesini vermek için Arslan Câzib’i gönderdi. Arslan Câzib Kabâ’yı kuşattı ve kalede kıtlık baş gösterdi. Ne yapacaklarını şaşıran beş kardeş, şu kıtayı yazıp gönderdiler:</p>

      <p class="Normal-1 para-style-override-20">Biz Kabâlı beş kardeşiz, kıtlıktan âciz kaldık ve size yalvarıyoruz.</p>

      <p class="Normal-1 para-style-override-16">Ey padişah, sen Mısır mülkünün azizisin ve biz de günahkâr kardeşleriz.</p>

      <p class="Normal-1 para-style-override-16">Bizim kıymetsiz bir malımız var bunu takdime senden utanıyoruz.</p>

      <p class="Normal-1 para-style-override-19">Fazl ve kereminden bizim perişan halimize acı, çünkü pek biçareyiz.</p>

      <p class="Normal-1 para-style-override-16">Sultan bu şiiri okuyunca bunlara acıdı. “İlk gönderdikleri kıta kibir ve gururlarını gösteriyordu; onun için cezalarını vermek lazımdı. Fakat bu ikinci kıta onların âciz ve biçare oluşlarının bir nişanesidir. Artık bunların kabahatlerini affetmek lazımdır” diye buyurdu ve bunun üzerine ordunun bunların vilayetinden çekilmesini emretti. Bu memleketi beş kardeş arasında taksim etti.</p>

      <p class="x3 para-style-override-39">[ARSLAN CÂZİB]</p>

      <p class="Normal-1 para-style-override-16">Arslan Câzib, Sultan Mahmud bin Sebüktekin zamanında Tûs ve Nişabur’un hâkimiydi. Onun sultanla akrabalığı olduğu Selçuklu tarihinde yazılıdır.</p>

      <p class="Normal-1 para-style-override-16">Hayrat ve hasenat sahibi bir adamdı. Nişabur’dan Merv’e, Fas’tan Herat’a giden dörtyol üzerindeki taş ribatı [kervansaray] o yaptırmıştır. Yolcular yeryüzünde bundan daha mükemmelini görmemişlerdi, ama bu ribat bugün harap olmuş durumdadır. Arslan Câzib’in kabri de bu ribatın içindedir ve kabrinin etrafında şu Arapça ibare yazılıdır:</p>

      <p class="Normal-1 para-style-override-20">Her saltanatın sonu zeval, her insanın sonu ölümdür.</p>

      <p class="Normal-1 para-style-override-16">İnsanlar için ebedi hayat yoktur.</p>

      <p class="Normal-1 para-style-override-16">Bu ebedi hayat ancak ölmeyene,</p>

      <p class="Normal-1 para-style-override-19">Mülk sahibi Allah’a mahsustur.</p>

      <p class="Normal-1 para-style-override-16">Emir-i kebir, alimlerin yardımcısı, fazılların mürebbisi, fakirlerin sığınağı, kişiliğini vasıflandırmakta kalemlerin âciz kaldığı, hakkın ve dinin nizamı olan Ali-Şîr’in (Tanrı onun devletinin gölgelerini Müslümanların başından eksik etmesin) parlak kalbi daima büyüklerin âdetlerini yenileyip onları diriltmekte olduğu için, bu ribatın yanında öyle bir yeni ribat yaptırdı ki, feleğin gözü böyle bir bina görmemiştir. Bu bina bugün bütün yolcuların ve o civarda bulunan bütün mücavirlerin sığınağıdır. Güzellikte bir gelin gibi süslenmiştir. Tanrı, bu hayret madeni olan emirin şerefli vücudunu daima korusun.</p>

      <p class="Normal-1 para-style-override-20">Senin cömertlik elinin Âdemoğullarına yaptığı lütuf ve keremi</p>

      <p class="Normal-1 para-style-override-19">Bir baba oğluna yapmamıştır. [BEYİT]</p>

      <p class="x3 para-style-override-7">Fazılların Meliki, Hâce</p>

      <p class="x3 para-style-override-37">MECDÜDDİN HEMGER-İ FÂRİSÎ</p>

      <p class="Normal-1 para-style-override-45">(Tanrı rahmet eylesin)</p>

      <p class="Normal-1 para-style-override-16">Faziletli ve hünerli bir kişiydi. Zamanımızda zâhir ve bâtında fazileti ve istidatıyla eşi yoktu. Yazısı ve sözü çok güzeldi; sultanların ve hâkimlerin meclislerinin nedimiydi. Soyu Kisrâ� [Key]Kubâd oğlu Nûşirevân’a ulaşır. Asil ve soylu bir adam olduğu için hâkimlerin, şeriflerin, devlet ve mevki sahiplerinin yanında daima hüsnü kabul görürdü.</p>

      <p class="Normal-1 para-style-override-16">Zamanında Fars ve Acem Irakı’ nın meliku’ş-şuarâsıydı; o zamanın şairleri şiir ilminde bir zorluğa rastladıklarında ona müracaat ederlerdi. Hâce Mecdüddin’in divanı Irak’ta büyük şöhret kazanmıştır. Onun latif ve zarif sözleri halkın yüksek ve aşağı tabakası arasında ünlüdür.</p>

      <p class="Normal-1 para-style-override-20">Rivayet ederler ki: Hâce Mecdüddin, Atabek Sa’d bin Ebû Bekir ile tavla oynardı. Atabek bir sene kadar tavlayı terk etti ve Hâce de bunun üzerine şu kıtayı yazıp ona gönderdi:</p>

      <p class="Normal-1 para-style-override-17">Ey padişah, geçen sene senin lütuf ve keremin beni o hale getirdi ki</p>

      <p class="Normal-1 para-style-override-31">Madenler benimle varlıktan söz açamadılar ve gökler onca</p>

      <p class="Normal-1 para-style-override-31">Yüksekliklerine rağmen benim yanımda tevazuyla alçaldılar.</p>

      <p class="Normal-1 para-style-override-31">Fakat sen kerem elini başımdan kaldırdığından beri,</p>

      <p class="Normal-1 para-style-override-31">O, düşmanlığından iki eliyle bana kılıçla vuruyor.</p>

      <p class="Normal-1 para-style-override-31">Bu kuluna, madem ki benimle oturmak şerefine nail oldun,</p>

      <p class="Normal-1 para-style-override-31">Artık korkma ölene dek bahtiyar olursun dediğin, o geceyi hatırla.</p>

      <p class="Normal-1 para-style-override-31">O gece senin tavla oynamak hevesin vardı.</p>

      <p class="Normal-1 para-style-override-31">Tavlayı ben kazandım ve sen de kasten bana darıldın.</p>

      <p class="Normal-1 para-style-override-31">Yarabbi, ben ne yapayım ki padişah,</p>

      <p class="Normal-1 para-style-override-23">Geçen sene olduğu gibi sarhoşlukla yine benimle tavla oynasın. [ŞİİR]</p>

      <p class="Normal-1 para-style-override-16">Atabek Sa’d ise şu cevabı yazıp gönderdi: “Benim hiç tavla oynamadan geçirdiğim her sene için, sana Mısır keselerinden bin altınlık bir kese verilmesini kararlaştırdım.”</p>

      <p class="Normal-1 para-style-override-16">Bu hediyenin uzun süre Hâce Mecuddin’e verildiğini söylerler.</p>

      <p class="Normal-1 para-style-override-16">Biz de burada, bu münasebetle adil Nûşirevân’ın hayırlı eserlerinden bazılarını anmayı lüzumlu gördük.</p>

      <p class="x3 para-style-override-39">[NÛŞİREVÂN]</p>

      <p class="Normal-1 para-style-override-16">Onun ahlakı o derece makbul ve güzeldi ki Şeyh Senâ’î (Tanrı rahmet etsin) Hadîka’sında onun hakkında şu hikâyeyi yazmıştır (Bunu söyleyenin mükafatı Allah’a kalmıştır).</p>

      <p class="Normal-1 para-style-override-16">Hikâye: Bir mabeyinci Nûşirevân’ın kadehini çaldı. Şah bunu gördü, ama hiçbir şey söylemedi. Hazinedar padişahın korkusundan kalktı, sağda solda bu kadehi aramaya koyuldu. Gam ve keder içinde, herkese korku salarak kadehi getirmelerini istedi. Padişah da ona “Hiç kederlenme, hiç günahı olmayan kişileri müteessir etme. Kadehi çalan geri vermez ve çaldığını gören de bu sırrı meydana vurmaz” dedi.</p>

      <p class="Normal-1 para-style-override-16">Padişah bir gün yolda hırsızı belinde kemer olduğu halde gördü. Kemeri işaret edip gülerek “Hiç olmazsa itiraf et, bu kemeri de o kadehin parasıyla mı aldın” dedi. Hırsız da evet cevabını verdi.</p>

      <p class="Normal-1 para-style-override-20">Acem padişahları zamanında ahaliye çok zulüm edilirdi. Padişahlık Nûşirevân’a geldiğinde yeryüzünden bütün bid’atleri kaldırdı, güzel kurallar ve kanunlar koydu. İskender’in kapattığı Bâbü’l-Ebvâb<a class="footnote-link" href="#footnote-225-96" id="footnote-225-96-backlink">96</a> harap ve viran olmuştu, onu tamir ettirdi. Deşt-i Kıpçak ordusunun gelmesini engelledi. Babası Kubâd zamanında türeyen ve zındık mezhebine adalet adını veren Mezdek’i, <a class="footnote-link" href="#footnote-225-97" id="footnote-225-97-backlink">97</a> bu kötü itikatlı adamı bir mihregân gününde<a class="footnote-link" href="#footnote-225-98" id="footnote-225-98-backlink">98</a> yedi bin kadar olan tüm mensuplarıyla beraber toprağa serdi.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-96-backlink" id="footnote-225-96">96</a> Bâbü’l-Ebvâb: Hazar Denizi’yle Kafkas dağları arasındaki efsanevi geçit noktalarından biri, Derbent veya Demirkapı olarak da bilinir. Efsaneye göre insan türünden sayılmayan Yecûc ve Mecûc kavmi, bu geçitlerin ardında yaşar ve bu kapıları aşmaya uğraşırlardı. Bu geçidin ötesi dünyanın sonu sayılırdı. İskender buraya taştan bir duvar ördürdü. Araplar bu geçide Babü’l-Ebvâb “kapıların kapısı” dedi.</p>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-97-backlink" id="footnote-225-97">97</a> Mezdek: İnsanların tamamen eşit yaşamaları gerektiği, kadınlar ve çocuklar da dahil her şeyin toplumun ortak malı olduğu düşüncesini, sosyal adalet gibi kavramları savunarak, kendini peygamber ilan eden Zerdüşt rahibi. Kısa sürede İran’ın her yanına yayılan bu hareket sarstığı Sasani devleti tarafından kanlı bir şekilde bastırıldı. Mezdek ve tüm yandaşları idam edildi.</p>

          <div class="footnote">
            <p class="Basic-Paragraph" xml:lang="en-GB"><a class="footnote-anchor" href="#footnote-225-98-backlink" id="footnote-225-98">98</a> Mihregân günü: Eski İran’da beş gün süren ve nevruzdan sonra kutlanan en önemli bayrama mihregân denir. Zerdüşt takvimine göre yılın yedinci ayına ve her ayın onaltıncı gününe mihr (Mitra, “güneş”) denir. Mihr ayının 16. gününde beş gün boyunca sürecek büyük törenler yapılırdı.</p>
          </div>
        </div>
      </div>

      <p class="Normal-1 para-style-override-16">Altmış yıl saltanattan sonra Nûşirevân’ı tahtına oturtan Kubâd, Kebrlerin âdeti üzere bir ateşkedeye çekilip ibadetle uğraştı.</p>

      <p class="Normal-1 para-style-override-16">Nûşirevân kırk sekiz yıl adaletle padişahlık yaptı. Zamanının âlimlerine ve hakîmlerine çok hürmet gösterdi. Onun sarayında altından yapılmış dört tane kürsü vardı: Biri Türk padişahı, ikincisi Hint padişahı, üçüncüsü Rûm padişahı, dördüncüsü de Yemen ve Arap padişahı içindi. Her yıl bu dört padişahtan biri onu ziyarete geldiğinde, kendisine ait olan kürsüde otururdu.</p>

      <p class="Normal-1 para-style-override-20">Benâkitî de tarihinde şu olayı yazmıştır: Halife Me’mûn zamanında Nûşirevân’ın yüzüğü bulundu. Üzerinde şu üç satır yazılmıştı: 1- Yol karanlık ve bende görme kudreti yok. 2- İnsana iki ömür verilmiştir; ben ne için tamah edeyim. 3- Ölüm ensemde dolaşıyor, ben nasıl rahat edeyim.</p>

      <p class="Normal-1 para-style-override-16">Şeyh Sa’dî (Tanrı rahmet etsin) onun hakkında şöyle diyor:</p>

      <p class="Normal-1 para-style-override-20">Bin yıl geçti dünyada Nûşirevân’dan hiç eser kalmadı.</p>

      <p class="Normal-1 para-style-override-19">Ama yine de halk onun adil bir padişah olduğunu söylüyor. [BEYİT]</p>

      <p class="Normal-1 para-style-override-16">Onun zamanında bilgi ve fazilet sahibi olanlar sevilir, reziller sevilmezdi. Enverî bu hususta şu şiiri yazmıştır:</p>

      <p class="Normal-1 para-style-override-20">Adaletinin şöhreti bütün fazilet sahiplerinin dilinde</p>

      <p class="Normal-1 para-style-override-16">Kıyamete dek dolaşan Nûşirevân’ın zamanında</p>

      <p class="Normal-1 para-style-override-16">Alçak ve bayağı adamların eline kalem</p>

      <p class="Normal-1 para-style-override-19">Ve mızrak verilmesi uygun görülmemişti. [ŞİİR]</p>

      <p class="Normal-1 para-style-override-16">Onun ahlakı o kadar güzeldi, hayrat ve hasenata o kadar meyli vardı ki, âlîmler onun adaletine hürmeten, ahrette azap görüp görmeyeceği hususunda sükût etmişlerdir. Kendisi müşrik olduğu halde, Peygamberimiz “Ben adalet sahibi bir padişahın zamanında dünyaya geldim” buyurmuştur.</p>

      <p class="Normal-1 para-style-override-16">Adaletin derecesi ne kadar yüksektir ve adil bir padişah ne kadar mesuttur. Müşrik olan padişah böyle olursa, hem Allah’ın birliğine inanıp hem de adil olduğunda onun derecesinin ne kadar yüce olacağı bundan kıyaslanmalı.</p>

      <p class="Normal-1 para-style-override-16">Tanrı adaleti Nûşirevân adaletinin fevkinde ve ahlakı Dört Halife’nin ahlakına yakın olan padişahımız, ümmet-i Muhammed’in üzerinden eksik olmasın. Bu sayede birtakım alçak ve zalimlerin zulüm eli ahalinin hukukuna tecavüz etmesin.</p>

      <p class="Normal-1 para-style-override-16">Bu bir kural olmuş; birtakım suçluların ve köylülerin çocukları muhasebe kalemlerini ellerine almış, kendileri ve babaları öküz çobanıyken kâtiplik mesleğine girmişler, bunların yüzünden de din, devlet ve şeriat işleri alt üst olmuştur.</p>

      <p class="Normal-1 para-style-override-20">Sarhoş bir zencinin eline kılıç vermek, ehliyetsiz bir namerde</p>

      <p class="Normal-1 para-style-override-19">İlim öğretme yetkisi vermekten daha hayırlıdır. [BEYİT]</p>

      <p class="Normal-1 para-style-override-16">Padişahımız bu bozuk usul ve kaideyi tamamen kaldırmalıdır.</p>

      <p class="Normal-1 para-style-override-16">Görülüyor ki yazar esnafı, avam tabakasından köylülerin ve sahralardaki göçebelerin çocuklarına hesap ve siyakat öğretiyorlar. Bunlar da ilimde şöyle üstün körü bir şeyler öğrendiler mi, hemen bir devlet işine tayin ediliyorlar. Bunların cehaletlerinin zararınıysa Müslümanlar çekiyor. Müslümanların helal ve haram mallarından maaş sağlamak, süslü esvaplar satın alıp giymek daha kolay olduğu için, artık köylü çocukları da reayalığı bıraktılar ve hepsi iş başına geçtiler. Eğer padişahımız bunu önlemezse yakın zamanda memleketin diğer işleri gibi tarımı da aksayacaktır.</p>

      <p class="Normal-1 para-style-override-20">Melikşah hakkında yazılan tarihlerde anlatılır ki: Selçuklu sultanı Melikşah Bağdat’ı ele geçirdiğinde halifelere benzemek için Hâce Nizâmü’l-Mülk’ü çağırdı. Ona, “Hemen acele İsfahan’a git, iki hafta zarfında iki yüz bin dirhem tedarik et ve orduya yetiştir” dedi.</p>

      <p class="Normal-1 para-style-override-16">Hoca İsfahan’a doğru yola çıktı. Dinever’de bir köylünün evine konuk oldu ve bu adam da onu gerektiği gibi ağırladı. Bir gece Hâce ile otururken, “Hâce yol hazırlığı tamam olmadığı halde böyle acele nereye gidiyorsun. Buna sebep nedir?” diye sordu.</p>

      <p class="Normal-1 para-style-override-16">“Sultana acele para lazım oldu. Ben gidip iki hafta içinde İsfahan’dan iki yüz bin dirhem tedarik edip sultanın hazinesine götüreceğim” dedi Hâce.</p>

      <p class="Normal-1 para-style-override-16">“Padişahımızın sayesinde ben dört yüz bin dirhem verebilecek vaziyetteyim. Ben ihtiyar bir adamım ve kabiliyetli bir oğlum var, onun yazı ve muhasebe öğrenmesini istiyorum. Ben aşağı tabakadan ve kabiliyetsiz biriyim. Sultan benim tabakamda bulunan insanların böyle işlere alınmasını yasaklamıştır. Ben korkuyorum. Oğlumu bir üstada veremem. Eğer siz bunun için sultandan izin alırsanız, ben de hazineye iki yüz bin dirhem nakit verebilirim” dedi köylü.</p>

      <p class="Normal-1 para-style-override-16">Hâce, ihtiyar adamdan bunları işittiğine çok sevindi ve aklına bir işgüzarlık yapmak geldi. Köylünün evinde kaldı ve oradan bir postacıyla bu meseleyi sultana arz etti.</p>

      <p class="Normal-1 para-style-override-16">Sultan Hâce’nin mektubunu okur okumaz kızdı, mübarek yanakları ateş kesildi ve dedi ki: “Eğer Hâce’nin ak sakalına hürmet etmeseydim ve öteden beri malum olan babama yaptığı hizmetleri olmasaydı, şimdi onu rezil rüsva ederim. Benim bir köylünün malına ve yardımına ihtiyacım mı var ki, onun malına ve servetine tamah edeyim; yeterliliği ve hakkı olmadığı halde oğlunu Müslümanların işlerine memur yapayım. O da bu işleri yüzüne gözüne bulaştırsın, Müslümanlar bundan zarar görsün ve herkes de benim hakkımda ‘Melikşah rüşvet aldı; şerefli, haysiyetli ve asil adamların işlerini birtakım ehliyetsiz kişilere verdi’ desin. Hâce’nin bu cihetleri bilmesi, düşünmesi lazımdı. Biz onu dost zannediyorduk, meğer o bizim düşmanımızmış.”</p>

      <p class="Normal-1 para-style-override-16">Hemen görevlendirildiği işi yapması için İsfahan’a gitmesi ve bu hususta vakit geçirmemesini emredip yazıyla bildirdi.</p>

      <p class="Normal-1 para-style-override-16">Bunu yazmaktaki maksadım, geçmiş sultanların büyük işlerin küçük adamlara verilmemesi konusunda ne kadar titiz hareket ettiklerini bildirmektir.</p>

      <p class="Normal-1 para-style-override-20">Hikâye: Oğuzların eline düştüğünde Sultan Sencer’e böyle muazzam bir saltanatın nasıl perişan olup bu hale geldiğini sordular. O da şu cevabı verdi: “Büyük işleri küçük adamlara, küçük işleri de büyük adamlara verdiğim için. Çünkü küçük adamlar büyük işleri yapamadılar ve büyük adamlar da küçük işleri yapmaya tenezzül etmediler, bunu bir şerefsizlik saydılar. Bu iki sebepten dolayı işler kötüleşti, memleket sarsıldı, devlet ve ordu bozuldu.”</p>

      <p class="Normal-1 para-style-override-20">Her ne kadar iş, akıllı adamların kârı değilse de,</p>

      <p class="Normal-1 para-style-override-19">Yine de akıllı insanlardan başkasına iş buyurma. [BEYİT]</p>

      <p class="x3 para-style-override-7">En Faziletli İnsanların Kendisiyle Övündüğü</p>

      <p class="x3 para-style-override-37">PÛR BÂHÂ-İ CÂMÎ</p>

      <p class="Normal-1 para-style-override-45">(Tanrı onun aziz ruhunu takdis etsin)</p>

      <p class="Normal-1 para-style-override-16">Çok istidatlı ve faziletli bir adamdı. Onun babası ve büyük babaları Câm vilayetinin kadılarıydı. O çok hoş tabiatlı biriydi ve bu mevkiye tenezzül etmedi. Daima istidatlı kimselerle düşer kalkar ve vaktini çoğunlukla Herat şehrinde geçirirdi. Kabâî adıyla meşhur Mevlana Rükneddin’in öğrencisiydi.</p>

      <p class="Normal-1 para-style-override-16">Argun Han zamanında Hâce Vecîhüddin Zengî bin Tâhir-i Feryûmedî ile beraber Tebriz’e gitti ve Hâce Hümâmüddin ile karşılıklı şiirler söylemiş, zorlu bahrler kullanarak kasideler yazmıştır. Bu gazel onundur:</p>

      <p class="Normal-1 para-style-override-20">O güzel, kara saçlarıyla güneşin ve ayın</p>

      <p class="Normal-1 para-style-override-16">Güzellik sayfası üzerine bir butlan kalemi çekecek.</p>

      <p class="Normal-1 para-style-override-16">Yarabbi bir kan damlasından ibaret olan bu gönül dedikleri,</p>

      <p class="Normal-1 para-style-override-16">Ay yüzlü güzellerin zulmünden daha ne kadar acı çekecek.</p>

      <p class="Normal-1 para-style-override-16">Ey mum, bu gece hastaların başından bir yere ayrılma.</p>

      <p class="Normal-1 para-style-override-16">Çünkü bu gece bir âşık başını yokluk yakasından içeri çekecek.</p>

      <p class="Normal-1 para-style-override-16">Ey benim beytü’l hüzn’ümün komşusu, sakın.</p>

      <p class="Normal-1 para-style-override-16">Çünkü bu gece gözyaşlarımdan duvar nemlenecek ve yıkılacak.</p>

      <p class="Normal-1 para-style-override-16">Bâhâ sevgilinin gamını çeker ve der ki:</p>

      <p class="Normal-1 para-style-override-19">“Kim ki âşık olur, gam yükünü çekmesi zaruridir.” [GAZEL]</p>

      <p class="x3 para-style-override-39">[ARGUN HAN]</p>

      <p class="Normal-1 para-style-override-16">Argun Han’a gelince; o, babası Abaka Han’ın zamanında Horasan padişahıydı. Abaka Han Tebriz’de vefat ettiğinde şehzadeler ve emirler ona rağmen Hulagu Han’ın oğlu Ahmed Han’ın padişahlığı üzerinde birleştiler ve tahta onu oturttular.</p>

      <p class="Normal-1 para-style-override-16">Ahmed Han ahlakı çok iyi bir adamdı, İslamiyete ve Müslümanlara karşı çok meyilliydi. Hatta kendisinin Müslüman olduğunu, fakat siyaseten bunu meydana vurmadığını söylerler. Hanlık tahtına oturduktan beş ay sonra Horasan üzerine yürüdü. Onun karşısında mağlup olan Argun Han da Tûs ve Bâdegân’dan kaçıp Kelât Kalesi’ne sığındı. Ahmed Han ise bu kaleyi kuşatamadı. Bu kalenin çapı on iki fersahtı ve iki kapısı vardı. Bir dağ gibi sağlamdı ve onun kadar her tarafı sağlam, korunaklı bir kale daha yoktu. Ordunun yiyeceği içeceği hep içerideydi.</p>

      <p class="Normal-1 para-style-override-16">Argun Han bir ay sonra amcasının yanına geldi ve ondan özür diledi. Ahmed Han’ın amcalık şefkati coşup taştı ve Argun Han’a bir zarar vermedi. Sonra da Irak tarafına geçip gitti. Argun Han’ı yanlarına alıp kendisinin arkasından getirmeleri için güvenilir adamlarına talimat verdi. Bunların önderi olan Menkli Han, Argun Han’dan söz alarak onu serbest bıraktı ve geri kalanlar da Argun Han ile beraber oldular. Esterâbâd ordusu da onlara katıldı ve Ahmed Han’ın arkasından yürüdüler.</p>

      <p class="Normal-1 para-style-override-16">Ahmed Han Zencan’a ulaştığında Argun Han’ın bu hareketinden haberdar oldu, canı çok fazla sıkıldı. Hemen kalkıp Tebriz’e geldi ve validesini de yanına alarak Meraga’ya gitti. Ordu ve erkânın kendisinden yüz çevirerek Argun Han’la birleşmesi üzerine, Ahmed Han kaçıp Damegân’a geldiyse de sultanın derbanı onu yakalayarak Argun Han’a gönderdi. En sonunda Argun Han’ın emriyle öldürüldü.</p>

      <p class="Normal-1 para-style-override-16">Bu suretle İran saltanatı tek başına Argun Han’ın eline geçti. Argun Han, sahib-i divân Hâce Şemseddin Muhammed’i de Abaka Han’ın vefatından sonra Ahmed Han’a meyil gösterdiği için Tebriz’in Karabağ civarında öldürttü. Bu suretle ondan da intikamını aldı.</p>

      <p class="Normal-1 para-style-override-16">Argun Han zamanında yaşayan şairler ve âlimler şunlardır: Şeyh Muslihüddin Sa’dî-i Şirazî (Tanrı rahmet eyleye), Hâce Hümâm-ı Tebrizî ve Mevlana Kutbeddin-i Şirazî (Tanrı derecelerini yüceltsin).</p>

      <p class="Normal-1 para-style-override-16">Azizlerden biri Allame Kutbeddin-i Şirazî’nin vefatı hakkında şu kıtayı söylemiştir:</p>

      <p class="Normal-1 para-style-override-20">Eğri gidişli felek, ramazan ayında bir oyun oynadı.</p>

      <p class="Normal-1 para-style-override-16">Ah, bu ne yaman oyundu.</p>

      <p class="Normal-1 para-style-override-16">Hicretten yedi yüz iki yıl geçmişti ki</p>

      <p class="Normal-1 para-style-override-19">Kutbeddin-i Şirazî yokluk perdesinin arkasına çekildi.</p>

      <p class="x3 para-style-override-7">ABDÜLKADİR-İ NÂYİNÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Şeyh Sa’dî’nin akranıdır. Güzel sözlü, kanaatli ve dünyayı terk eden erlerdendi. Şeyh Sa’dî’nin şiirlerini çok okurdu.</p>

      <p class="Normal-1 para-style-override-16">İsfahan’a bağlı Nâyin kasabasındandır. Burası eskiden Yezd bölgesine dahildi. Havası güzel bir yerde, İsfahan ile Yezd arasındaki bir çölün başındadır. Yumuşak pamuk burada yetişir. Zamanında Hodreng ve Melle-i Nâyinî’nin eşi yoktur.</p>

      <p class="Normal-1 para-style-override-16">Bu gazel Abdülkadir-i Nâyinî’nindir.</p>

      <p class="Normal-1 para-style-override-20">Ey gözlerinin hasretiyle benim gözlerimin</p>

      <p class="Normal-1 para-style-override-16">Yaşlı gözlerden başka göz görmediği sevgili!</p>

      <p class="Normal-1 para-style-override-16">Hiçbir göz senin gözlerinden daha güzel bir göz görmemiştir.</p>

      <p class="Normal-1 para-style-override-16">Hayat suyunun çeşmesi tatlılığını,</p>

      <p class="Normal-1 para-style-override-16">Senin bal çeşmesi olan dudaklarından almıştır.</p>

      <p class="Normal-1 para-style-override-16">Fakat benim gözlerim o çeşmeden inciler gibi akan</p>

      <p class="Normal-1 para-style-override-16">Gözyaşlarıyla dolu gözlerden başka bir göz görmedi.</p>

      <p class="Normal-1 para-style-override-16">Cennetin gözü olan Rıdvan’ın gözleri</p>

      <p class="Normal-1 para-style-override-16">Ne hurileri görüyor ne de Kevser çeşmesini.</p>

      <p class="Normal-1 para-style-override-16">Ümit ederim ki sen, beni gözyaşlarının</p>

      <p class="Normal-1 para-style-override-16">Damlaları gibi gözünden düşürmeyesin,</p>

      <p class="Normal-1 para-style-override-16">Çünkü benim gözlerim, senin gözlerin olmadan</p>

      <p class="Normal-1 para-style-override-16">En parlak nur çeşmesi olan güneşi bile görmez.</p>

      <p class="Normal-1 para-style-override-16">Senin gözlerinin arzusuyla sabrı tükenmiş</p>

      <p class="Normal-1 para-style-override-16">Ve gönlünü kaptırmış olan ben âşık,</p>

      <p class="Normal-1 para-style-override-16">Gözlerini kan yağdırıcı bir hale getirdi</p>

      <p class="Normal-1 para-style-override-19">Ve nur çeşmesi olan güneşin yüzünü görmedi. [GAZEL]</p>

      <p class="Normal-1 para-style-override-19"></p>

      <p class="x1 para-style-override-7" id="toc_marker-6">FARSÇA YAZAN ŞAİRLERİN DÖRDÜNCÜ TABAKASI</p>

      <p class="Normal-1 para-style-override-16">Bundan sonra bu kitapta yalnız gazel söyleyenlerin, istiğrak halinde irfan denizinden inciler çıkarıp ortaya koyanların, kendileri de hakikat denizinin incileri olan muvahhit ve ariflerin hâl tercümeleri yazılacaktır. Onları burada anmamak şüphesiz bir tür küstahlıktır.</p>

      <p class="x3 para-style-override-7">Ariflerin Sultanı</p>

      <p class="x3 para-style-override-37">FERÎDÜ’L-MİLLE VE’D-DİN ŞEYH ATTÂR</p>

      <p class="Normal-1 para-style-override-45">(Tanrı ruhunu takdis etsin)</p>

      <p class="Normal-1 para-style-override-16">Bu kişi Muhammed bin İbrahim el-Attâr el-Nişaburî’dir. Mertebesi yüce, meşrebi temizdir. Onun sözleri için “Sülûk ehlinin kamçısıdır” derler. Şeriat ve tarikatta eşi yoktur. Şevk ve niyazda, yanıp yakılmakta zamanının mumudur. İrfan deryasında batmışlardandır ve ikan denizinin [yakîn bilgisinin] dalgıcıdır. Şairlik mesleği değildir. Onun sözleri gayb âleminin varidatıdır; bu yüzden onu şairlik mesleğiyle nispet etmek ayıptır.</p>

      <p class="Normal-1 para-style-override-16">Aslen Nişabur’a bağlı olan Kedgen köyündendir. Şeyh uzun bir ömür sürmüştür; yüz on dört yıl yaşadığını söylerler. Doğumu Melikşah’ın oğlu Sultan Sencer zamanında 513 yılı şaban ayının 6. gününde vaki olmuştur. Ömrünün seksen beş yılını Nişabur şehrinde, dokuz yılını da Şadiyah’da geçirmiş ve şeyhin katledilişinden üç yıl sonra bu şehir harap olmuştur.</p>

      <p class="Normal-1 para-style-override-16">Ferîdüddin-i Attâr şeyhlerden ve büyük adamlardan birçok kişiye yetişmiş, böyle birçok arifle görüşmüştür. Tarikat sahipleri tarafından yazılmış dört yüz cilt kitabı okuyup incelemiş ve birçok kitap toplamıştır. Nihayet hayatının son zamanlarında âlim-i fenâ [hiçlik] mertebesine ulaşıp inziva âlemine çekilmiştir.</p>

      <p class="Normal-1 para-style-override-16">Azizlerden biri Nişabur’da birkaç kez gerçekleşen zelzeleler hakkında şu rubaiyi yazmıştı:</p>

      <p class="Normal-1 para-style-override-17">Nişabur’da üç devrede üç zelzele olmuştur.</p>

      <p class="Normal-1 para-style-override-31">Bunlardan biri beş yüz küsürdedir;</p>

      <p class="Normal-1 para-style-override-31">Bunda şehir yıkılmış, bir çöle dönmüştür.</p>

      <p class="Normal-1 para-style-override-23">İkincisi altı yüz otuz, üçüncüsü de sekiz yüz sekizdedir. [RUBAİ]</p>

      <p class="Normal-1 para-style-override-16">Şeyhin tövbekâr olmasına şu olay sebep olmuştur:</p>

      <p class="Normal-1 para-style-override-16">Babasının Şadiyah şehrinde pek mükellef bir attariye dükkânı vardı. Şeyh de onun ölümünden sonra bu mesleğe devam etti. Dükkânı o kadar süslü ve ziynetliydi ki temaşasından halkın gözleri nurlanır ve dimağları güzel kokular içinde kalırdı.</p>

      <p class="Normal-1 para-style-override-16">Şeyh Attâr bir gün dükkânının önünde büyük tacirlere yakışacak bir tavırla oturmuştu ve köleleri de bellerinde kemerleri olduğu halde önünde el pençe divan duruyorlardı. Bu sırada orada divane görünüşlü, fakat tarikatte aklı tam bir adam birdenbire peyda oldu. Mağazanın kapısının önüne gelerek içeri bakmaya başladı, gözleri dolarak bir ah çekti.</p>

      <p class="Normal-1 para-style-override-16">“Neden öyle abdal abdal bakınıp duruyorsun. Yürü, çabuk geç, git işine, senin için hayırlısı budur” dedi bu dervişe şeyh.</p>

      <p class="Normal-1 para-style-override-16">Derviş ise şu cevabı verdi: “Ben yükü hafif bir adamım. Dünyada bu hırkadan başka bir şeye sahip değilim.</p>

      <p class="Normal-1 para-style-override-17">Ey kesesi türlü türlü ilaçlarla dolu olan efendi:</p>

      <p class="Normal-1 para-style-override-23">Bu dünyadan göçeceğin vakit ne yapacaksın ? [BEYİT]</p>

      <p class="Normal-1 para-style-override-16">“Ben bu dünya pazarından çabuk ve kolaylıkla geçip giderim. Fakat sen bu ağır yüklerini derleyip topla. Başının çaresine bak!”</p>

      <p class="Normal-1 para-style-override-16">“Sen bu dünyadan nasıl geçip gidersin? diye sordu şeyh.</p>

      <p class="Normal-1 para-style-override-16">“Bu hırkayı sırtımdan çıkarır, başımın altına yastık yapar, canımı Hakka teslim ederim” dedi derviş.</p>

      <p class="Normal-1 para-style-override-16">Bu divanenin sözleri yüzünden Şeyhin yüreği dertle doldu. Dünyadan tamamen soğudu. Mağazanın bütün eşyalarını dağıttı ve dünya pazarından el çekti. Şeyhlerin şeyhi Rüknüddin-i Akkâf’ın (Tanrı ruhunu takdis etsin) dergâhına girdi. Bu kişi o zamanın muhakkik ve ariflerindendi. Attâr bu şeyhin önünde tövbe etti. Taat ve ibadetle uğraştı. Şeyhin dervişleri arasında birkaç yıl kaldı ve sonra hacca gitti.</p>

      <p class="Normal-1 para-style-override-16">Birçok büyük adamla tanıştı, onların hizmetinde bulundu. Yetmiş yıl kadar sufi hikâyelerini toplamakla uğraştı. Hiç kimse Attâr gibi tarikat ehlinin hikâyeleri ve menkıbeleriyle uğraşmamıştır.</p>

      <p class="Normal-1 para-style-override-16">Kemalde ucu bucağı olmayan deniz gibiydi. Bütün himmetini dünyevi ve süfli düşünceleri kalbinden çıkarmaya sarfederdi. Bir köşeye çekilir, yabancılara kapısını kapamış bir halde otururdu. Böylece Tanrı’nın binlerce zorlu sırrı onun halvet serasında cilveler eyler, onun karanlık odasında hakikat gelinleri ona mahrem olurdu. Şiirleri bu kitapta bizim anlatabileceğimizden daha meşhurdur. Onun remizleri ve işaretleri bizim onda birini bile bahsedemeyeceğimiz kadar âlimanedir.</p>

      <p class="Normal-1 para-style-override-20">Hikâye ederler ki: Şeyh vefat ettiği sıralarda Nişabur’un en büyük adamlarından olan kadıü’l-kudât Yahya bin Sa’îd’in oğlu da ölmüştü. Ahali onun şeyhin mezarının ayak ucuna gömülmesini uygun gördü, ama Kadı Yahya bunu kabul etmedi ve “Benim oğlumun böyle masallar söyleyen ihtiyar bir herifin ayağının dibinde yatması uygun değildir” dedi. Bunun üzerine kadı efendinin çocuğunu başka bir yere gömdüler.</p>

      <p class="Normal-1 para-style-override-16">O gece rüyasında kadı kendini Şeyh Attâr’ın mezarının baş ucunda gördü. Orada bütün ebrar, kutblar ve tanrı erleri ellerinde her tarafı nurlandıran meşaleler tutuyor, hidayet ufuklarındaki Tanrı’nın inayet yıldızları her tarafı parlatıyordu. Bütün bu büyük adamlar şeyhin kabrinin etrafında tam bir hürmetle murakabeye varmışlardı. Şeyh bunu görünce utandı o meclisin hiç yanına varmadan çekip gitti ve oğlu da iki gözü yaşlar içinde babasına seslendi: “Ey baba! Büyük kusur ettin. Beni tanrı erlerinin mübarek ayaklarının feyzinden ve bereketinden mahrum ettin. Çabuk bunu telafi et. Benim cennetim ebrarın ayaklarının altındadır. Benim mezarım Şeyh Attâr’ın ayağının altıdır.”</p>

      <p class="Normal-1 para-style-override-16">Kadı bu rüyayı gördükten sonra sabah uyanır uyanmaz şeyhin akrabasının yanına gitti ve ricalarda bulundu. Sonunda onların da razı olmaları üzerine çocuğu şeyhin ayak ucuna gömdüler.</p>

      <p class="Normal-1 para-style-override-16">Kadı da böyle bir küstahlıkta bulunduğu için tövbeler etti. Şeyhin müritlerinden ve inanmışlarından oldu. Şeyhin kabrinin üzerine bir türbe yaptırdı. Şeyhin kabri Şadiyah şehrinin dışında, Şehr-i Bezirgân denilen yerdedir. Şeyhin kabrinin üzerindeki türbesi ve civarındaki binalar [günümüze gelindiğinde] harap ve viran bir haldeydi.</p>

      <p class="Normal-1 para-style-override-16">O milletin eminidir ve millet onunla nizam buldu. O devletin sağ elidir ve devlet onun elinde karar kıldı. Fakat hakkın ve dinin nizamı, faziletli, hayır seven, mertebesi yüksek emirimiz Emir Ali-Şîr (Tanrı onun nusret ve zaferini aziz etsin, asrını ebediyete kadar uzatsın) daima doğru düşünen biri olduğu ve düşünme gücünü böyle mukaddes makamların onarımına ve geçmiş büyüklerin âdetlerini canlandırmaya sarfettiği için, bütün ziyaretçilerin sığınma yeri olan şeyhin mezarının üzerine öyle bir bina yaptı ki, insanın gönlünü aydınlatmakta Rıdvan’ın bahçesinden daha nurlu ve ferahlık verici, insanın canına cennet bahçelerinden daha çok can katıcıdır; bütün insanların dili bu hayrat madenini ve bu iyilikler merkezini övmekte, şu beyiti terennüm etmektedir:</p>

      <p class="Normal-1 para-style-override-17">İnsanı ahret azabından kurtarmakta iki şey esastır: İyi ad ve sevap.</p>

      <p class="Normal-1 para-style-override-23">Bu ikisi geçtikten sonra artık yeryüzünde olan her şey fanidir.</p>

      <p class="Normal-1 para-style-override-16">Tanrı, tahkik denizinin incisi ve tasdik denizi olan emire [Ali Şîr] yardımını, tatlılığı saadeti ve şefkati versin. Yarabbi, sen Peygamberimiz ve onun şerefli aile efradının hürmetine bu duayı kabul et.</p>

      <p class="Normal-1 para-style-override-20">Şeyh Ferîdüddin-i Attâr’ın mesnevi tarzında söylediği şiirlerinden başka, diğer tarzdaki manzumeleri kırk bin beyittir ve on iki bin rubaisi vardır. Tarikat hakkındaki kitaplardan olan Tezkiretü’l-Evliyâ’yı yazmıştır. Bundan başka İhvânü’s-Safâ vesaire gibi risaleleri de mevcuttur. Manzum olarak yazdığı eserleri şunlardır: Esrârnâme, İlâhînâme, Musîbetnâme, Uşturnâme, Muhtârnâme, Cevherü’z-zât, Vasiyetnâme, Mantıku’t-Tayr, Bülbülnâme, Gül ü Hürmüz, Nâme-i siyah, Heylâcnâme’dir. Eserlerinden on ikisi manzumdur. Şeyhin kırk risale nazmettiğini söylerler, fakat bu saydıklarımızdan başkaları malum değildir. Kasideleri, gazelleri, rubaileri, mukattaat ve mesnevileri yüz bin beyitten fazladır. Bu ne muazzam bir deniz ki, bu kadar mana incisini bu hayat sahillerine dökmüştür.</p>

      <p class="Normal-1 para-style-override-16">Şeyhin kasidelerinden birkaç beyti uğur sayarak buraya yazıyoruz:</p>

      <p class="Normal-1 para-style-override-17">Ey yüzü örtülü pazara gelen ve</p>

      <p class="Normal-1 para-style-override-31">Halkı bu tılsımla güzelliğine müptela eden!</p>

      <p class="Normal-1 para-style-override-31">Senin yüzün âleme bir ışık saldı, her taraf çerağ ile doldu.</p>

      <p class="Normal-1 para-style-override-23">Bir tohum ekti, her taraf göverdi ve meyveler verdi. [KASİDE]</p>

      <p class="Normal-1 para-style-override-16">Tevhit hakkında muazzam bir kaside söylemiştir, ki bunun bazı parçaları büyükler tarafından şerh edilmiştir. Seyyid İzzeddin-i Âmulî (Tanrı rahmet etsin) daima şeyhin kasidelerini şerh ederdi. Bazı beyitlerini buraya aldığımız kasidesine de manzum bir şerh yazmıştır:</p>

      <p class="Normal-1 para-style-override-17">O Tanrı’yı tesbih ve tenzih ederim ki, onun sıfatlarının</p>

      <p class="Normal-1 para-style-override-31">İdrakı nebilerin akıllarını âcizlik toprağına serer.</p>

      <p class="Normal-1 para-style-override-31">Eğer kâinattaki bütün mahluklar</p>

      <p class="Normal-1 para-style-override-31">Tanrı’nın büyüklük sıfatlarını düşünseler, sonunda</p>

      <p class="Normal-1 para-style-override-31">“Ey Tanrı, bizim hiçbir şey bilmediğimiz bilindi”</p>

      <p class="Normal-1 para-style-override-31">Diye âcizliklerini itiraf ederler.</p>

      <p class="Normal-1 para-style-override-31">Sonsuz bir denizin dalgalandığı yerde,</p>

      <p class="Normal-1 para-style-override-31">Bir çiy damlası yüzmek gayretinde nasıl bulunur.</p>

      <p class="Normal-1 para-style-override-31">Gökgürültüsünden çarkın kulağının patladığı bir yerde,</p>

      <p class="Normal-1 para-style-override-31">Bir arı testinin içinde ses çıkarmaya nasıl cesaret eder.</p>

      <p class="Normal-1 para-style-override-31">Dolgun ay ve sabah güneşi, onun zatının nuru yanında</p>

      <p class="Normal-1 para-style-override-23">Karanlıktan başka bir şey değildir. [KASİDE]</p>

      <p class="Normal-1 para-style-override-16">Şeyh son zamanlarında şiir söylemeyi bırakmıştı. Öyle nadir bir mana hatırına geldiğindeyse rubai tarzında söylerdi. Şu rubai şeyhe nisbet olunur:</p>

      <p class="Normal-1 para-style-override-17">Ben bu aşağı âlemden bir av tutup yükseklere götürmek için</p>

      <p class="Normal-1 para-style-override-31">Sır âleminden uçmuş gelmiş bir kuştum.</p>

      <p class="Normal-1 para-style-override-31">Sırlarıma mahrem olacak kimse bulamadığım için</p>

      <p class="Normal-1 para-style-override-23">Tekrar geldiğim yere uçup gittim. [RUBAİ]</p>

      <p class="Normal-1 para-style-override-16">Şeyh Attâr, Cengiz’in âleme kargaşa saldığı zamanlarda Moğolların eline esir düşmüştü. Yapılan katliam esnasında o da şehit oldu. Şehadetinin şöyle olduğunu söylerler: Onun mübarek ruhunun tutîsi bu kafes bedeninden usandığı için vuslat şekeristanına bir an evvel kavuşmak istiyordu. Bir Moğol onu öldürmek istedi, fakat diğer bir Moğol ona “Bu ihtiyarı öldürme, sana onun kanının pahası olarak bin dirhem vereyim” dedi. Moğol da parayı alıp şeyhi öldürmekten vazgeçecekti, ama şeyh “Beni bu kadar paraya satma, daha pahalıya satabilirsin” dedi. Bunun üzerine başka bir Moğol da “Bunu öldürme, sana onun karşılığında bir torba saman vereyim” dedi. Şeyh bunu işittiğinde Moğol’a “Hiç durma sat, çünkü bundan fazla etmem” dedi.</p>

      <p class="Normal-1 para-style-override-16">Şeyh Attâr böylece şehadet şerbetini içti, sa’îdler ve şehitler derecesine erişti. Onun bu katledilişi 626 yılı Cemaziyülâhır ayının onuncu günü gerçekleşti. Bazıları 589 ve bazıları da 619 olarak zapt etmişlerdir; ama bunda çok ihtilaf vardır. Bu tarihler kitaplardan alınmıştır. Günahı anlatanların boynuna olsun.</p>

      <p class="Normal-1 para-style-override-20">Şeyhin hırkasının sihrine gelince: Teberrük hırkasını âşıkların sultanı ve şehitlerin fahri Mecdüddin-i Bağdadî’den almıştır (Tanrı ruhunu takdis etsin).</p>

      <p class="x3 para-style-override-39"><span>[KUTBEDDİN HAYDAR]</span></p>

      <p class="Normal-1 para-style-override-16">Şeyh Attâr çocukluğunda âlemin kutbu Kutbeddin Haydar’ın nazarına mazhar olmuştur. Şeyhin doğduğu yer Zâve civarında, Kedgen denilen yerdir. Babası İbrahim bin İshak Attâr-ı Kedgenî, Kutbeddin Haydar’ın müritlerindendi. Şeyh Attâr Haydarnâme’yi gençliğinde bu âlemin kutbu için nazmetmiştir. Bunu gençliğinde nazmettiği için şeyhin elde bulunan diğer sözlerine benzemez, fakat bunun Şeyh Attâr’a ait olduğu muhakkaktır. Bazıları bu eseri Haydarilerin nazmedip Şeyh Attâr’a nisbet ettiklerini söylerlerse de, bu yanlış bir iddiadır.</p>

      <p class="Normal-1 para-style-override-16">Kutbeddin Haydar abdalan ve tam bir Allahî meczuptur. Muhakkikler Haydar’a çok inanırlar. Merhum, bâtın erlerinden ve riyazet ehlindendi. Bazıları yüz on, bazıları da yüz kırk yıl ömür sürdüğünü söyler. Kendisi Türkistan hanlarının neslindendi ve babasının adı Şahver’di. Meczup bir anadan dünyaya gelmiştir. Kerametleri ve makamatı meşhurdur. 597 yılında ölmüş ve Zâve’de defnedilmiştir. Bazıları ölümünün 602 yılında olduğunu yazmışlardır.</p>

      <p class="x3 para-style-override-7">Ariflerin Önderi</p>

      <p class="x3 para-style-override-37">MEVLÂNÂ CELÂLEDDİN-İ RÛMÎ</p>

      <p class="Normal-1 para-style-override-45">(Tanrı ruhunu takdis etsin)</p>

      <p class="Normal-1 para-style-override-16">Adı Muhammed bin el-Hasan el-Belhî el-Bekri’dir. Nesebi müminlerin emiri Ebû Bekir es-Sıddık’a (Tanrı ondan razı olsun) ulaşır. Âlemin muhakkiklerinin önderi, ümmetin havas ve avamının makbulüydü. Onun temiz yüreği Tanrı’nın sırlarının mahzeni ve onun feyzler saçan düşünme gücü sonsuz nurların indiği yerdi. Onun tarikatı ve meşrebi, talep vadisinin susuz kalmışlarını irfanın tatlı suyuyla kandırmış, mezhebiyse cehalet çöllerinde yolunu kaybedenleri yakîn ilminin sınırlarına ulaştırmak için kılavuzluk etmiştir. Yakîn ilimlerini tahsilde rabbani bir âlim, tevhit ve tahkik mertebelerinde samedanî [Allah’a mahsus] yolundaydı. Gayb âleminin işaretlerini ve remizlerini güzel sözlerle beyan etmiş ve ayne’l-yakîn yolunu ilme’l yakîn vasıtasıyla ayan beyan göstermiştir.</p>

      <p class="Normal-1 para-style-override-17">O coşkun deniz, şeref ve şanıyla yükseklere doğru dalgalandığında</p>

      <p class="Normal-1 para-style-override-23">İnci dizilerini her taraftan sahillere dökmüştür. [BEYİT]</p>

      <p class="Normal-1 para-style-override-16">Kalemin dili onun kemalini yazmakta âciz ve kusurludur. Her mezhep erbabı onu övmüş ve her taifenin makbulü olmuştur.</p>

      <p class="Normal-1 para-style-override-16">Mevlânâ Celâleddin aslen Belh’tendir. Babası Bahâeddin Veled, Belh âlimlerinin en büyüğüdür. Sultan Muhammed Harezmşah zamanında yaşamış, tam bir haşmet ve azamet sahibi olmuştur. Zâhiri ilimlerin âlimi olduğu halde tasavvuf hakkında da sözler söylemiştir.</p>

      <p class="Normal-1 para-style-override-16">Belh ahalisi ona çok inanırlardı. Ne zaman vaaz vermeye başlasa minberinin etrafında haslardan ve avamdan birçok insan toplanırdı. Sultan Muhammed onu kıskanıp düşmanlık beslemeye başladı. Mevlana Bahâeddin de Sultan Muhammed’e kırıldı. Bütün dostlarını ve ailesini toplayıp Belh’ten çıktı, Sultan Muhammed saltanat tahtında kaldığı müddetçe Belh’e ve Horasan’a ayak atmamaya yemin etti.</p>

      <p class="Normal-1 para-style-override-16">Müritleri, çocukları ve bütün mensuplarıyla beraber büyük bir cemaat halinde hacca gitmek üzere yola çıktılar. Nişabur’a uğradıklarında Şeyh Ferîdüddin Attâr, Mevlana Bahâeddin’i ziyarete geldi. O zaman Mevlânâ Celâleddin küçüktü. Şeyh Attâr Esrârnâme adlı eserini Celâleddin’e hediye etti ve Bahâeddin’e “Çok zaman geçmeyecek ki, senin bu oğlun âlemin yüreği yanıklarının yüreklerine ateşler salacak” dedi.</p>

      <p class="Normal-1 para-style-override-16">Sonra Nişabur’dan hareket ederek Kâbe’yi ziyaret için yola çıktılar. Yollarda hangi şehre, hangi vilayete uğradılarsa oranın büyük adamları ziyaretlerine koştular. Kendisini karşıladılar, zâhiri ve bâtıni ilminden istifade ettiler. Böylece Hicaz’dan döndükten sonra Rûm diyarına geldiler.</p>

      <p class="Normal-1 para-style-override-16">Önceleri Mevlânâ Celâleddin ve babası, Seyyid Burhaneddin Muhakkik-i Tirmizî’nin müridiydiler. Bu Seyyid büyük bir adam ve büyük bir bâtın ehliydi. Şam ve Hicaz seferlerinde Bahâeddin ile beraberdi. Şam’da Tanrı’nın rahmetine kavuştu. Öleceği zaman Mevlana’ya “Sizin işiniz Rûm diyarında yoluna girecektir” diye vasiyet etti.</p>

      <p class="Normal-1 para-style-override-16">Mevlana Bahâeddin ve dostları Sultan Alâeddin Keykubâd zamanın da Rûm’a gittiler. Rûm diyarının ahalisi ona çok muhabbet ve bağlılık gösterip mürit oldular. Sultan Alâeddin de emirleri ve çocuklarıyla birlikte kendisine zâhiren muhabbet gösterdi. Mevlana Bahâeddin Rûm memleketleri arasında Konya’yı seçti. Orada vaaz ve nasihatle uğraştı. Sultan Alâeddin ona maaşlar ve hediyeler gönderir, çok hürmet gösterirdi. Nitekim Sultan Veled babasının ve ceddinin tarihi hakkında yazdığı manzumede şöyle anlatıyor:</p>

      <p class="Normal-1 para-style-override-17">Bahâ-i Veled, Rûm’a geldiğinde Rûm zenginlerinden çok hürmet gördü.</p>

      <p class="Normal-1 para-style-override-23">Hatta yalnızca Sultan Alâeddin değil, herkes ona mürit oldu. [ŞİİR]</p>

      <p class="Normal-1 para-style-override-16">Zamanın bütün âlimlerinin büyüğü olarak Mevlana Bahâeddin Veled, birkaç yıl boyunca Rûm’da talim ve terbiyeyle ömrünü geçirdi. En sonunda 631 yılının aylarının birinde Tanrı’nın civarına göçtü. Ardından da Mevlânâ Celâleddin, veraset yoluyla babasının makamına geçti. Sultan Veled bunu şöyle anlatıyor:</p>

      <p class="Normal-1 para-style-override-17">Bahâ Veled ömrünü hayrat ve hasenat yolunda sona erdirdi.</p>

      <p class="Normal-1 para-style-override-31">Canını can veren Tanrı’ya teslim edip,</p>

      <p class="Normal-1 para-style-override-31">Bu eski manastırdan yükünü bağlayıp göçtü.</p>

      <p class="Normal-1 para-style-override-31">Böyle bir cenaze alayı yapıldığını hiç kimse hatırlamıyor.</p>

      <p class="Normal-1 para-style-override-31">Bahâ bu dünyadan usanç getirdiğinde,</p>

      <p class="Normal-1 para-style-override-23">Devleti yüzünü devlet ve celale döndü. [MESNEVÎ]</p>

      <p class="Normal-1 para-style-override-16">Mevlânâ Celâleddin’in ilmi, olgunluğu, azameti ve ikbali babasınınkinden kat kat fazlaydı. Dersinde dört yüz kadar talebenin hazır olduğunu söylerler.</p>

      <p class="Normal-1 para-style-override-16">Rûm sultanının Mevlânâ’ya pek çok hürmeti ve inancı vardı. Bu sırada Mevlânâ’ya bir hâl geldi, artık zâhiri ilimler onu tatmin edemez oldu. Herhangi bir vasıtayla bu suret âleminden kurtulup mana alemine ulaşmak sevdasına düştü.</p>

      <p class="Normal-1 para-style-override-16">Kemal sahibi birkaç kişiyi Rûm diyarında buldu. Bunların biri hırkası birkaç vasıtayla Şeyh Ziyaüddin Ebû Necib-i Sühreverdî’ye ulaşan, şeyhlerin şeyhi Selahaddin Zerkûb (Tanrı ruhunu takdis etsin); biri de abdal ve evtaddan İbn Ahi Türk’tür. Nihayet arif-i muhakkik Şeyh Çelebi Hüsâmeddin Konevî’nin terbiye ve irşat eteğine yapıştı. Mevlânâ mesnevisini Çelebi Hüsâmeddin’in işaretiyle söylemiştir. Mesnevî-i Manevî-i Mevlevî’den:</p>

      <p class="Normal-1 para-style-override-17">Ey Hüsâmeddin, üçüncü defteri de getir, çünkü sünnet üç olmalıdır.</p>

      <p class="Normal-1 para-style-override-23">Bu mesnevi gecikti; evet, kanın süt olması için aradan bir süre geçmelidir.</p>

      <p class="Normal-1 para-style-override-16">Bir süre sonra Şeyh Şemseddin-i Tebrizî Mevlânâ’ya ulaştı. Şeyh Şemseddin’e gelince: Bu kişi İsmaililerin dâîsi olan Kiya Büzürg’ün neslinden olan Havend Celâleddin’in oğludur. Havend Celâleddin kendi babasının ve büyükbabalarının mezhep ve itikatını bırakmış, melahidenin kitaplarını ve risalelerini yakmış, İslamiyetin itikat esaslarını melahidenin kaleleri ve memleketlerinde yaymıştı. Celâleddin oğlunu ilim ve edep tahsili için gizlice Tebriz’e gönderdi. Şemseddin bir süre Tebriz’de ilim ve edep tahsiliyle uğraştı.</p>

      <p class="Normal-1 para-style-override-16">Şemseddin çocukluğunda çok güzeldi. Bu yüzden onu kötü kişilerin nazarından saklayıp korumak için kadınlar arasında bulundurmuşlardı. Şemseddin böylece altın işlemeciliğini öğrendi; onun için de “zerdûz” lakabıyla meşhurdur.</p>

      <p class="Normal-1 para-style-override-16">Silsiletü’z-Zeheb’in sahibi şöyle der: “Şeyh Şemseddin için Nev-Müslüman denilen Havend Celâleddin’in oğludur demeleri yanlıştır. O, Tebrizli bir bezzazın [manifaturacı] oğludur.” Bazılarıysa onun aslının Horasan’ın Bazer vilayetinden olduğunu söyler; babası ticaret amacıyla Tebriz’e gelip orada kalmış ve Şeyh Şemseddin de Tebriz’de doğmuştur. Bana sorarlarsa, o nereli olursa olsun, suretin kıymeti yoktur. Manaya bakılmalıdır ve esas olan ruhlar âleminin aşinalığıdır. Cisimlerin doğum yerlerinin şurası veya burası olmasına itibar olunmaz.</p>

      <p class="Normal-1 para-style-override-17">Şehri yakından tanıyanlar,</p>

      <p class="Normal-1 para-style-override-23">Malımızın nereden geldiğini bilir. [BEYİT]</p>

      <p class="Normal-1 para-style-override-16">Sözün kısası Şeyh Şemseddin zâhiri ilimlerde ustalaştı; fakat sonra aslında kabiliyeti olduğu için sülûk zevkine ve hakikati aramak derdine düştü. Şeyhlerin şeyhi, arif Rüknüddin-i Sincâbî’nin müridi oldu. Marifet, riyazet ve sülûkta yüksek derecelere ulaştı. Şeyhin anlatılamayacak derecede teveccüh, itikat ve ihtimamına mazhar oldu.</p>

      <p class="Normal-1 para-style-override-16">Şeyh Rüknüddin’in soyu Şeyhülislam Ziyaüddin Ebû Necib-i Sühreverdî’ye ulaşır ve o da Şeyh Ahmed Gazzâlî’nin mürididir. Ahmed Gazzâlî’nin tarikat silsilesi şöyledir: Ebû Bekir-i Nessâc, Ebülkasım-ı Gürgânî, Ebû Osman-ı Mağribî, Ebû Ali-i Kâtib, Ebû Ali-i Rudbaî, seyyidü’t-tâife Ebülkasım Cüneyd-i Bağdadî, dayısı Sırrî bin Mugallisî es-Sakatî ve şeyh Ebû Mahfûz Ma’rûf-ı Kerhî (Tanrı cümlesinin ruhunu takdis etsin). Bundan sonra silsile ikiye ayrılır. Biri İmam Ali bin Musa er-Rıza, ondan da oğuldan babaya doğru Muhammed Mustafa aleyhisselama, diğeri Ma’rûf’tan sonra Ebû Selmân Davud-ı Taî, Habîb-i Acemî ve Hasan-ı Basrî vasıtasıyla müminlerin emiri ve mütefekkirlerin imamı, Tanrı’nın galip arslanı Ali bin Ebû Tâlib’e ulaşır.</p>

      <p class="Normal-1 para-style-override-17">Bu ırmak vilayet çeşmesine dayandı.</p>

      <p class="Normal-1 para-style-override-23">Fakir silsilesi de gayeye ulaştı. [BEYİT]</p>

      <p class="Normal-1 para-style-override-16">Şimdi gelelim Şeyh Şemseddin’e: Bir gün Şeyh Rüknüddin-i Sincâbî “Şemseddin senin Rûm diyarına gitmen lazımdır. Rûm’da bir yüreği yanık vardır ve onun yüreğine ateş salmak zaruridir” dedi. Şems de şeyhin işaretiyle Rûm’a gitti ve Konya şehrine ulaştı.</p>

      <p class="Normal-1 para-style-override-16">Orada bir gün Mevlânâ’yı bir katıra binmiş ve etrafını bir sürü molla sarmış bir halde medreseden eve giderken gördü. Feraseti sayesinde onda istediğini ve sevdiğini buldu. Hemen koşup katırının dizginine sarıldı ve ona “Mücahede, riyazet, tekrar ve ilim öğrenmekten maksat nedir?” diye sordu.</p>

      <p class="Normal-1 para-style-override-16">“Sünnet ve şeriat edeplerini bilmektir” buyurdu Mevlânâ.</p>

      <p class="Normal-1 para-style-override-16">“Bunların hepsi zâhirle alakalıdır” dedi Şems.</p>

      <p class="Normal-1 para-style-override-16">“Bunun üstünde daha ne vardır” diye sordu Mevlânâ.</p>

      <p class="Normal-1 para-style-override-16">“İlim odur ki insanı maluma ulaştırır” dedi Şems ve Senâ’î’nin şu beyitini okudu:</p>

      <p class="Normal-1 para-style-override-17">Cehalet daha kıymetlidir,</p>

      <p class="Normal-1 para-style-override-23">Seni senden almayan bir ilimden. [BEYİT]</p>

      <p class="Normal-1 para-style-override-16">Mevlânâ bu sözlerden hayrete düşüp bu büyük adamın ayağına kapandı. Artık dersini tekrar etmeyi ve ders okutmayı bıraktı. Daima Şems’i arayıp onunla görüşür ve onunla yalnız başına sahralara çıkıp giderdi.</p>

      <p class="Normal-1 para-style-override-16">Mollalar ve dostları isyan ettiler. “Yalınayak, başı kabak bir türedi çıktı. Müslümanların hakîmini yoldan çıkarıyor” diye aleyhinde söylenmeye başladılar. Bunun üzerine Şems Mevlânâ’dan gizli olarak kaçıp Tebriz’e gitti.</p>

      <p class="Normal-1 para-style-override-16">Mevlânâ’nın yüreği bu muhabbet dairesinin kutbuna iştirak ateşiyle yandı ve takattan kesildi. Tebriz’e gitti, Şems’i alıp tekrar Rûm diyarına getirdi ve yine onunla beraber yaşamaya başladı. Müritleri ve dostları tekrar Şems’in aleyhine yürüdüler. Şems yine kaçmaya mecbur olarak bu defa Şam’a gitti ve iki yıl Şam civarında yaşadı.</p>

      <p class="Normal-1 para-style-override-16">Mevlânâ yine onun hasret ateşiyle yandı. Kavvallara [şarkıcılara] emreder, onlar âşıkane gazeller söyler, o da bununla gece gündüz semâ ederdi. Divanında bulunan gazellerin çoğu Şems’ten ayrılış ateşiyle söylenmiştir.</p>

      <p class="Normal-1 para-style-override-16">Derler ki: Mevlânâ’nın evinde bir direk vardı; coşkunluk zamanında o direğe yapışır döner, ateşli gazeller söyler ve herkes o gazelleri yazardı. Mevlânâ’nın bu tür halleri pek çoktur. Onların hepsini yazmaya bu kitabın tahammülü yoktur. Bu hususta bilgi edinmek arzusunda olanlar Velednâme risalesine müracaat etsinler, bunların hepsi o kitapta yazılıdır.</p>

      <p class="Normal-1 para-style-override-16">Divanı otuz bin beyittir ve mesnevisinde de kırk sekiz bin beyit söylemiştir. Bazıları bunun sayısının daha az veya daha çok olduğunu söyler. Şems adına söylenmiş olan şu gazel Mevlânâ’nın ilahi bilgiler içeren sözlerindendir:</p>

      <p class="Normal-1 para-style-override-17">Kâbe’ye ulaşmak için başlarının üzerinde</p>

      <p class="Normal-1 para-style-override-31">Koşup gidenler nihayet maksutlarına eriştiler.</p>

      <p class="Normal-1 para-style-override-31">O kurak sahranın ortasında muazzam taş bir bina gördüler.</p>

      <p class="Normal-1 para-style-override-31">Gittiler Tanrı’yı görmek istediler. Aradılar taradılar,</p>

      <p class="Normal-1 para-style-override-31">Tanrı’yı göremediler ve sonra evlerine çekildiler.</p>

      <p class="Normal-1 para-style-override-31">İtikâfa girdiler ve kendilerinden geçtiler.</p>

      <p class="Normal-1 para-style-override-31">O sırada evin içinden birdenbire</p>

      <p class="Normal-1 para-style-override-31">Gaybtan şöyle bir hitap, bir nida geldi.</p>

      <p class="Normal-1 para-style-override-31">Ey eve tapanlar; taşa toprağa ne tapıyorsunuz.</p>

      <p class="Normal-1 para-style-override-31">Siz Tanrı’nın has erlerinin taptığı eve tapınız.</p>

      <p class="Normal-1 para-style-override-31">O gönül evidir; mutlak ve tek olan Tanrı’nın evidir.</p>

      <p class="Normal-1 para-style-override-31">Bu evin içine süzülüp çekilenler ne hoş zamanlar geçirirler.</p>

      <p class="Normal-1 para-style-override-31">Tanrı güneşi Tebrizli Şems gibi bu eve çekilen</p>

      <p class="Normal-1 para-style-override-23">Ve çölleri katetmeyenlerin vakti ne kadar hoştur. [GAZEL]</p>

      <p class="Normal-1 para-style-override-16">Mevlânâ (Tanrı ruhunu takdis etsin) Mesnevî-i Manevî’de ruh bilgisi hakkında şöyle söylüyor:</p>

      <p class="Normal-1 para-style-override-17">Dünyada güneşten daha azizi yoktur.</p>

      <p class="Normal-1 para-style-override-31">Fakat can güneşi onun gibi haris değildir.</p>

      <p class="Normal-1 para-style-override-31">Onun dünü ve başlangıcı yoktur.</p>

      <p class="Normal-1 para-style-override-31">Bu hariçte gördüğümüz her ne kadar tek ise de,</p>

      <p class="Normal-1 para-style-override-31">Akıl onun bir eşini tasavvur edebilir.</p>

      <p class="Normal-1 para-style-override-31">Can güneşi öyle bir güneştir ki,</p>

      <p class="Normal-1 para-style-override-31">Onun zatının tasavvuru neye sığar, ki</p>

      <p class="Normal-1 para-style-override-31">Onun eşi de tasavvur edilebilsin.</p>

      <p class="Normal-1 para-style-override-31">O hiçbir yâre muhtaç olmayan yâr hakkında ben ne söyleyeyim.</p>

      <p class="Normal-1 para-style-override-31">Vücudumun tek bir damarı bile kendinde değildir.</p>

      <p class="Normal-1 para-style-override-31">Can güneşinin ne zihinde ne zihnin haricinde eşi yoktur.</p>

      <p class="Normal-1 para-style-override-31">Her gece bu ruhlar, ne hâkimi ne de mahkûmu</p>

      <p class="Normal-1 para-style-override-31">Kimse olmadan kafesinden kurtulur.</p>

      <p class="Normal-1 para-style-override-31">O keyfiyeti malum olmayan âleme can atarak</p>

      <p class="Normal-1 para-style-override-31">Ruhları ve bedenleri her şeyden asude olduğu halde giderler.</p>

      <p class="Normal-1 para-style-override-31">Bu ruhlar gündüz ziyan, kâr, korku ve yok olmak</p>

      <p class="Normal-1 para-style-override-31">Düşüncesiyle daima hayalin darbeleri altındadır.</p>

      <p class="Normal-1 para-style-override-31">Onlarda ne saffet, ne letafet, ne fer kalır,</p>

      <p class="Normal-1 para-style-override-31">Ne de gönüllere sefer etmek cesareti bulunur.</p>

      <p class="Normal-1 para-style-override-31">Onların ruhları şu topraktan cisimlere bağlanmışlardır.</p>

      <p class="Normal-1 para-style-override-31">Bundan kurtulduklarında gönülleri şâd olur.</p>

      <p class="Normal-1 para-style-override-31">Onun sevgisine parlar, tam bir ay gibi noksansız olurlar.</p>

      <p class="Normal-1 para-style-override-31">Tenlere bağlanıp kalmış saf ruhlar,</p>

      <p class="Normal-1 para-style-override-31">Çamurun içine gizlenmiş temiz su gibidir.</p>

      <p class="Normal-1 para-style-override-31">Kafeste mahpus olan bir kuş, kurtulmak için</p>

      <p class="Normal-1 para-style-override-31">Çare aramıyorsa bu onun cehaletindendir.</p>

      <p class="Normal-1 para-style-override-31">Beden kafeslerinden kurtulan ruhlara</p>

      <p class="Normal-1 para-style-override-31">Layık olan rehberler peygamberlerdir.</p>

      <p class="Normal-1 para-style-override-31">Büyükler “Temiz insanların gözleri saf ve ruşendir” demiştir.</p>

      <p class="Normal-1 para-style-override-31">Bu söz beyhude söylenmemiştir. Onların sözleri,</p>

      <p class="Normal-1 para-style-override-31">Nakışları ve nefesleri tamamen nişansız, ruh-u mutlaktır.</p>

      <p class="Normal-1 para-style-override-31">Aşağı yukarı, ön ve arka tenin vasıflarıdır.</p>

      <p class="Normal-1 para-style-override-31">Parlak olan ruhun zatı yönlerden arınmıştır.</p>

      <p class="Normal-1 para-style-override-31">Ruh çocuğunu şeytanın şerrinden kurtar.</p>

      <p class="Normal-1 para-style-override-31">Ondan sonra meleklerle arkadaş yapmaya kalk.</p>

      <p class="Normal-1 para-style-override-31">Sen karanlıklar, melâl ve keder içinde oldukça,</p>

      <p class="Normal-1 para-style-override-31">Bil ki melun şeytanla berabersin.</p>

      <p class="Normal-1 para-style-override-31">Ruh Tanrı’nın tevhidiyle beraber ise,</p>

      <p class="Normal-1 para-style-override-31">Onun bu görünen el ve ayaktan başka el ve ayağı vardır.</p>

      <p class="Normal-1 para-style-override-31">Koca bir bilgi denizi bir çiy damlasında,</p>

      <p class="Normal-1 para-style-override-31">Koca bir âlim ise üç arşın boyundaki beden içindedir.</p>

      <p class="Normal-1 para-style-override-31">Niteliği olmayan bir güneş niteliğe mukayyet olmuş</p>

      <p class="Normal-1 para-style-override-31">Yazık ki o güneş olduğu halde akideye tutulmuş.</p>

      <p class="Normal-1 para-style-override-31">Gülistanı o vatanda olan kişi külhanda şarap içer mi?</p>

      <p class="Normal-1 para-style-override-31">Temiz olan ruhun yeri girmdir, pis böceklerin vatanıysa gübredir.</p>

      <p class="Normal-1 para-style-override-31">Can âlemi baştan başa bilgi âlemidir.</p>

      <p class="Normal-1 para-style-override-31">Cansız olan kişi bilgiden mahrumdur.</p>

      <p class="Normal-1 para-style-override-31">Ruh Tanrı’nın dergâhına mazhardır.</p>

      <p class="Normal-1 para-style-override-23">Ruhun ruhuysa doğrudan doğruya Tanrı’nın mazharıdır.</p>

      <p class="Normal-1 para-style-override-16">Mevlânâ’nın vefatı 661 yılında Konya’da vaki olmuştur ve mezarı da oradadır. Mübarek ömürleri altmış dokuz seneydi ve vefatından sonra yerine onun hayırlı halefi olan Sultan Veled geçmiştir. Sultan Veled de arif-i muhakkik ve âlimdi. Velednâme ona nisbet olunur ve pek meşhurdur.</p>

      <p class="Normal-1 para-style-override-16">Zamanımızda Mevlânâ’nın dergâhı pek revnaklıdır, meşhur bir ziyaretgâhtır. Türbesi sofralar, halılar ve kandillerle süslüdür. Rûm sultanları bu dergâha vakıflar yapmışlardır.</p>

      <p class="Normal-1 para-style-override-16">Şeyh Şemseddin’in kabri de Konya’dadır. Onun vefatı Mevlânâ’nın vefatından sonra olmuştur. Bazıları der ki: Mevlana’ya cezbe gelip de dersleri terk ettiğinde Konya ahalisi, onun hayatındaki bu değişimi Şems’ten bildiler. Ona düşman oldular ve Mevlânâ’nın oğullarından biriyle birlik yaptılar. O da Şems’in üzerine bir duvarı yıkıp öldürdü. Fakat ben bu rivayeti güvenilen bir nüsha veya tarihte görmedim, dervişler ve yolculardan işittim. Bunun için kesinlikle güvenilir değildir.</p>

      <p class="Normal-1 para-style-override-16">Molla Câmî’nin Nefahât’daki rivayeti şöyledir: Mevlânâ bir gece Şems ile halvet olmuş sohbet ediyorlardı. Bu sırada aralarında Mevlânâ’nın oğullarından birinin de dahil olduğu birtakım kişiler, dışarıda bir yere gizlendiler. Bunların içlerinden biri Şems’e durumu bildirdi. Şems derhal kalkıp Mevlana’ya “Beni öldürmek istiyorlar” diyerek dışarı çıktı. O korkusuz cemaatten biri Şems’i yaraladı. Şems de öyle bir nara attı ki, onların hepsi kendilerinden geçtiler. Bunu işiten Mevlânâ dışarı çıktığında onun birkaç damla kanı dışında başka bir şey görmedi. O ariflerin sultanının vefatı hakkında ihtilaf vardır. Tanrı herkesten daha âlimdir.</p>

      <p class="Normal-1 para-style-override-17">Arifin sırrını yine arifin gözü görebilir.</p>

      <p class="Normal-1 para-style-override-23">Mevlânâ’nın kim olduğunu Şems-i Tebrizî bilir.</p>

      <p class="x3 para-style-override-39">[SULTAN ALÂEDDİN KEYKUBÂD]</p>

      <p class="Normal-1 para-style-override-16">Sultan Alaeddin Keykubâd’a gelince: Selçuklu hanedanı neslinden olan Sultan Melikşah Rûm diyarını eline geçirdiğinde, kardeşi Süleyman Şah’ı saltanat sürmesi için Rûm’a gönderdi. Rûm diyarı Melikşah zamanından Gazan Han zamanına dek Selçuklu hanedanının elindeydi.</p>

      <p class="Normal-1 para-style-override-16">Alâeddin adaletli ve âlimleri seven bir padişahtı. Malazgirt sınırlarında, Rûm üslubunda güzel bir şehir inşa etti. Kayserler arasında layıkıyla saltanat sürmek ondan başkasına nasip olmamıştır. 647 senesinde bu fenâ âleminden bekâ alemine göçmüştür (Tanrı burhanını nurlandırsın).</p>

      <p class="x3 para-style-override-7">Misli Olmayan Büyük Şeyh</p>

      <p class="x3 para-style-override-37">SA’DÎ-İ ŞİRAZÎ</p>

      <p class="Normal-1 para-style-override-45">(Tanrı ruhunu takdis etsin)</p>

      <p class="Normal-1 para-style-override-16">Lakabı Muslihüddin’dir. Fazlı, kemali ve güzel ahlakı konusunda dünyanın kemal sahipleri ittifak etmişlerdir. Yüz iki yıl ömür sürmüş, bunun otuz yılı ilim tahsilinde, otuz yılı seyahatte geçmiştir. Dünyanın meskûn olan kısmının dörtte birini gezmiştir. Ömrünün otuz yılını da taat ve ibadetle geçirmiş; tarikat erlerinin yolunu tutarak on iki yıl da sakalık yapmıştır. Böyle bir yolda sarf olan ömür ne kadar güzeldir.</p>

      <p class="Normal-1 para-style-override-16">Şeyhin zuhuru Atabek Sa’d bin Zengî zamanındadır. Şeyhin babasının Atabek’in mülazımlarından olduğu ve onun için Sa’dî mahlasını kullandığını söylerler. Şeyhin divanı için Nemekdân-ı Şir tabirini kullanırlar.</p>

      <p class="Normal-1 para-style-override-16">Şeyh Sa’dî önceleri Bağdat’taki Nizâmiye Medresesi’nde, şeyhlerin şeyhi Ebülferec bin el-Cevzî’nin derslerine devam etmiş, sonra bâtın ilimlerinin tahsiline geçip şeyhlerin şeyhi, marifetlerin âlimi Abdülkadir-i Geylanî’ye mürit olmuş ve onun refakatinde hacca gitmiştir. Sonradan da on dört kere hacca gittiğini söylerler ve bu seferleri de yaya olarak yapmıştır.</p>

      <p class="Normal-1 para-style-override-16">Rûm ve Hint taraflarında muharebelere katılarak gazilik şerefini de kazanmıştır. Nitekim kendisi Bostan’ında söylüyor:</p>

      <p class="Normal-1 para-style-override-17">Dünyanın uzak yerlerini gezdim dolaştım.</p>

      <p class="Normal-1 para-style-override-31">Birçok kişiyle düşüp kalktım.</p>

      <p class="Normal-1 para-style-override-31">Her yerden istifade ettim.</p>

      <p class="Normal-1 para-style-override-23">Her harmandan bir başak topladım.</p>

      <p class="Normal-1 para-style-override-16">Hikâye ederler ki: Şeyh hayatının son zamanlarında Şiraz şehrinin dışındaki bir zaviyeye çekilmişti. Hiç dışarı çıkmaz, taat ve ibadetle uğraşır ve murakabe halinde bulunurdu. Sultanlar, büyük adamlar ve salihler ziyaretine gelir, lezzetli yemekler getirirlerdi. Şeyh bunlardan yediği ve dağıttığından geri kalanını bir zenbile koyup evin penceresinden dışarıya asardı. Şiraz dağlarından odun toplayanların yolu şeyhin evinin önünden geçerdi ve onlar da bu zenbildeki helva, kebap türünden yemekleri alırlardı.</p>

      <p class="Normal-1 para-style-override-16">Derler ki: Adamın biri bu odun toplayanların kıyafetine girerek zenbildeki yemekten alıp yemek istedi. Elini uzattığında eli kuruyup havada kaldı ve hemen “Aman ey şeyh, imdadıma yetiş” diye feryat etmeye başladı.</p>

      <p class="Normal-1 para-style-override-16">“Eğer odun toplayanlardansan sabaha karşı çekilen zahmetlerin alameti olan diken yaraların ve elindeki kabarcıkların nerede? Eğer hırsızsan kemendin, silahın ve cesur yüreğin nerede? Hiçbir yaran olmadığı halde niye bağırıyorsun” dedi şeyh ve dua etti. O biçare de hemen afiyete kavuştu ve şeyh zenbildeki yemeklerin hepsini ona bağışladı.</p>

      <p class="Normal-1 para-style-override-20">Yine hikâye ederler ki: Şiraz salihlerin bir âbid vardı, ki içinden şeyhe karşı nefret eder ve ona inanmazdı. Bu adam bir gece rüyasında, arş-ı âlâ’da bir coşku ve telaşın yaşandığını gördü. Ruhaniler gurup halinde toplanmış, bir şey okuyorlardı. Bu adam olup bitene kulak verdiğinde ona, “Şeyh Sa’dî bugün seher vaktinde bir beyit söylemiş; öyle ki bütün meleklerin bir yıllık ibadetine denktir. Ruhaniler bu beyiti okuyorlar” dediler.</p>

      <p class="Normal-1 para-style-override-16">Âbid uyandığında derhal kalbindeki şeyhe karşı olan inancı değiştirdi. Şeyhin zaviyesinin kapısına gitti. Şeyh uyanıktı; zevk ve şevk içinde bir gazel okuyup yazıyordu. Tanrı’yı tanımak konusunda yazdığı bu gazelin matlaı şudur:</p>

      <p class="Normal-1 para-style-override-17">Yeşermiş ağaçların her yaprağı, akıllı kişinin nazarında</p>

      <p class="Normal-1 para-style-override-23">Tanrı’yı bilmek için bir kitaptır.</p>

      <p class="Normal-1 para-style-override-16">Âbid hemen şeyhin ayaklarına kapandı. Rüyasını ona anlattı ve müjdeler verdi.</p>

      <p class="Normal-1 para-style-override-20">Şeyh daima istidatlı kişilerle konuşur, hâl ve istiğrak sahibi olduğu halde, fazilet sahibi insanlarla düşüp kalkar ve onlarla şakalaşırdı.</p>

      <p class="Normal-1 para-style-override-16">Mesela hikâye ederler ki: Şeyhin çağdaşlarından Hâce Hümâmüddin-i Tebrizî servet ve zenginlik sahibi, gönül ehli, fazıl ve olgun bir adamdı. Bir gün Şeyh Tebriz’de hamama gitmişti. Bu Hacê Hümâm da olanca azameti ve haşmetiyle hamamda bulunuyordu. Şeyh bir tas su alarak götürdü ve Hümâm’ın kafasından aşağı döktü.</p>

      <p class="Normal-1 para-style-override-16">“Bu derviş nerelidir!” diye sordu Hacê Hümâm.</p>

      <p class="Normal-1 para-style-override-16">“Şiraz’ın temiz toprağındandır” cevabını verdi Şeyh.</p>

      <p class="Normal-1 para-style-override-16">“Tuhaf şey, bu Şirazlılar bizim şehrimizde köpeklerden daha ziyadedir [daha kıymetlidir]” dedi Hümâm.</p>

      <p class="Normal-1 para-style-override-16">Şeyh de güldü ve “Bu bizde aksinedir. Tebrizliler bizde köpekten daha azdır [daha aşağıdır]” dedi.</p>

      <p class="Normal-1 para-style-override-16">Hümâm bu söze çok kızdı ve hamamdan çıkıp bir köşeye oturdu. Âdet olduğu üzere büyük adamları güzel yüzlü bir genç yelpazeliyordu. Öyle bir vaziyette oturuyorlardı ki Hümâm genç çocuk ile şeyhin arasındaydı.</p>

      <p class="Normal-1 para-style-override-16">“Şiraz’da Hümâm’ın şiirleri meşhur mudur, ahali onları okuyor mu?” diye şeyhe sordu Hümâm.</p>

      <p class="Normal-1 para-style-override-16">“Evet çok meşhurdur” dedi Şeyh.</p>

      <p class="Normal-1 para-style-override-16">“Hiç onun şiirlerinden hatırında var mı?” dedi Hümâm. Şeyh de şu beyti okudu.</p>

      <p class="Normal-1 para-style-override-17">Hümâm, benimle sevgili arasında bir perdedir.</p>

      <p class="Normal-1 para-style-override-23">Şimdi o perdeyi bir tarafa itmek zamanı gelmiştir. [BEYİT]</p>

      <p class="Normal-1 para-style-override-16">Bundan sonra artık Hümâm’ın onun Şeyh Sa’dî olduğuna hiç şüphesi kalmadı ve “Tanrı’yı seviyorsan söyle, sen Şeyh Sa’dî değil misin?” diye sordu. Şeyh de “Evet” cevabını verdi.</p>

      <p class="Normal-1 para-style-override-16">Bunun üzerine Hümâm şeyhin ayağına kapandı. Evine götürdü, ziyafetler çekti, çok hürmet gösterdi ve beraber sohbet ettiler.</p>

      <p class="Normal-1 para-style-override-16">Hâce Hümâm, Sa’dî’nin birçok gazeline nazireler yazmıştır.</p>

      <p class="Normal-1 para-style-override-16">Sa’dî’nin gazelleri ve kasideleri pek latif olduğundan bu kitapta haddinden fazla yazmak gerekir. Tevhit ve Tanrı’ya şükretmek hususunda söylenmiş şu kaside şeyhindir:</p>

      <p class="Normal-1 para-style-override-17">Tanrı’nın fazl ve ihsanını kim sayabilir.</p>

      <p class="Normal-1 para-style-override-31">Onun binlerce nimetinden birinin şükrünü kim eda edebilir.</p>

      <p class="Normal-1 para-style-override-31">O öyle latif bir sanatkârdır ki, Kâinatın yaygısı üzerine</p>

      <p class="Normal-1 para-style-override-31">Bu kadar güzel suretler nakşetmiştir. Denizi, toprağı, ağaçları,</p>

      <p class="Normal-1 para-style-override-31">İnsanı, güneş, ay ve yıldızları, geceyi ve gündüzü yarattı.</p>

      <p class="Normal-1 para-style-override-31">Öyle türlü türlü nimetler yaratmıştır ki, onların şükrünü eda etmek;</p>

      <p class="Normal-1 para-style-override-31">İnsanlar için öyle rahat sebepler vücuda getirmiştir ki,</p>

      <p class="Normal-1 para-style-override-31">Onları saymak mümkün değildir.</p>

      <p class="Normal-1 para-style-override-31">Onun gösterdiği rahmet eserleri dünyayı baştan başa kaplamış</p>

      <p class="Normal-1 para-style-override-31">Ve feleğin sırtına minnet yüklerini yüklemiştir.</p>

      <p class="Normal-1 para-style-override-31">Kuru ağaçların içinde meyve, kamışların içinde şeker ve</p>

      <p class="Normal-1 para-style-override-31">Su damlalarından şahlara layık inciler yaratmıştır.</p>

      <p class="Normal-1 para-style-override-31">Bu yaygı gibi toprağın, suyun üzerinde sağlam durması için,</p>

      <p class="Normal-1 para-style-override-31">Dağları zemin yaygısına dikmiştir.</p>

      <p class="Normal-1 para-style-override-31">Kara toprağın cüzlerini güneşin tesiriyle</p>

      <p class="Normal-1 para-style-override-31">Meyve bostanları, çimenler ve lalelikler yaptı.</p>

      <p class="Normal-1 para-style-override-31">Bulut susamış ağacın köklerine su verdi.</p>

      <p class="Normal-1 para-style-override-31">Çıplak ağaçların dallarına nevbahar gömleği giydirdi.</p>

      <p class="Normal-1 para-style-override-31">Onun tevhidini söyleyen yalnız insanlar değildir,</p>

      <p class="Normal-1 para-style-override-31">Dallarda öten bülbüller de onunla terennüm eder.</p>

      <p class="Normal-1 para-style-override-31">Onun hangi nimetinin şükrünü, bir insan yerine getirebilir.</p>

      <p class="Normal-1 para-style-override-31">Bu hususta düşünen hayran kalır.</p>

      <p class="Normal-1 para-style-override-31">Kereminden, gayb aleminden öyle gizli şeyler meydana getirmiştir ki</p>

      <p class="Normal-1 para-style-override-31">Nutuk dili belagat ağzında lâl olur.</p>

      <p class="Normal-1 para-style-override-31">Öyle bir bağışlayıştır ki, onun geçmişteki fazl ve ihsanı,</p>

      <p class="Normal-1 para-style-override-31">İyi bir akıbet için bizi ümitvar etmiştir.</p>

      <p class="Normal-1 para-style-override-31">Ey bir damla su, benliği bırak; çünkü benlik</p>

      <p class="Normal-1 para-style-override-31">Şeytanı zelil ve hakir etmiştir. Perhiz et ki,</p>

      <p class="Normal-1 para-style-override-31">Bu göklerin sahibi Allah perhiz edenlerin yerini cennet yapmıştır.</p>

      <p class="Normal-1 para-style-override-31">Zahmet çekmeden hazine ele geçmez.</p>

      <p class="Normal-1 para-style-override-31">Ey canım kardeşim, ücreti iş gören alır.</p>

      <p class="Normal-1 para-style-override-31">Çalışmadan Allah’ın inayetini uman kişi</p>

      <p class="Normal-1 para-style-override-31">Tohum ekmeden mahsul bekleyen bir ahmaktır.</p>

      <p class="Normal-1 para-style-override-31">Mustafa ‘dünya ahretin köprüsüdür’ demiştir.</p>

      <p class="Normal-1 para-style-override-31">Burası oturulacak yer değildir, buradan gelip geçmek gerekir.</p>

      <p class="Normal-1 para-style-override-31">İnsanoğlunun ebedi evi ahrettir.</p>

      <p class="Normal-1 para-style-override-31">Burası bir geçiş yeridir, karar edilecek yer değildir.</p>

      <p class="Normal-1 para-style-override-31">Zalim ölüp gider ve geriye onun koyduğu kötü âdet kalır.</p>

      <p class="Normal-1 para-style-override-31">Adalet yapan da ölür ve onun iyi adı yadigâr kalır.</p>

      <p class="Normal-1 para-style-override-31">Zaman insandan kalan birkaç kemiği,</p>

      <p class="Normal-1 para-style-override-31">Felek havanında öyle döver ki toprağını toz yapar.</p>

      <p class="Normal-1 para-style-override-31">Karun dinden çıktı ve dünya ona kalmadı,</p>

      <p class="Normal-1 para-style-override-31">Fare yakalayan sıradan bir doğan gibi oldu.</p>

      <p class="Normal-1 para-style-override-31">Tanrı’dan başka neye taparlarsa hiçtir.</p>

      <p class="Normal-1 para-style-override-31">Bu hiçi her şeye tercih eden kişi biçaredir.</p>

      <p class="Normal-1 para-style-override-31">Biz Tanrı’nın keremine itimat edelim.</p>

      <p class="Normal-1 para-style-override-31">İtimat edilen bu eğreti dünya hevadan başka şey değildir.</p>

      <p class="Normal-1 para-style-override-31">Bu bir devlet topudur; fakat onu ezelde talihi yâr olan elde edebilir.</p>

      <p class="Normal-1 para-style-override-31">Biçare insan saygı gayretiyle ne yapabilir.</p>

      <p class="Normal-1 para-style-override-31">Olacak şeyi Tanrı ezelde takdir etmiştir. Padişah olur.</p>

      <p class="Normal-1 para-style-override-31">İyi, kötü, talihsiz, talihli, şerefli, hakir kullarını o yaratmıştır.</p>

      <p class="Normal-1 para-style-override-31">Sa’dî’nin her seher vaktinde söylediği sözler</p>

      <p class="Normal-1 para-style-override-31">Sabah olduğunda dünyanın her tarafına yayılır.</p>

      <p class="Normal-1 para-style-override-31">Onun nasihatlarını gönül kulağına küpe yapanların adı</p>

      <p class="Normal-1 para-style-override-31">Devlet yüzüğünün taşına yazılır.</p>

      <p class="Normal-1 para-style-override-31">Her şair ki padişahları över ve yücelir</p>

      <p class="Normal-1 para-style-override-31">Hilatlara nail olur ve ümitler besler.</p>

      <p class="Normal-1 para-style-override-31">Tanrı’nın nimetlerinin şükrünü yapan</p>

      <p class="Normal-1 para-style-override-23">Sa’dî’nin de kabul hilatını talep etmesi yerindedir. [KASİDE]</p>

      <p class="Normal-1 para-style-override-16">Bu gazel de onundur.</p>

      <p class="Normal-1 para-style-override-17">Yarabbi, sen kabul etmesen bizim halimiz nasıl salah bulur.</p>

      <p class="Normal-1 para-style-override-31">Ululuğunun ve lütfunun hakkı için, nazarını bizden eksik etme.</p>

      <p class="Normal-1 para-style-override-31">Gizli dertlerimi sana söylüyorum, çünkü merhametli bir Tanrısın.</p>

      <p class="Normal-1 para-style-override-31">Söylemesem de zaten bütün kalplerin içindeki sırlara vâkıfsın.</p>

      <p class="Normal-1 para-style-override-31">Dünyanın bütün mahlukatı ölüme ve yokluğa mahkûmdur.</p>

      <p class="Normal-1 para-style-override-31">Diri ve kudret sahibi olan yalnızca sensin.</p>

      <p class="Normal-1 para-style-override-31">Sen ölmedin ve ölmezsin, mahlukatı yaratan, bu yıldızları parlatan,</p>

      <p class="Normal-1 para-style-override-31">Rızıkları veren, dünyayı parlatıp güneşi yüksek tutan sensin.</p>

      <p class="Normal-1 para-style-override-31">Ey Sa’dî, kuvvetli olan, mülk sahibi Allah’tır.</p>

      <p class="Normal-1 para-style-override-23">Sen zayıfsın ve sana layık olan fakirliktir, dervişliktir. [GAZEL]</p>

      <p class="Normal-1 para-style-override-16">Bu şiir onundur:</p>

      <p class="Normal-1 para-style-override-17">Yatakta naz içinde yuvarlanıp yatan sevgilinin,</p>

      <p class="Normal-1 para-style-override-31">Âşığın uzun gecelerinden ne haberi olabilir?</p>

      <p class="Normal-1 para-style-override-31">Âşık aşkın sonunun ne olacağını bilir.</p>

      <p class="Normal-1 para-style-override-31">Onun için baştan buna hiç başlamak istemez.</p>

      <p class="Normal-1 para-style-override-31">Nazar okunun başına getireceği beladan sakın,</p>

      <p class="Normal-1 para-style-override-31">Çünkü o ok yaydan çıktığında bir daha geri dönmez.</p>

      <p class="Normal-1 para-style-override-31">Doğanların gözlerini bağlayan belki de sülünlerin naz ve işvesidir.</p>

      <p class="Normal-1 para-style-override-31">Muhtesib daima yalnızca rızkları takip ediyor.</p>

      <p class="Normal-1 para-style-override-31">Gençlerle düşüp kalkan sufilerin ne yaptıklarını bilmiyor.</p>

      <p class="Normal-1 para-style-override-31">Aşk şarabını tadan sufiye yeme içme erbabıyla düşüp kalkması,</p>

      <p class="Normal-1 para-style-override-31">Gül ile aşinalık yapmak isteyene diken cefasını çekmesi gerektiğini söyle.</p>

      <p class="Normal-1 para-style-override-31">Hiçbir bülbül böyle maceralar söylemez.</p>

      <p class="Normal-1 para-style-override-31">Hiçbir çalgıcı böyle güzel nağmeler yaratamaz.</p>

      <p class="Normal-1 para-style-override-23">Her mal madeninden çıkar; şeker Mısır’dan, Sa’dî de Şiraz’dan.</p>

      <p class="Normal-1 para-style-override-16">Şeyh Sa’dî’nin Gülistan ve Bostan adlı kitaplarında çok güzel, latif ve zarif sözler vardır. Her ne kadar bu iki kitap pek meşhursa da yine Bostan’dan birkaç beyit ve Gülistan’dan da birkaç latifeyi buraya koymak uygun görüldü.</p>

      <p class="Normal-1 para-style-override-16">Bostan’dan:</p>

      <p class="Normal-1 para-style-override-17">İşittim ki eski zamanlarda bir abdal vardı, elinde taş gümüş olurdu.</p>

      <p class="Normal-1 para-style-override-31">Sen bu sözü işittiğinde, bunu aklın kabul etmeyeceği bir söz sanma.</p>

      <p class="Normal-1 para-style-override-31">Sen kanaat ettiğinde, taş ve gümüş nazarında bir olur.</p>

      <p class="Normal-1 para-style-override-31">Sultana tapan dervişe söyle ki, bir sultan bir devrişten daha biçaredir.</p>

      <p class="Normal-1 para-style-override-31">Bir fakirin gözünü ve karnını yarım dirhem doyurur,</p>

      <p class="Normal-1 para-style-override-31">Fakat Ferîdûn Acem’i tamamen ele geçirdiği halde, yarı tok kalmıştır.</p>

      <p class="Normal-1 para-style-override-31">Devlet ve mülkün kuruculuğunu üzerine almak bir beladır.</p>

      <p class="Normal-1 para-style-override-31">Bir dilencinin adı dilencidir, fakat kendisi bir padişahtır.</p>

      <p class="Normal-1 para-style-override-23">Burnu gamdan azade olan dilenci, mutsuz bir padişahtan daha iyidir.</p>

      <p class="Normal-1 para-style-override-16">Gülistan’dan:</p>

      <p class="Normal-1 para-style-override-17">İşittim ki bir seferinde Dicle kenarında bir kuru kelle,</p>

      <p class="Normal-1 para-style-override-31">Söyledi şu sözleri bir âbide:</p>

      <p class="Normal-1 para-style-override-31">Ben de vaktiyle padişahlık şevketine sahiptim.</p>

      <p class="Normal-1 para-style-override-31">Başımda saltanat tacı vardı.</p>

      <p class="Normal-1 para-style-override-31">Felek yardım etti, talihim de yaver oldu.</p>

      <p class="Normal-1 para-style-override-31">Devletimin sayesinde Irak mülkünü elime geçirdim.</p>

      <p class="Normal-1 para-style-override-31">Sonra Kirman’ı da almak istedim.</p>

      <p class="Normal-1 para-style-override-23">Fakat birdenbire öldüm ve kirman [kurtlar] beni yedi.</p>

      <p class="Normal-1 para-style-override-16">Gülistan’dan:</p>

      <p class="Normal-1 para-style-override-17">Latife: Bir hâkime, iyi talihli ve kötü talihli kimdir? diye sordular.</p>

      <p class="Normal-1 para-style-override-31">O da cevap verdi: ‘Talihli o kimsedir ki,</p>

      <p class="Normal-1 para-style-override-31">Eline geçen serveti yedi, artanıyla hayrat ve hasenatta bulundu.</p>

      <p class="Normal-1 para-style-override-31">Talihsiz de o kimsedir ki bunu yemeden öldü ve mirasçılara bıraktı’.</p>

      <p class="Normal-1 para-style-override-17">Dünya malını ya düşkünlük zamanında elini tutacak dosta</p>

      <p class="Normal-1 para-style-override-31">Ya da ayağını ısırma ihtimali olan bir köpeğe ver ki ısırmasın.</p>

      <p class="Normal-1 para-style-override-17">Sultan hizmetinde bulunmak tıpkı define ile tılsım gibidir.</p>

      <p class="Normal-1 para-style-override-23">Ya defineyi elde edersin ya da tılsımdan olursun.</p>

      <p class="Normal-1 para-style-override-16">Şeyhin vefatı Atabek Muhammed Şah bin Salgur Şah bin Sa’d bin Zengî zamanında Şiraz’da olmuştur.</p>

      <p class="Normal-1 para-style-override-16">Azizlerden biri onun vefatı için şöyle bir tarih söylemiştir:</p>

      <p class="Normal-1 para-style-override-17">Şevval ayında bir cuma gecesiydi.</p>

      <p class="Normal-1 para-style-override-31">Arap tarihinden altı yüz doksan bir yıl geçmişti.</p>

      <p class="Normal-1 para-style-override-31">Şeyh Sa’dî’nin hüma gibi olan temiz ruhu,</p>

      <p class="Normal-1 para-style-override-23">Kanat ve tüyleriyle cisim tozunu silkip attı.</p>

      <p class="Normal-1 para-style-override-16">Bu da başka bir tarihtir:</p>

      <p class="Normal-1 para-style-override-17">Sa’dî’nin hüma gibi olan temiz ruhu,</p>

      <p class="Normal-1 para-style-override-31">İhlas ile uçtuğunda Şevval ayının</p>

      <p class="Normal-1 para-style-override-31">Bir cuma gecesiydi, işte böyle bir zamanda,</p>

      <p class="Normal-1 para-style-override-23">O, rahmet denizinde dalgıçlık etti.</p>

      <p class="Normal-1 para-style-override-16">Biri bana onun vefat yılını sordu; ben de o haslardan olduğu için tarihi de hastır dedim.</p>

      <p class="Normal-1 para-style-override-16">Sa’dî’nin türbesi bugün Şiraz’da çok ferah bir yerdedir. Orada sefalı bir havuz ve eşi olmayan binalar vardır. Oranın ahalisi mezarına çok hürmet ve muhabbet gösterirler.</p>

      <p class="x3 para-style-override-39">[ŞİRAZ ATABEKLERİ]</p>

      <p class="Normal-1 para-style-override-16">Şiraz atabekleri adaletli ve hayırsever hâkimlerdi. Atabek Ebû Bekir bin Sa’d bin Zengî (Tanrı burhanını nurlandırsın) çok iyi ahlaklı bir insandı. Şiraz’da Dârü’ş-Şifa-i Muzafferî’den başka mescitler, ribatlar ve birçok hayır müesseselerini yaptırdı. 607 senesinde Tanrı’nın civarına ulaştı.</p>

      <p class="Normal-1 para-style-override-16">Atabek Ebû Bekir’in vefatından sonra yerine Atabek Sa’d bin Ebû Bekir geçti. Kerem ve fazilette eşi yoktu. Adına hutbe okunduğu ve sikke basıldığı iki gün içinde Tanrı’nın civarına ulaştı. Bir aziz bu hale uygun şu rubaiyi söylemiştir:</p>

      <p class="Normal-1 para-style-override-17">Cefayı kendine sanat yapan yüksek binalı felek</p>

      <p class="Normal-1 para-style-override-31">Bizim işlerimizin düğümünü hiçbir zaman çözemedi.</p>

      <p class="Normal-1 para-style-override-31">Ne zaman bizde yaralı gönül görse,</p>

      <p class="Normal-1 para-style-override-23">O yaranın üstüne bir yara daha açtı.</p>

      <p class="Body-Text-Indent para-style-override-59">Kadı Beyzâvî Nizâmü’t-Tevârih’de şöyle söyler: Atabek [Sungur] 558 yılında Selçuklu melikşahı Melikşah bin Muhammed’e karşı geldi ve Fars’ı eline geçirdi. O çok cesur ve mertti. Şiraz’daki Sungurî Mescidi’ni o yaptırmıştır.</p>

      <p class="Body-Text-Indent para-style-override-59">Fars mülkü Gazan Han zamanına kadar Sungurî [Salgurlu] atabeklerinin idaresinde kaldı.<a class="footnote-link" href="#footnote-225-99" id="footnote-225-99-backlink">99</a> Bunlar Selçuklu sultanlarının köleleriydiler, fakat ahlak itibariyle çok doğru insanlardı ve tarihte iyi bir ad bırakmışlardır. Fars’ta Atabeklerin saltanatı yaklaşık yüz yirmi yıl sürmüştür. Fars saltanatı Gazan Han zamanında atabeklerden Moğol sultanlarının eline geçmiştir.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-99-backlink" id="footnote-225-99">99</a> Salgurlular: Selçuklularda illere yönetici olarak gönderilen şehzadelerin yanına atabek diye adlandırılan tecrübeli devlet adamları verilirdi. Atabekler, devletin zayıfladığı dönemlerde bulunduğu bölgedeki yönetimi ele geçirip devletleşmişlerdir. &nbsp;Oğuzların&nbsp;Üçok&nbsp;boyuna mensup Salgur (Salur) kabilesinden gelme Boz Aba Salgur’un oğlu Sungur tarafından, başkenti&nbsp;Şiraz&nbsp;olmak üzere kurulmuş, halkın çoğunluğunun Fars, yöneticileri Türk olan atabeklik, Güney İran’daki Fars bölgesinde kurulduğundan Fars Atabekliği diye de bilinir.</p>
      </div>

      <p class="x3 para-style-override-7">Muvahhid Arif</p>

      <p class="x3 para-style-override-37">EVHADÎ-İ MERAGÎ</p>

      <p class="Normal-1 para-style-override-45">(Tanrı onun aziz ruhunu takdis etsin)</p>

      <p class="Normal-1 para-style-override-16">Muvahhit, arif ve sevimli bir adamdı. Bâtıni ilimlerini bilmekle beraber zâhiri ilimlerde de geri değildir. Şeyhlerin şeyhi Evhadüddin Kirmanî’nin mürididir ve bunun için mahlası Evhadî’dir.</p>

      <p class="Normal-1 para-style-override-16">Şeyh Evhadüddin Kirmanî velilerin büyüklerindendir. İslamın ve Müslümanların şeyhi Şihâbeddin Ebû Hafs Ömer Sühreverdî’nin mürididir. Dört rekât yatsı namazında Kuran’ı tamamıyla hatmederdi. Sülûkta büyük bir makama sahipti. Bağdat halifesi el-Mustansir onun müridi olmuştur.</p>

      <p class="Normal-1 para-style-override-16">Şu rubai Evhadüddin’indir:</p>

      <p class="Normal-1 para-style-override-17">Ey Evhad, gönülden dem vuruyorsun, fakat gönül nerede?</p>

      <p class="Normal-1 para-style-override-31">Bütün ömrünce yürüyorsun, bu yolun durup dinlenilecek yeri nerede?</p>

      <p class="Normal-1 para-style-override-31">Ne vakite kadar züht ve takvadan dem vuracaksın.</p>

      <p class="Normal-1 para-style-override-23">Yetmiş iki çile çıkardın, bundan hasıl olan fayda nerede?</p>

      <p class="Normal-1 para-style-override-16">Evhadüddin rubailer söylemiştir. Çok faziletli bir adamdı. Câm ü Cem kitabını nazmetmiştir. Tercii’i muvahhitler arasında çok meşhurdur. Evhadî’nin divanı on bin beyittir, muvahhidane söyler. Dehnâme’sini hakîmlerin padişahı Hâce Nâsırüddin oğlu Hâce Asîlüddin’in oğlu Hâce Ziyaüddin Yusuf adına yazmış ve bu eser çok latif olmuştur.</p>

      <p class="Normal-1 para-style-override-16">Şu kaside Şeyh Evhadî’nindir.</p>

      <p class="Normal-1 para-style-override-17">Bu dönen ve yıldızları süsleyen felek ve bu daima</p>

      <p class="Normal-1 para-style-override-31">Kavga arayıp düşmanlık besleyen yıldız nedir?</p>

      <p class="Normal-1 para-style-override-31">Ey filezof dinle, bu örgüler içindeki sırların</p>

      <p class="Normal-1 para-style-override-31">Ne olduğunun anlaşılması için sana ne sorarsam cevap ver.</p>

      <p class="Normal-1 para-style-override-31">İnsan, nefsinin ve Tanrı’nın ne olduğunu bilmek için,</p>

      <p class="Normal-1 para-style-override-31">Kendi nefsini ve Tanrı’sını tanımalıdır.</p>

      <p class="Normal-1 para-style-override-31">Bu yedi feleğin ve bu dört unsur âleminin içindeki</p>

      <p class="Normal-1 para-style-override-31">Unsurların değişmesi, dehrin olması ve bozulması nedir?</p>

      <p class="Normal-1 para-style-override-31">Bir sinekte hem bal hem de zehirin ve</p>

      <p class="Normal-1 para-style-override-31">Bir yerde hem hazine hem de yılanın bulunması nedir?</p>

      <p class="Normal-1 para-style-override-31">Ebû Cehil’in Muhammed’e karşı düşmanlığı ve</p>

      <p class="Normal-1 para-style-override-31">Ebû Bekir-i Sıddık’ın ruhi bağlılığı nereden geldi?</p>

      <p class="Normal-1 para-style-override-31">Nur bağışlayan şu iki cismin, yani ay ile güneşin</p>

      <p class="Normal-1 para-style-override-31">Uzaklık ve yakınlığından, bu ayların değişimi nasıl oluyor?</p>

      <p class="Normal-1 para-style-override-31">Menzilleri bir, yolları bir, gidişleri bir olduğu halde</p>

      <p class="Normal-1 para-style-override-31">Bu ayrılık nereden geliyor?</p>

      <p class="Normal-1 para-style-override-31">Mahlukatı dünyaya getirmenin ve sonra da toprak etmenin,</p>

      <p class="Normal-1 para-style-override-31">Evvela şekerle besleyip sonra av gibi yakalayıp öldürmenin sebebi ne?</p>

      <p class="Normal-1 para-style-override-31">Gündüz niye aydınlık, gece niçin karanlıktır?</p>

      <p class="Normal-1 para-style-override-31">Toprak neden sakin oluyor da, felekler niçin dönüyor?</p>

      <p class="Normal-1 para-style-override-31">Meleklerin aslı ve perilerin nesli nereden?</p>

      <p class="Normal-1 para-style-override-31">İnsanın bu kadar itibarı neredendir?</p>

      <p class="Normal-1 para-style-override-31">Suçsuz insanları öldüren bu feleğin altında</p>

      <p class="Normal-1 para-style-override-31">Bunca fani insanın varlığının hikmeti nedir?</p>

      <p class="Normal-1 para-style-override-31">Padişahların kulakları “mülk kimindir” sedasıyla dolu olduğu halde,</p>

      <p class="Normal-1 para-style-override-31">Yine de niçin bu kadar kibir ve azamette bulunuyorlar?</p>

      <p class="Normal-1 para-style-override-31">Ey suret ve manaya vücut veren, söyle,</p>

      <p class="Normal-1 para-style-override-31">Bu türlü türlü eşyayı yaratmakta yaradanın maksadı ne?</p>

      <p class="Normal-1 para-style-override-31">Rûm güzellerinin yüzü gibi parlayan, salihlerin işlerinin yanında,</p>

      <p class="Normal-1 para-style-override-31">Bu zenci yüzlü cisim tozu ne?</p>

      <p class="Normal-1 para-style-override-31">Kendi sağını solunu bilmeden ruhun sağı solu peşinde koşuyorsun.</p>

      <p class="Normal-1 para-style-override-31">Ey beyhude iddialarda bulunan,</p>

      <p class="Normal-1 para-style-override-31">Bize karşı türlü türlü tavırlarla övünüp duruyorsun.</p>

      <p class="Normal-1 para-style-override-31">Bu övündüğün şeylerin binde birini söyle de görelim.</p>

      <p class="Normal-1 para-style-override-31">Eğer sen geldiğin günden beri bu âlemi anlamışsan</p>

      <p class="Normal-1 para-style-override-31">Öleceğin zaman bu ağlamak sızlamak da ne oluyor?</p>

      <p class="Normal-1 para-style-override-31">Biz hızla dönen feleğin kalesi içindeyiz ve</p>

      <p class="Normal-1 para-style-override-31">Bu kalenin ne olduğundan haberdar değiliz.</p>

      <p class="Normal-1 para-style-override-31">Sen Evhadî’ye cehennem ateşinden bahsetme.</p>

      <p class="Normal-1 para-style-override-31">Bu biçarenin elinde bulunan bu hakir yürek nedir?</p>

      <p class="Normal-1 para-style-override-31">[Evhadî’nin] vücudu ortadan kalktıktan ve</p>

      <p class="Normal-1 para-style-override-31">Geriye Tanrı’dan başka bir şey kalmadıktan sonra,</p>

      <p class="Normal-1 para-style-override-23">Artık bu didişmenin manası ne? [KASİDE]</p>

      <p class="Normal-1 para-style-override-16">Bu gazel de onundur:</p>

      <p class="Normal-1 para-style-override-17">Gülün üzerine amberden bir kement bağladın,</p>

      <p class="Normal-1 para-style-override-31">Ay’ın etrafını misklerle sardın.</p>

      <p class="Normal-1 para-style-override-31">Vuslat meyvesi bizim elimize gelmiyor,</p>

      <p class="Normal-1 para-style-override-31">Çünkü sen onu yüksek dallara bağladın.</p>

      <p class="Normal-1 para-style-override-31">Ey oğul, Tebriz’e gitmek için yükünü hazırladın.</p>

      <p class="Normal-1 para-style-override-31">Kalbimin üstüne Sehend dağını<a class="footnote-link" href="#footnote-225-100" id="footnote-225-100-backlink">100</a> oturttun.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-100-backlink" id="footnote-225-100">100</a> Sehend Dağı: Evhadüddin’in geldiği Meraga şehrinin kuzeyinde, üç bin metreyi aşan on yedi tepesiyle ünlü ve görkemli bir dağ; Doğu Azerbaycan’ın en yüksek dağı.</p>
      </div>

      <p class="Normal-1 para-style-override-31">Sen tuzağına düşmüş olan âşıkların</p>

      <p class="Normal-1 para-style-override-31">Kimini öldürdün, kimini bağladın.</p>

      <p class="Normal-1 para-style-override-31">Sen gönlünü makbul olmayan şeylere</p>

      <p class="Normal-1 para-style-override-23">Bağladıktan sonra Evhadî’yi nasıl sevdin?</p>

      <p class="Normal-1 para-style-override-16">Şeyh Evhadî âşıkane gazellerle arifane şiirleri güzel söyler. Sözleri çok tesirlidir. Câm ü Cem’i İsfahan’da yazdığını söylerler. Bu eser yazıldıktan sonra o zamanın kabiliyetli edipleri tarafından bir ay içinde dört yüz nüsha kopya edilmiştir. Hacmi ufak olduğu halde pahalı fiyatla alıp satarlardı. Günümüzdeyse terk olunmuştur. Hakikaten bu eser tarikat adabını içermesi itibariyle çok güzeldir. Câm ü Cem’in hangi vezinde söylendiğini göstermek için bir beytini buraya yazalım:</p>

      <p class="Normal-1 para-style-override-17">Evhadî, tek bir gece talihin yüzünü görmek için</p>

      <p class="Normal-1 para-style-override-23">Altmış yıl meşakkat çekmiştir.</p>

      <p class="Normal-1 para-style-override-16">Evhadî’nin ortaya çıkışı Argun Han zamanında, vefatı da Gazan Mahmud Han zamanında, 697 yılında İsfahan’da vaki olmuştur. Mezarı da oradadır ve İsfahan ahalisi onun mezarına çok itikat ederler.</p>

      <p class="x3 para-style-override-39"><span>[GAZAN MAHMUD HAN]</span></p>

      <p class="Normal-1 para-style-override-16">Gazan Han, Argun Han’ın oğludur. Saadet ve tevfik sahibi bir padişahtı. Argun Han’dan sonra saltanat tahtına oturdu ve dünyayı adaletle süsledi. İslam nuru onun kalbinde parladı. Kalbine vahdet âleminden ünsiyet rüzgârı esince vahdete ulaştı ve onun vasıtasıyla İslamiyet Moğol askerleri arasına yayıldı.</p>

      <p class="Normal-1 para-style-override-20">Fahr-i Benâkitî tarihinde diyor ki: Gazan Han’ın Müslüman olmasına Emir Nevrûz bin Argun Ağa sebep oldu. Emir Nevrûz İslam faziletlerini Gazan Han’ın kalbine telkin eder ve kâfirliğin aleyhinde bulunurdu. Bir süre bu böyle devam etti. Nihayet Sultan Gazan, Baydu Han ile Zencan civarında muharebeye giriştiğinde Baydu Han’ın askerinin iki misli olduğunu görünce korktu ve dönmek istedi.</p>

      <p class="Normal-1 para-style-override-16">Ama iyi talihli emir Nevrûz ona “Eğer han bugün İslam ile müşerref olur ve küfrün karanlığından kurtulursa Tanrı herhalde kendisine zafer ve nusret verir. Tanrı’nın ‘hak gelince batıl kaybolur’ diye buyurduğu üzere hak daima batıla galiptir” dedi.</p>

      <p class="Normal-1 para-style-override-16">Gazan Han da “Bu her halde böyledir. Bakalım eğer Tanrı bana düşmana karşı zafer verirse, ben de Müslüman olmayı ahdettim. İslam dinine girecek ve şirkten kurtulacağım” dedi.</p>

      <p class="Normal-1 para-style-override-16">Tanrı hemen zafer ihsan etti. Baydu Han’ın ordusu savaşmadan bozguna uğradı ve Gazan Han’ın eline pek çok ganimet geçti.</p>

      <p class="Normal-1 para-style-override-16">Bir iki gün sonra Emir Nevrûz, “Tanrı zafer ve nusret ihsan etti; o halde Han da yaptığı vaadi yerine getirmelidir” diye ihtarda bulundu. İman nuru hanın kalbinde parladı, ki kendisinde de kabiliyet vardı. Onun için Emir Nevrûz’un sözü tesir etti. Tanrı’nın lütuf ve inayetinin de tabii buna katkısı olmuştur.</p>

      <p class="Normal-1 para-style-override-17">Biz bir kimsenin aşka kabiliyetli olduğunu gördük mü,</p>

      <p class="Normal-1 para-style-override-23">Bir remiz ve işaretle onun kalbini kaparız.</p>

      <p class="Normal-1 para-style-override-16">Bunun üzerine Han dedi ki: “O halde sayesinde kâfirlikten kurtulup Müslüman olabileceğim, olgun bir bilgin lazımdır. Onun irşadıyla Müslüman olayım. O bana Müslümanlığın edep ve erkânını öğretsin.”</p>

      <p class="Normal-1 para-style-override-16">Derhal şeyhülislam, ariflerin medarı iftiharı, muhakkiklerin sultanı Sa’deddin İbrahim bin el-şeyhü’l-ârif-i Muhakkik-i Hamevî’ye (Tanrı ruhlarını takdis etsin) yazdılar ve onu atıyla Bahrâbâd’tan az bir zamanda Azerbaycan’a getirdiler. Şenlikler ve ziyafetlerden sonra uğurlu bir saat seçtiler. Han İslam gusulünü yaptı ve adı geçen şeyhin hırkasıyla şereflendi. Bir bülbül gibi tevhit kelimesini söylemeye başlayınca emirleri ve devlet adamları da hep birden İslamiyeti kabulle şereflendiler. Bunu kutlamak için saçılar saçtılar. Bütün memleketlere müjdeler yazıldı, fetihnameler gönderildi.</p>

      <p class="Normal-1 para-style-override-16">Bu olay 691 yılının şabanında oldu; ama Tarih-i Benâkitî’de 693 olarak gösterilmiştir. Hakikati Allah bilir.</p>

      <p class="Normal-1 para-style-override-16">Emir Nevrûz İslamın saadetine mazhar oluşunun yanı sıra şehadet derecesine de nail olmuştur. Ne mutlu ona ki bu yüksek dereceye ulaştı.</p>

      <p class="Normal-1 para-style-override-16">Emir Nevrûz’un şehadeti Herat’ta 696 yılında şevvalin yirmi ikisi olan salı gününde vaki oldu. Tanrı kabrini nur etsin.</p>

      <p class="x3 para-style-override-7">Arif Şeyh</p>

      <p class="x3 para-style-override-37">FAHREDDİN-İ IRAKÎ</p>

      <p class="Normal-1 para-style-override-45">(Tanrı ruhunu takdis etsin)</p>

      <p class="Normal-1 para-style-override-16">Adı İbrahim bin Şehriyarü’l-Irakî’dir. Hemedan’da dünyaya gelmiştir. Muhakkik ve salik bir erdi. Şeyhlerin şeyhi Şihâbeddin Sühreverdî’nin mürididir. Çok ateşli ve arifane sözleri vardır. Vecd ve falda eşi yoktur. Muvahitler ve arifler onun sözlerine çok kıymet verirler. Tasavvuf hakkında yazılmış muteber eserleri vardır. Lemeât adlı eseri o büyük adamın ateşli düşünme gücünden bir parıldamadır.</p>

      <p class="Normal-1 para-style-override-20">Hikâye ederler: Şeyh Irakî temiz bir nazarla güzellere bakmaktan kendini alamazdı. Bir gün Şeyh Şihâbeddin’e, Irakî’nin pazarda bir nalbant çocuğun karşısında oturup temaşasına daldığını söylediler. Şeyh bunun üzerine Irakî’yi karşısına alarak, “Bu senin yaptığın nedir. Sen bu hareketinle dervişlerin namus ve haysiyetini berbat ediyorsun. Görmüyorsun ki münafıklar, şuna buna söz taşıyanlar daima seni gözetliyorlar?” dedi.</p>

      <p class="Normal-1 para-style-override-16">Irakî’nin verdiği cevaptan şeyh incindi. Irakî uzun zaman yalvardı yakardı ve sonunda yine şeyhin gönlünü yaptı. Fakat şeyh onun bu cüretini cezalandırmak için, “Senin Hint’e gitmen ve orada bir süre riyazet yapman lazımdır. Gümüşün temizlenmesi için zulmet ve karaltı içinde bulunması şarttır” dedi. Ve onu şeyhlerin şeyhi, salik-i muhakkik, abdal ve evtad dairesinin kutbu, asillerin fahri Şeyh Bahâeddin Zekeriya-ı Multanî’ye havale etti. Şeyh Zekeriya adını yukarıda andığımız şeyhlerin şeyhi Şihâbeddin’in halifelerindendi.</p>

      <p class="Normal-1 para-style-override-16">Bunun üzerine Irakî Sind, Multan, Hint yolunu tuttu ve Şeyh Bahâeddin Zekeriya’ya ulaştı. Bir süre Multan’da bu şeyhin yanında sülûk ile uğraştı. Bu seferinde tarif edilmeyecek kadar zaferlere mazhar oldu. Ayrılık ve hasret ateşleri içinde çok etkili şiirler söyledi. Hintliler Irakî’ye çok fazla teveccüh gösterdiler. Şeyh Bahâeddin kızını Irakî’ye verdi. Irakî’nin Hint’te dört yıl zarfında on dört kere erbain çıkardığını söylerler.</p>

      <p class="Normal-1 para-style-override-16">Şeyh Bahâeddin Zekeriya, Irakî’yi daima kontrol altında bulundurur, onun şiirlerinden çok hoşlanır ve büyük bir zevk duyardı. Şeyh bir gece onun halvethanesinin kapısına giderek onu dinledi. Irakî vecd içinde şunu okuyordu:</p>

      <p class="Normal-1 para-style-override-17">İlk defa şarabı kadehe dökdüklerinde</p>

      <p class="Normal-1 para-style-override-31">Tesirini sakinin sarhoş gözlerinden ödünç aldılar.</p>

      <p class="Normal-1 para-style-override-31">Yeme içme sahiplerini kendilerinden geçirmeleri için</p>

      <p class="Normal-1 para-style-override-31">Kendinden geçme şarabını dimağlarına döktüler.</p>

      <p class="Normal-1 para-style-override-31">Âşığın can kuşunu avlamak için</p>

      <p class="Normal-1 para-style-override-31">Fitne koparan dilberlerin saçlarından ağlar kurdular.</p>

      <p class="Normal-1 para-style-override-31">Dünyada ne kadar bela ve musibet varsa,</p>

      <p class="Normal-1 para-style-override-31">Hepsini topladılar ve adını aşk koydular.</p>

      <p class="Normal-1 para-style-override-31">Mademki onlar kendi sırlarını kendileri açık ettiler,</p>

      <p class="Normal-1 para-style-override-23">O halde Irakî’yi niçin rüsvâ edip ortaya attılar.</p>

      <p class="Normal-1 para-style-override-16">Şeyh bunu dinledikten sonra Irakî’nin bu çektiği ayrılık ve hasret azabına acıdı. Gözleri yaşardı ve ona “Artık zamanı gelmiştir. Haydi memleketine git. Bizim selam ve niyazımızı da hakikatler sığınağımız ve yakîn ehlinin örnek kişisi şeyhimiz Şihâbeddin’e ulaştır” diyerek Irakî’ye izin verdi.</p>

      <p class="Normal-1 para-style-override-16">Bunun üzerine Irakî kalkıp tekrar Irak’a gitti. Fakat kendisinin Irak’a vusulünden evvel Şeyh Şihâbeddin Tanrı’nın rahmetine kavuşmuştu. Şeyh Irakî bundan çok müteessir oldu. Şeyhinin mezarını ziyaretten sonra Şam’a geldi. Bir süre orada sülûk ile uğraştı.</p>

      <p class="Normal-1 para-style-override-16">709 yılında sultan Muhammed Hudabende zamanında Dimeşk’de vefat etti; seksen iki yıl ömür sürmüştü. Mezarı Cebel-i Salihiyye’de şeyhlerin şeyhi, ariflerin muktedası, bütün mahlukatın ve ümmetlerin önderi, Muhyiddin bin Arabî’nin yanındadır.</p>

      <p class="x3 para-style-override-39">[MUHYİDDİN BİN ARABÎ]</p>

      <p class="Normal-1 para-style-override-16">Endülüslü olan Muhyiddin bin Arabî’nin nesli Hâtem-i Tâ’î’ye ulaşır. Dört Halife zamanında Endülüs’e giden ve o diyarı eline geçiren Hâtem-i Tâî’nin neslinden gelen çocukları orada kalmışlardı. Muhyiddin’in nesebi işte bu kabileye mensuptur ve bu rubai onundur:</p>

      <p class="Normal-1 para-style-override-17">Benim kutbum kalbim, benim kalıbım Lübnan’ım,</p>

      <p class="Normal-1 para-style-override-31">Benim sırrım aşkım; benim meşrebim irfanım;</p>

      <p class="Normal-1 para-style-override-31">Benim Hârûn’um ruhum, benim Kelim’im [Musa] aklım;</p>

      <p class="Normal-1 para-style-override-23">Benim Firavunum nefsim; benim heva hevesim Hâmân’ımdır<a class="footnote-link" href="#footnote-225-101" id="footnote-225-101-backlink">101</a>.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-101-backlink" id="footnote-225-101">101</a> Hâmân: Hazreti Musa zamanındaki Mısır firavununun veziri.</p>
      </div>

      <p class="x3 para-style-override-39"></p>

      <p class="x3 para-style-override-39">[OLCAYTU HAN – MUHAMMED HUDÂBENDE]</p>

      <p class="Normal-1 para-style-override-16">Sultan Muhammed Hudâbende’nin adı Olcaytu Han’dı ve onun soyu fazıllardan birinin söylediği şu beyitten anlaşılır:</p>

      <p class="Normal-1 para-style-override-17">Şah Olcaytu bin Argun bin Abaka Han</p>

      <p class="Normal-1 para-style-override-23">Bin Hulagu Han bin Tuluy bin Cengiz Han. [BEYİT]</p>

      <p class="Normal-1 para-style-override-16">Argun Han’dan sonra Gazan Han padişah oldu ve Olcaytu Han ondan kaçtı. Birkaç yıl Kirman ve Hürmüz taraflarında Harbendekân ile gezip dolaştı; bu yüzden ona Harbende “eşeğin kulu” denilmiştir. Bazıları bunun böyle olmadığını söyler ve bir çocuk çok güzel olursa anası babası ona nazar değmemesi için çirkin bir ad verir derlerdi, işte bu yüzden ona “Harbende” adı verilmiş.</p>

      <p class="Normal-1 para-style-override-16">Hudâbende 703 yılında Gazan Han’ın ölümünden sonra saltanat tahtına oturmuştu; çok hünerli ve hüner sahiplerini seven bir padişahtı. Onun daima çalışan düşünme gücü memleketin hayrına işlerdi. Aslen Hemedanlı olan Hâce Reşîdüddin’i kendisine vezir yapmıştı.</p>

      <p class="Normal-1 para-style-override-16">Reşîdüddin faziletli bir vezirdi. Tebriz’deki Reşîdiyye imaretini o yaptırmıştır. Dünyada ondan daha büyük bir imaret yoktur. Bu binanın üstüne “Bu imareti yıkmak, başka bir imaret yapmaktan daha müşküldür” ibaresi yazılmıştır. Tarih-i Câmi-i Reşîdî [Câmiü’t-Tevârih] onundur. Bu kitaptan başka hendese ve ameli hikmete dair risaleleri de vardır. Fazilet ve kerem sahibi bir vezirdi.</p>

      <p class="Normal-1 para-style-override-16">Câmiü’t-Tevârih’in mukaddemesinde: “Bu tarih kitabı sabah namazını kılıp bazı evrakları okuduktan sonra güneş doğuncaya kadar geçen zamanlarda yazılmıştır. Çünkü başka zamanlarda memleket işleriyle uğraşma dışında, başka bir işle uğraşmak mümkün değildi” diye yazmıştır.</p>

      <p class="Normal-1 para-style-override-20">Muhammed Hudâbende 719 yılında ölmüştür. Bazıları otuz altı, bazılara da otuz yedi yıl ömür sürdüğünü söylerler. Kümbed-i Sultaniyye’de defnedilmiştir. Kale ve Sultaniye şehri onun binalarındandır. Tanrı burhanını nurlu yapsın.</p>

      <p class="x3 para-style-override-7">Ariflerin Kendisiyle Övündüğü, Hâce</p>

      <p class="x3 para-style-override-37">HÜMÂM-I TEBRİZÎ</p>

      <p class="Normal-1 para-style-override-45">(Tanrı mezarını nurlandırsın)</p>

      <p class="Normal-1 para-style-override-16">Fazilet ve gönül sahibi bir âlimdi. Fakru zaruret faziletine sahip olmakla beraber herkesin yanında mevki sahibiydi. Hâkimler ve vezirler onu yanlarından ayırmazlardı. İrfan, gönül ve güzel tabiat sahibi biriydi.</p>

      <p class="Normal-1 para-style-override-16">Rivayet ederler ki o bir gün sahib-i divân Hâce Hârûn bin Hoca Şemseddin’i hankahına davet etmiş, bu davet için dört yüz çini sahan hazırlamıştı. İşte âlimlerin ve salihlerin o zamanlardaki malı ve mevkisi bu derecedeydi. Hâce bu gazeli o gün hazırlıksız bir şekilde söylemiştir.</p>

      <p class="Normal-1 para-style-override-17">Evimiz bugün cennet gibidir, çünkü Rıdvan buradadır.</p>

      <p class="Normal-1 para-style-override-31">Canı beslemek zamanıdır, çünkü canan buradadır.</p>

      <p class="Normal-1 para-style-override-31">Dağın başında tuhaf bir saray görüyorum,</p>

      <p class="Normal-1 para-style-override-31">Bu Tûr dağı mıdır, Musa Umran buradadır.</p>

      <p class="Normal-1 para-style-override-31">Sarhoş meze istediyse bunun için pazara gitme,</p>

      <p class="Normal-1 para-style-override-31">Taze badem ve ağzını açıp gülen fıstık buradadır.</p>

      <p class="Normal-1 para-style-override-31">Artık Mısır’dan Tebriz’e şeker götürmeyin.</p>

      <p class="Normal-1 para-style-override-31">Onun tatlı dudaklarıyla tatlı konuşmalarıyla burası şekeristan olmuştur.</p>

      <p class="Normal-1 para-style-override-31">Bu dilencinin karanlık kulübesi bir padişahın evi gibi oldu,</p>

      <p class="Normal-1 para-style-override-31">Çünkü sultan buraya gelmiştir ve buradadır.</p>

      <p class="Normal-1 para-style-override-31">Artık muhtesip ve şahnelerden ne korku var,</p>

      <p class="Normal-1 para-style-override-31">Sahib-i divânın oğlu Hâce Hârûn buradadır.</p>

      <p class="Normal-1 para-style-override-31">Ey Hümâm, bundan sonra dünyanın ters dönüşünden gam yeme,</p>

      <p class="Normal-1 para-style-override-23">Canının her arzu ettiği şey buradadır. [GAZEL]</p>

      <p class="Normal-1 para-style-override-16">Hâce Hümâmüddin, Hâce Nâsırüddin-i Tûsî’nin öğrencisidir ve Kutbeddin Şirazî’nin akranlarındandır. 713 yılında ölmüştür. Mezarı Tebriz’dedir; hankahı malum ve muayyendir.</p>

      <p class="x3 para-style-override-7">Şairlerin Meliki</p>

      <p class="x3 para-style-override-37">BEDR-İ CÂCİRMÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Ehliyetli biriydi. Sahib-i divân Hâce Bahâeddin zamanında İsfahan’a gelmiştir. Hâce Mecdüddin Hemger-i Fârisî’nin öğrencisidir.</p>

      <p class="Normal-1 para-style-override-16">Ebülfeth el-Büstî’nin matlaı :</p>

      <p class="Normal-1 para-style-override-17">Dünyada insanın ziyadeliği noksanıdır.</p>

      <p class="Normal-1 para-style-override-23">Hayırdan başka şeylerdeki kazancı aynen zarar ve ziyandır. [BEYİT]</p>

      <p class="Normal-1 para-style-override-38">şeklinde olan kasidesini nazmen Farsçaya tercüme etmiş ve çok güzel, üstatça bir tarzda söylemiştir.</p>

      <p class="Normal-1 para-style-override-16">Azanın seğirtmesi hakkında manzum bir eseri vardır. Sanatlı söylenmiş şiirleri çoktur. Sahib-i divân Hâce Şemseddin’in oğlu Hâce Bahâeddin Muhammed’in övülüşü hakkında noktasız söylenmiş şu sanatlı kaside onundur:</p>

      <p class="Normal-1 para-style-override-17">Kerem işlerini bu âlemde mertçe kim yaptı?</p>

      <p class="Normal-1 para-style-override-31">Cömertliğin temelini kim sağlamlaştırdı, kim düzeltti?</p>

      <p class="Normal-1 para-style-override-31">O, adalet âleminin direği, saltanat bileğinin bileziği,</p>

      <p class="Normal-1 para-style-override-31">İslamın binasının temelidir.</p>

      <p class="Normal-1 para-style-override-31">Melekler gibi yüce, Utarid gibi bilgili, güneş gibi lütuf ve ihsan sahibi,</p>

      <p class="Normal-1 para-style-override-31">Simah mızraklı, Arslan hamleli, Hilal alemlidir.</p>

      <p class="Normal-1 para-style-override-31">Methetme sahiplerinin sevinci, düşmanın ömrünün helaki,</p>

      <p class="Normal-1 para-style-override-31">Meliklerin başı, saltanatın kalbinin ram atı, hükmün aslıdır.</p>

      <p class="Normal-1 para-style-override-31">Onun sözleri herhalde helal sihirdir.</p>

      <p class="Normal-1 para-style-override-31">Onun muradı her an muhtaçlara mal bağışlamaktır.</p>

      <p class="Normal-1 para-style-override-31">Onun temiz kalbi daima kelam ve ilimle meşguldür.</p>

      <p class="Normal-1 para-style-override-31">Onun keremlendirilmiş olan nefsi</p>

      <p class="Normal-1 para-style-override-31">Ümmetin salahına ait ilhamların geldiği yerdir.</p>

      <p class="Normal-1 para-style-override-31">Onun savaş âdetleri âlemin verdiği hükümleri reddeder.</p>

      <p class="Normal-1 para-style-override-31">Onun zehir gibi hamleleri düşmanın işlerini bozar.</p>

      <p class="Normal-1 para-style-override-31">O ve onun kalbinin himmeti adaletlerinin mimarıdır;</p>

      <p class="Normal-1 para-style-override-31">Hem o ve hem nefesli memleket dertlerinin merhemidir. [KASİDE]</p>

      <p class="Normal-1 para-style-override-17">Sen onun akik gibi dudaklarının yanında</p>

      <p class="Normal-1 para-style-override-31">Bedahşan lâline kıymet verme.</p>

      <p class="Normal-1 para-style-override-31">Onun gül gibi yanaklarıyla gelincik çiçeklerini bir tutma.</p>

      <p class="Normal-1 para-style-override-31">Düzgün selvinin serkeşçesine söylediği sözlerden bahsetme.</p>

      <p class="Normal-1 para-style-override-31">Benim sevgilimin boyunu gör ve o sallanan selviye kıymet verme.</p>

      <p class="Normal-1 para-style-override-31">Onun lâl gibi dudakları ve mis saçan ayva tüyleri varken,</p>

      <p class="Normal-1 para-style-override-31">Karanlıkları ve hayat suyu çeşmesini anma, bunlara önem verme.</p>

      <p class="Normal-1 para-style-override-31">Eğer karanlık gecelerde sana onun vuslatı müyesser olursa,</p>

      <p class="Normal-1 para-style-override-31">Onun yüzünün yanında parlayan güneşi arama, onun gazellerine bak.</p>

      <p class="Normal-1 para-style-override-31">Artık ebherin işvelerine değil, onun ayva tüylerine bak,</p>

      <p class="Normal-1 para-style-override-31">Bostanın terutaze yeşilliklerine bakma.</p>

      <p class="Normal-1 para-style-override-31">Eğer o peri yüzlü hurinin vuslatı sana elverirse</p>

      <p class="Normal-1 para-style-override-31">Artık cennetin adını anma, Süleyman’ın mülkünden dem vurma.</p>

      <p class="Normal-1 para-style-override-31">Eğer gülistanı temaşa etmeye meyledersen,</p>

      <p class="Normal-1 para-style-override-31">Onun yüzüne bak, gülistanı dolaşmaktan vazgeç.</p>

      <p class="Normal-1 para-style-override-31">Ey Bedri, bu viran menzil senin gönlünün istediği gibi değildir.</p>

      <p class="Normal-1 para-style-override-23">Sen İsfahan’ı dünyanın bütün ülkelerinden aşağı gör. [GAZEL]</p>

      <p class="x3 para-style-override-39">[HÂCE BAHÂEDDİN BİN ŞEMSEDDİN]</p>

      <p class="Normal-1 para-style-override-16">Hâce Şemseddin oğlu Bahâeddin sahib-i divândı. Babasının vezirliği zamanında İsfahan hâkimiydi. Çok şiddet ve cesaret sahibiydi. Memleketin dirliği düzeni konusunda çok emek ve gayret göstermiştir.</p>

      <p class="Normal-1 para-style-override-16">Tarih-i Güzîde sahibi Hâce Hamdullah Müstevfî diyor ki: Onun siyaseti öyle şiddetliydi ki, İsfahan büyüklerinden birini yanına istese, kefen ve tütsüsünü hazırlar ve vasiyetnamesini yazar ondan sonra onun huzuruna gelirdi. Bir seferinde ufak çocuğu elini uzattı ve sakalını tuttu. Hâce o kadar kızdı ki, çocuğu asmak için yemin etti. Yeminini yerine getirmek için çocuğu bir peştemala bağlayıp astılar.</p>

      <p class="Normal-1 para-style-override-16">İsfahan’ın ileri gelenleri onun bu gösterdiği şiddetten dolayı daima aleyhinde beddualar ettiler ve bunun tesiriyle de genç yaşında öldü.</p>

      <p class="Normal-1 para-style-override-16">Hâce Şemseddin hakkında bir şair şu mersiyeyi yazdı:</p>

      <p class="Normal-1 para-style-override-17">Ey Hindu kölesi felek olan oğlum Muhammed?</p>

      <p class="Normal-1 para-style-override-31">Senin bir kılın bütün zamane pazarının kıymetidir.</p>

      <p class="Normal-1 para-style-override-31">Babanın sırtı, senin elif gibi olan boy bosunun hasretiyle,</p>

      <p class="Normal-1 para-style-override-23">Kaşların gibi iki büklüm olmuştur. [RUBAİ]</p>

      <p class="x3 para-style-override-7">Muhakkiklerin Önderi</p>

      <p class="x3 para-style-override-37">ŞEYH İZZEDDİN PÛR HASAN-I İSFERÂYÎNÎ</p>

      <p class="Normal-1 para-style-override-45">(Tanrı aziz ruhunu takdis etsin)</p>

      <p class="Normal-1 para-style-override-16">Arif, muvahhit, salik ve meczup bir adamdı. İslamın ve Müslümanların şeyhi Râzîyü’l-hak ve’d-din Ali bin Sa’îd Lala’nın halifelerinden Şeyh Cemâleddin Ahmed Zakir’in mürididir. Aslında onun hâl tercümesinin veliler sırasında yazılması lazım, fakat şairlikte de mükemmel bir adamdı. Türkçe ve Farsça güzel şiirler söylerdi, Türkçede mahlası Hasanoğlu’dur [Pûr Hasan]. Divanı Azerbaycan’da çok meşhurdur. Bu gazel onundu:</p>

      <p class="Normal-1 para-style-override-17">Benim sevgilim şuh ve merhametsiz çıktı, ne yapayım.</p>

      <p class="Normal-1 para-style-override-31">Onun düşüncesi benim sabır ve kararımı elden aldı, ne yapayım.</p>

      <p class="Normal-1 para-style-override-31">Ah u zar ettiğimden halk bana serzenişlerde bulunur,</p>

      <p class="Normal-1 para-style-override-31">Ben yüreği yanık, inleyen ve biçare bir âşığım, ne yapayım.</p>

      <p class="Normal-1 para-style-override-31">Benim ay yüzlü sevgilim bir gün çıkıp gelmedi,</p>

      <p class="Normal-1 para-style-override-31">Geceleri sabahlara dek yıldızları saymayıp da ne yapayım?</p>

      <p class="Normal-1 para-style-override-31">Sevgilim gönlümü alıp götürdü, gönlümü hoş etmekle hiç uğraşmadı.</p>

      <p class="Normal-1 para-style-override-31">Ondan fariğ oldu, ben gönülsüz ve yârsız kaldım, ne yapayım.</p>

      <p class="Normal-1 para-style-override-31">Sevgilimin gamı benim halimi altüst etti buna ne ilaç olur?</p>

      <p class="Normal-1 para-style-override-31">Aşktan işim gücüm perişan oldu, ne yapayım.</p>

      <p class="Normal-1 para-style-override-31">Sevgilim Tanrı gibi iki cihanda güzel yüzlüdür,</p>

      <p class="Normal-1 para-style-override-23">Ben de Pûr Hasan’ım, onu sevmeyeyim de ne yapayım? [GAZEL]</p>

      <p class="x3 para-style-override-39">[RÂZÎYÜDDİN ALİ BİN SA’ÎD LALA]</p>

      <p class="Normal-1 para-style-override-16">Şeyhlerin şeyhi, vilayet feleğinin kutbu Râzîyyüddin Ali bin Sa’îd Lala (Tanrı ruhunu takdis etsin) Gazne’liydi. Hakîm Senâ’î’nin amcasının oğludur. Babası Senâ’î ile beraber hacca gitmiştir. Cüveyn vilayetine bağlı Husrev-i Şûrgîn’de kethüdaydı. Şeyh Râzîyyüddin Ali Lala’nın doğumu bu adı geçen Husrev-i Şûrgîn’de vaki olmuştur. Şeyh dünyanın meskûn olan dörtte birini gezmiştir. Dört yüz büyük şeyhten irşat icazeti almıştır. Nihayet biat elini âlim arif Şeyh Ebülcenab Necmeddin Kübrâ’ya uzattı.</p>

      <p class="Normal-1 para-style-override-16">Ebülrıza Baba Reten-i Hindî ile Hint’te buluştular. Baba Reten Peygamber’in kendisine verdiği taraklardan bir tarağı ona verdi ve canını Hakka teslim etti. Baba Reten’in Peygamberle görüştüğü söylenir. Bazılarıysa onun İsa aleyhisselamın havarilerinden olduğunu söyler. Onun ömrünün bin dört yüz yıl olduğu rivayet edilir.</p>

      <p class="Normal-1 para-style-override-16">Şeyh Râzîyyüddin Ali bin Sa’îd Lala’nın ölümü 642 yılında vaki olmuştur; bazıları yetmiş altı, bazıları da yetmiş dokuz yıl yaşamış olduğunu söyler.</p>

      <p class="Normal-1 para-style-override-20">Şeyhlerin şeyhi Sa’deddin Hamevî onun vefatından sonra sekiz yıl yaşamıştır. Azizlerden biri Şeyh Sa’deddin’in vefatına şu tarihi söylemiştir:</p>

      <p class="Normal-1 para-style-override-17">Millet ve İslamın nuru ve takvanın mumu olan</p>

      <p class="Normal-1 para-style-override-31">Cihanın şeyhi Sa’deddin Hamevî,</p>

      <p class="Normal-1 para-style-override-31">650’de cuma günü kurban bayramında</p>

      <p class="Normal-1 para-style-override-23">İkindi namazı vaktinde Bahrâbâd’da vefat etmiştir.</p>

      <p class="x3 para-style-override-7">Seyyidlerin Kendisiyle Övündüğü</p>

      <p class="x3 para-style-override-37">EMİR SEYYİD HÜSEYNÎ</p>

      <p class="Normal-1 para-style-override-45">(Tanrı onun aziz ruhunu takdis etsin)</p>

      <p class="Normal-1 para-style-override-16">Din yollarının yolcusu, yakîn sırlarının bilginidir. Hakikat remizlerini keşfetmekte manalar hazinesi, fazilet ve ilimlerde inciydi. Onun nurlu hatırı sırlar gülistanı ve dudu gibi olan söz ustalığı güzel nağmeli bir bülbüldü. Adı Hüseyin bin Âlim bin el-Hasan el-Hüseyni’dir. Aslen Gûr’daki Kezvîr’dendir. Fakat çoğunlukla vaktini seyahatle geçirirdi. Meskeni Herat’taydı. Hırkası şeyhlerin sultanı Şeyh Şihâbeddin Ömer Sühreverdî’ye ulaşır. Uzun yıllar sülûk ile uğraştı ve büyüklerin birçoğuyla görüştü.</p>

      <p class="Normal-1 para-style-override-20">Hikâye ederler ki: Arif Şeyh Fahreddin-i Irakî, Şeyh Evhadî ve Seyyid Hüseynî, Şeyh Şihâbeddin Sühreverdî’nin müritleriydiler. Bir zaman geldi ki üçü de Kirman’da Şeyh Evhadüddin’in hankahında halvete girdiler. Çıkardıkları çileler esnasında eserler yazdılar, melekût âleminden şeyhlerine hediyeler getirdiler: Şeyh Irakî Lemeât’ı, Şeyh Evhadî çok meşhur olan tercii, Seyyid Hüseynî de Zâdü’l-Müsafirîn gibi hediyeleri getirip takdim ettiler.</p>

      <p class="Normal-1 para-style-override-16">Şeyhleri bu üç eseri okuyup inceledikten sonra, “Tanrı bu yakîn deryasının üç incisini âfetten korusun. Bunlar hakikatler madeninden çok acayip üç cevher çıkardılar. Bu üç cevher, yakîn yollarının yolcularıdır. Zâdü’l-Müsafirîn’i vücuda getiren de irfan menzillerinin seyyahıdır” buyurdu.</p>

      <p class="Normal-1 para-style-override-16">Zâdü’l-Müsafirîn hakkında kısaca bilgi verildiği için ondan bir parçayı buraya almak lazım geldi:</p>

      <p class="Normal-1 para-style-override-17">Bak bu tuhaf bir hikâyedir.</p>

      <p class="Normal-1 para-style-override-31">Bir gün İskender ordusuyla azamet ve haşmet ile gidiyordu.</p>

      <p class="Normal-1 para-style-override-31">Birdenbire yolları bir viraneye uğradı.</p>

      <p class="Normal-1 para-style-override-31">Oradaki çukurların içinden bir ihtiyar adam çıktı,</p>

      <p class="Normal-1 para-style-override-31">Hem de güneş gibi nurlar içinde</p>

      <p class="Normal-1 para-style-override-31">Bu ihtiyar uzaktan İskender’in gözüne göründü.</p>

      <p class="Normal-1 para-style-override-31">İskender “Bu kimdir neyin nesidir. Bu çukurun bir köşesine</p>

      <p class="Normal-1 para-style-override-31">Çekilmiş olan bu ihtiyar beyhude burada oturmuyor”</p>

      <p class="Normal-1 para-style-override-31">Diyerek o mezar gibi çukura doğru atını sürdü,</p>

      <p class="Normal-1 para-style-override-31">Ama ihtiyar hiç tavrını değiştirmedi.</p>

      <p class="Normal-1 para-style-override-31">Onun gözünü kaldırıp yüzüne bakmamasına</p>

      <p class="Normal-1 para-style-override-31">İskender kızdı ve dedi ki: “Ey bu yolun gulyabanisi!</p>

      <p class="Normal-1 para-style-override-31">Neden burada böyle lakayt bir halde oturuyorsun?</p>

      <p class="Normal-1 para-style-override-31">Neden kalkıp bana hürmette bulunmadın?</p>

      <p class="Normal-1 para-style-override-31">Benim adımın İskender olduğunu bilmiyor musun?</p>

      <p class="Normal-1 para-style-override-31">Ben bugün muzaffer talihimle bu âlemin her şeyiyim.</p>

      <p class="Normal-1 para-style-override-31">Deniz gönüllü, güneş gibi parlak fikirliyim.</p>

      <p class="Normal-1 para-style-override-31">Feleğin başı benim ayağımın altındadır.”</p>

      <p class="Normal-1 para-style-override-31">İhtiyar birden bağırdı: “Bunların hepsinin bir arpa kadar bile</p>

      <p class="Normal-1 para-style-override-31">Kıymeti yoktur. Sen bu âlemin hiçbir şeyi değilsin.</p>

      <p class="Normal-1 para-style-override-31">Beşeriyet tarlasında bir danesin, bu feleğin sayısız devirlerinin</p>

      <p class="Normal-1 para-style-override-31">Her bir deminde senin gibi yüz binlerce adam dünyaya geliyor.</p>

      <p class="Normal-1 para-style-override-31">Ben burada ne gulyabaniyim, ne dünyadan habersiz bir gafilim.</p>

      <p class="Normal-1 para-style-override-31">Aklım senden yüz kere daha fazla başımda.</p>

      <p class="Normal-1 para-style-override-31">Ben son günümden haberdarım ve onu burada beklemekteyim.</p>

      <p class="Normal-1 para-style-override-31">Asıl gafil sensin ki bu iki günlük ömrünle mağrursun.</p>

      <p class="Normal-1 para-style-override-31">Sen kendini nasıl benimle beraber tutarsın,</p>

      <p class="Normal-1 para-style-override-31">Sen benim kolumum kolusun.</p>

      <p class="Normal-1 para-style-override-31">Benim iki kolum var: Bunların biri hırs biri şehvet</p>

      <p class="Normal-1 para-style-override-31">Ki, sen benim bu iki kolumun kolusun.”</p>

      <p class="Normal-1 para-style-override-31">İskender bu sözden ağlamaya başladı,</p>

      <p class="Normal-1 para-style-override-31">Başındaki padişahlık tacını yere attı.</p>

      <p class="Normal-1 para-style-override-31">Utançla bağırdı ve başını ihtiyarın ayağına koydu.</p>

      <p class="Normal-1 para-style-override-31">Bu ihtiyar ona öyle doğru bir yol gösterdi ki,</p>

      <p class="Normal-1 para-style-override-23">İskender’in hiçbir zaman hatırından çıkmadı.</p>

      <p class="Normal-1 para-style-override-16">Seyyid Hüseynî’nin vefatı 719 yılı şevvalinin on altısında Herat şehrinde vaki olmuştur. Mezarı Seyyid-i Sâdât Kubbesi’nin dışında Kuhendiz-i Musarrah’dadır.</p>

      <p class="x3 para-style-override-39">[ABDULLAH BİN MUÂVİYE]</p>

      <p class="Normal-1 para-style-override-16">Seyyid-i Sâdât, Abdullah bin Muâviye bin Abdullah bin Câfer bin Ebû Tâlib’dir. Tanrı cümlesinden razı olsun.</p>

      <p class="Normal-1 para-style-override-16">Onun babası Muâviye bin Abdullah, [Emevi halifesi] Muâviye bin Ebû Süfyân’ın zamanında Dimeşk’te dünyaya gelmişti.</p>

      <p class="Normal-1 para-style-override-16">Abdullah bin Câfer, sabahleyin yanına gittiğinde Muâviye ona “Dün akşam bir çocuğunun dünyaya geldiğini işittim. Ona ne ad koyacaksın” diye sordu.</p>

      <p class="Normal-1 para-style-override-16">“Ne emir buyurursanız onu koyacağım” dedi Abdullah.</p>

      <p class="Normal-1 para-style-override-16">“Hasanoğulları arasında Muâviye adı yoktur. Senden bu çocuğun adını Muâviye koymanı rica ediyorum” dedi Muâviye.</p>

      <p class="Normal-1 para-style-override-16">Abdullah bunu kabul etti ve bunun üzerine Muâviye de ona hediye olarak 200 dirhem gönderdi. Çocuğun isminin ne olacağına karar kılındığında, müminlerin emiri Ali’nin oğlu Hasan buna darıldı ve Abdullah’a “Az paraya kötü bir isim satın aldın” diye yazdı.</p>

      <p class="Normal-1 para-style-override-16">Abdullah bin Muâviye, [Emevi halifesi] Velid bin Abdülmelik zamanında Abdurrahman bin Eş’as ile birleşerek isyan etti ve nihayet Ebû Muslim [Horasanî] zamanında [Horasan valisi] Nasr bin Seyyâr’ın kendisiyle Serahs sınırlarında muharebeye tutuştuğu zamanda Kirman yolundan Herat’a geldi ve Nasr bin Seyyâr’ın adamlarıyla yaptığı savaşta şehit oldu. Tanrı rahmet etsin.</p>

      <p class="Normal-1 para-style-override-16">Seyyid Hüseyin’in gençlik zamanında yazdığı şiir ve düzyazı eserlerin sayısı otuzdur. Kenzu’r-Rümûz, Nüzhetü’l-Ervâh, Zâdü’l-Müsafirîn, Sırat-ı Mustakim ve Tarabü’l-Mecâlis’iyse yaşlılık zamanında yazmıştır. Seyyid’in hakikatleri ve marifetleri içeren Anka-i Muğrip adında bir eseri olduğunu işittim.</p>

      <p class="Normal-1 para-style-override-16">Seyyid’i Herat ahalisinin bir kavgada şehit ettiklerine dair meşhur rivayeti hiçbir tarihte ve hiçbir kitapta görmedim, okumadım. Bu herhalde aslı esası olmayan bir avam sözüdür.</p>

      <p class="x3 para-style-override-7"><span>İBN NASUH-I FÂRİSÎ</span></p>

      <p class="Normal-1 para-style-override-45">(Tanrı mezarını nurlandırsın)</p>

      <p class="Normal-1 para-style-override-16">Zamanın fazıllarından ve Faris’in asilzadelerindendir. Sultan Ebû Sa’îd Han zamanında Dehnâme adındaki eserini vezir Hâce Gıyâsüddin Muhammed bin Reşîd adına yazmıştır; bu kitap ehlinin ve erbabının yanında çok meşhurdur.</p>

      <p class="Normal-1 para-style-override-16">Bu rubai onundur:</p>

      <p class="Normal-1 para-style-override-17">Yarabbi, beni fakr ü zaruretle arkadaş yaptın;</p>

      <p class="Normal-1 para-style-override-31">Yârsız ve eşsiz bıraktın.</p>

      <p class="Normal-1 para-style-override-31">Bu, senin kapına yakın olanların mertebesidir.</p>

      <p class="Normal-1 para-style-override-31">Hangi hizmetime karşılık bana bu devleti verdin. [RUBAİ]</p>

      <p class="x3 para-style-override-7">Söz Meliki</p>

      <p class="x3 para-style-override-37">İBN HÜSÂM-I HİREVÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Onun fazileti tavsife sığmaz. Mevlana Muzaffer-i Hirevî onun şiirlerini bütün akranlarının şiirlerinden üstün tutardı.</p>

      <p class="Normal-1 para-style-override-16">Kendisi kavaftandır [ayakkabıcı] ve dârü’s-saltanat Herat’ta yerleşmiştir. Herat melikleri zamanında meydana çıkmıştır ve Melik Şemseddin-i Kert hakkında söylediği bu kıtada onun devletinin başlangıcını bu suretle beyan eder:</p>

      <p class="Normal-1 para-style-override-17">Bizim zamanımız Şemseddin-i Kert ile nurlandı.</p>

      <p class="Normal-1 para-style-override-31">Onun gemisi murat denizinde yüzdü.</p>

      <p class="Normal-1 para-style-override-31">Şurası tuhaf ki onun hükümetinin başlangıcı, halkın</p>

      <p class="Normal-1 para-style-override-23">“Hullide mülkühû” [mülkü daim olsun] sözüne pek uygundur. [KITA]</p>

      <p class="Normal-1 para-style-override-16">Bu 729 yıllarında olmuştur.</p>

      <p class="Normal-1 para-style-override-16">İbn Hüsâm’ın bir müstezadı<a class="footnote-link" href="#footnote-225-102" id="footnote-225-102-backlink">102</a> vardır ki Abdülkadir-i Ûdî bu müstezat ile bir tasnif ve beste yapmıştır. O müstezad şöyledir:</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-102-backlink" id="footnote-225-102">102</a> Müstezad: Her dizesine bir küçük dize eklenmiş divan edebiyatı nazım türünü ifade eden bir&nbsp;edebiyat terimi. Bir&nbsp;gazelin her dizesine bir kısa dize ekleyerek oluşturulan şiir biçimi. Her dizeden sonra bu kalıbın ilk ve son birimlerine uygun kalıpta bir kısa dize söylenir. Eklenen bu kısa dizeye ziyade denir. Ziyadeler dizeden sayılmadığı için iki uzun iki kısa dizeden oluşan dört dize bir beyit sayılır.</p>
      </div>

      <p class="Normal-1 para-style-override-17">Padişah huzurunda dilencilik halini anlatacak kimdir?</p>

      <p class="Normal-1 para-style-override-31">Ahlar ve iniltiler dışında bülbülün feryat ve figanından</p>

      <p class="Normal-1 para-style-override-31">Saba rüzgârına ne haber gitmiştir.</p>

      <p class="Normal-1 para-style-override-31">Âşığın sermayesi ya ağlayıp sızlamaktır,</p>

      <p class="Normal-1 para-style-override-31">Ya da altın ve yakut yahut da maşukun merhametidir.</p>

      <p class="Normal-1 para-style-override-31">Bizim ise ne altınımız var, ne de senin merhametin,</p>

      <p class="Normal-1 para-style-override-31">Onun için halimiz haraptır.</p>

      <p class="Normal-1 para-style-override-31">Ben her ne kadar sultanların dergâhına layık değilsem de</p>

      <p class="Normal-1 para-style-override-31">Merhametin yüzünden bazen bir dilenciye</p>

      <p class="Normal-1 para-style-override-31">Nazarla merhamet edileceğinden ümidimi kesmemişim.</p>

      <p class="Normal-1 para-style-override-31">Harmanın üstünde uyuyan bu siyah hangi yılandır.</p>

      <p class="Normal-1 para-style-override-31">Senin kisvelerin midir?</p>

      <p class="Normal-1 para-style-override-31">Yazık ki hata ile siyah hindu aynı yerde uyuyorlar.</p>

      <p class="Normal-1 para-style-override-31">Ey ikinci Yusuf, senin çene çukurun gönüllerin meskeni olalı beri</p>

      <p class="Normal-1 para-style-override-31">Her kuyunun dibinde kaybolmuş Yusuflar çoğaldı.</p>

      <p class="Normal-1 para-style-override-31">Senin endamının esvap içinde olması layık değildir,</p>

      <p class="Normal-1 para-style-override-31">Meğer ki bu esvabı kemale ermiş laleden, külahı da goncadan yapa.</p>

      <p class="Normal-1 para-style-override-31">Benim şairliğime ve senin güzelliğine şahit isterlerse,</p>

      <p class="Normal-1 para-style-override-31">O İbn Hüsâm’dır demek yeter.</p>

      <p class="Normal-1 para-style-override-23">Yed-i Beyzâ ve asa gibi mucizelere şahit istenmez.</p>

      <p class="Normal-1 para-style-override-16">Muhammed bin Hüsâmeddin 737 yılında Melik Şemseddin-i Kert zamanında yaşamıştır. Bu zamanda başka bir Hüsâmeddin daha vardır. Güzel kasideler ve menkıbeler söyler; yeri geldiğinde onun da hâl tercümesi anlatılacaktır.</p>

      <p class="x3 para-style-override-7">Tarihçilerin Kendisiyle Övündüğü</p>

      <p class="x3 para-style-override-37">FAHREDDİN EL-BENÂKİTÎ</p>

      <p class="Normal-1 para-style-override-45">(Tanrı rahmet eylesin)</p>

      <p class="Normal-1 para-style-override-16">Bilgi ve fazilet sahibi bir mertti. Sultan Ebû Sa’îd Han zamanında Tarih-i Benâkitî’yi o yazmıştır. Benâkitî bu tarihte son Hint sultanları, Yahudilerin ve kayserlerin ahvali ve diğer birçok konuda epeyce bilgi vermiştir. Üstelik başka bir tarihçi bu konularda böyle ayrıntılı ve geniş yazmamıştır.</p>

      <p class="Normal-1 para-style-override-16">Şairlikte de yüksek mevki sahibidir. Mükemmel kasideleri ve sağlam kıtaları vardır. Şu gazel onundur:</p>

      <p class="Normal-1 para-style-override-17">Sevgilinin bana bu itabı acaba nedendir?</p>

      <p class="Normal-1 para-style-override-31">Bu güzellerin yemini ve sözleri rüzgâr gibi gelip geçicidir.</p>

      <p class="Normal-1 para-style-override-31">Onun bu gönül alıcılığı, bu işvebazlığı sebepsiz değildir.</p>

      <p class="Normal-1 para-style-override-31">Acaba onun bu serkeşliği ve şuhluğu nedendir?</p>

      <p class="Normal-1 para-style-override-31">Bu zamanda bu güzellikte bir yüz,</p>

      <p class="Normal-1 para-style-override-31">Bu zarafette bir boy bos kime nasip olmuştur.</p>

      <p class="Normal-1 para-style-override-31">Sevgilinin sevgisiyle hasta olanların, hastalığının devası yoktur.</p>

      <p class="Normal-1 para-style-override-31">Bunun devası onun yüzünü bir an görmektir.</p>

      <p class="Normal-1 para-style-override-31">Ey can, gönlünü kaptıranlara lütufkârane davranmak ayıp değildir.</p>

      <p class="Normal-1 para-style-override-31">Âşıklara merhamet etmek galiba Allah rızası içindir.</p>

      <p class="Normal-1 para-style-override-31">Her akşam onun saçlarının kokuları burnuma geliyor.</p>

      <p class="Normal-1 para-style-override-31">Sanki o saba rüzgârının arkadaşı ve sırdaşıdır.</p>

      <p class="Normal-1 para-style-override-31">Sen Fahr-i Benâkitî’yi niçin ucuza satıyorsun?</p>

      <p class="x3 para-style-override-39">[SULTAN EBÛ SA’ÎD HAN]</p>

      <p class="Normal-1 para-style-override-16">Sultan Ebû Sa’îd Han iyi ahlaklı, güzel yüzlü ve devlet sahibi bir padişahtı. Sultan Muhammed Hudâbende’nin vefatından sonra on dokuz yaşında saltanat tahtına oturmuştu. Ahaliyi emniyet ve rahata kavuşturdu. Rûm’dan ta Ceyhun kenarına dek olan ülkeleri hutbesi ve sikkesiyle şereflendirdi. Adaletiyle dünyayı süsledi. Kendinden önce koyulan kötü kanunları ve âdetleri tamamıyla kaldırdı. Memleketin her tarafına fermanlar gönderdi.</p>

      <p class="Normal-1 para-style-override-17">Padişahlar bu gelip geçici dünyada nöbetle hükümet sürer.</p>

      <p class="Normal-1 para-style-override-23">Şimdi ey melik, şimdi sıra senindir; adalet icra et. [BEYİT]</p>

      <p class="Normal-1 para-style-override-16">Sultan Ebû Sa’îd bu fani dünyadan genç yaşında cennetin bahçelerine göçtü. Ahali İran’da onun ölümüyle çok kederlendi, başına topraklar saçtı. Bir yıl pazar yerlerine saman döktüler. Bütün minareleri bezlerle örtüp sokaklara kül döktüler. Hâce Süleyman, Sultan Ebû Sa’îd için yazdığı mersiyede şöyle diyor:</p>

      <p class="Normal-1 para-style-override-17">Eğer taht ve taç adaletli Sultan Ebû Sa’îd’in</p>

      <p class="Normal-1 para-style-override-23">Devletinin zevaline yanarsa, garip görmemelidir.</p>

      <p class="Normal-1 para-style-override-16">Azizlerden biri de onun vefatını şöyle anlatmıştır:</p>

      <p class="Normal-1 para-style-override-17">Adaletli padişah Alâü’l-hak ve’d-din Ebû Sa’îd Tanrı’nın hükmüyle</p>

      <p class="Normal-1 para-style-override-31">Hicretin 736. yılı Rebilüyâhırın on üçüncü günü gece yarısında</p>

      <p class="Normal-1 para-style-override-31">Bu dünyadan usanıp ahrete göçmüştür. Felekten binlerce feryat figan ile:</p>

      <p class="Normal-1 para-style-override-23">Ey bu feleğin sahipleri, “Çarhu’l i’tibar el-i’tibar” diye bir nida geldi.</p>

      <p class="Normal-1 para-style-override-16">Sultan Ebû Sa’îd’in ölümünden sonra büyük bir karışıklık oldu. Her tarafta emniyet kalktı, fitneler uyandı. Sultanın bir halefi ve veliahtı yoktu; onun için saltanat belirli bir kişinin üzerine karar kılamadı. Etrafta bulunan emirler zorbalığa başladılar ve istiklal davasına kalkıştılar. Her serdar sultanlık davasında bulundu; bir emniyet memuru bile emirlikle yetinmedi. İşte “tavaif-i mülûk”<a class="footnote-link" href="#footnote-225-103" id="footnote-225-103-backlink">103</a> da bundan başka bir şey değildi. Azerbaycan’da Şeyh Hasan-ı Emir Çoban ve Şeyh Hasan-ı Celayir ayaklandılar. Irak ve Fars’ta Muhammed zafer buldu. Horasan’da serdarlar hanların makamına ulaştılar; vezir Alâeddin Muhammed-i Feryûmedî’yi öldürüp onun yerine emir oldular. Merv ve Tûs’ta Can-Kurbanî ihtilalleri oldu. Serahs kapısında Herat melikinin davulunun sesi yükseldi. Huttalan’da karışıklık yüzünden ahalinin huzuru ve rahatı kaçtı. Ta Belh’e kadar hiçbir yerde emniyet kalmadı.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-103-backlink" id="footnote-225-103">103</a> Tavaif-i Mülûk: Devletin otoritesinin zayıflaması üzerine ortaya çıkan küçük küçük bir sürü beylik.</p>
      </div>

      <p class="Normal-1 para-style-override-16">Kısaca 736 yılından 781’e dek yaklaşık elli yıl İran’da “tavaif-i mülûk” birbirleriyle savaştı. Vilayetler, şehirler ve köylerin birbirleriyle çekişip boğuşmaktan geri kalmadılar. Bu durum saltanat dairesinin kutbu, sahibkıran, büyük emir Timur-ı Gurkân’ın (Tanrı burhanını nurlandırsın) parlak kılıcı gayret kınından çıkıncaya kadar devam edecek, fitne ateşleri sönmeyecekti.</p>

      <p class="Normal-1 para-style-override-16">Ebû Sa’îd zamanında yaşayan büyük adamlar şunlardır: Şeyhlerden şeyhler şeyhi, arif Rüknüddin Alâüddevle-i Simnanî ve Şeyh Abdürrezzak-ı Kâşânî (Tanrı ruhlarını takdis etsin); âlimlerden Nizâmeddin-i Hirevî (Tanrı rahmet etsin); şairlerden Hâcûy-i Kirmanî, Hâce Selmân-ı Sâvecî, Ubeyd-i Zâkânî ve Nâsır-ı Buharî (Tanrı cümlesine rahmet etsin).</p>

      <p class="Normal-1 para-style-override-16">Sultan Ebû Sa’îd’in mezarı Kümbed-i Sultaniyye’de, babası Sultan Muhammed Hudâbende’nin yanındadır (Tanrı burhanını nurlandırsın).</p>

      <p class="x3 para-style-override-7"><span>Fazılların Kendisiyle Övündüğü</span></p>

      <p class="x3 para-style-override-37"><span>CELÂL BİN CÂFER-İ FERÂHÂNÎ</span></p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Kerem, fütüvvet ve mürüvvet sahibi bir adamdı. Çiftçilikle hayatını kazanırdı. Fazilet sahibi kimselere ve şairlere hürmet ederdi. Çok güzel söyleyen bir şairdir. Şeyh Sa’dî’nin şiirleriyle çok uğraşırdı. Nizâmî’nin Mahzenü’l-Esrâr’ına da bir nazire söylemiştir; bu nazire on dört bin beyit fazladır ve eşsiz bir eserdir. Şu destan adı geçen eserdendir:</p>

      <p class="Normal-1 para-style-override-17">Bir çiftçinin güzel ve yemyeşil bir bağı vardı.</p>

      <p class="Normal-1 para-style-override-31">Burada laleler birer çerağ gibi parlardı.</p>

      <p class="Normal-1 para-style-override-31">Selvi, gül ve söğüt ağaçları sıra sıra dizilmiş</p>

      <p class="Normal-1 para-style-override-31">Nar, ayva ve elmalar birbirine girmişlerdi.</p>

      <p class="Normal-1 para-style-override-31">Sarhoş gibi olan nergis çimenlerde yasemin ile kavga ediyordu.</p>

      <p class="Normal-1 para-style-override-31">Her bir dalda nağmeleriyle insanın aklını alan kuşlar ötüyordu.</p>

      <p class="Normal-1 para-style-override-31">Bostan sahibi de meraklı bir adam olduğu için</p>

      <p class="Normal-1 para-style-override-31">Daima elinde bel, diri ve kuvvetli bir fil gibi çalışıyordu.</p>

      <p class="Normal-1 para-style-override-31">Her köşeye akarsu getirmiş ve her başağa canının gıdasını vermişti.</p>

      <p class="Normal-1 para-style-override-31">Bu adam bir gün bağın meyvelik tarafına geçerken bir kuş gördü.</p>

      <p class="Normal-1 para-style-override-31">Kuş divane gibi gagasını uzatıyor, ne meyve görürse içini açıyor,</p>

      <p class="Normal-1 para-style-override-31">Olmuş olmamış diye yere atıyor ve çiftçiye gülüyor alay ediyordu.</p>

      <p class="Normal-1 para-style-override-31">Çiftçi o kadar kızdı ki, hışım ateşi dünyayı yakacak gibi parladı.</p>

      <p class="Normal-1 para-style-override-31">Bunun üzerine bir tuzak kurdu ve içine taneler döktü.</p>

      <p class="Normal-1 para-style-override-31">Bu gafil kuş bunu görerek geçip tuzağa düştü.</p>

      <p class="Normal-1 para-style-override-31">Çiftçi bir dev gibi hemen yerinden kalkarak koştu.</p>

      <p class="Normal-1 para-style-override-31">Kuşun kafasının üzerine oturdu ve tuzağı bir tarafa attı.</p>

      <p class="Normal-1 para-style-override-31">Hemen bıçağını çıkarıp hiç acımadan kuşun boynunu kesmek istedi.</p>

      <p class="Normal-1 para-style-override-31">Biçare kuş ne yapacağını şaşırdı. Feryat figan yalvardı:</p>

      <p class="Normal-1 para-style-override-31">“Ey delikanlı, aman, sakın benim canıma kıyma.</p>

      <p class="Normal-1 para-style-override-31">Neden bu kadar kızıyor, burnunu havaya kaldırıyorsun?</p>

      <p class="Normal-1 para-style-override-31">Benim etimden senin kuvvetin artmaz, bırak beni kanımı dökme.</p>

      <p class="Normal-1 para-style-override-31">Sana üç nasihat edeyim ve ondan sonra ne yaparsan yap.”</p>

      <p class="Normal-1 para-style-override-31">Sonra şöylece bu nasihatleri söylemeye başladı:</p>

      <p class="Normal-1 para-style-override-31">“Birinci nasihat: Kim sana olmayacak bir şey söylerse sakın inanma.</p>

      <p class="Normal-1 para-style-override-31">İkinci nasihat: Bir mal elinden çıkarsa onun için gam yeme.</p>

      <p class="Normal-1 para-style-override-31">Üçüncü nasihat: Bulamayacağın bir şeyin peşinden koşma</p>

      <p class="Normal-1 para-style-override-31">Ve onun için yüz suyu dökme.</p>

      <p class="Normal-1 para-style-override-31">Zahmet ve zaruret çekmekten korkuyorsan, bu üç nasihatimi dinle. Bunlar sana üç hazineden daha kıymetlidir.”</p>

      <p class="Normal-1 para-style-override-31">Bu dünya görmüş adam lütuf ve keremde bulundu.</p>

      <p class="Normal-1 para-style-override-31">Kendi hayrı için kuşu azat etti.</p>

      <p class="Normal-1 para-style-override-31">Bu akıllı kuş çiftçinin elinden, yaydan ok çıkar gibi fırlayıp gitti.</p>

      <p class="Normal-1 para-style-override-31">Bir dala konup ötmeye ve çiftçinin derdini tazelemeye başladı.</p>

      <p class="Normal-1 para-style-override-31">Ve ona dedi ki: “Sen biliyor musun ne yaptın?</p>

      <p class="Normal-1 para-style-override-31">Kiminle iş gördüğünü anladın mı? Benim karnımda</p>

      <p class="Normal-1 para-style-override-31">Kaz yumurtası kadar kocaman, bir ülke değerinde bir cevher var.</p>

      <p class="Normal-1 para-style-override-31">Sen çok talihsiz adammışsın. Eğer talihin olaydı</p>

      <p class="Normal-1 para-style-override-31">Onu alırdın ve bütün ömründe fakru zaruret yüzü görmezdin.”</p>

      <p class="Normal-1 para-style-override-31">Çiftçi bunu işitince kuşu azat ettiğine pişman oldu,</p>

      <p class="Normal-1 para-style-override-31">Bütün sevinci gam ve kedere döndü.</p>

      <p class="Normal-1 para-style-override-31">Birtakım hileler kurarak servete konmak sevdasına düştü.</p>

      <p class="Normal-1 para-style-override-31">Kuşa hitaben dedi ki: “Bırak bu sözleri,</p>

      <p class="Normal-1 para-style-override-31">Senin arkadaşlığın bana binlerce cevherden daha kıymetli.</p>

      <p class="Normal-1 para-style-override-31">Gel benim canımın yâri, gönlümün eğlencesi ol.</p>

      <p class="Normal-1 para-style-override-31">Vuslatınla benim ömrümün günlerini aydın et.</p>

      <p class="Normal-1 para-style-override-31">Ben seni yüreğim ve gözümden daha kıymetli tutarım.</p>

      <p class="Normal-1 para-style-override-31">Sen benim canıma dahi kastetsen yine seni incitmem.”</p>

      <p class="Normal-1 para-style-override-31">Kuş güldü, kendine çeki düzen verdi: “Hay hilekâr abdal hay!</p>

      <p class="Normal-1 para-style-override-31">Sen bende böyle bir cevher olmadığını bilmezken</p>

      <p class="Normal-1 para-style-override-31">Canıma kıyıyor, kanımı helal görüyordun.</p>

      <p class="Normal-1 para-style-override-31">Şimdi bende böyle bir cevher olduğunu bildikten sonra</p>

      <p class="Normal-1 para-style-override-31">Senin eline geçersem bana neler yapmazsın? Ey kinci herif,</p>

      <p class="Normal-1 para-style-override-31">Sana eline geçiremeyeceğin şeyi aramamanı öğütlemedim mi?</p>

      <p class="Normal-1 para-style-override-31">Niçin tekrar benimle beraber olmak istiyorsun?</p>

      <p class="Normal-1 para-style-override-31">Benim nasihatlerimi ne çabuk unuttun?</p>

      <p class="Normal-1 para-style-override-31">Ufak bir serçeciğin karnında elbette ki</p>

      <p class="Normal-1 para-style-override-31">Kaz yumurtası büyüklüğünde bir cevher bulunmaz</p>

      <p class="Normal-1 para-style-override-31">Bir serçe kuşu, kaz yumurtasından büyük değilken,</p>

      <p class="Normal-1 para-style-override-31">Nasıl olur da karnında kaz yumurtası gibi bir cevher bulunur?</p>

      <p class="Normal-1 para-style-override-31">Bu senin inandığın şey imkânsız ve boş söz değil de nedir?</p>

      <p class="Normal-1 para-style-override-31">Yoksa sende akıl denilen şeyden yok mu?</p>

      <p class="Normal-1 para-style-override-31">Bende böyle bir cevher var olduğunu farz etsen bile</p>

      <p class="Normal-1 para-style-override-31">Mademki elinden gitmiştir, bunun için ne gam yiyorsun!”</p>

      <p class="Normal-1 para-style-override-23">Ey Celâl, sen bu çiftçi gibi olma, mal mülk için gam yeme.</p>

      <p class="Normal-1 para-style-override-16">Ferâhân, Kum’a bağlı bir kasabadır ve Hemedan vilayetiyle Kum arasındadır. Suveru’l-Ekalîm sahibi, Ferâhân civarında iyi av parsları olduğunu, başka iklimlerde böyle parsların bulunmadığını, burada tutulan parsların padişahlara hediye edildiğini yazıyor.</p>

      <p class="Normal-1 para-style-override-16"></p>
    </div>
  </div>
</body>
</html>
