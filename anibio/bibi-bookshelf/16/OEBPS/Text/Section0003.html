<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>5.html</title>
  <link href="../Styles/template.css" rel="stylesheet" type="text/css" />
</head>

<body>
  <div xmlns:xml="http://www.w3.org/XML/1998/namespace" id="x5.html" xml:lang="en-US">
    <div class="Basic-Text-Frame">
      <p class="Normal-1 para-style-override-16"><br /></p>

      <p class="x3" id="toc_marker-2-1-19">KA’B BİN ZÜHEYR BİN EBÎ SÜLMÂ</p>

      <p class="Normal-1 para-style-override-16">Bu kişi Seyyidü’l-Mürselîn<a class="footnote-link" href="#footnote-225-32" id="footnote-225-32-backlink">32</a> Peygamber Efendimizin ashabından ve müminlerin emirinin [Hazreti Ali] taraftarlarındandır. Ka’b’ın himmetinin yüksekliği, fesahati ve büyüklüğü herkesçe malumdur.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-32-backlink" id="footnote-225-32">32</a> Seyyidü’l-Mürselîn: “Gönderilmiş peygamberlerin önderi, efendisi” anlamına gelen bu söz Hz. Muhammed’in lakaplarından biridir.</p>
      </div>

      <p class="Normal-1 para-style-override-32">Rivayet edilir ki: Ka’b İslam diniyle müşerref olmadan evvel Peygamber’in bendelerini ve onun kapısının müdavimlerini hicvederek dilini bulaştırmıştı. Peygamber aleyhisselam onun kanını helal kılmıştı. Ka’b bunu haber alınca Peygamber’in gazabından kurtulamayacağını anladı ve âlemler için rahmet olarak gönderilen o hazretin merhametinin gölgesine sığınmaktan başka bir çare olmadığını bildi; peygamberlerin sonu olan o kişinin övülüşüyle süslenmiş kasidesini yazdı. Arapların âdeti üzere süratli bir deveye binerek konakları aştıktan sonra kapıcıları melekler olan o Peygamber’in kapısına erişti. İslamiyeti kabulden sonra kasidesini okumaya başladı. Bunun beyitleri mazeret ve istiğfarını ifade ediyordu. Peygamber aleyhisselam kasideyi dinledikten sonra onun hatalarını affetti; ruh besleyen mübarek vücudunun üstünde bulunan Yemen hırkasını çıkarıp kendisine verdi. Böylece Ka’b, Peygamber’in ikbal sahibi kulları arasına girdi. Bu, Muâviye’nin Ka’b’ın evladından 4.000 dirheme satın aldığı hırka olup Emevi ve Abbasi halifeleri bayram günleri onu giyerlerdi.</p>

      <p class="Normal-1 para-style-override-32">Bu tezkiremizde çok kısa bilgi vermeyi kararlaştırdığımızdan, adı geçen kasideden birkaç beyti yazmakla yetiniyoruz:</p>

      <p class="Normal-1 para-style-override-20">Ben onlara beni bırakınız, gideyim. Tanrı ne yazdıysa o olur.</p>

      <p class="Normal-1 para-style-override-19">Tanrı elçisinin beni tehdit ettiğini haber aldım. Af ondan umulur, dedim.</p>

      <p class="Normal-1 para-style-override-16">Beni birtakım dedikoducuların sözüyle kınama.</p>

      <p class="Normal-1 para-style-override-19">Hakkımda birçok dedikodular olduysa da bir kabahat işlemedim.</p>

      <p class="Normal-1 para-style-override-16">Tanrı’nın Resulü kendisinden aydınlık alınan bir nurdur.</p>

      <p class="Normal-1 para-style-override-16">O, Tanrı’nın çekilmiş kılıçlarından bir Hint kılıcıdır.</p>

      <p class="x1 para-style-override-7" id="toc_marker-3">FARSÇA YAZAN ŞAİRLERİN BİRİNCİ TABAKASI</p>

      <p class="Normal-1 para-style-override-16">Olaylarla dolu olan bu âlem daima değişen bir makamdır. Her olayla başka türlü döner. Yeni devirler, yeni kavimler, yeni zamanlar, yeni diller meydana çıkar. Bu dilber dünya, aldatıcı bir gelindir. Fakat onun Kâvus’unun ve Dara’sının<a class="footnote-link" href="#footnote-225-33" id="footnote-225-33-backlink">33</a> kim olduğu bilinmez. Bu ahvalin değişmesine tufanlar, çeşitli olaylar, inkılaplar ve katliamlar sebep olmuştur.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-33-backlink" id="footnote-225-33">33</a> Kâvus (Keykâvus): Keyaniler hanedanın ikinci ve en önemli hükümdarı; hükümdarlık süresi yaklaşık yüz elli yıldır.</p>

        <p class="Basic-Paragraph" xml:lang="en-GB">Dara: On dört yıl boyunca İran’a hükmeden Ahameniş kralı; art arda yapılan üç savaşın sonunda Büyük İskender’e yenilip tahtını kaybetmiştir.</p>
      </div>

      <p class="x3 para-style-override-39">[BEHRÂM-I GÛR]</p>

      <p class="Normal-1 para-style-override-16">Âlimler ve fazıllar İslamdan önce Farsça söylenmiş şiirler bulamadıkları gibi, şairlerin adlarını da bir yerde görememişlerdir. Fakat dillerde dolaştığına göre, Farsça ilk şiir söyleyen Behrâm-ı Gûr’dur.<a class="footnote-link" href="#footnote-225-34" id="footnote-225-34-backlink">34</a></p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-34-backlink" id="footnote-225-34">34</a> Behrâm-ı Gûr: On beşinci Sasani hükümdarı. Sürekli yabaneşeği avına çıktığı için gûr (yabaneşeği) sözcüğüyle bilinir. Ülkesinin yönetimini vezirlere bırakarak zamanını daha çok avlanmakla geçiren Behrâm-ı Gûr içki, eğlence ve kadına da düşkündü. Yine bir yabaneşeği avı sırasında bir çukura düşerek kaybolmuştur (ö. 438).</p>
      </div>

      <p class="Normal-1 para-style-override-16">Bu da şu sebeple olmuştur: Behrâm-ı Gûr’un bir sevgilisi vardı, ona Dil-Ârâm-ı Çengî derlerdi. Çok zarif ve nüktedandı, güzel huylu ve uygun hareketliydi. Behrâm ona âşıktı; ava ve gezmeye gittiğinde beraberinde götürürdü. Dil-Ârâm’ın da yanında olduğu bir gün ormanda bir arslana hücum etti. Arslanın iki kulağını tutup bağladı ve bu cesaretiyle son derece övündüğü için elinde olmaksızın dilinden şu mısra çıktı:</p>

      <p class="Normal-1 para-style-override-22">Ben o azgın arslan ve filim.</p>

      <p class="Normal-1 para-style-override-16">Behrâm’ın ağzından ne söz çıksa Dil-Ârâm’ın ona uygun bir cevap vermesi aralarında âdet olmuştu. “Bu sözüme ne cevap vereceksin” dedi Behrâm. Dil-Ârâm da şu uygun mısrayı okudu:</p>

      <p class="Normal-1 para-style-override-22">Senin adın Behrâm’dır, baban da Ebû Cebele’dir.</p>

      <p class="Normal-1 para-style-override-16">Bu söz, padişahın çok hoşuna gitti. Filozoflara gösterdi. Onlar da nazım hakkında bir kanun vücuda getirdiler. Fakat bir beyitten fazla söylemezlerdi.</p>

      <p class="Normal-1 para-style-override-20">Ebû Tâhir-i Hâtunî diyor ki: Deylemlilerden Adududdevle zamanında, Hanikeyn civarındaki Kasr-ı Şîrîn tamamen yıkılmamıştı. Bu kasrın üstünde eski Farçayla nazmedilmiş bir beyit buldular. Bundan, İslamdan önce Farsça şiir söylendiği anlaşılıyor. Fakat İran hükümdarları Arapların eline düştüklerinde, Araplar İslam ve şeriatı güçlendirmeye çalıştılar, Acemlerin âdetlerini unutturdular. Belki bu arada şiir söylemeyi ve okumayı da yasakladılar. Emevi ve Abbasi halifeleri zamanında bu memleketin hâkimi Araplardı. Şiir, inşâ [düzyazı] ve meseller hep Arap diliyle yazılıp söylenirdi.</p>

      <p class="Normal-1 para-style-override-20">Hâce Nizâmü’l-Mülk, Siyerü’l-Mülûk kitabında hikâye ediyor ki: Dört Halife zamanından Sultan Gazneli Mahmud’un devrine kadar kanunlar, defterler, fermanlar, menşurlar sultanların sarayından Arapça yazılıp çıkardı. Sultanların sarayında Farsça ferman yazılması ayıptı. Bu âdet Amîdü’l-Mülk Kündürî zamanına kadar devam etti. Bu kişi Alp Arslan bin Çağrı [Çakır] Bey’in veziriydi.<a class="footnote-link" href="#footnote-225-35" id="footnote-225-35-backlink">35</a> Bilgisinin azlığından bu kaideyi kaldırdı; bütün hükümler ve misaller [fermanlar] sultanların divanında Farsça yazılmaya başladı.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-35-backlink" id="footnote-225-35">35</a> Amîdü’l-Mülk Kündürî aslında Alp Arslan’ın babası Tuğrul Bey’in veziriydi ve Alp Arslan’ın tahta çıkış döneminde yaşanan kısa kargaşanın ardından gözden düşmüş, yerine Nizâmü’l-Mülk geçmiştir.</p>
      </div>

      <p class="Normal-1 para-style-override-18">Hikâye ederler ki: Abbasi halifeleri zamanında Horasan valisi olan Emir Abdullah bin Tâhir bir gün Nişabur’da oturmuştu. Bir adam bir kitap getirdi ve hediye etmek üzere onun önüne koydu. Emir “Bu kitap nedir?” diye sordu. “Bu Vâmık ile Azrâ kıssasıdır ve güzel bir hikâyedir. Filozoflar bunu Nûşirevân için telif etmişlerdir” dedi adam. Emir “Biz Kuran ve hadisten başka bir şey istemeyiz; böyle kitapların bize lüzumu yok. Bu kitap Muğların<a class="footnote-link" href="#footnote-225-36" id="footnote-225-36-backlink">36</a> eseridir, bizim için merduttur” diye cevap verdi ve kitabın suya atılmasını emretti. Bundan başka kendi idaresi altında bulunan memleketlerde Acemlerin ve Muğların vücuda getirdikleri kitaplardan ne buldularsa yok ettiler. Bu cihetten Samanoğulları zamanına kadar Acem şiiri görülmedi. Ara sıra şiir söylendiyse de hiç derlenmedi.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-36-backlink" id="footnote-225-36">36</a> Muğlar: Zerdüşt inanırları, ateşe tapanlar.</p>
      </div>

      <p class="Normal-1 para-style-override-20">Hikâye ederler ki: Acem diyarında Abbasi halifelerine karşı ilk isyan eden, Saffarilerden<a class="footnote-link" href="#footnote-225-37" id="footnote-225-37-backlink">37</a> Yakub bin Leys’in küçük bir oğlu vardı. Onu çok severdi. Bir bayram günü bu çocuk arkadaşlarıyla ceviz oynuyordu. Emir de sokağın başına geldi ve bir kenarda durup bir süre oğlunun oyununu seyretti. Oğlunun attığı yedi ceviz çukurun içine düştü, ama biri dışarı fırladı. Oğlu buna çok üzüldü. Ama hemen sonra aynı ceviz geriye doğru yuvarlanarak çukura düştü. Bunun üzerine çok sevinen şehzadenin dilinden şu şiir çıktı:</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-37-backlink" id="footnote-225-37">37</a> Saffariler: IX. yüzyılda, İran’ın doğusunda geniş bir bölgede hüküm süren hanedan. Adını hanedanın temelini atan Yakub bin Leys’in eski bir kalaycı (F. saffâr) olmasından almaktadır. Yerine geçen kardeşi Amr’ın Samanoğullarına yenilmesinin ardından zayıflayıp topraklarının büyük bölümünü kaybetse de, bu hanedandan gelenlerin Sistan’daki egemenlikleri kesintili bir şekilde XVI. yüzyıla değin sürecekti.</p>
      </div>

      <p class="Normal-1 para-style-override-44">Yuvarlana yuvarlana çukurun kenarına gidiyor.</p>

      <p class="Normal-1 para-style-override-16">Bu söz Emir Yakub’un çok hoşuna gitti. Beylerini ve vezirlerini topladı. Onlara “Bu, güzel bir şiir oldu ve bu söz şiir nevindendir” dedi. Ebû Dülef-i İclî ve İbnülka’b hep beraber bu şiiri taktî etmeye başladılar; bunun hecez bahrinin bir türü olduğunu gördüler.<a class="footnote-link" href="#footnote-225-38" id="footnote-225-38-backlink">38</a> Uygun bir mısra ve sonradan bir beyit ekleyerek “dubeyt” diye isimlendirip bir süre bu tabiri kullandılar. Sonradan fazıllar bunu hoş bulmayıp “Bu, dört mısra olduğu için ‘rubai’ demek daha uygun düşer” dediler. Fazıllar bir süre rubaiyle uğraştılar ve güzel güzel şiirler söylediler.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-38-backlink" id="footnote-225-38">38</a> Taktî: Şiiri ölçek duraklarına göre ayırarak okumak.</p>

        <p class="Basic-Paragraph" xml:lang="en-GB">Bahr: Aruz vezinlerinin bölümleri.</p>
      </div>

      <p class="Normal-1 para-style-override-44">Gülistanda gül vardı; bununla o yer süslendi. [MISRA]</p>

      <p class="Normal-1 para-style-override-16">Fakat Samanoğulları zamanında Farsça şiir çok gelişti. Üstat Rûdekî bu ilimde en başta gelenlerdendi. Ondan evvel divan sahibi olan bir şair işitmedim. Bunun için Farsça yazan şairler kısmına onunla başlamak lazım geldi.</p>

      <p class="x3">Şairlerin En Önde Geleni</p>

      <p class="x3 para-style-override-37">EBÜLHASAN-I RÛDEKÎ</p>

      <p class="Normal-1 para-style-override-45">(Yüce Tanrı onu mağfiretiyle örtsün)</p>

      <p class="Normal-1 para-style-override-16">Üstat Ebülhasan-ı Rûdekî Samanoğulları zamanında Emir Nasr bin Ahmed’in nedimiydi. Musiki ilminde büyük mahareti bulunması ve berbatı<a class="footnote-link" href="#footnote-225-39" id="footnote-225-39-backlink">39</a> çok iyi çalması dolayısıyla Rûdekî mahlasını aldığı söylenir. Bazıları da Rûdek’in Buhara’ya bağlı bir yer adı olduğunu ve kendisine de oraya nispetle Rûdekî denildiğini söyler.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-39-backlink" id="footnote-225-39">39</a> Berbat: Kopuz ve lavtaya benzeyen bir saz.</p>
      </div>

      <p class="Normal-1 para-style-override-16">Rûdekî kerim bir tabiata ve doğru bir zihne sahipti. O, şiir fenninin üstatlarındandır. Kelile ve Dimne’yi şiir biçiminde tercüme etmiştir. Emir Nasr ona pek çok lütuf ve ihsanda bulunmuştur. Unsurî, kasidelerinde Emir Nasr’ın Rûdekî hakkındaki bu ihsanlarından bahseder.</p>

      <p class="Normal-1 para-style-override-20">Hâce Hamdullah Müstevfî Tarih-i Güzîde’sinde diyor ki: Samanoğullarından Emir Nasr bin Ahmed, Horasan memleketlerini eline geçirdikten sonra dârülmülk [başkent] Herat’a geldiğinde o cennet gibi olan şehrin şimal rüzgârları ve ılıman havası tabiatına çok uydu. Serahs’ın ilkbaharını, Bâdgîs dağlarının yazını, şehrin etrafını nimetlerle dolduran sonbaharını görünce hanedanının asıl payitahtı olan dârülmülk Buhara’yı unuttu ve orada kaldı.</p>

      <p class="Normal-1 para-style-override-16">Devletin emirleri ve uluları, onun öteden beri vatan ve mesken edindikleri, birçok mal mülk sahibi oldukları Buhara’yı bırakarak burada kalmasına çok üzüldüler. Emiri tekrar Buhara’ya getirmek için birçok hilelere başvurdularsa da fayda etmedi. Nihayet Rûdekî’den bir zevku sefa meclisinde emiri Buhara’ya dönmeye teşvik etmesi hususunda yardımını isteyip kendisine pek çok mal vermeyi kabul ettiler.</p>

      <p class="Normal-1 para-style-override-16">Bir gün emir, şarap meclisinde cennet gibi olan Buhara’nın havasından ve nimetlerinden bahsetti. Rûdekî hazırlıksız bir şekilde hemen şu beyitleri nazmedip ona arz etti (Allah bunu söyleyenden razı olsun):</p>

      <p class="Normal-1 para-style-override-17">Mûleyan ırmağının kokuları geliyor,</p>

      <p class="Normal-1 para-style-override-31">O şefkatli yârin hatıraları uyanıyor.</p>

      <p class="Normal-1 para-style-override-31">Amû [Ceyhun] nehrinin kumları o sertliğiyle beraber</p>

      <p class="Normal-1 para-style-override-31">Ayaklar altında perniyan kumaşı<a class="footnote-link" href="#footnote-225-40" id="footnote-225-40-backlink">40</a> gibidir.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-40-backlink" id="footnote-225-40">40</a> Perniyan: Nakışlı atlas; ipekten dokunmuş, bir cins işlemeli kumaş.</p>
      </div>

      <p class="Normal-1 para-style-override-31">O güzelliklerle dolu Ceyhun’un suları, atımızın beline kadar gelir.</p>

      <p class="Normal-1 para-style-override-31">Ey Buhara, sen şad ol ve çok yaşa. Padişah sana misafir geliyor.</p>

      <p class="Normal-1 para-style-override-31">Emir bir ay, Buhara ise asumandır; ay, asumana yakışır.</p>

      <p class="Normal-1 para-style-override-23">Emir bir servi, Buhara ise bir bostandır; servi de bostana yakışır.</p>

      <p class="Normal-1 para-style-override-16">Bu kaside uzundur. Tamamını yazmaya bu kitabın tahammülü yoktur. Bu kaside emirin o kadar hoşuna gitti ki ayağına çizmesini giymeden atına atlayıp Buhara’nın yolunu tuttu.</p>

      <p class="Normal-1 para-style-override-20">Akıllı kimselere bu olay biraz tuhaf gelir. Çünkü bu çok sade yazılmış olup edebi sanat ve bedayi ile metanetten arıdır. Eğer bu zamanda bir şair böyle bir şiir yazıp sultanların, emirlerin meclisine arz etse akran ve emsali bunu beğenmezler. Fakat Rûdekî’nin musikiye vukufu olduğundan ve bu şiir bestelenmiş bir halde ahenkle okuduğundan emirin hoşuna gitmiştir. Bununla beraber yalnız bu şiirle onun hakkında kötü bir hüküm verilemez. Rûdekî’nin ilimlerle bilgili olduğu, güzel kaside ve mesneviler söylediği muhakkaktır. O her tabakadan kimselerin makbulü ve şanı yüce olan bir üstattır.</p>

      <p class="Normal-1 para-style-override-16">Rûdekî öldüğünde iki yüz Hintli ve Türk köle bıraktı. Artık diğer mallarının ne kadar çok olduğu bununla mukayese edilince anlaşılır. Şu kıta da onun şiirlerindendir:</p>

      <p class="Normal-1 para-style-override-20">Ne büyük acı, ne büyük hasret!</p>

      <p class="Normal-1 para-style-override-16">Feleğin dönüşü, alet ve silahsız benim kervanımın yolunu vurdu.</p>

      <p class="Normal-1 para-style-override-16">Bana bir saadet verdiğinde ona fazlasıyla mihnet ilave etti.</p>

      <p class="Normal-1 para-style-override-16">Felek hiçbir zaman böyle garip şeyler göstermekten geri kalmamıştır.</p>

      <p class="x3 para-style-override-39">[NASR BİN AHMED BİN İSMAİL]</p>

      <p class="Normal-1 para-style-override-16">Bu vefalı Samanoğulları emiri Ebülfevaris Nasr bin Ahmed bin İsmail adil, hünerli ve hünerlileri seven bir padişahtı. Maveraünnehr ve Horasan’ı fethetti; otuz yıl adaletle ve dostlara nimet verip düşmanları yok ederek hüküm sürdü. Sonunda kölelerin elinden şehadet saadetine nail oldu. Hicri 331.</p>

      <p class="Normal-1 para-style-override-16">Unsurî, bu hanedanın [Samanoğulları] sultanlarının sayısını şu rubaisinde söylemiştir:</p>

      <p class="Normal-1 para-style-override-20">Saman[oğulları] hanedanından dokuz kişinin adı geçer.</p>

      <p class="Normal-1 para-style-override-16">Bunlar daima Horasan emiri olmakla tanınmışlardır.</p>

      <p class="Normal-1 para-style-override-16">Adları İsmail, Ahmed, Nasr, iki Nuh,</p>

      <p class="Normal-1 para-style-override-19">İki Abdülmelik ve iki Mansur’dur. [RUBAİ]</p>

      <p class="x3 para-style-override-7">GAZAYİRÎ-İ RÂZÎ</p>

      <p class="Normal-1 para-style-override-45">(Tanrı’nın rahmeti onun üzerine olsun)</p>

      <p class="Normal-1 para-style-override-16">O, şairlerin büyüklerindendir. [Sultan Gazneli] Mahmud bin Sebüktekin zamanında yaşamıştır. Saraya intisap etmek için dârülmülk olan Gazne’ye gelmiş, oranın şairleriyle müşaare<a class="footnote-link" href="#footnote-225-41" id="footnote-225-41-backlink">41</a> ve münakaşaya girişmiştir. Sultan Mahmud’un övüldüğü bir kaside yazmıştır. O kasidenin matlaı şudur:</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-41-backlink" id="footnote-225-41">41</a> Müşaare: Karşılıklı şiir söylemek, şiir yarıştırmak. Bir şairin eserine diğer bir şairin aynı vezin ve kafiyede nazire yazması. Edebiyat meraklılarının şiir okumaları; herhangi bir mazmunu içeren beyitler okunur veya birinin okuduğu beyte karşılık bir başkası da onun son kelimesiyle başlayan bir beyit okur.</p>
      </div>

      <p class="Normal-1 para-style-override-20">Eğer büyüklük mevki ile, mevki de mal ile elde edilirse;</p>

      <p class="Normal-1 para-style-override-16">Bana bak ve olgunluk ile güzelliğin birleştiğini gör.</p>

      <p class="Normal-1 para-style-override-16">Ben o kişiyim ki, her beytin başına “söyledi” diye yazanlar,</p>

      <p class="Normal-1 para-style-override-19">Kıyamete kadar benimle övünürler.</p>

      <p class="Normal-1 para-style-override-16">Bu kasidede öyle bir iğrak<a class="footnote-link" href="#footnote-225-42" id="footnote-225-42-backlink">42</a> yazmıştır ki Sultan Mahmud bunun için caize olarak kendisine, içinde 14.000 dirhem bulunan yedi altın kese bahşetmiştir. Bu iğrak aşağıda yazılıdır:</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-42-backlink" id="footnote-225-42">42</a> İğrak: Şairlerin genellikle methiye ve hicivlerde kullandıkları söz sanatlarından olan “abartma”nın (mübalağa) üç derecesinden (tebliğ, iğrâk, gulûv) ikincisi. Akla uygun ve yatkın gibi görünen, ancak imkânsız olan abartma.</p>
      </div>

      <p class="Normal-1 para-style-override-46">Eşi ve benzeri olmayan Tanrı,</p>

      <p class="Normal-1 para-style-override-47">İki dünyayı birden yaratmamakla doğru bir iş yapmıştır.</p>

      <p class="Normal-1 para-style-override-47">Yoksa o [Sultan Mahmud] cömertlik gösterdiği bir günde,</p>

      <p class="Normal-1 para-style-override-48">Her ikisini de bağışlar ve kulların Tanrı’dan ümitleri kalmazdı.</p>

      <p class="Normal-1 para-style-override-16">Gazayirî’nin şairlikte özellikle iğrak ve itikat sanatlarda büyük bir kudreti vardır. Bütün şairler onun bu iki sıfatını kabul ederler.</p>

      <p class="x3 para-style-override-39">[SULTAN GAZNELİ MAHMUD BİN SEBÜKTEKİN]</p>

      <p class="Normal-1 para-style-override-16">Yemînüddevle Ebülkasım Sultan Mahmud’a gelince (Tanrı onun burhanını ışıklı yapsın), onun menkıbeleri güneşten daha parlaktır. O, Tanrı’nın tevfikiyle muvaffak olmuş bir padişahtır. Onun her tarafa yayılmış, olgun bir fazileti vardır. Âlimlere çok hürmet, fakirlere, doğrulara, ibadet eden kullara hizmet ve şefkat göstererek yaşamıştır. Bunun için onun akıbeti de şerefli adı gibi “Mahmud”dur.</p>

      <p class="Normal-1 para-style-override-20">Tâcü’ş-Şüyûh’ta şöyle naklolunmuştur: Sultan Mahmud Gazne ve Horasan’ı eline geçirdiğinde Dârülhilafe’den bir lakapla şereflenmek arzusunu gösterdi. İmam Ebû Mansur-ı Seâlibî’yi kendisine böyle bir lakap verilmesi için Dârülhilafe’ye elçi gönderdi.</p>

      <p class="Normal-1 para-style-override-16">İmam bu mühim mesele için bir yıl orada kaldı, fakat bir şey elde edemedi. Nihayet halifeye meseleyi şu suretle arz etti: “Sultan Mahmud bugün şevket ve azamet sahibi bir padişahtır; dinin bayraklarını yüceltmek için çalışıyor. Binlerce puthane onun çalışmasıyla mescit haline gelmiş, binlerce kâfir İslamiyetle şereflenmiştir. Böyle dindar ve mücahit bir gaziyi lakaptan mahrum bırakmak doğru değildir.”</p>

      <p class="Normal-1 para-style-override-16">Halife, İmam’ın bu sözü üzerine düşünceye daldı ve sonra şöyle cevap verdi: “Bu adam bir köle oğludur. Ona sultanlara mahsus olan lakaplardan birini vermek nasıl mümkün olabilir? Bununla beraber o şevket ve kudret sahibi büyük bir adamdır. Kendisinin isyan etmesinden de korkulur.”</p>

      <p class="Normal-1 para-style-override-16">Bunun ardından halife, adamlarına danıştı. Hem yergi hem de övgü içeren bir lakap verilmesi hususunda ittifak ettiler ve “Sultan-ı yemînü’d-devle veliyyi emiri’l-müminîn” tarzında bir lakap yazdılar. Veli kelimesi sözlükte hem dosta hem de köleye denir. Dolayısıyla bu kelime hem yergi hem de övgü olabilir.</p>

      <p class="Normal-1 para-style-override-16">Dârülhilafe’den menşur [ferman] bu lakapla çıktı ve İmam Mansur bunu sultana arz etti. Sultan zekiliği ve uyaklığı sayesinde bu unvandaki “veli” kelimesinin ikinci manasını göz önüne aldı ve hilafet makamına hemen yüz bin dirhem gönderip halifeye de şöyle yazdı: “Mahmud otuz seneden beri ömrünü Muhammed Mustafa hanedanının şeriatına hürmetinden dolayı kâfirlerle savaşla geçirmiştir. Bugün bir elifi [Veli’yi vali diye okutacak olan elifi] yüz bin dirheme satın alıyor. Mürüvvet ve fütüvvet ağacının meyvası olan halife bu bir harfi yüz bin dirheme satmaz ve güçlük çıkarırsa büyük bir mürüvvetsizlikte bulunmuş olur.”</p>

      <p class="Normal-1 para-style-override-16">Sultanın elçisi bu para ve mektupla Dârülhilafe’ye geldiğinde ileri gelen âlimler ve fazıllar halifeye dediler ki: “Mahmud’un satın almayı dilediği bir harf veli kelimesine ilaveyle onu ‘valiyyi emiri’l-müminîn’ şekline sokacak olan eliftir. Böylece ‘veliyyi emiri’l-müminîn’ yerine ‘valiyyi emiri’l-müminîn’ lakabına sahip olacak ve bununla kelimede yergiyi içeren ikinci manayı bertaraf edecektir.” Halife, sultanın bu fazl ve kıyasetine hayran kaldı. Bundan sonra birçok seneler Dârülhilafe’den misaller ve menşurlar hep “vali” lakabıyla çıktı.</p>

      <p class="Normal-1 para-style-override-16">Sultan Mahmud 69 yaşındayken 421 yılında vefat etmiştir. 34 yıl İran’ın mühim bir kısmı onun hükmü altında kaldı.</p>

      <p class="x3 para-style-override-7">ESEDÎ-İ TÛSÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Selim bir tabiata ve doğruluktan şaşmayan bir zihne sahipti. İlk gelen şairlerdendir. Firdevsî-i Tûsî onun öğrencisiydi. Sultanların sultanı Gazneli Mahmud zamanında Horasan şairlerinin üstadıydı. Kendisine birkaç defa Şahnâme nazmetmesi için teklifte bulundularsa da ihtiyarlığını ve zayıflığını bahane ederek bu işten affedilmesini istedi. Şimdi onun divanı meşhur değildir. Fakat cönklerde<a class="footnote-link" href="#footnote-225-43" id="footnote-225-43-backlink">43</a> şiirleri yazılı bulunmaktadır. Şahnâme vezninde yazılmış Gerşasbnâme’si eserlerinin meşhurlarındandır. Gayet iyi yazılmış tartışmaları vardır.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-43-backlink" id="footnote-225-43">43</a> Cönk: Saz şairlerinin kendilerinin veya başkalarının şiirlerini derledikleri ve uzunlamasına açılan defterler. Cönklerin yazarları çoğunlukla bilinmez. Yalnız saz şairlerinin değil, divan şairlerinin şiirlerini de içerirler. Hatta dini bilgilerin yanı sıra hutbe ve vaazlar içeren cönkler de vardır.</p>
      </div>

      <p class="Normal-1 para-style-override-16">Onun ifade tarzından fazilet sahibi bir kimse olduğu anlaşılıyor. Şahnâme’yi nazmetmesi için daima Firdevsî’yi teşvik etmiş ve bu iş senin elinden tamam olacaktır, demiştir.</p>

      <p class="Normal-1 para-style-override-20">Naklederler ki: Firdevsî Gazne’den kaçıp Tûs’a, Tûs’tan da Rüstemdar’a, bir süre sonra da Rüstemdar ve Talkan’dan dönerek vatanına geldiğinde, aradan geçen süre içinde yaşlanmış ve eceli yakınlaşmıştı.</p>

      <p class="Normal-1 para-style-override-16">Esedî’yi çağırarak “Ey üstat göç vakti yakınlaştı, Şahnâme’nin bitmesine az bir şey kaldı. Ben öldükten sonra kimsenin Şahnâme’nin geri kalan kısmını nazma çekemeyeceğinden korkuyorum” dedi. “Ey evlat sen üzülme, eğer ömrüm vefa ederse senden sonra bu işi tamamlarım” diye cevapladı Esedî.</p>

      <p class="Normal-1 para-style-override-16">Firdevsî cevaben “Ey üstat, sen de ihtiyarsın. Bu işin senin elinde de tamam olması müşküldür” deyince Esedî de “İnşallah tam olur” diye cevapladı.</p>

      <p class="Normal-1 para-style-override-16">Esedî bu konuşmadan sonra Firdevsî’nin yanından ayrıldı. O gece ve gündüz, ta ikindi namazına kadar Şahnâme’nin geri kalan 4.000 beytini nazma çekti. Firdevsî ölmeden beyitlerin müsvettesini görmeye muvaffak oldu ve bu üstadın şairlik kudretini takdir etti.</p>

      <p class="Normal-1 para-style-override-16">Esedî’nin nazmettiği kısım Şahnâme’nin sonundaki Arapların İran’ı istilasının başlangıcından Mugire bin Şu’be’nin Yezdigerd’in yanına gelmesi ve Sa’d bin Vakkas’ın Acem melikleriyle muharebelerine ayrılan kısımlardır. Fazıllar Firdevsî’nin nazmının nerede sona erip Esedî’ninkinin nerede başladığının ferasetle anlaşılabileceği hususunda müttefiktir.</p>

      <p class="Normal-1 para-style-override-16">Esedî-i Tûsî’nin tartışmalarından “Şeb u Ruz” [Gece ve Gündüz] tartışmasını buraya yazdık. Zamanımızda tartışma manzumeleri pek az yazılıyor.</p>

      <p class="Normal-1 para-style-override-49">Gece ile Gündüzün Münazarası</p>

      <p class="Normal-1 para-style-override-17">Gece ve gündüzün birbirlerine üstün gelmek için</p>

      <p class="Normal-1 para-style-override-50">Münazara sırasında gösterdikleri delilleri dinle.</p>

      <p class="Normal-1 para-style-override-50">Bu, gönülden gam ve kederin şiddetini uzaklaştıran bir sergüzeşttir.</p>

      <p class="Normal-1 para-style-override-50">Onlar üstünlüklerini ispatlamak için mücadeleye giriştiler.</p>

      <p class="Normal-1 para-style-override-50">Bu övme ve kınama konusunda şöyle sözler geçti:</p>

      <p class="Normal-1 para-style-override-17">Gece: Tanrı gündüzü geceden yarattığı için</p>

      <p class="Normal-1 para-style-override-31">Gecenin fazileti gündüzden daha fazladır.</p>

      <p class="Normal-1 para-style-override-31">Tanrı’ya gece secde ve ibadet edenlerin kadri ve kıymeti,</p>

      <p class="Normal-1 para-style-override-31">Tanrı’nın indinde gündüz ibadet edenlerden daha çoktur.</p>

      <p class="Normal-1 para-style-override-31">Musa, kavmini Tanrı’ya müracaat için geceleyin davet etti,</p>

      <p class="Normal-1 para-style-override-31">Lut kavmi de zulüm ve haksızlıktan gece kurtuldu.</p>

      <p class="Normal-1 para-style-override-31">Muhammed ayı iki parçaya gece ayrıldı,</p>

      <p class="Normal-1 para-style-override-31">Beytü’l-harem’den miraca geceleyin gitti.</p>

      <p class="Normal-1 para-style-override-31">Her ay otuz gündür; fakat Kadir gecesinin kıymeti</p>

      <p class="Normal-1 para-style-override-31">Faziletinin çokluğundan, bir aydan bin kere daha yüksektir.</p>

      <p class="Normal-1 para-style-override-31">Gece ayıpları örter, gündüzse ayıpları meydana koyar.</p>

      <p class="Normal-1 para-style-override-31">Gece insanların rahatını, gündüzse elem ve kederini arttırır.</p>

      <p class="Normal-1 para-style-override-31">Gündüz namazın yasaklandığı vakitler vardır; ama Peygamber ve</p>

      <p class="Normal-1 para-style-override-31">Ümmetler gecenin her vakti kıldıkları namazlarla övünür.</p>

      <p class="Normal-1 para-style-override-31">Ben o padişahım ki tahtım yer ve sarayım felektir.</p>

      <p class="Normal-1 para-style-override-31">Ay benim seraskerimdir, bütün o dolaşan yıldızlar ise</p>

      <p class="Normal-1 para-style-override-31">Benim askerlerim ve hizmetçilerimdir.</p>

      <p class="Normal-1 para-style-override-31">Arapların senelerinin bütün ayları benim ayımın hesabıyla saptanır.</p>

      <p class="Normal-1 para-style-override-31">Benim ayımın üzerinde Cebrail’in kanadından nakışlar vardır;</p>

      <p class="Normal-1 para-style-override-31">Yüzünde sıhhat eserleri mevcuttur.</p>

      <p class="Normal-1 para-style-override-31">Halbuki senin güneşinin yüzünde hastalık eserleri görünür.</p>

      <p class="Normal-1 para-style-override-31">Senin güneşin senede ancak bir defa dönebilir.</p>

      <p class="Normal-1 para-style-override-31">Benim ayımsa bu mesafeyi bir aydan daha kısa zamanda kateder.</p>

      <p class="Normal-1 para-style-override-17">Gündüz gecenin bu sözlerini işittiğinde kızdı: Sus,</p>

      <p class="Normal-1 para-style-override-31">Neden böyle asılsız sözler söylüyorsun?</p>

      <p class="Normal-1 para-style-override-31">Niçin böyle gündüzün aleyhinde bulunuyorsun?</p>

      <p class="Normal-1 para-style-override-31">Arşın sahibi Tanrı, gündüzü, geceden evvel yemin ederek övmüştür.</p>

      <p class="Normal-1 para-style-override-31">Halk orucu gündüz tutar. Haremin Tanrısı,</p>

      <p class="Normal-1 para-style-override-31">Haremde haccın gündüz yapılmasını emretmiştir.</p>

      <p class="Normal-1 para-style-override-31">Bayram ve mübarek cuma günü, aşurenin arifesi</p>

      <p class="Normal-1 para-style-override-31">Akıl ve fehm ile bakarsan hep gündüzdür.</p>

      <p class="Normal-1 para-style-override-31">Halk haşr gününde mezarlarından gündüz kalkacaktır.</p>

      <p class="Normal-1 para-style-override-31">Bütün insanların varlığı yokluktan gündüz meydana gelmiştir.</p>

      <p class="Normal-1 para-style-override-31">Sen âşıklar için zahmet, çocuklar için korku, şeytanın yüreği,</p>

      <p class="Normal-1 para-style-override-31">Hastaların yüreğinin zulm ve sitemi değil misin?</p>

      <p class="Normal-1 para-style-override-31">Baykuşlar, cinler, devler, hırsızlar ve bütün fesat ehli gece gezer dolaşır.</p>

      <p class="Normal-1 para-style-override-31">Benim aslım feleğin güneşinden, senin cinsin topraktandır.</p>

      <p class="Normal-1 para-style-override-31">Ben ateş gibi parlağım, sen kömür gibi karasın.</p>

      <p class="Normal-1 para-style-override-31">Bütün ufukların yüzü benimle güzelleşir, seninle çirkinleşir.</p>

      <p class="Normal-1 para-style-override-31">Halkın gözünün nuru benimle artar, seninle azalır.</p>

      <p class="Normal-1 para-style-override-31">Benim rengim iman ve İslam’ın rengi, seninki küfrün rengidir.</p>

      <p class="Normal-1 para-style-override-31">Benim esvabım sevinç, seninki gam ve keder esvabıdır.</p>

      <p class="Normal-1 para-style-override-31">Sen çehre itibariyle Habeşîsin, güzellikle niçin övünüyorsun?</p>

      <p class="Normal-1 para-style-override-31">Habeş, put dahi olsa, nasıl güzel olabilir?</p>

      <p class="Normal-1 para-style-override-31">Senin yıldızlardan olan ordularının ne kıymeti var?</p>

      <p class="Normal-1 para-style-override-31">Benim güneşim bayrağını kaldırdığında hepsi kaçıp gider.</p>

      <p class="Normal-1 para-style-override-31">“Tanrı ölümü yarattı” ayetini oku!</p>

      <p class="Normal-1 para-style-override-31">Bunda her ne kadar hayat ölümden sonra gelmiş deniliyorsa da</p>

      <p class="Normal-1 para-style-override-31">Hiç şüphe yok ki hayat ölümden daha iyidir.</p>

      <p class="Normal-1 para-style-override-31">Arap her ne kadar yılını ve ayını senin ayın vasıtasıyla biliyorsa,</p>

      <p class="Normal-1 para-style-override-31">Acem de yılını ve ayını benim güneşimle bilir.</p>

      <p class="Normal-1 para-style-override-31">Güneş her ne kadar sararırsa da aydan iyidir.</p>

      <p class="Normal-1 para-style-override-31">Altın, sarı olsa da dirhemden daha kıymetlidir.</p>

      <p class="Normal-1 para-style-override-31">Senin ayının nuru, güneşimin ziyasından gelir. Nuru onunla artar</p>

      <p class="Normal-1 para-style-override-31">Ve daima güneşin hizmeti için boyunu eğer, iki büklüm olur.</p>

      <p class="Normal-1 para-style-override-31">O, ne kadar güneşten daha çabuk gitse de yine de onun peykidir.</p>

      <p class="Normal-1 para-style-override-31">Peyk, elbette padişahtan evvel gider.</p>

      <p class="Normal-1 para-style-override-31">Gündüzde üç vakit namaz farz olmuş, gecedeyse iki namaz.</p>

      <p class="Normal-1 para-style-override-31">Sen varlık cihetiyle benden eksik olduğun için sende kılınan namaz,</p>

      <p class="Normal-1 para-style-override-31">Bende kılınan namazdan eksik olmuştur.</p>

      <p class="Normal-1 para-style-override-31">Eğer bu sözüme razı olmazsan ve aramızda</p>

      <p class="Normal-1 para-style-override-31">Tanrı’nın adaletinin hakem olmasını istersen,</p>

      <p class="Normal-1 para-style-override-31">Adil doğuşlu şahın sözünü kabul et,</p>

      <p class="Normal-1 para-style-override-31">Yahut kerem madeni başvezirin hükmüne razı ol.</p>

      <p class="Normal-1 para-style-override-31">O Ebû Nasr Halil bin Ahmed’in oğludur;</p>

      <p class="Normal-1 para-style-override-31">Tanrı’nın yardım ve keremine mazhardır;</p>

      <p class="Normal-1 para-style-override-31">Makam ve yüceliğin tacı, saltanat ve nimetlerin sahibidir.</p>

      <p class="x3 para-style-override-7">Söz Padişahı, Üstat</p>

      <p class="x3 para-style-override-37">EBÜLFEREC-İ SECEZÎ</p>

      <p class="Normal-1 para-style-override-45">(Toprağı hoş olsun)</p>

      <p class="Normal-1 para-style-override-16">Üstat Ebülferec-i Secezî, Simcuri<a class="footnote-link" href="#footnote-225-44" id="footnote-225-44-backlink">44</a> emiri Ebû Ali’nin egemenliği zamanında meydana çıkmış ve Simcuriler hanedanının övücüsü olmuştur. O, çok haşmetli ve mevki sahibi bir kişiydi. Simcur hanedanının büyüklerinden sonsuz nimet ve ihsanlar görmüştü. Şiir ilminde mahir ve fen sahibiydi. Ebülferec bu mevzuda birkaç eser yazmıştır. Şairlerin meliki Unsurî onun çırağıdır. Aslen Sistanlıdır; bazı mecmualarda Gazneli olduğu da yazılıdır. Ebülferec-i Belhî dahi ondan sonra gelmiştir. “Fakat fazilet evvelkine aittir.” Ebülferec’in divanı pek meşhurdur; ben mecmualarda muhtelif şiirlerini de gördüm. Büyükler, risalelerinde Üstat Ebülferec’in şiirlerini şahit olarak gösterirler.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-44-backlink" id="footnote-225-44">44</a> Simcuriler: Yaklaşık 900 ila 1000 arasında Horasan’da hüküm süren İranlı hanedan. Geçmişi tam olarak bilinmeyen bu hanedanın atası Samanoğulları hükümdarı İsmail’in hizmetine girmiş Ahmed adlı eski bir köleydi ve 912’de Sistan valiliğine atanmıştı. Oğlu İbrahim Horasan valisi olurken, torunu Ebülhasan ise Horasan’ın güneyindeki Kuhistan’ı merkez edinerek bağımsız bir devlet kuracaktı. Onun yerine geçen oğlu Ebû Ali ise Herat’ı da topraklarına kattı. Samanoğullarının zayıflayıp Gaznelilerin güçlenmesi üzerine Ebû Ali de Karahanlılar ile ittifak yaptı. Ama Gazneliler, Karahanlılar ve Samanoğulları arasındaki savaşlar sırasında Simcuri toprakları işgal edilip bu hanedanın egemenliğine son verildi.</p>
      </div>

      <p class="Normal-1 para-style-override-20">Saadet, bu devirde Anka-yı Mağrib gibidir.</p>

      <p class="Normal-1 para-style-override-16">Mihnet ve zahmet insanlara mahsustur.</p>

      <p class="Normal-1 para-style-override-16">Ben suret âleminin her tarafını dolaştım.</p>

      <p class="Normal-1 para-style-override-16">İnsan her yerde gamlı ve biçaredir.</p>

      <p class="Normal-1 para-style-override-16">Herkes kendine göre bir mihnete yakalanmıştır.</p>

      <p class="Normal-1 para-style-override-19">Hiç kimseye muafiyet beratı verilmemiştir.</p>

      <p class="Normal-1 para-style-override-16">Hikâye ederler ki: Simcuri emiri Ebû Ali, Sebüktekin sülalesinin egemenliğinden evvel Samanoğulları sultanları tarafından Horasan hâkimi olarak atanmıştı. Emir Nâsırüddin Sebüktekin [Gazneli Mahmud’un babası] Horasan’ı istila ettiğinde Simcur hanedanıyla Gazneli hanedanı arasında çekişme başladı; bu yüzden Horasan harap oldu. Sonunda Ebû Ali, Sultan Gazneli Mahmud’un eline esir düştü ve böylece Horasan hükümdarlığı bağımsız olarak Sultan Mahmud’a geçti.</p>

      <p class="Normal-1 para-style-override-16">Simcuriler Ebülferec’e Sebüktekin hanedanını hicvetmesi ve hicivlerinde onların soylarının aşağılık olduğunu belirtmesi için emir vermişlerdi. Simcuriler tamamıyla ortadan kalkıp Horasan padişahlığı da Sebüktekinoğullarına geçtikten sonra Sultan Mahmud, Üstat Ebülferec’e diş bilemeye başladı, onu cezalandırıp öldürmek istedi. O da gizlice Üstat Unsurî’nin yardımına sığındı. Unsurî, Sultan Mahmud’un yanında şefaat ederek onun kabahatini affettirdi. Sultan onu malı ve mülküyle Unsurî’ye bağışladı. Üstat Unsurî Ebülferec’in kıymetli mallarını kaleme aldı; fakat hocalık hakkına riayeti ve cömertliği sebebiyle bu malların yarısını tekrar Ebülferec’e bağışladı. Bunun için Üstat Ebülferec, Unsurî’ye dualar etti ve öğrencisinin bu lütfu hakkında kasideler yazdı.</p>

      <p class="x3 para-style-override-7">Fazılların Kendisiyle Övündüğü, Üstat</p>

      <p class="x3 para-style-override-37">MİNUÇİHR-İ ŞAST GELE</p>

      <p class="Normal-1 para-style-override-45">(Allah onun kabrini nurlandırsın)</p>

      <p class="Normal-1 para-style-override-16">Sultan Gazneli Mahmud’un hükümdarlığı zamanında yaşayan Minuçihr Belh vilayetinde doğmuş, fakat Gazne’de bulunmuştu. Bu sebeple onu Sultan Mahmud’un şairleri arasında saymışlardır.</p>

      <p class="Normal-1 para-style-override-16">Sağlam sözlü ve tatlı dilli bir şairdir. Üstat Ebülferec-i Secezî’nin talebelerinden ve söz meliki Unsurî’nin akranlarındandır. Onun şiirleri fazilet sahiplerinin yanında makbuldür. Divanı bütün İran diyarında meşhur ve maruftur. Son derece servet sahibi olduğundan “Şast Gele” adıyla şöhret bulmuştur. Onun bu zenginliği şiiri ve şairliği sebebiyle olmuştur.</p>

      <p class="Normal-1 para-style-override-16">Üstat Unsurî onun öğretmeni sayılır. Minuçihr’in üstat Unsurî’nin övülmesine dair parlak ve güzel kasideleri vardır. Bunun örneklerinden biri, muma hitaben yazdığı bir kasidesinde Üstat Unsurî’yi övüşüdür. Aşağıdaki beyitler bu kasidedendir:</p>

      <p class="Normal-1 para-style-override-17">Ey canını başının ortasına koymuş olan mum,</p>

      <p class="Normal-1 para-style-override-31">Bizim cismimiz, ruhumuzla kaimdir.</p>

      <p class="Normal-1 para-style-override-31">Halbuki senin canın cisminle yaşıyor.</p>

      <p class="Normal-1 para-style-override-31">Eğer sen yıldız değilsen, niçin geceden</p>

      <p class="Normal-1 para-style-override-31">Başka bir zamanda görünmüyorsun?</p>

      <p class="Normal-1 para-style-override-31">Âşık değilsen niçin daima kendi haline ağlıyorsun?</p>

      <p class="Normal-1 para-style-override-31">Evet, sen bir yıldızsın, fakat senin asumanın balmumudur.</p>

      <p class="Normal-1 para-style-override-31">Evet sen bir âşıksın, fakat senin maşukun</p>

      <p class="Normal-1 para-style-override-31">Üstünde bulunduğun tabladır.</p>

      <p class="Normal-1 para-style-override-31">Senin gömleğin teninin altındadır.</p>

      <p class="Normal-1 para-style-override-31">Herkes gömleği teninin üzerine örter;</p>

      <p class="Normal-1 para-style-override-31">Halbuki sen daima tenini gömleğin üzerine örtersin.</p>

      <p class="Normal-1 para-style-override-31">Eğer ölürsen, ateşi sana dokundurduklarında tekrar dirilirsin.</p>

      <p class="Normal-1 para-style-override-31">Hasta olduğunda boynunun vurulmasıyla [fitilinin düzeltilmesiyle]</p>

      <p class="Normal-1 para-style-override-31">Hemen iyileşirsin. Sen hem gülersin hem de ağlarsın.</p>

      <p class="Normal-1 para-style-override-31">Bu, pek görülmeyen bir haldir.</p>

      <p class="Normal-1 para-style-override-31">Sen hem maşuksun hem de kendine âşıksın.</p>

      <p class="Normal-1 para-style-override-31">Baharsız açar, sonbaharsız solarsın.</p>

      <p class="Normal-1 para-style-override-31">Gözsüz ağlar, ağızsız gülersin.</p>

      <p class="Normal-1 para-style-override-31">Velhasıl tıpkı bana benzersin; ben de sana…</p>

      <p class="Normal-1 para-style-override-16">Biz ikimiz kendi kendimizin düşmanıyız.</p>

      <p class="Normal-1 para-style-override-16">Fakat içinde bulunduğumuz cemiyetlerin dostuyuz.</p>

      <p class="Normal-1 para-style-override-16">Biz ikimiz dostların arzuları gerçekleşsin diye kendimizi yakarız.</p>

      <p class="Normal-1 para-style-override-16">Dostlar bizim yüzümüzden rahata kavuşur,</p>

      <p class="Normal-1 para-style-override-16">Fakat biz daima mahzuniyet içerisinde bulunuruz.</p>

      <p class="Normal-1 para-style-override-16">Her ikimiz de ağlıyoruz, ikimizin de rengi sararmıştır,</p>

      <p class="Normal-1 para-style-override-16">İkimiz de daima eriyoruz, ikimiz de yanıyoruz,</p>

      <p class="Normal-1 para-style-override-16">İkimiz de yalnız başına kalmışız, mihnetler içindeyiz.</p>

      <p class="Normal-1 para-style-override-16">Ben, gönlüme koyduğum şeyi [ateşi] senin başında görüyorum,</p>

      <p class="Normal-1 para-style-override-16">Senin başına koyduğum şey [ateş] de benim gönlümde yer edinmiştir.</p>

      <p class="Normal-1 para-style-override-16">Senin yüzün sabahleyin açılmış bir şenbelîd gibidir.</p>

      <p class="Normal-1 para-style-override-16">Benimki çemende henüz açmamış şenbelîde benzer.</p>

      <p class="Normal-1 para-style-override-16">Senin yüzünün ayrılığından güneşin düşmanı ve</p>

      <p class="Normal-1 para-style-override-16">Senden uzaklığımdan karanlık gecelerde mihnetlere giriftâr oldum.</p>

      <p class="Normal-1 para-style-override-16">Senden başka her tabakadan dostlarımı tecrübe ettim.</p>

      <p class="Normal-1 para-style-override-16">Ne birisinde talepkarlık, ne de ikisinde vefa kalmış.</p>

      <p class="Normal-1 para-style-override-16">Ey mum, benim mahrem-i esrarım, benim yârim,</p>

      <p class="Normal-1 para-style-override-16">Benim gamlarımı eksilten hep sensin. Ben seninim, sen de benim.</p>

      <p class="Normal-1 para-style-override-16">Sen daima nur saçarsın, ben de her gece sabaha kadar</p>

      <p class="Normal-1 para-style-override-16">Ebülkasım Hasan-ı Unsurî’nin divanını özlemle okurum.</p>

      <p class="Normal-1 para-style-override-16">Unsurî, devrinin üstatlarının üstadıdır. O, dinin unsurudur.</p>

      <p class="Normal-1 para-style-override-16">Gönlü her fitneden azade, saf ve lekesizdir.</p>

      <p class="Normal-1 para-style-override-16">Onun şiiri, fazileti gibi hem özentiden uzak hem de güzeldir.</p>

      <p class="Normal-1 para-style-override-16">Faziletiyse şiiri gibi hem nazenin hem de güzeldir.</p>

      <p class="Normal-1 para-style-override-16">Ondan daha fazla şairlik iddiasında bulunmak hezeyandır.</p>

      <p class="Normal-1 para-style-override-16">Ondan gayri bütün hakîmler ancak bir fen sahibidirler.</p>

      <p class="Normal-1 para-style-override-16">O ise birçok fenlere vâkıftır.</p>

      <p class="Normal-1 para-style-override-16">Her ne kadar atın sesi, karganın sesine benzerse de,</p>

      <p class="Normal-1 para-style-override-16">Kargada rahvan bir atın fenni ve sanatı bulunmaz.</p>

      <p class="Normal-1 para-style-override-16">Onun şiirlerini okudukça, şeker çiğnemiş gibi bir lezzet bulursun.</p>

      <p class="Normal-1 para-style-override-19">Onun beyitleri yasemen gibi kokar. [KASİDE]</p>

      <p class="Normal-1 para-style-override-16">Hakikaten bu kaside, onun şairlik tabiatının metinliğine ve onun bir söz üstadı olduğuna adil bir şahittir vesselam.</p>

      <p class="x3 para-style-override-7">Söz Meliki</p>

      <p class="x3 para-style-override-37">PİNDÂR-I RÂZÎ</p>

      <p class="Normal-1 para-style-override-45">(Allah kabrini nurlandırsın)</p>

      <p class="Normal-1 para-style-override-16">Bu kişi, Mecdüddevle Ebû Tâlib bin Fahrüddevle-i Deylemî’nin<a class="footnote-link" href="#footnote-225-45" id="footnote-225-45-backlink">45</a> şairiydi. Sözü çok kuvvetli ve tabiatı kudretli bir şairdir. Arapça, Farsça ve Deylemce şiirler yazmıştır. Rey Kuhistanı’ndandır.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-45-backlink" id="footnote-225-45">45</a> Büveyhiler: Arap ve Türk istilaları arasında İran’ın batısı Irak’ta yerel bir yönetim kuran, güçlü bir İran ve Şii karakteri taşıyan İslam hanedanı (932-1055). Deylem kökenli bu hanedan Ebû Şücâ Büveyh’in üç oğlu tarafından kurulmuştur. Zaman içinde başlayan iç kavgalar sonunda Büveyhiler, 990’da Fahrüddevle (Hamedan, İsfahan, Rey) ve Bahâüddevle (Irak, Fars, Huzistan, Kirman) kollarına ayrıldılar. Sultan Gazneli Mahmud’un ölen Fahrüddevle’nin oğlu Mecdüddevle’yi tutsak alarak Horasan’a götürmesiyle Büveyhilerin Fahrüddevle kolu 1029’da sona erdi.</p>
      </div>

      <p class="Normal-1 para-style-override-16">Dünyanın kerim adamlarından olan Sahib İsmail bin Abbâd, bu Pindâr’ı himaye etmiştir. Onun fazileti hakkında Zahîrüddin-i Fâryâbî ise şu beyti söylemiştir:</p>

      <p class="Normal-1 para-style-override-20">Benim tabiatımın iç âlemine temaşa maksadıyla bir bak!</p>

      <p class="Normal-1 para-style-override-19">Sana, onun her köşesinden bir Pindâr göstereyim. [BEYİT]</p>

      <p class="Normal-1 para-style-override-16">Aşağıdaki Farsça şiir de Pindâr’ındır:</p>

      <p class="Normal-1 para-style-override-20">İki günün birinde Allah ölümü takdir etmiş,</p>

      <p class="Normal-1 para-style-override-16">Diğerindeyse etmemiştir.</p>

      <p class="Normal-1 para-style-override-16">Takdir ettiği gün ondan kaçınmak faydasızdır.</p>

      <p class="Normal-1 para-style-override-19">Takdir etmediği gündeyse zaten ölüm olmaz.</p>

      <p class="Normal-1 para-style-override-16">Bu kıta pek meşhurdur. Büyüklerden birçok kişiye isnat olunur. Fakat birçok eserde Pindâr’a isnat edildiği görülmüştür.</p>

      <p class="x3 para-style-override-39">[MECDÜDDEVLE BİN FAHRÜDDEVLE-İ DEYLEMÎ]</p>

      <p class="Normal-1 para-style-override-16">Mecdüddevle babasının vefatından sonra on yedi yıl Acem Irakı ve Deylem’de saltanat sürmüştür. Onunla Sultan Gazneli Mahmud arasında mücadeleler olmuştur. Mecdüddevle’nin anası Seyyide ise Ebû Dülef-i Deylemî’nin kızıydı. Memleketi vekaleten o idare etti, çünkü Mecdüddevle henüz çocuktu.</p>

      <p class="Normal-1 para-style-override-20">Derler ki: Sultan Mahmud, Mecdüddevle’nin anasından baç ve haraç isteyip şöyle yazdı: “Tanrı Teala beni insanlar arasından seçip padişah etti. İkbal ve devlet tacını benim mübarek başıma koydu. Hint ve İran ahalisinin pek çoğu bana boyun eğdiler. Sen de oğlunu gönder. O da benim maiyetimde yaşasın. Baç ve haracı kabul et. Yoksa iki bin kadar kuvvetli savaş filini sana karşı gönderirim. Rey topraklarını Gazne’ye naklederler.”</p>

      <p class="Normal-1 para-style-override-16">Seyyide elçiye ikramlarda bulundu ve mektubu şöyle cevapladı: “Sultan Mahmud bir gazidir ve devlet sahibidir. İran ve Hint memleketlerinin çoğu onun elindedir. Kocam Fahrüddevle hayattayken Sultan Mahmud’un bana saldırmasından ve düşmanlık etmesinden korkardım. Şimdiyse kocam Tanrı’nın cennetine vasıl olmuştur ve o düşüncem de kalmadı. Çünkü Sultan Mahmud büyük bir padişah, şerefli ve haysiyetli bir kimsedir. İhtiyar bir kadına karşı ordu göndermez. Eğer gönderip harp ederse, şüphesiz ben de ona karşı mukabele edeceğim. Eğer zafer benim olursa ta kıyamete dek şan ve şeref benimdir. Zaferi o kazanacak olursa o zaman ihtiyar bir kadını mağlup etti ve bütün memlekete de bunun için fetihnâmeler gönderdi diyecekler.</p>

      <p class="Normal-1 para-style-override-22">Bu nasıl bir adamdır ki bir kadından daha aşağıdır. [MISRA]</p>

      <p class="Normal-1 para-style-override-16">Ben Sultan Mahmud’un akıllı ve faziletli bir adam olduğunu biliyorum. O, asla böyle bir işi yapmaya cüret etmeyecektir. Ben bu cihetten teselli bularak rahatlık döşeğinde uyumaktayım.”</p>

      <p class="Normal-1 para-style-override-16">Sultan Mahmud’un elçisi bu haberi böylece sultana getirdi. Sultan, Seyyide’nin aklını ve zekâsını takdir etti. “Biz latife yapmak istiyorduk, fakat bu kadın akıl, zekâ ve ileriyi görüş bakımından erkeklerden daha üstündür” dedi.</p>

      <p class="Normal-1 para-style-override-16">Sultan Mahmud, Seyyide hayatta olduğu sürece Fahrüddevle’nin memleketine saldırmadı. Mecdüddevle’nin katli 420 senesindedir.</p>

      <p class="x3 para-style-override-7">Şairlerin Meliki Üstat</p>

      <p class="x3 para-style-override-37">EBÜLKASIM EL-HASAN BİN AHMED UNSURÎ</p>

      <p class="Normal-1 para-style-override-45">(Allah rahmet etsin)</p>

      <p class="Normal-1 para-style-override-16">Onun menkıbeleri ve büyüklükleri güneşten daha parlaktır. Sultan [Gazneli] Mahmud devrinin şairlerinin en ileri gelenidir. Onun şairlikten başka birçok fazileti de vardır. Bazıları onu hakîm olarak göstermişlerdir.</p>

      <p class="Normal-1 para-style-override-16">Derler ki: Sultan Yemînüddevle Mahmud’un (Tanrı onun burhanını nurlu yapsın) maiyetinde daima belirli dört yüz şair bulunurdu. Bunların en ileri geleni ve başı Üstat Unsurî’ydi. Bütün arkadaşları ona nispeten ancak bir öğrenci olduklarını itiraf ve ikrar ederlerdi. Unsurî’nin Sultan [Gazneli] Mahmud’un meclisinde şairliğe ilaveten nedimlik vazifesi de vardı. Daima Sultan Mahmud’un menkıbe ve savaşlarını nazmen yazardı. Onun 180 beyte yakın uzun bir kasidesi vardır. Bunda Sultan Mahmud’un savaşlarını, zaferlerini ve fetihlerini nazmen anlatmıştır.</p>

      <p class="Normal-1 para-style-override-16">Nihayet Sultan Mahmud da ona, hükmü altında bulunan bütün memleketlerin “meliku’ş-şuarâ”lığı fermanını vermiş; bu memleketlerin neresinde bir şair varsa, şiirlerini tashih edip bozuk yerlerini düzeltmesi için Üstat Unsurî’ye göstermesini emir buyurmuştur. Şiirler böylece tashihten geçtikten sonra Sultan Mahmud’a takdim olunurdu.</p>

      <p class="Normal-1 para-style-override-16">Şairler her gün Üstat Unsurî’nin meclisine devam ederlerdi. O bu cihetten büyük bir mevki ve servet sahibi olmuştu. Firdevsî Şahnâme’sinde onu çok över. Bu hikâye yeri gelince anılacaktır. Tanrı hakikati herkesten daha iyi bilir.</p>

      <p class="Normal-1 para-style-override-16">Üstat Unsurî’nin Sultan Mahmud’un kardeşi Emir Nasr bin Sebüktekin’i övüp soru cevap tarzında yazdığı kaside aşağıdadır:</p>

      <p class="Normal-1 para-style-override-20">Letafete kanmış olan o dudak, dün gece ne sordumsa cevap verdi:</p>

      <p class="Normal-1 para-style-override-16">— Senin yüzün gece niçin görünmüyor?</p>

      <p class="Normal-1 para-style-override-16">— Mehtap ancak gece peyda olur.</p>

      <p class="Normal-1 para-style-override-16">— Senin güneş gibi yüzünü kim örtüyor</p>

      <p class="Normal-1 para-style-override-16">— Senin uykunu kim kaçırıyor?</p>

      <p class="Normal-1 para-style-override-16">— Gündüzü gecenin rengine boyama!</p>

      <p class="Normal-1 para-style-override-16">— Sen de yüzünü kanlı gözyaşlarına boyama!</p>

      <p class="Normal-1 para-style-override-16">— O kaküller çok güzel kokuyor.</p>

      <p class="Normal-1 para-style-override-16">— Çünkü halis amberdir.</p>

      <p class="Normal-1 para-style-override-16">— O yüzündeki ateşi parlatan kimdir?</p>

      <p class="Normal-1 para-style-override-16">— Senin yüreğini kebap edendir.</p>

      <p class="Normal-1 para-style-override-16">— Ben senin yüzünden yüzümü çeviremiyorum?</p>

      <p class="Normal-1 para-style-override-16">— Kimse yüzünü mihraptan çeviremez.</p>

      <p class="Normal-1 para-style-override-16">— Ben senin aşkının azabı içindeyim.</p>

      <p class="Normal-1 para-style-override-16">— Âşığın azapta olması iyidir.</p>

      <p class="Normal-1 para-style-override-16">— Bana rahat yüzü gösteren nedir?</p>

      <p class="Normal-1 para-style-override-16">— O genç padişahın yüzüdür.</p>

      <p class="Normal-1 para-style-override-16">— O dinin yardımcısı Emir Nasr’dır.</p>

      <p class="Normal-1 para-style-override-16">— O padişahları kendine köle yapan meliktir.</p>

      <p class="Normal-1 para-style-override-16">— Onun edebiyatta yetkisi bilinmektedir.</p>

      <p class="Normal-1 para-style-override-16">— Evet, edebiyat onunla olgunluğa ermiştir.</p>

      <p class="Normal-1 para-style-override-16">— Sen onun faziletlerinden haberdar mısın?</p>

      <p class="Normal-1 para-style-override-16">— O hesap sınırlarını aşmıştır.</p>

      <p class="Normal-1 para-style-override-16">— Zamanede onun vücudu lazımdır.</p>

      <p class="Normal-1 para-style-override-16">— Zamane ile onun vücudu, gençlik ile hayat gibidir.</p>

      <p class="Normal-1 para-style-override-16">— Sen cihanda onun gibisini gördün mü?</p>

      <p class="Normal-1 para-style-override-16">— Hayır, ne gördüm ne de bir kitapta okudum.</p>

      <p class="Normal-1 para-style-override-16">— Sen onun eli hakkında ne bilirsin?</p>

      <p class="Normal-1 para-style-override-16">— Deniz ona nisbetle serap gibidir.</p>

      <p class="Normal-1 para-style-override-16">— O dilek sahiplerini dinler.</p>

      <p class="Normal-1 para-style-override-16">— Onların suallerine altın ve hilatlerle cevap verir.</p>

      <p class="Normal-1 para-style-override-16">— Azâdeler onun huzurunda neye erişirler?</p>

      <p class="Normal-1 para-style-override-16">— Mevki, büyüklük ve dileklerin yerine getirilmesine!</p>

      <p class="Normal-1 para-style-override-16">— Onun oku hakkında ne bilirsin?</p>

      <p class="Normal-1 para-style-override-16">— O yıldırımların ve uçan yıldızların eşidir.</p>

      <p class="Normal-1 para-style-override-16">— Onun elindeki kılıç ve düşman nedir?</p>

      <p class="Normal-1 para-style-override-16">— Biri ateş, diğeri cıvadır.</p>

      <p class="Normal-1 para-style-override-16">— Onun hükmünden çıkan ne olur?</p>

      <p class="Normal-1 para-style-override-16">— Kavb ve harap olur.</p>

      <p class="Normal-1 para-style-override-16">— Onun düşmanları yalan söylerler.</p>

      <p class="Normal-1 para-style-override-16">— Tıpkı Müseylime-i Kezzâb<a class="footnote-link" href="#footnote-225-46" id="footnote-225-46-backlink">46</a> gibi.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-46-backlink" id="footnote-225-46">46</a> Müseylime-i Kezzâb: Önce Müslüman oldu, ama sonradan, Hicretin 10. senesinde Yemâme’de peygamberlik davasına kalkıştı. Hazreti Ebû Bekir, Müseylime’nin üzerine Halid bin Velid komutasında bir ordu gönderdi. Vahşi bin Harb, Hz. Hamza’yı şehit ettiği mızrağıyla onu öldürdü.</p>
      </div>

      <p class="Normal-1 para-style-override-16">— Ben onu afaka değişmem.</p>

      <p class="Normal-1 para-style-override-16">— Evet doğruyu yanlış ile kim değişir.</p>

      <p class="Normal-1 para-style-override-16">— Onun cömertliğinden kim zahmet görür?</p>

      <p class="Normal-1 para-style-override-16">— Elbise dokuyanlarla sikke darbedenler.</p>

      <p class="Normal-1 para-style-override-16">— O herkesten daha şeriftir.</p>

      <p class="Normal-1 para-style-override-16">— Ona bu şerefi vehhab olan Allah vermiştir.</p>

      <p class="Normal-1 para-style-override-16">— O, mülkü nerede tutar?</p>

      <p class="Normal-1 para-style-override-16">— Ben onu övmekten kendimi alamıyorum.</p>

      <p class="Normal-1 para-style-override-16">— Akıl sahipleri böyle yapar.</p>

      <p class="Normal-1 para-style-override-16">— Ben onun için Tanrı’dan ne istiyeyim?</p>

      <p class="Normal-1 para-style-override-19">— Uzun ömür ve gençlik devleti.</p>

      <p class="Normal-1 para-style-override-16">Üstat Unsurî’nin sözlerinden bu kadarıyla yetinelim. Çünkü onun divanı otuz bin beyte yakındır. Şiirleri masnu, maarif, tevhit, mesnevi ve mukataat’tan ibarettir. Belh vilayetinde doğmuş, Gazne’de yaşamış ve 431 yılında vefat etmiştir. Sultan Gazneli Mahmud ve oğlu Sultan Mes’ud devrinde yaşamıştır.</p>

      <p class="x3 para-style-override-39">[GAZNELİ SULTAN MES’UD]</p>

      <p class="Normal-1 para-style-override-16">Sultan Mes’ud, Mahmud’un büyük oğludur. Sultan Muhammed ise Mes’ud’un küçük kardeşidir. Sultan Mahmud’un vefatından sonra bu iki kardeş arasında çekişmeler oldu. Sultan Mahmud hayattayken Horasan, Irak, Cürcan ve çevresinin Sultan Mes’ud’a, Gazne, Kâbil ve Hindistan’ın da Sultan Muhammed’e verilmesini vasiyet etmişti. Sultan Mes’ud kardeşinden hutbede kendi adının da anılmasını istedi. Muhammed bunu kabul etmedi. Sultan Mes’ud kardeşine karşı ayaklanarak ordusuyla Zabul üzerine yürüdü; ama sonuçta Muhammed, Mes’ud’u esir edip öldürdü. Sonrasında da Mes’ud’un oğlu Mevdûd amcasına karşı harakete geçti, babasının intikamını almak üzere onu ve oğullarını öldürdü. Bu suretle Sebüktekin oğullarının ikbal sabahı idbar akşamına döndü. İşte bu karışıklıklar sırasında Selçuklular meydana atılarak Horasan ile Irak’ı ele geçirdiler. Sultan Mes’ud görüş ve tedbir sahibi mert bir padişahtı; fakat:</p>

      <p class="Normal-1 para-style-override-20">Talihin kime güleceği ve kime meyledeceği bilinmez. [MISRA]</p>

      <p class="x3 para-style-override-7">Şairlerin Meliki</p>

      <p class="x3 para-style-override-37">ASCEDÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Aslen Heratlıdır. Her bakımdan hoş kasideler söylerdi. Üstat Unsurî’nin talebelerindendi ve daima Sultan Mahmud bin Sebüktekin’in yanında bulunurdu. Ascedî’nin divanı pek meşhur değilse de şiirleri mecmualarda ve fazılların risalelerinde kayıtlıdır. Bu rubai onundur:</p>

      <p class="Normal-1 para-style-override-20">Şarap içmeye ve şarap kadehini yâd etmeye tövbeler olsun.</p>

      <p class="Normal-1 para-style-override-16">Gümüş gibi parlak çeneli güzellerin aşkına tövbeler olsun.</p>

      <p class="Normal-1 para-style-override-16">Gönül, günah işlemek hevesindedir; dudaklarımsa tövbe etmektedir.</p>

      <p class="Normal-1 para-style-override-19">Yarabbi, bu dürüst olmayan tövbelere tövbeler olsun.</p>

      <p class="x3 para-style-override-7">EBÜLFAHR MES’UD BİN SA’D BİN SELMÂN</p>

      <p class="Normal-1 para-style-override-45">(Tanrı kabrini nurlandırsın)</p>

      <p class="Normal-1 para-style-override-16">Cürcanlıdır. Divanı Acem Irakı, Taberistan ve Dârü’l-Merz’de büyük bir şöhret kazanmıştır. Emir Unsurü’l-Ma’âlî Minuçihr bin Kâbus zamanında yaşamış, fazilet sahibi bir adamdır. Çok sayıda Arapça şiiri vardır. Ömrünün sonunda sultanları ve emirleri övmekten vazgeçerek tevhitler, Tanrı’yı övme, züht ve inziva hakkında kasideler yazmıştır.</p>

      <p class="Normal-1 para-style-override-16">Fazıl ve büyük kişiler, onun şiirlerini çok beğenirlerdi. Felekî-i Şirvanî, şahsını överken Mes’ud’un adını da anıyor ve şöyle diyor:</p>

      <p class="Normal-1 para-style-override-20">Mes’ud şair olarak bu tarzda şiir yazabilseydi, babası</p>

      <p class="Normal-1 para-style-override-19">Sa’d bin Selmân’ın ruhu kendisine candan yüzlerce aferin derdi. [BEYİT]</p>

      <p class="Normal-1 para-style-override-16">Şu kıta Mes’ud’undur (Tanrı ona rahmet etsin):</p>

      <p class="Normal-1 para-style-override-20">Hakikat gözleriyle baktığımda,</p>

      <p class="Normal-1 para-style-override-16">Bu cihanın geçici bir konak olduğunu gördüm.</p>

      <p class="Normal-1 para-style-override-16">Hür ve iyi huylu adamlar perde altında gizlenmişlerdir.</p>

      <p class="Normal-1 para-style-override-16">Asuman insafsız bir arkadaş gibi, daima işve ve hilelerle meşgul.</p>

      <p class="Normal-1 para-style-override-16">Tanrı’ya şükürler olsun ki hasta gönlüm iyileşip hırs döşeğinden kalktı.</p>

      <p class="Normal-1 para-style-override-16">Şimdi tövbe eczanesinden doğruluk ilacını istemekte.</p>

      <p class="Normal-1 para-style-override-16">Cihan padişahını öven bu dil, bugün Tanrı’nın doğruluk övücüsü oldu.</p>

      <p class="Normal-1 para-style-override-16">Sazın güzel nağmeleri Mustafa’nın bağının bülbülleri gibi ötmeye başladı.</p>

      <p class="Normal-1 para-style-override-16">Süslü esvaplar giyecek hale gelip zenginleştiğimde aklım eksilmişti.</p>

      <p class="Normal-1 para-style-override-16">Şimdi bu rahat kafama ve hür olan tenime</p>

      <p class="Normal-1 para-style-override-16">Beş arşın yün ile pamuktan başka bir şey lazım değil.</p>

      <p class="Normal-1 para-style-override-16">Bir süre size hizmet ettim, bundan sonra sıra Tanrı’ya geldi.</p>

      <p class="x3 para-style-override-39"><span>[EMİR KÂBUS BİN VAŞMGÎR]</span></p>

      <p class="Normal-1 para-style-override-16">Cürcan, Dârü’l-Merz, Taberistan ve Geylan’ı hükmü altında bulunduran Emir Şemsü’l-Ma’âlî Kâbus bin Vaşmgîr âlim, fazıl ve adalet sahibi bir padişahtı; âlimlere ve bilginlere çok saygı gösterirdi. Birçok Arapça ve Farsça şiirler söylemiştir. Senâ’î’nin şu beyti onun olgunluk ve faziletine delildir:</p>

      <p class="Normal-1 para-style-override-20">Fıkıh öğren, fakat mevki ve rütbe cehenneminde</p>

      <p class="Normal-1 para-style-override-19">Kâbus bin Vaşmgîr gibi olma. [BEYİT]</p>

      <p class="Normal-1 para-style-override-16">Kâbus ile Fahrüddevle-i Deylemî arasına düşmanlık girdi. Fahrüddevle onu Cürcan’dan çıkardı. Bunun üzerine Kâbus, Nişabur’a geldi ve Samanoğullarından Nuh bin Mansur’dan önce Horasan valisi olan Simcuri emiri Ebû Ali ile Taş-Hâcib’e sığındı.</p>

      <p class="Normal-1 para-style-override-16">Nişabur’da yedi sene kaldı. Âlimlere, zahitlere, salihlere bol bol lütuf ve ihsanlarda bulunurdu. Sofrasının kıymetli kaplarını bu uğurda sarf etti. Gurbette kaldığı sürede hükümet merkezindeki âdetini hiç bozmadı. O zaman Horasan’ın baş kadısı ve devrin ileri gelen bir adamı olan İmam Ebû Süheyl-i Sa’lûkî, Emir Kâbus hakkında methiye ve eserler yazmıştır.</p>

      <p class="Normal-1 para-style-override-16">Fahrüddevle öldüğünde Kâbus, Cürcan ve varisi olduğu diğer memleketleri tekrar ele geçirdi. Bu sırada oğlu Minuçihr’in kendi aleyhinde kurduğu suikast sonucu, yakın adamlarından birinin eliyle Bistam’a bağlı olan Cenaşek Kalesi’nde şehit edildi.</p>

      <p class="Normal-1 para-style-override-16">Emir Kâbus’un öldürülmesinin sebebi şuydu: Kâbus, son derece kibirli ve kötü huylu bir adamdı. Birçok büyük adamı öldürmüştü. Kan dökmeye haristi. Nihayet, devlet erkânı ondan nefret ettiler. Oğlu Minuçihr’i Kâbus’u yakalatıp hapsetmesi için kışkırttılar ve oğlu da onu hapsetti. Neticede Minuçihr, onun hapiste öldürülmesine razı oldu.</p>

      <p class="Normal-1 para-style-override-20">Derler ki: Minuçihr, Kâbus’u yakaladığında, onu Cürcan’daki Mârân Kalesi’ne hapsetmek üzere Abdullah Cemmâz’a teslim etti.</p>

      <p class="Normal-1 para-style-override-16">Kaleye götürülürken Emir Kâbus, Abdullah’a “Sizlerin ne yetkisi var ki benim gibi bir emiri incitmeye cüret edilir” diye sordu.</p>

      <p class="Normal-1 para-style-override-16">“Ey Emir sen çok adam öldürdün, bu yüzden de seni hapsettik” dedi cevaben Abdullah.</p>

      <p class="Normal-1 para-style-override-16">“Söylediğinin aksine ben pek az insan öldürdüğüm için bu belaya giriftar oldum ya. Eğer çok adam öldürseydim ilk önce seni öldürür ve bugün bu derece kötü bir şekilde senin eline düşmezdim” dedi Emir Kâbus.</p>

      <p class="x3 para-style-override-39">[EBÛ ALİ SİNÂ]</p>

      <p class="Normal-1 para-style-override-16">Şeyhü’r-reis Ebû Ali Sinâ, Emir Kâbus ile aynı çağda yaşamıştır. Ona “hüccetü’l-hak” demişlerdir. Aslen Buharalıdır. Babası Ebû Abdullah Sinâ âlim ve hakîm biriydi.</p>

      <p class="Normal-1 para-style-override-16">Şeyh Ebû Ali, henüz on iki yaşındayken Buhara âlimleriyle münakaşa yapar ve onları susmaya mecbur ederdi. Harezm’de yedi sene ders okudu. Oradan Cürcan, Rey ve sonra Acem Irakı’na gitti. Daha sonraysa Vezir İmâdüddevle-i Deylemî’nin yanında bulundu. İsfahan kıtasında ishal ve sahc hastalığından öldü.</p>

      <p class="Normal-1 para-style-override-16">Bir fazıl Ebû Ali Sinâ hakkında şu kıtayı yazmıştır:</p>

      <p class="Normal-1 para-style-override-20">Heccetü’l hak Ebû Ali Sinâ</p>

      <p class="Normal-1 para-style-override-16">qA^ (373)’da yokluk âleminden varlık âlemine geldi.</p>

      <p class="Normal-1 para-style-override-16">ºc^ (391)’da bütün ilimleri öğrendi;</p>

      <p class="Normal-1 para-style-override-19">UÉé (427)’de de bu dünyadan göçmüştür. [KITA]</p>

      <p class="x3 para-style-override-7">Sahbânü’l-Acem</p>

      <p class="x3 para-style-override-37">FİRDEVSÎ-İ TÛSÎ</p>

      <p class="Normal-1 para-style-override-45">(Tanrı rahmet etsin)</p>

      <p class="Normal-1 para-style-override-16">Büyükler ve fazıllar İslamiyet devrinde Firdevsî gibi bir şairin dünyaya gelmediği hususunda müttefikler. Hakikaten o, söz üstatlığının ve fesahatin hakkını vermiştir. Bu iddianın doğruluğuna Şahnâme kitabı adil bir şahittir. Beş yüz sene geçtiği halde zamanın şairlerinden ve belagat sahiplerinden hiçbiri Şahnâme’ye benzer bir eser vücuda getirme kudretini kendisinde bulmamıştır. Bu kudret ve kabiliyet, şairlerden hiç kimseye nasip olmamış ve olmaz da. Bu, Allah’ın Firdevsî’ye bir vergisidir. Faziletli kimselerden bazıları onun hakkında şöyle söyler:</p>

      <p class="Normal-1 para-style-override-20">Firdevsî’nin söz padişahlığında basıp dünyada bıraktığı sikkeyi</p>

      <p class="Normal-1 para-style-override-16">Fars ahalisinden başka bir kimse bastıysa kâfir olayım.</p>

      <p class="Normal-1 para-style-override-16">Söz, önce yüce arştan yere indi; fakat</p>

      <p class="Normal-1 para-style-override-19">Firdevsî onu tekrar yükseltip yüce arşa çıkardı. [ŞİİR]</p>

      <p class="Normal-1 para-style-override-16">Başka bir aziz de bu kıtayı söylemiştir (Tanrı onu söyleyenin hayrını versin):</p>

      <p class="Normal-1 para-style-override-20">Her ne kadar Peygamber,</p>

      <p class="Normal-1 para-style-override-16">“Benden sonra nebi gelmeyecektir” dediyse de</p>

      <p class="Normal-1 para-style-override-16">Şiirde [şu] üç kişi peygamberdir:</p>

      <p class="Normal-1 para-style-override-19">Gazelde Sa’dî, kasidede Enverî, tavsif ve tasvirde de Firdevsî.</p>

      <p class="Normal-1 para-style-override-16">Hakikat şudur ki, az çok bir farkla Hakanî’nin kasideleri Enverî’nin kasideleriyle aynı ayarda olabilir. Yine Emir Husrev’in gazelleri, üstat Şeyh Sa’dî’nin gazellerinden hiç geri kalmaz. Fakat Firdevsî’nin [şiirinde] kullandığı kelimelere ve yaptığı tavsiflere hangi fazıl kişinin şiirinde rastlanabilir, bunu yapmak kime müyesser olur. Bu sözleri beğenmeyen ve kabul etmeyen de olabilir. Bu yolda Şeyh Nizâmî de büyük şairlerdendi; sözleri yüksek, metin ve manalıdır. Fakat her iki şair hakkında da insaflıca düşünüldüğünde, hangisinin daha ayırt edici vasıflı olduğu hakiki bir hükümle söylenir ve ortaya çıkar.</p>

      <p class="Normal-1 para-style-override-16">Firdevsî’nin ismi Hasan bin İshak bin Şerefşah’tır. Bazı şiirlerinde mahlas olarak İbn Şerefşah adını kullanmıştır. O, Tûs köylülerindendir ve Tûs’a bağlı Rezan köyünden olduğunu söylerler. Bazı kişilerse Amid-i Horasan adıyla meşhur olan Sûrî bin Ebû Ma’şer’in Tûs köyünde Firdevs adında bağ ve bahçeleri bulunduğunu, Firdevsî’nin babasının da bu bahçelerin bahçıvanı olduğunu söylüyorlar. İşte Firdevsî adını alması bu sebeptenmiş. Doğru olup olmadığının sorumluluğu anlatana aittir.</p>

      <p class="Normal-1 para-style-override-16">Hayata atıldığında Firdevsî’nin vaziyeti şöyleydi: Tûs valisi ona çok eziyet etmişti. Tûs valisini şikâyet maksadıyla Gazne’ye giderek bir süre Sultan Mahmud’un sarayına gidip geldi, fakat işi olmadı. Günlük rızkını çıkarmayacak hale geldi. Şairliği sanat edindi. Kıtalar, kasideler yazarak her sınıf halktan maaş temin etti.</p>

      <p class="Normal-1 para-style-override-16">Üstat Unsurî’yle konuşmak istiyordu, fakat Unsurî’nin mertebesi yüksek olduğu için bu arzusu bir türlü yerine gelmiyordu. Nihayet bir gün Unsurî’nin meclisine hileyle girebildi. O mecliste Unsurî’nin talebelerinden olan Ascedî ve Ferruhî de bulunuyordu.</p>

      <p class="Normal-1 para-style-override-16">Üstat Unsurî, Firdevsî’yi köylü kılıklı bir adam olarak gördüğü için gülerek ve latife yoluyla “Ey kardeş şairler meclisine şairlerden başka kimse yakışmaz” dedi. “Ben fakir de bu şiir sanatından birazcık anlarım” dedi Firdevsî.</p>

      <p class="Normal-1 para-style-override-16">Üstat Unsurî, onun şairlik tabiatını denemek için “Biz her birimiz bir mısra söylüyoruz. Eğer sen de buna ilaveten bir mısra söylersen o vakit senin şairliğini kabul ederiz” dedi ve şu mısrayı söyledi: “Ay senin yanağın gibi parlak değildir.” Onun arkasından Ascedî “Senin yanağın gibi gülşende gül yoktur” ve Ferruhî “Senin kirpiklerin mızrak gibi zırhları deler geçer” dedi. Firdevsî de “Peşen ile çarpışan Giv’in mızrağı gibi” diye tamamladı.</p>

      <p class="Normal-1 para-style-override-16">Böylece sözünün güzelliğine hayret ederek onu takdir ettiler. Üstat Unsurî “Güzel söyledin, galiba senin Acem meliklerinin tarihine de vukufun var” dedi Firdevsî’ye. “Evet, yanımda bu konuda bir de tarih vardır” dedi Firdevsî.</p>

      <p class="Normal-1 para-style-override-16">Unsurî onu şiirler ve zor beyitlerden imtihan etti. Firdevsî’yi şairlik şivesine hâkim buldu. “Ey kardeş bizi mazur gör, senin bu faziletini bilemedik” dedi ve kendine arkadaş yaptı.</p>

      <p class="Normal-1 para-style-override-16">Sultan Mahmud, Unsurî’ye Acem meliklerinin tarihini manzum bir halde kaleme almasını emretmişti. Unsurî de işlerinin çokluğunu bahane etmişti; belki de, onun şairlik tabiatı böyle bir “şahnâme”nin nazmına kâfi değildi. O devirde bu işin ehli hiç kimse bulunmamıştı.</p>

      <p class="Normal-1 para-style-override-16">Nihayet Firdevsî’ye “Şahnâme nazmedebilir misin?” diye sordular. O da “İnşallah ederim” dedi. Üstat Unsurî buna çok memnun oldu, derhal vaziyeti sultana arz etti ve “Çok güzel, inci gibi parlak sözler söylemeye muktedir Horasanlı bir genç gelmiş; öyle zannediyorum ki bu genç Acem tarihini nazma çekebilecektir” dedi. Sultan “Ona benim övgüm için birkaç beyit yazmasını söyle” dedi. Unsurî, Firdevsî’ye sultanı övmesini bildirdi. Firdevsî hiç düşünmeksizin birkaç beyit söyledi ve şu beyit de onlardan birisidir:</p>

      <p class="Normal-1 para-style-override-20">Çocuk sütten doyup dudaklarını annesinin memesinden</p>

      <p class="Normal-1 para-style-override-19">Çektiği vakit beşiğinde ilk defa Mahmud der.</p>

      <p class="Normal-1 para-style-override-16">Bu beyit sultanın çok hoşuna gitti ve Firdevsî’ye “şahnâme”yi nazma başlamasını emretti.</p>

      <p class="Normal-1 para-style-override-20">Derler ki: Sultanın emriyle ona saray avlusundaki bahçede bir hücre verdiler ve maaş bağladılar. Dört sene Gazne’de Şahnâme’nin nazmıyla uğraştı. Bundan sonra vatanına gitmek ve Şahnâme’nin nazmıyla orada uğraşmak için izin aldı. Dört sene de Tûs’ta kaldıktan sonra tekrar Gazne’ye geldi. Bu sürede Şahnâme’nin dörtte birini nazma çekmişti. Bunu sultana arz etti ve sultanın kimya gibi tesirli olan beğenilerine mazhar oldu. Yine önceki gibi çalışmaya başladı. Sultan zaman zaman onun gönlünü alır, halini hatırını sorardı.</p>

      <p class="Normal-1 para-style-override-16">Firdevsî’nin mürebbisi [vezir] Şemsü’l-kufat Hâce Ahmed bin Hasan Meymendî’ydi. Onu daima över, ama Sultan Mahmud’un en yakın adamlarından ve seçkin kişilerinden olan Ayaz’a hiç iltifat etmezdi. Ayaz bu yüzden ona kızmıştı ve Firdevsî’ye olan düşmanlığı yüzünden padişahın da bulunduğu özel bir mecliste Firdevsî’nin Rafızi<a class="footnote-link" href="#footnote-225-47" id="footnote-225-47-backlink">47</a> olduğunu söyledi. Sultan Mahmud din ve mezhep hususunda mutaassıptı. Rafızilere düşman olduğu kadar hiçbir taifeye düşman değildi. Bu sebepten sultanın Firdevsî hakkındaki fikri tamamen değişti.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-47-backlink" id="footnote-225-47">47</a> Rafıziler: Hz. Ebû Bekir ve Ömer’in halifeliklerini reddeden Şii akım. Şii kaynaklar ise beşinci imam Muhammed Bakır’ın ölmesinin ardından Hz. Hasan’ın torunlarından Nefs-i Zekiye diye ünlenen Muhammed yerine Câfer-i Sadık’ı imam sayanları Rafızi diye adlandırır. Bu anlamıyla Rafızilik Şiiliğin İmamiye mezhebiyle özdeştir.</p>
      </div>

      <p class="Normal-1 para-style-override-16">Bir gün Firdevsî’yi çağırttı ve azarlamak maksadıyla, asık bir suratla “Sen Karmati’ymişsin<a class="footnote-link" href="#footnote-225-48" id="footnote-225-48-backlink">48</a> öyle mi? Seni, bütün Karmatilere ibret olsun diye fillerin ayakları altında helak ettireceğim” dedi.</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-48-backlink" id="footnote-225-48">48</a> Karmatiler: Bâtıni-İsmaili kökenli dinsel ve siyasi bir akımın üyeleri. En belirgin özellikleri dinde bütün yasakların ve yükümlülüklerin kaldırılmasını savunmasıdır. Tüm Bâtıni akımlar gibi Karmatilik de eski İran inançlarından, özellikle Mazdekçilikten etkilenmiştir. Ortaklaşma anlayışı oldukça güçlü olan hareket, siyasal alanda Hz. Ali’nin soyunun haklarını savunur görünse de, temelde Arap egemenliğine karşı ulusal bir tepkidir.</p>
      </div>

      <p class="Normal-1 para-style-override-16">Firdevsî derhal sultanın ayaklarına kapandı ve “Ben Karmati değilim, ehl-i sünnet ve’l cemaattenim. Bana iftira etmişler” dedi.</p>

      <p class="Normal-1 para-style-override-16">“Bid’at olan bu yolun büyükleri hep Tûs şehrinden zuhur etmiştir, fakat bununla beraber, seni bu yoldan dönmen şartıyla affediyorum” dedi Sultan.</p>

      <p class="Normal-1 para-style-override-16">Firdevsî bundan sonra sultandan korkmaya başladı ve sultanın da onun hakkındaki fikirleri değişti.</p>

      <p class="Normal-1 para-style-override-16">Sultanla aralarında geçen olaylara rağmen Firdevsî Şahnâme’yi tamamladı. Bu eserine karşılık, sultanın yakın nedimleri arasına girmek veya bir yerin ıkta’ına<a class="footnote-link" href="#footnote-225-49" id="footnote-225-49-backlink">49</a> nail olmayı ümit ediyordu. Sultanın ona karşı olan beğenisi sona erince Şahnâme için tayin edilen caizesi her beytine bir dirhem olmak üzere 60.000 dirhem gümüşe indirildi. Firdevsî, bu caizeyi çok küçük gördü. Bununla beraber aldı. Pazara gitti, hamama girdi ve hamamcıya ücret olarak 20.000 dirhem verdi. 20.000 dirhemini de bir şerbet içip şerbetçiye verdi ve kalanını da muhtaç olanlara dağıttı. Gazne şehrinde gizlendi, sonrasında Şahnâme kitabını, sultanın Hafız-ı kütüb’ünden [kütüphaneci] hileyle aldı ve sultanı yermek için yazdığı birkaç beyti ona ilave etti. Şu beyitler onlardandır:</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-49-backlink" id="footnote-225-49">49</a> Ikta: Padişahın toprak bağışlaması.</p>
      </div>

      <p class="Normal-1 para-style-override-20">Sultan’ın taç ve hazinesine nail olmak ümidiyle</p>

      <p class="Normal-1 para-style-override-16">Şahnâme’yi yazmak için çok seneler çalıştım, zahmet çektim.</p>

      <p class="Normal-1 para-style-override-16">Halbuki o, bana yürek acısından başka bir şey vermedi.</p>

      <p class="Normal-1 para-style-override-16">Ve elime havadan başka bir şey geçmedi.</p>

      <p class="Normal-1 para-style-override-16">Eğer o, padişah oğlu padişah olsaydı, başıma altın taç kordu.</p>

      <p class="Normal-1 para-style-override-16">Ve eğer onun annesi de olsaydı,</p>

      <p class="Normal-1 para-style-override-16">Beni dizkapaklarıma dek altına gark ederdi.</p>

      <p class="Normal-1 para-style-override-16">Onun soyunda ve asaletinde büyüklük olmadığı için,</p>

      <p class="Normal-1 para-style-override-19">Büyüklerin adını duymak istemedi. [ŞİİR]</p>

      <p class="Normal-1 para-style-override-16">Bu beyitlerin içinde bulunduğu manzume pek meşhurdur. Tamamını yazmaya hacet yoktur.</p>

      <p class="Normal-1 para-style-override-16">Firdevsî dört ay boyunca Gazne’de gizlendi, sonra gizlice Herat’a geldi ve sahaf Ebülme’âlî’nin evinde bir süre vakit geçirdi. Nihayet Sultan Mahmud’un elçileri Firdevsî’yi aramak için oraya gelip şehirde tellal çağırttılar. Firdevsî büyük bir güçlükle kendini Tûs’a attı, fakat orada da durması imkânsızdı. Hısım ve akrabalarına veda ederek Rüstemdar’a gitti. Ve o dönem Minuçihr bin Kâbus tarafından Rüstemdar hâkimi olan Sipehbed-i Cürcanî’ye sığındı. Sipehbed ona hürmet etti. Firdevsî’den Sultan Mahmud’u hicveden beyitleri 160 dirhem altın mukabilinde onları Şahnâme’den çıkarmak için satın aldı. Firdevsî de buna razı oldu. Firdevsî bir kere daha Tûs’a gittiğinde artık ihtiyarlamıştı. Ünsiyet ettiği vatanında gizli olarak yaşıyordu.</p>

      <p class="Normal-1 para-style-override-16">Sultan Mahmud, Hint seferi için Delhi melikine bir mektup yazarken yüzünü [veziri] Hâce Ahmed bin Hasan-ı Meymendî’ye çevirdi ve “Eğer mektubun cevabı arzumuza uygun gelmezse ne tedbir alalım?” diye sordu. Hâce de Şahnâme’den şu beyti okudu:</p>

      <p class="Normal-1 para-style-override-20">Eğer cevap arzuma uygun gelmezse artık yapılacak şey,</p>

      <p class="Normal-1 para-style-override-19">Savaş meydanında elimde gürzüm Efrâsiyâb’la çarpışmaktır.</p>

      <p class="Normal-1 para-style-override-16">Sultan bundan çok duygulandı ve “Firdevsî’ye cefa ettim, pek az ihsanda bulundum, acaba şimdi o ne haldedir” dedi.</p>

      <p class="Normal-1 para-style-override-16">Hâce padişahla bu hususta konuşma fırsatını ele geçirince hemen “Firdevsî artık düşkün bir ihtiyardır ve çok gamlı olarak Tûs’ta gizli bir hayat yaşamaktadır” dedi.</p>

      <p class="Normal-1 para-style-override-16">Son derece inayet ve lütuf gösteren sultan, on iki deveye çivit boyası yükleterek Tûs’ta oturan Firdevsî’ye caize olarak gönderdi. Çivit boyası yüklü develer Tûs şehrinin Rudbar kapısından içeri girerken, Firdevsî’nin cenazesi Rezan kapısından çıkıyordu. Sonrasında bunları onun kız kardeşine vermek istediler; fakat o, son derece zahitliğinden dolayı kabul etmedi, “Benim sultanın malına ihtiyacım yoktur” dedi.</p>

      <p class="Normal-1 para-style-override-16">Firdevsî’nin vefatı 411 senesine rastlar. Mezarı Tûs’ta, Abbasiyye mezarlığının yanındadır. Bugün onun şerefli mezarının yeri bellidir ve ziyaretçilerin hacet yeridir.</p>

      <p class="Normal-1 para-style-override-16">Şeyh Ebülkasım-ı Gürgânî (Tanrı rahmet etsin) Mecusileri<a class="footnote-link" href="#footnote-225-50" id="footnote-225-50-backlink">50</a> övdüğü için Firdevsî’nin cenaze namazını kılmadı. O gece rüyasında Firdevsî’yi Adn cennetinin<a class="footnote-link" href="#footnote-225-51" id="footnote-225-51-backlink">51</a> en yüksek makamında gördü ve ona “Bu dereceyi ne ile kazandın?” diye sordu. O da “Allah’ın birliği hakkında söylediğim şu beyitle kazandım” dedi:</p>

      <div class="footnote">
        <p class="Basic-Paragraph" xml:lang="en-GB"><a class="footnote-anchor" href="#footnote-225-50-backlink" id="footnote-225-50">50</a> Mecusiler: MÖ VI. yüzyılda İranlı peygamber Zerdüşt’ün kurduğu inanç ve ibadet sistemini kabul edenler.</p>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-51-backlink" id="footnote-225-51">51</a> Adn: Yedi kat göklerin üzerinde yaratılan sekiz cennetten en yüksek derecede olanı.</p>
        </div>
      </div>

      <p class="Normal-1 para-style-override-20">Cihanın yüksekliği, alçaklığı hep sensin.</p>

      <p class="Normal-1 para-style-override-19">Bilmiyorum sen nesin! Her ne isen osun. [BEYİT]</p>

      <p class="Normal-1 para-style-override-16">Yukarıda adı geçen Sipehbed [başkumandan] Emir Şemsü’l-Ma’âlî Kâbus’un dayısının oğludur. Derbend-i Şikkan’ın yanında, Horasan’dan Gürgân ve Esterâbâd’a giden yolun üzerindeki Ribat-ı Aşk bu Sipehbed’in yaptırdığı binalardandır. Duvarları zalim güzellerin vaat ve vefaları gibi yıkılmış, damıysa âşıkların mihneti gibi çökmüştü; artık ondan hiçbir eser kalmamıştı. Fakat emir-i kebir, âlim, adil, müeyyet, mufaddal, Nizâmü’l-hak ve’d-din Ali-Şîr (Tanrı devletini devamlı kılsın) tarafından bu ribatın [kervansaray] tamiri emredildi. Az bir zamanda o yıkık duvarlar İskender’in seddi gibi sağlamlaştı ve damı bu yüce feleğin kemeri gibi yükseldi. Bugün bu ülkede böyle bir bina gösterilemez; bütün yolcuların rahat etmesi için biricik yerdir. Cenabı Hak bu melek sıfatlı emiri seneler boyunca yaşatsın.</p>

      <p class="Normal-1 para-style-override-20">Yarabbi dünya bu letafet ve teravetiyle durdukça</p>

      <p class="Normal-1 para-style-override-16">Ve felekler devrinde devam ettiği müddetçe,</p>

      <p class="Normal-1 para-style-override-16">Sen onu, ömründen ve gençliğinden faydalandır</p>

      <p class="Normal-1 para-style-override-19">Ve ona her şeyden ziyade ömür ver. [ŞİİR]</p>

      <p class="Normal-1 para-style-override-19"></p>
    </div>
  </div>
</body>
</html>
