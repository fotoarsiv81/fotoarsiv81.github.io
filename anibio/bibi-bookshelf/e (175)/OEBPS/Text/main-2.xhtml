<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre38"><b class="calibre2"><a id="bookmark0"></a>6</b></p>

  <h2 class="calibre39"><b class="calibre5"><a class="calibre9" id="bookmark1"></a>ELLERİ KANLI BİLİM</b></h2>

  <p class="calibre15">1787’de New Jersey’de, adamın biri (görünüşe bakılırsa şimdi tamamen unutulmuş biri) Woodbury Creek denilen yerdeki akarsu kıyısında yüzeye vurmuş kocaman bir uyluk kemiği buldu. Kemiğin halen hayatta olan hiçbir yaratık türüne ait olmadığı besbelliydi, en azından New Jersey’de böylesine hiç rastlanmamıştı. Hakkında bilinenler hâlâ çok yetersiz olmakla birlikte, bugün onun büyük, ördek-gagalı bir dinozor olan <span class="calibre18">Hadrosaur'a</span> ait olduğu düşünülüyor. Ama o zamanlar kimsenin dinozorlardan haberi yoktu.</p>

  <p class="calibre15">Kemik, ülkenin ileri gelen anatomi bilgini Dr. Caspar Wistar’a gönderildi ve Wistar o sonbahar Philadelphia’daki Amerikan Felsefe Demeği’nin bir toplantısında bu kemiği tanımladı. Ne yazık ki Wistar kemiğin önemini anlamayamamıştı. Onun aslında bir aldatmaca olduğu manasına çekilebilecek birkaç ihtiyatlı ve heyecansız yorumla yetindi. Kemik o kadar az ilgi çekti ki, bir depoya atılıp kaderine terk edildi ve sonunda kayıplara karıştı. Böylece yeryüzünde bulunan ilk dinozor kemiği, kaybedilen ilk dinozor kemiği unvanını da kazanmış oldu.</p>

  <p class="calibre15">Kemiğin fazla ilgi çekmemesi oldukça şaşırtıcıdır, çünkü Amerika’nın iri ve çok eski hayvan kalıntıları konusunda büyük heyecan tufanına kapıldığı bir dönemde ortaya çıkmıştır. Bu heyecan tufanının sebebi, büyük Fransız doğabilimci Buffon Kontu’nun (önceki bölümde adı geçen, kızgın kürelerle deney yapan adamın) garip bir iddiasıydı: Yenidünya’daki canlı varlıkların Eskidünya’dakilere kıyasla hemen her açıdan aşağı düzeyde oldukları. Buffon ’un o zamanlar çok itibar gören kapsamlı yapıtı <span class="calibre18">Historie Naturelle'de</span> (Doğa Tarihi) yazdıklarına bakılırsa, Amerika suyun durgun, toprağın verimsiz, hayvanların küçük ve kuvvetsiz olduğu bir toprak parçasıydı. Hayvanların gelişimi, bu toprakların kokuşmuş bataklıklarından ve güneşsiz ormanlarından yükselen “sağlığa zararlı buharlar” yüzünden geri kalmıştı. Çevre koşulları o kadar elverişsizdi ki, yerli Kızılderililer bile erkeklik kuvvetinden yoksundu. “Sakalları yoktur, vücutları tüysüzdür,” diye bilgece çıtlatmıştı Buffon, “dişileri hiç arzulamazlar.” Üreme organları “küçük ve zayıf’tır.</p>

  <p class="calibre15">Buffon’un gözlemleri, diğer yazarlar tarafından, özellikle de ülkeyi gerçek anlamda tanımadan hükme varan kolaycılar tarafından şaşırtıcı bir hevesle desteklendi. Comeille de Pauw adında bir Hollandalı, <span class="calibre18">Recherches Philosophiques sur les Americains</span> (Amerikalılar Üzerine Felsefi Araştırma) başlıklı popüler yapıtında şu açıklamada bulundu: Amerika’nın yerli erkekleri üreme yetisi açısından güçsüz olmakla kalmazlar, “erkeklik kuvvetinden de o kadar yoksundurlar ki, göğüsleri süt üretir.” Benzer görüşler hiç beklenmeyecek kadar uzun süre etkili oldu ve on dokuzuncu yüzyıl sonlarına yaklaşılana dek Avrupalılarca yazılan metinlerde sık sık hatırlatılıp tekrarlandı.</p>

  <p class="calibre15">Doğal olarak, bu tip iftiralar Amerika’da öfkeyle karşılandı. Thomas Jefferson <span class="calibre18">Notes on the State of Virginia</span> (Virginia Eyaleti Üzerine Notlar) adlı yapıtında, son derece sert (ve bağlamdan bağımsız olarak ele alındığında oldukça şaşırtıcı) bir tekzibe yer verdi. Sonra da New Hampshire’lı arkadaşı General John Sullivan’ı kuzey ormanlarına yirmi asker göndermeye razı etti. Askerler Amerikan dörtayaklılarının endam ve haşmetinin kanıtı olarak Buffon’a sunulacak bir erkek sığın <a id="footnote1"></a><sup class="calibre21"><a href="#bookmark2">1</a></sup> bulmakla görevlendirilecekti. Adamların bu amaca uygun bir hayvan yakalamaları iki hafta aldı. Sığın vurulduğu zaman, Jefferson’ın şart koştuğu muhteşem boynuzlardan maalesef yoksun olduğu görüldü. Ama Sullivan düşünceli davranıp erkek bir geyiğin çatal boynuzlarını da Jefferson’a götürmüş ve sığına bu boynuzların takılmasını önermişti. Fransızlar nereden anlayacaklardı sanki?</p>

  <p class="calibre15">Bu arada Wistar’ın kenti olan Philadelphia’da, doğabilimciler file benzer devasa bir yaratığın kemiklerini bir araya getirmeye başlamışlardı. Bu yaratık önce “Büyük Meçhul Amerikalı” olarak tanınmış, ama sonradan, pek doğru olmayan bir teşhisle, mamut olduğuna karar kılınmıştı. Bu kemiklerden ilki Kentucky’de, Big Bone Lick denilen bir yerde keşfedilmiş, ama çok geçmeden her tarafta başkaları da bulunmaya başlanmıştı. Görünüşe bakılırsa Amerika bir zamanlar gerçekten de heybetli bir yaratığa yuva olmuştu: Buffon’un Fransız martavalı iddialarını kesinkes çürütecek bir yaratığa.</p>

  <p class="calibre15">Meçhul Amerikalı’nın cüssesini ve vahşiliğini gözler önüne sermeyi kafalarına koyan Amerikalı doğabilimciler, bu tutkuyu sanki biraz abarttılar. Yaratığa olduğundan altı misli büyük bir cüsse ve korkunç pençeler atfettiler, halbuki pençeler yakınlarda bulunan dev kara tembelhayvanı <span class="calibre18">Megalonyx'e</span> aitti. Ne ilginçtir ki, hayvanın “kaplan çevikliğine ve yırtıcılığına” sahip olduğuna kendilerini de inandırdılar ve illüstrasyonlarda onu kayaların üstünden kedimsi bir zarafetle avının üstüne atlarken resmettiler. Keşfedilen fildişleri, birbirinden yaratıcı konumlarla hayvanın kafasına monte ediliyordu. Montajcılardan biri fildişlerini hayvanın kafasına yırtıcı bir kedinin kesici dişleri gibi, tepetaklak vidalamış, bu da ona gayet saldırgan bir hava vermişti. Bir diğeri, yaratığın suda yaşadığı ve uyurken kendini ağaçlara demirlemek için dişlerini kullandığı iddiasını haklı çıkarmak amacıyla, fildişlerini geriye doğru kıvrılacak biçimde yerleştirmişti. Bununla birlikte, meçhul Amerikalı hakkındaki en yerinde anlayış, neslinin tükenmiş olduğuydu. Buffon, hayvanın hiç tartışmasız dejenerasyona uğradığının kanıtı olarak gördüğü bu gerçeğin üstüne atlayacaktı.</p>

  <p class="calibre15">Buffon 1788’de öldü, ama ihtilaf aldı yürüdü. 1795’te, seçilmiş birtakım kemikler Paris’e gönderildi ve orada paleontolojinin yükselen yıldızı, genç ve aristokrat Georges Cuvier tarafından incelemeye alındı. Cuvier eklemlerinden ayrılmış kemik yığınlarını alıp biçimli formlara sokma konusundaki dehasıyla çoktandır göz dolduruyordu. Bir hayvanın görünümünü ve doğasını tek bir diş ya da çene kırpıntısından anlayıp tanımlayabileceği, hatta çoğunlukla türünü ve cinsini de belirleyebileceği söylenirdi. Bu hantal canavarın resmi bir tanımını yazmanın Amerika’ da kimsenin aklına gelmemiş olduğunu anlayınca, bu işi kendisi üstlendi ve böylece onun resmi kâşifi oldu. (Biraz sürpriz bir tanımlamayla) ona “meme-dişli” manasına gelen <span class="calibre18">mastodon</span> adını verdi.</p>

  <p class="calibre15">İhtilaftan esinlenen Cuvier, 1796’da çığır açan bir bildiri kaleme aldı. <span class="calibre18">Note on the Species ofLiving and Fossil Elephants</span> (Canlı ve Fosil Fil Türleri Üzerine) başlıklı yapıtında, nesil tükenişlerine ilişkin resmi bir kuramı ilk kez öne sürdü. Yerküre’de zaman zaman küresel afetler yaşandığına ve bu afetler yüzünden yaratıkların topluca yok olduğuna inanıyordu. Kendisinin de dahil olduğu dindar çevreler, bu fikrin uyandırdığı çağrışımlardan rahatsızdı. Çünkü Cuvier’in kuramı Esirgeyen Ulu Tanrı ’yı izahı mümkün olmayan bir umursamazlıkla itham ediyordu. Madem ki sonradan köklerini kurutacaktı, Tanrı canlı türlerini ne diye yaratmıştı? Bu mefhum, dünyanın özene bezene yaratıldığı, içindeki her canlı varlığa bir yer ve bir amaç tahsis edildiği, bunun hep böyle olduğu ve hep böyle olacağı anlayışına dayanan Büyük Varlık Zinciri inancına aykırı düşüyordu. Herhangi bir türün toptan yok olmasına (ya da hatta evrimleşmesine) Tanrı’nın seyirci kalabileceği düşüncesini, Jefferson kendi adına kabul edilemez buluyordu. Dolayısıyla Mississippi’nin ötesindeki toprakların araştırılması için Amerika’nın iç kesimlerine bir heyet göndermekte bilimsel ve politik açıdan fayda olabileceği görüşü kendisine aktarıldığı zaman, Jefferson gözü pek serüvencilerin uçsuz bucaksız kırlarda otlayan sağlıklı mastodon sürüleri ve diğer heybetli yaratıklar bulacağı umuduyla, öneriyi gözü kapalı kabul etti. Jefferson’ın özel kâtibi ve çok güvendiği dostu Meriwether Lewis bu seferin lideri ve baş doğabilimcisi seçildi. Ölü ya da diri hayvanlar ararken nelere dikkat edilmesi gerektiği hususunda kendisine yardımcı olması için Lewis’ın danışmanlığına atanan kişiyse, Caspar Wistar’dan başkası değildi.</p>

  <p class="calibre15">Aristokrat ve meşhur Cuvier’nin nesil tükenişlerine ilişkin kuramlarını Paris’te onaya sunmakta olduğu aynı sene, hatta aynı ay içinde, Manş Denizi’nin öteki tarafında, Cuvier’ye kıyasla tanılamış bir İngiliz, fosillerin değeri üzerine kafa yormakta ve kalıcı sonuçlar doğuracak başka bir fikir geliştirmekteydi. William Smith, Somerset Kömür Havzası’nda görevli genç bir denetçiydi. 5 Ocak 1796 akşamı, Somerset’te bir handa otururken, yıllar sonra kendisini meşhur edecek olan fikrini bir kenara not etti. Kayaçların yorumlanabilmesi için, standart bir ölçüte, bir temele ihtiyaç vardı. Sözgelimi Devon’da bulunan ve Karbonifer döneme ait olan kayaçların Galler’de bulunan ve Kambriyen döneme ait olan kayaçlardan daha genç olduğu, böyle bir temele dayanılarak söylenebilirdi. Smith cevabın fosillerde yattığını anlamıştı. Kayaç katmanlarındaki her değişimle birlikte, belli bazı fosil türleri yok olurken, bazıları sıradaki katmana taşınıyordu. Hangi fosil türünün hangi katmanda ortaya çıktığına dikkat edilirse, fosil barındıran tüm kayaçların göreceli yaşları hesaplanabilirdi. Smith, araştırmacılığı sayesinde edindiği bilgilerden faydalanarak, derhal Britanya’nın kayaç katmanlarının bir haritasını çıkarmaya koyuldu. Bu harita pek çok denemeden sonra 1815’te yayınlanacak ve modern jeolojinin köşe taşlarından biri olacaktı. [Hikâye, Simon Winchester’ın popüler kitabı <span class="calibre18">The Map That Changed The World'de</span> (Dünyayı Değiştiren Harita) kapsamlı olarak ele alınır.]</p>

  <p class="calibre15">Smith, işin içyüzünü kavramış olduğu halde, kayaçların neden böyle katmanlaştığı sorusuna her ne hikmetse ilgisiz kaldı. “Katmanların kökenine kafa yormaktan vazgeçtim; bunun böyle olduğunu biliyor olmakla avunuyorum,” diye yazdı. “Nedenleri niçinleri sorgulamak bir Maden Araştırmacısı’nın yetki alanına girmez.”</p>

  <p class="calibre15">Smith katmanların gizemini çözünce, nesil tükenişlerine ilişkin kuramların yarattığı ahlaki sıkıntı daha da büyüdü. Her şeyden önce, Tanrı’nın yaratıkları arada sırada değil, tekrar tekrar yeryüzünden sildiği doğrulanmış oluyordu. Bu O’nun yalnızca umursamazlık değil, tuhaf bir düşmanlık da sergilediğini düşündürüyordu. Dolayısıyla bazı türler ortadan kalkarken diğerlerinin nasıl olup da hiç engellenmeden nesillerini uzun müddet devam ettirebildiğinin açıklanması artık zorunlu bir hal almıştı. Nesil tükenişleri hakkında bilinmesi gerekenlerin, tek bir afetle (Kutsal Kitap’ta anlatılan Nuh tufanıyla) açıklanamayacak kadar fazla olduğu çok açıktı. Cuvier, Tekvin Kitabı’nın yalnızca <span class="calibre18">o zamanın en son</span> su baskınına değindiğini ileri sürerek, sadece kendisini tatmin eden bir açıklama önerdi: Anlaşılan o ki, Tanrı daha evvelki nesil tükenişlerini haber vererek Musa’yı gereksiz yere tedirgin etmek ya da korkutmak istememişti.</p>

  <p class="calibre15">Böylece on dokuzuncu yüzyılın ilk yıllarına gelindiğinde fosiller kaçınılmaz bir önem kazanmış ve bu durum, Wistar’ın eline geçen dinozor kemiğinin önemini anlayamayışını daha da büyük bir talihsizliğe dönüştürmüştü. Derken, dünyanın dört bir yanında aniden kemikler bulunmaya başlandı. Dinozorların keşfine sahip çıkma fırsatı Amerikalıların eline birkaç kez daha geçti, ama hepsi de heba edildi. 1806’da Lewis ile Clark liderliğindeki keşif seferinin yolu Montana’daki Hell Creek’ten geçti. Burası, fosil avcılarının sonradan dinozor kemikleri toplamak için akın edecekleri bir bölgeydi. Lewis ile Clark, kayaya gömülü bir dinozor kemiği olduğu her halinden belli olan bir fosil bulup incelediler, ama bu incelemeden herhangi bir anlam çıkarmayı başaramadılar. Plinus Moody adında bir çiftçi çocuğunun Massachusetts’in South Hadley bölgesindeki kayaç katmanında çok eski izler gördüğünü, bildirmesinden sonra, New England’daki Connecticut Irmağı vadisinde başka kemikler ve fosilleşmiş ayak izleri bulundu. Bunlardan bazıları en azından kaybolmadı: mesela şimdi Yale’deki Peabody Müzesi’nin koleksiyonuna ait olan <span class="calibre18">Anchisaurus</span> kemikleri. 1818’de bulunan bu kemikler, incelenen ve saklanan ilk dinozor kemikleriydi, ama ne yazık ki ne oldukları 1855’e kadar anlaşılamadı. Aynı sene, yani 1818’de, Caspar Wistar öldü, ama Thomas Nuttall adında bir botanikçi son derece güzel bir bitki olan morsalkıma onun adını verince, Wistar yine de beklenmedik bir ölümsüzlüğe kavuşmuş oldu. Açıklık yanlısı bazı botanikçiler, bu bitkiyi <span class="calibre18">wistaria</span> olarak yazmakta hâlâ inat ederler.</p>

  <p class="calibre15">Ne var ki bu vakte gelindiğinde, paleontolojik faaliyet Ingiltere’ye sıçramıştı. 1812’de Dorset kıyısındaki Lyme Regis’te, Mary Anning adında, hangi kaynağa başvurduğunuza bağlı olarak, on bir, on iki ya da on üç yaşında olağanüstü bir çocuk, yaklaşık beş metre uzunluğunda, garip bir fosilleşmiş deniz canavarı buldu. Günümüzde <span class="calibre18">Ichthyosaurus</span> olarak bilinen bu fosil, Manş Denizi boyunca uzanan dik ve tehlikeli uçurumlara gömülü haldeydi.</p>

  <p class="calibre15">Fevkalade bir kariyerin başlangıcı olacaktı bu. Anning sonraki otuz beş senesini fosil toplayarak geçirecek ve topladığı fosilleri gelene geçene satacaktı. (Yaygın bir inanışa göre, ünlü “She sells seashells on the seashore”<a id="footnote2"></a><sup class="calibre21"><a href="#bookmark3">2</a></sup> tekerlemesinin kaynağı Anning’dir.) Ilk <span class="calibre18">Plesiosaurus'u</span> da o bulacaktı: Bir diğer deniz canavarı olan <span class="calibre18">Plesiosaurus,</span> ilk “kanatlı kertenkele”lerin en başarılılarından biriydi. Bunlardan hiçbiri teknik açıdan dinozor olmasa da, o zamanlar bugünkü kadar aşikar bir husus değildi bu, çünkü bir dinozorun ne olduğunu kimse bilmiyordu. Dünyanın bir zamanlar, bugün yaşayan hiçbir canlıya uzaktan yakından benzemeyen yaratıklar barındırdığı anlaşılmıştı. Bu kadarı o zaman için yeterliydi.</p>

  <p class="calibre15">Arnıingün başarısı, fosillerin yerini saptamaktaki ustalığıyla sınırlı .</p>

  <p class="calibre15">(Gerçi bu konuda da rakipsizdi.) Onları büyük bir özenle, hiç zarar vermeden çıkarabiliyordu . Londra’daki Doğa Tarihi Müzesi’nin eski deniz sürüngenleri bölümünü ziyaret etmeye fırsat bulursanız, sakın kaçırmayın derim, çünkü bu genç kadının en basil; araçlarla ve neredeyse imkânsız koşullar altında hemen hiç yardım almadan başardığı işin boyutunu <span class="calibre18">ve</span> güzelliğini takdir etmenin başka yolu yoktur. Sırf <span class="calibre18">Plesiosaurus'u</span> kazıp çıkarmak için on yıl sabırla çalışması gerekmişti. Anning, eğitimsiz olduğu halde, bilim adamlarının çok işine yarayan çizimler <span class="calibre18">ve</span> tanımlar yapabiliyordu.Ama onunkine benzer becerilerin yabana atılamayacak avantajına rağmen, önemli keşifler çok az insana nasip olurdu <span class="calibre18">ve</span> Anning de hayatının çoğunu yoksulluk içinde geçirdi.</p>

  <p class="calibre15">Paleontoloji tarihinde Mary Anning’ten daha hakir görülmüş birini bulmak zordur, ama aslında ona fena halde yaklaşmış biri vardır: Adı Gideon Algemon Mantell’di <span class="calibre18">ve</span> Sussex’te çalışan bir taşra hekimiydi.</p>

  <p class="calibre15">Mantell fasulye sırığı gibi bir kusurlar abidesiydi: Kibirli, bencil <span class="calibre18">ve</span> ukalaydı, ailesini ihmal ederdi. Ama dünyada ondan daha vefakâr bir amatör paleontolog görülmemişti. Sadık <span class="calibre18">ve</span> dikkatli bir karısı olduğu için de çok şanslıydı. 1822 ’de Sussex taşrasında yaşayan bir hastasını ziyaret ederken, Bayan Mantell de civardaki patikalardan birinde gezintiye çıktı <span class="calibre18">ve</span> derin çukurlan doldurması için yola dökülmüş bir yığın moloz içinde acayip bir nesne buldu: küçük bir ceviz büyüklüğünde, kavisli, kahverengi bir taş. Kocasının fosillere olan merakını bildiği ve bunun bir fosil olabileceğini düşündüğü için, taşı alıp Mantell’e götürdü. Mantell bunun fosilleşmiş bir diş olduğunu ilk görüşte nladı ve biraz inceledikten sonra da, otobur, sürüngen, aşın büyük (metrelerce uzunlukta) ve Kretase döneminden kalma bir hayvana ait olduğuna kuşkusu kalmadı. Yerden göğe kadar haklıydı, ama böyle bir sonuca varmak cesaret isterdi, çünkü daha evvel bunun gibisi ne görülmüş ne de hayal edilmişti.</p>

  <p class="calibre15">Bulduğu dişin geçmişe yönelik tüm anlayışları temelinden sarsacağının farkında olan ve çalışmalarını ihtiyatla sürdürmeye arkadaşı <span class="calibre18">Papaz</span> William Buckland (hani şu deneysel iştahıyla ünlü cüppeli adam) tarafından teşvik edilen Mantell, tam üç senesini sonuçlarını destekleyecek deliller aramaya adadı. Paris’te yaşayan Cuvier’nin fikrini almak için diş fosilini Paris’e gönderdi, ama büyük Frnsız doğabilimci fosili bir hipopotam sanarak eena halde yanıldı. (Cuvier hiç yakışık almayan bu hatası için sonradan tekrar tekrar özür dileyecekti.) Mantell bir gün Londra’daki Hunterian Müzesi’nde araştırma yaparken, kendisi gibi araştırmacı bir ahbabına rastladı ve adam ona söz konusu dişin o sıralar incelemekte olduğu Güney Amerika iguanalannın dişlerine çok benzediğini söyledi. Alelacele yaptıkları karşılaştırma, benzerliği doğruladı. Böylece Mantell’in yaratığı, tropik iklimlerde yaşayan bir kertenkelenin adını alıp <span class="calibre18">Iguanodon</span> oldu, halbuki yaratığın o kertenkeleyle hiç alakası yoktu.</p>

  <p class="calibre15">Mantell, Royal Society’ye göndermeyi planladığı bir bildiri hazırladı. Ne yazık ki, Oxfordshire’daki taşocaklarından birinde başka bir dinozorun daha bulunduğu ve tam da o sıralar resmen tanımlandığı ortaya çıktı. Dinozorun isim babası Papaz Buckland’dı: Mantell’i çalışmasını aceleye getirmemesi konusunda uyaran kişinin ta kendisi. Dinozorun adı <span class="calibre18">Megalosaurus</span> olmuştu, bu adı Buckland’a önerense dostu Dr. James Parkinson’dı aslında: Parkinson hastalığına ismini verecek olan müstakbel köktenci. Buckland, hatırlarsanız, her şeyden önce birjeologdu ve <span class="calibre18">Megalosaurus</span> üzerindeki çalışmalarıyla bunu kanıtlamıştı. <span class="calibre18">Transactions of the Geological Society of London</span> için yazdığı raporunda, yaratığın dişlerinin kertenkelelerde olduğu gibi doğrudan çene kemiğine ilişmediğine, timsahlarda olduğu gibi yuvalara yerleştiğine dikkat çekiyordu. Ama o kadarını fark edebildiği halde, Buckland bunun ne anlama geldiğini anlayamamıştı: <span class="calibre18">Megalosaurus</span> yepyeni bir yaratık çeşidiydi. Dolayısıyla raporu çok az zeka pırıltısı içermekle birlikte, yine de bir dinozorun yayınlanan ilk tanımı oldu. Yani bu çok eski varlık soyunun keşfi, bu şerefe çok daha layık olan Mantell’den ziyade Buckland’a atfedildi.</p>

  <p class="calibre15">Mantell, düş kırıklığının hayatından hiç eksik olmayacağından habersiz, fosil avlamaya devam etti. 1883’te dev bir yaratık daha buldu: <span class="calibre18">Hylaeosaurus.</span> Taşocağı işçilerinden ve çiftçilerden fosil satın almayı da sürdürerek, sonunda Britanya’nın belki de en büyük fosil koleksiyonuna sahip oldu. Mantell mükemmel bir hekim ve aynı derecede kabiliyetli bir kemik avcısıydı, ama iki yeteneğini aynı anda geliştiremedi. Koleksiyonculuk sevdası büyürken, hekimliği ihmal etti. Çok geçmeden, fosiller Brighton’daki evinin neredeyse tamamını doldurdu ve gelirinin büyük kısmını tüketti. Mantell, geri kalan parasını da çok az insanın satın almak isteyeceği türden kitapların basım maliyetini karşılamak için harcadı. 1827’ de yayınlanan <span class="calibre18">Illustrations of the Geology of Sussex</span> (Sussex Jeolojisi Örnekleri) yalnızca elli adet sattı ve kendi cebinden 300 £ çıkmasına sebep oldu, ki&nbsp;<span style="text-indent: 1.5em; font-size: 1em; line-height: 1.2;">o zaman için azımsanamayacak miktarda bir paraydı bu.</span></p>

  <p class="calibre15">Çaresiz kalan Mantell’in aklına evini müzeye çevirip girişte bilet kesmek geldi, ama böyle çıkarcı bir davranışın, bırakın bilim adamlığına, centilmenliğine de halel getireceğini geç de olsa anladı. Bunun üzerine insanların evi bedavaya gezmelerine izin verdi. Eve haftalar boyu akın eden yüzlerce insan, hem iş hem de aile yaşamını sekteye uğrattı. Mantell sonunda borçlarını ödemek için koleksiyonunun büyük bölümünü satmak zorunda kaldı. Kısa süre sonra, kansı dört çocuğunu da yanına alıp onu terk etti.</p>

  <p class="calibre15">İşin ilginç yanı, Mantell’in dertleri daha yeni başlamaktaydı.</p>

  <p class="calibre15">Güney Londra’daki Sydenham bölgesinde, Kristal Saray Parkı denilen yerde, garip ve unutulmuş bir manzara boy gösterir: dünyanın gerçek boyutlardaki ilk dinozor modelleri. Bugünlerde o parkı çok insan gezmiyor, ama orası bir zamanlar Londra ’nın en popüler turistik merkezlerinden biriydi. Daha doğrusu, Richard Fortey’nin belirttiği gibi, dünyanın ilk temalı parkıydı. Modellerin aslına uygun olmayan yanları oldukça fazladır. <span class="calibre18">Iguanodon'un</span> başparmağı bir nevi boynuz gibi bumuna yerleştirilmiştir ve dört irikıyım bacak üzerinde durduğu için, oldukça gürbüz, fazla büyümüş, hantal bir köpeği andırır. (Hayattayken, <span class="calibre18">Iguanodon</span> dört ayak üstünde durmazdı, ikiayaklıydı.) Şimdi onlara bakınca, bu tuhaf ve hantal hayvanların büyük bir hıncın ve gazabın kaynağı olabileceğine inanmakta zorlanırsınız, ama hakikaten de öyle oldular. Doğa tarihinde belki de hiçbir şey, dinozorlar diye bilinen eski hayvan soyu için duyulandan daha güçlü ve kalıcı nefretlerin odağına yerleşmemiştir.</p>

  <p class="calibre15">Dinozorların yapımı sırasında Sydenham, Londra’nın kenar mahallesiydi ve geniş parkı da ünlü Kristal Saray’ın yeniden dikilmesi için ideal alan olarak görülüyordu. Demir ve camdan inşa edilen bu yapı, 1851’de 1. Dünya Sergisi’nin merkezi olmuştu ve yeni park da adını doğal olarak ondan aldı. Betondan yapılan dinozorlar ekstra bir ilgi kaynağıydı. 1853’ün Yeni Yıl akşamı, yirmi bir seçkin bilim adamı için, inşaatı henüz tamamlanmamış olan <span class="calibre18">Iguanodon</span> ’un içinde dillere destan bir yemekli davet düzenlendi. Gideon Mantell, yani <span class="calibre18">Iguanodon’u</span> bulan ve tanımlayan adam, davetliler arasında değildi. Masanın başında oturan kişi, genç paleontoloji biliminin en büyük yıldızıydı. Adı Richard Owen’dı ve o vakte değin yoğun birkaç senesini Gideon Mantell’i canından bezdirmeye adamıştı.</p>

  <p class="calibre15">Owen İngiltere’nin kuzeyinde, Lancester’da büyümüş ve tıp öğrenimi görmüştü. Anatomist olmak için yaratılmıştı. İşine o kadar tutkundu ki, bazen yasak çiğnemek pahasına kadavralardan uzuvlar, organlar ve başka parçalar aşırıp, boş zamanlarında kesip biçmek için evine götürdüğü olurdu. Bir defasında, siyahi bir Afrikalı denizcinin gövdesinden yeni ayırdığı kelleyi torbaya koyup dışarı çıktığında, ıslak bir taşa basıp kaydı ve kellenin patikada yuvarlanarak bir kır evinin aralık duran kapısından içeri girdiğini ve antrede durakaldığını dehşet içinde seyretti. Ayaklarına yuvarlanan kopuk bir başla karşılaştıklarında ev sahiplerinin ne demiş olabileceklerini varın siz tahmin edin. Bundan bir saniye sonra, yüzünden endişe akan genç bir adam telaşla içeri dalıp, tek kelime bile etmeden kafayı kaptığı gibi dışarı fırlayınca, zavallı insanlar duruma pek akıl erdirememişlerdir herhalde.</p>

  <p class="calibre15">Owen 1825’te, henüz sadece yirmi bir yaşındayken Londra’ya taşındı ve çok geçmeden Kraliyet Cerrahlık Okulu’na kabul edildi. Görevi, kurumun tıbbi ve anatomik örneklerden oluşan kapsamlı ama düzensiz koleksiyonlarının düzene sokulmasına yardımcı olmaktı. Koleksiyonlardan çoğu, tanınmış bir cerrah ve tıbbi antikaların yorulmak bilmez koleksiyoncusu olan John Hunter tarafından kuruma bırakılmış, ama ne kataloglanmış ne de organize edilmişti. Bunun en önemli sebebi, her birinin önemini açıklayan notların Hunter’ın ölümünden kısa süre sonra kayıplara karışmış olmasıydı.</p>

  <p class="calibre15">Owen, organizasyon yeteneği ve akılcı yöntemleriyle çabucak sivrildi. Aynı zamanda, fosil kemiklerinin birleştirilip iskelet haline getirilmesi konusunda büyük Fransız doğabilimci Cuvier’ninkilerden geri kalmayan içgüdüleriyle, emsalsiz bir anatomist olduğunu da kanıtladı. Hayvanların anatomisi alanında o kadar uzmanlaştı ki, Londra Zooloji Bahçeleri’nde<a id="footnote3"></a><sup class="calibre21"><a href="#bookmark4">3</a></sup> ölen hayvanları satın alma önceliği kendisine tanındı. Owen bu hayvanları incelemek için her zaman evine götürürdü. Bir defasında karısı eve döndüğünde holün ortasında yeni ölmüş bir gergedan bulmuştu. Owen kısa süre içinde, ornitorenklerden tutun, karıncayiyenlere, diğer yeni keşfedilmiş keseli hayvanlardan tutun, bahtsız dodolara, moalar denilen ve Maorilerce yenilip bitirilene dek Yeni Zelanda’ da kol gezmiş olan nesli tükenmiş dev kuşlara kadar, ölü ya da diri tüm hayvan türlerinin başlıca uzmanı haline geldi. 1861 ’de Bavyera’da yaptığı keşiften sonra <span class="calibre18">Archaeopteryx’i</span> tanımlayan ve dodo için resmi bir mezar kitabesi yazan ilk kişi oldu. Muazzam bir verimle, anatomi alanında toplam altı yüz küsur bildiri yazdı.</p>

  <p class="calibre15">Ama Owen en çok dinozorlar üzerindeki çalışmalarıyla hatırlanır. <span class="calibre18">Dinosauria</span> terimini 1841 ’de o icat etti. “Korkunç kertenkele” anlamına gelen bu kelime, ne tuhaftır ki uygunsuz bir addı. Dinozorlar, artık bildiğimiz gibi, hiç de korkunç değildi: Bazıları tavşandan büyük olmadığı gibi, muhtemelen aşın utangaç hayvanlardı. Hele kertenkele hiç olmadıkları kesindi. Kertenkeleler aslında onlardan çok daha eski (otuz milyon yıl kadar daha eski) bir soydan gelirler. Owen bu yaratıkların sürüngen olduklarının gayet farkındaydı ve elinin altında onlara mükemmelen yakışan Yunanca bir sözcük vardı: <span class="calibre18">herpeton.</span> Ama her ne hikmetse bu sözcüğü seçmedi. O zamanki örnek kıtlığı göz önüne alındığında daha mazur görülebilecek bir diğer hatası, dinozorların bir değil iki ayrı sürüngen takımı oluşturduklarını fark edememesiydi: kuş kalçalı Ornithischia takımı ve kertenkele kalçalı Saurishchia takımı.</p>

  <p class="calibre15">Owen görünüm bakımından da, mizaç bakımından da sevimli biri değildi. Orta yaşlarının sonlarındayken çekilmiş bir fotoğrafında sıska ve fesat bir görüntüsü vardır. Viktoria dönemine özgü melodramların uzun, düz saçlı, patlak gözlü canilerini andırırdı: Bebeklerin ödünü patlatacak türden bir suratı vardı. Soğuk ve küstahtı. Emellerine ulaşmak için hiç tereddüt etmeksizin her şeyi yapabilirdi. Charles Darwin’in nefret ettiği bilinen tek kişiydi. Owen’ın (kısa süre sonra kendini öldüren) öz oğlu bile, babasının “esef veren katı kalpliliğine” değinmişti.</p>

  <p class="calibre15">Bir anatomist olarak sahip olduğu tartışmasız kabiliyetler, en yüz kızartıcı düzenbazlıklardan paçasını ucuz kurtarmasını sağladı. 1857’de, doğabilimci T. H. Huxley, <span class="calibre18">Churchill’s Medical Directory'nin</span> yeni bir baskısına göz gezdirirken, Owen’ın rehberde Londra’daki Madencilik Okulu’nun Karşılaştırmalı Anatomi ve Fizyoloji Profesörü olarak yer aldığını fark etti. Söz konusu pozisyon kendisine ait olduğundan, Huxley bu duruma çok şaşırdı. Churchill’s’in böylesine maddi bir hataya nasıl düştüğünü soruşturunca, bu bilginin yayıncılara Dr. Owen’ın kendisi tarafından temin edildiğini öğrendi. Bu arada, Hugh Falconer adında başka bir doğabilimci, kendi keşiflerinden birinin Owen tarafından sahiplenildiğini fark etmişti. Owen’ı kendilerine ait örnekleri ödünç alıp, sonra da bunu inkâr etmekle suçlayan başkaları da vardı. Dişlerin fizyolojisiyle ilgili bir kuram üzerinde hak iddia ettiği için Kraliçe’nin diş hekimiyle sert bir tartışmaya girdiği bile olmuştu.</p>

  <p class="calibre15">Sevmediği insanlara gözünü kırpmadan zulmederdi. Kariyerinin başlarında, tek günahı yoldaş bir anatomist olarak gelecek vaat etmek olan Robert Grant adındaki genç bir adamı kovdurmak için Zooloji Derneği’ndeki nüfuzunu kullandı. Grant, araştırmasını sürdürebilmek için ihtiyacı olan anatomik örneklere erişim hakkının durup dururken iptal edildiğini öğrenince neye uğradığını şaşırdı. Çalışmasına devam edemeyince, doğal olarak hevesi kaçtı ve adı sanı unutuldu.</p>

  <p class="calibre15">Ama Owen’ın insafsız kötülüklerinden canı en çok yanan, hayatı giderek trajikleşen bahtsız Gideon Mantell oldu. Karısını, çocuklarını, hekimliğini ve fosil koleksiyonunun büyük bölümünü kaybettikten sonra Londra’ya taşındı. Orada, 1841’de, yani Owen’ın dinozorları isimlendirip tanımlayarak en büyük başarısına ulaşacağı o meşum sene, Mantell korkunç bir trafik kazası geçirdi. Bir at arabasıyla Clapham Common’ı geçerken her nedense oturduğu yerden düşüp dizginlere takıldı ve ürken atlar dörtnala koşturmaya başlayınca taşlı arazi boyunca sürüklendi. Kazada belinden sakatlanıp iki büklüm kaldı, omurgası onarılamayacak biçimde zarar gördüğü için kronik ağrılarla yaşamaya mahkûm oldu.</p>

  <p class="calibre15">Onun bu müşkül durumundan faydalanmak isteyen Owen, sistemli bir çalışmaya girişerek, Mantell’in katkılarını kayıtlardan silmeye, Mantell’in yıllar önce adlandırdığı türlere yeniden isim vermeye ve onun keşifleri üstünde hak iddia etmeye koyuldu. Mantell özgün araştırmalar yapmaya devam etti, ama Owen onun bütün bildirilerinin reddedilmesini sağlamak için Royal Society’deki nüfuzunu kullandı. 1852’de, daha fazla acıya ve eziyete katlanamayacak hale gelen Mantell kendi hayatına son verdi. Ve alın size bir ironi daha: Deforme olmuş omurgası bedeninden çıkarılıp Kraliyet Cerrahlık Okulu’na gönderildi ve okuldaki Hunterian Müzesi’nin yöneticisi olan Richard Owen’ın ellerine teslim edildi.</p>

  <p class="calibre15">Ama hakaretlerin ardı arkası kesilmeyecekti. Mantell’in ölümünden kısa süre sonra <span class="calibre18">Literary Gazette'</span> de, acımasızlığıyla dikkat çeken bir vefat duyurusu yayınlandı. Duyuruda Mantell, paleontolojiye olan katkıları “doğru bilgi yoksunluğumla sınırlı, vasat bir anatomist olarak tanımlanıyordu. Duyuru metni <span class="calibre18">Iguanodon</span> ’un keşfini bile Mantell’den alıp, Cuvier’ye, Owen’a ve başkalarına mal etmişti. Metni kimin yazdığı belirtilmemekle birlikte, üslup Owen’ın üslubuydu ve doğabilimleri dünyasında yazarın kimliği konusunda kimsenin şüphesi yoktu.</p>

  <p class="calibre15">Gelgelelim, bu aşamada Owen’ın şaibeleri boyunu aşmaktaydı artık. Royal Society’nin bir komitesi (tesadüf bu ya, başkanlığını Owen’ın üstlendiği bir komite) onu en büyük şerefe layık bulup, belemnit denilen nesli tükenmiş bir yumuşakça hakkında yazdığı bildiriden dolayı Kraliyet Madalyası’yla ödüllendirmeye karar verdiği zaman, Owen’ın foyası çıkmaya başladı. “Mamafih,” Deborah Cadbury’nin aynı dönemi anlatan kusursuz tarihçesi <span class="calibre18">Terrible Lizard</span>'da (Korkunç Kertenkele) belirttiği gibi, “bu çalışma göründüğü kadar özgün değildi aslında.” Meğerse belemnit dört sene önce Chaning Pearce adında amatör bir doğabilimci tarafından keşfedilmiş ve keşfin bildirisi Jeoloji Derneği’nin bir toplantısında kapsamlı olarak sunulmuştu. O toplantıya Owen da katılmış, ama Royal Society’ye kendi bildirisini sunarken bu konuya değinmemişti. Gerçeği bile bile, yaratığa kendi anısını yücelten yeni bir isim vermişti: <span class="calibre18">Belemnites owenii.</span> Kraliyet Madalyası elinden alınmamakla birlikte, bu hadise geri kalan tek tük destekçisinin gözünde bile Owen’ın adına kalıcı bir leke çaldı.</p>

  <p class="calibre15">Neticede, Owen’ın birçok kişiye yapmış olduğu şeyin aynısını Huxley de Owen’a yapmayı başardı: Zooloji Derneği ve Royal Society komitelerinden oybirliğiyle atılmasını sağladı. Son bir hakaret olarak, Kraliyet Cerrahlık Okulu’nun yeni Hunter Kürsüsü Profesörü Huxley oldu.</p>

  <p class="calibre15">Owen bundan böyle önemli araştırmalara imza atamayacak, ama kariyerinin ikinci yarısını, yararı yadsınamayacak bir uğraşa adayacaktı, ki bu katkısı için hepimiz ona ne kadar minnet duysak azdır. 1856’da British Museum’un doğa tarihi bölümünün başına geçti ve bu sıfatla Londra’daki Doğa Tarihi Müzesi’nin arkasındaki itici güç oldu. South Kensington’daki görkemli Gotik binada British Museum’a bağlı olarak hizmet veren Doğa Tarihi Müzesi 1880’de açılmıştır ve neredeyse tamamı, Owen’ın vizyonunun eseridir.</p>

  <p class="calibre15">Owen’dan önce, müzeler öncelikle elit kesimi yararlandırmak ve aydınlatmak üzere tasarlanırdı ve müzelere giriş hakkı kazanmak elitler için bile zordu. British Museum’un eski günlerinde, müzeyi ziyaret etinek isteyenlerin önce yazılı müracaatta bulunmaları ve giriş hakkı tanınmaya uygun olup olmadıklarının anlaşılması için kısa bir mülakattan geçmeleri gerekirdi. Sonra, mülakattan geçmeyi başardıkları takdirde ikinci bir kez uğrayıp biletlerini alırlar ve müzenin hazinelerini ancak üçüncü gelişlerinde görebilirlerdi. O zaman dahi, gruplar halinde çabucak gezdirilip çıkarılırlar ve oyalanmalarına izin verilmezdi. Owen’ın planı, işçi sınıfından insanları akşamları müze gezmeye teşvik etmeyi göze alarak, müzenin kapılarını herkese açmak ve müze alanının çoğunu halka açık sergilere ayırmaktı. insanların bakmakta oldukları şeyin değerini anlayabilmeleri için, sergilenen her parçaya bilgilendirici etiketler koymak gibi son derece radikal bir öneride bile bulundu. Bu önerisi, müzelerin öncelikle araştırma kurumları olması gerektiğine inanan T. H. Huxley’nin beklenmedik muhalefetiyle karşılaştı. Owen, Doğa Tarihi Müzesi’ni herkese açık bir kurum haline getirerek, müzelerin amacına yönelik beklentilerimizi değiştirdi.</p>

  <p class="calibre15">Yine de, genelde insanlara son derece özverili davrandığı halde, kişisel rekabetlere girmekten de geri kalmadı. Son resmi faaliyetlerinden biri, müzeye Charles Darwin anısına bir heykel dikilmesi teklifine karşı lobi oluşturmak oldu. Bu girişiminde başarılı olamadıysa da, gecikmeli bir zafere hasbelkader ulaştığı söylenebilir: Owen’ın heykeli bugün Doğa Tarihi Müzesi’nin ana salon merdivenlerinden şahane bir manzaraya tepeden bakarken, Darwin’in ve T. H. Huxley’nin heykellerine müzenin kafeteryasında pek göze çarpmayan bir yer tahsis edilmiştir. Vakur bakışlarını, kahve içip çörek atıştıran insanların üzerinden boşluğa diker onlar.</p>

  <p class="calibre15">Richard Owen’ın düzeysiz hırlaşmalarının on dokuzuncu yüzyılda paleontolojinin alnına en kara lekeyi çaldığını söylemek mantıklı olurdu, ama sırada daha beteri vardı ve bu seferki okyanusun öte tarafında yaşanacaktı. Yüzyılın son onyıllarında Amerika’da, Owen’ınki kadar yıkıcı olmasa da son derece kinci bir rekabet baş gösterdi. Bu rekabet iki acayip ve acımasız adam arasındaydı: Edward Drinker Cope ve Othniel Charles Marslı.</p>

  <p class="calibre15">Ortak yönleri çok fazlaydı. ikisi de şımartılmış, hırslı, bencil, kavgacı, kıskanç, güvensiz ve her daim mutsuz insanlardı. Ama ikisi bir olup, paleontoloji dünyasını değiştirdiler.</p>

  <p class="calibre15">Başlangıçta birbirine hayran iki dosttular. Hatta fosil örneklerine birbirlerinin adını verirlerdi ve 1868’de beraber hoş bir hafta geçirmişlerdi. Gelgelelim, tam da o tarihlerde her nedense araları bozuldu. Bunun neden kaynaklandığından kimse emin değildir. Ertesi yıla gelindiğinde birbirlerine diş biliyorlardı, ki sonraki otuz sene süresince aralarındaki husumet korkunç bir nefrete dönüşecekti.</p>

  <p class="calibre15">Doğabilimlerinde hiçbir ikilinin birbirini bu kadar hor görmediği rahatlıkla söylenebilir.</p>

  <p class="calibre15">Cope’dan sekiz yaş büyük olan Marslı, utangaç bir kitap kurduydu. Derli toplu bir sakalı vardı, şık giyinir, zarif davranırdı. Saha araştırmalarında çok az vakit geçirir, zaten araştırma gezilerine çıktığı zaman da kayda değer bir şeyler bulduğuna nadiren rastlanırdı. Bir defasında Wyoming’in Como Bluff bölgesindeki ünlü dinozor yataklarını ziyaret ettiğinde, bir tarihçinin sözleriyle “ortalıkta kütük gibi yatan” onca kemiği bir türlü fark edememişti. Ama parasıyla her istediğini satın alabilecek güçteydi. Mütevazı bir aileden geldiği halde (babası Kuzey New York’ta çiftçiydi), amcası George Peabody son derece zengin ve olağanüstü cömert bir sermayedardı. Marslı doğa tarihiyle ilgilenmeye başlayınca, amcası onun için Yale’de bir müze inşa ettirmiş ve Marsh’ın müzeyi aklına estiği gibi donatmasını mümkün kılacak miktarda kaynak temin etmişti.</p>

  <p class="calibre15">Cope’sa imtiyazlı yaşamına daha dolaysız yollarla, doğar doğmaz kavuşmuştu (zengin bir Philadelphia’lı işadamının oğluydu) ve şimdilik Marsh’tan daha maceraperestti. 1876 yazında, George Armstrong Custer komutasındaki birlikler Montana’daki Little Bighom Irmağı’nda Yerliler tarafından telef edilirken, Cope civarda fosil avına çıkmıştı. Böyle bir zamanda Yerlilere ait topraklarda hazine aramanın akıllıca olmayacağı konusunda uyarıldığı zaman, Cope biraz düşünmüş ve her ne pahasına olursa olsun yoluna devam etmeye karar vermişti. Harika bir sezon geçirmekteydi ve buna kimse engel olamazdı. Yolda bir grup şüpheci Crow Yerlisine rastladı, ama takma dişlerini tekrar tekrar takıp çıkararak onların gönüllerini fethetmeyi başardı.</p>

  <p class="calibre15">Yaklaşık on yıl süresince Marsh ile Cope’un karşılıklı nefreti önceleri sessiz bir savaşa dönüştü, ama 1877’de sarsıcı boyutlarla patlak verdi. O sene, Colorado’lu bir okul öğretmeni olan Arthur Lakes, kırlarda arkadaşıyla yürüyüşe çıktığı bir gün Morrison civarında birtakım kemikler buldu. Kemiklerin “dev bir keler”e ait olduğunu anlayınca, düşünceli davranarak hem Marsh’a hem de Cope’a bazı örnekler gönderdi. Ağzı kulaklarına varan Cope, zahmetinin karşılığı olarak Lakes’e yüz dolar yolladı ve keşfinden hiç kimseye, bilhassa da Marsh’a bahsetmemesini istedi. Ne yapacağını şaşıran Lakes, Marsh’tan elindeki kemikleri Cope’a iletmesini rica etmek zorunda kaldı. Marsh söyleneni yaptı, ama bu aşağılanmayı ömrü boyunca unutmayacaktı.</p>

  <p class="calibre15">Bu olay aynı zamanda, ikisi arasında sürüp gidecek ve gün geçtikçe daha sert, daha sinsi ve çoğu zaman gülünç boyutlara varacak olan savaşın başlangıcını temsil ediyordu. Kimi zaman emirlerindeki kazıcı ekiplerine birbirlerini taşlatacak kadar alçaldıkları olurdu. Cope bir keresinde Marsh’a ait sandıkları levyeyle açmaya çalışırken yakalanmıştı. Yazılarında birbirlerine hakaret eder, birbirlerinin başarılarını yerin dibine sokarlardı. Bilimin düşmanlık sayesinde daha çabuk ve daha başarılı bir ilerleme kaydettiğine nadiren rastlanır, hatta belki de hiç rastlanmamıştır. Sonraki birkaç yıl boyunca bu iki adam kendi aralarında yarışarak, Amerika’da yaşadığı bilinen dinozor türlerinin sayısını 9’dan neredeyse 150’ye çıkardılar. Ortalama insanın ismini hatırlayabileceği hemen her dinozor <span class="calibre18">(Stegosaurus, Brontosaurus, Diplodocus, Triceratops)</span> bu ikisinden biri tarafından bulunmuştur.<a href="#der2" id="der"><sup>2</sup></a>&nbsp;Ne yazık ki, öyle harala gürele çalışıyorlardı ki, zaten bilinen bir şeyi yeniden keşfettikleri ve bunun farkına bile varmadıkları oluyordu. <span class="calibre18">Uintatheres anceps</span> diye adlandırılan bir türü kendi aralarında yirmi iki defa “keşfetmeyi” becerdiler. Arapsaçına döndürdükleri sınıflandırmalardan bazılarının düzene sokulması seneler aldı. Bazılarının hâlâ içinden çıkılamamıştır.</p>

  <p class="calibre15">Cope’un bilimsel mirası Marsh’ınkine göre çok daha zengindir. Görülmedik derecede faal geçen kariyeri süresince, yaklaşık 1 .400 ilmi bildiriye imzasını atmış ve (yalnızca dinozorlardan değil, bütün çeşitlerden) neredeyse 1 .300 yeni fosil türü tanımlamıştır. Verimi her halükarda Marsh’ın veriminin iki mislinden fazladır. Cope daha da fazlasını yapmış olabilirdi, ama ne yazık ki son yıllarında oldukça ani bir çöküş yaşadı. 1875’te miras aldığı büyük serveti gümüşe yatırma gafletine düşüp, her şeyini kaybetti. Akıbeti, Philadelphia’daki tek kişilik bir pansiyon odasında, kitapların, kâğıtların ve kemiklerin ortasında yaşamak oldu. Marslı ise tam tersine, son günlerini New Haven’daki muhteşem malikânesinde geçirdi. 1897’de Cope, iki sene sonra da Marslı öldü.</p>

  <p class="calibre15">Cope’a son yıllarında ilginç bir saplantı daha musallat oldu. <span class="calibre18">Homo sapiens</span> türünün “tip ömeği”<a id="footnote4"></a><sup class="calibre21"><a href="#bookmark5">4</a></sup> ilan edilmek, en derin arzusu haline geldi: Kemiklerinin insan ırkını resmen temsil etmesini istiyordu. Normalde, bir türün tip örneği, o türde bulunan ilk kemik grubu olur, ama ilk bulunan <span class="calibre18">Homo sapiens</span> kemikleri diye bir şey olmadığından, Cope’un doldurmayı arzuladığı açık bir kontenjan mevcuttu. Bu çok tuhaf ve kibirli bir dilekti, ama kimsenin aklına geçerli bir itiraz gerekçesi gelmiyordu. Cope da işte buna dayanarak, kemiklerini Wistar Enstitüsü’ne miras bıraktı. Bu kurum, Caspar Wistar’ın (ondan kaçış yok anlaşılan) torunları tarafından Philadelphia’ya bağışlanmış bilimsel bir demekti. Ne yazık ki, Cope’un kemikleri hazırlanıp birleştirildikten sonra, frenginin başlangıç aşamasına özgü belirtiler gösterdikleri bulgulandı: Kimsenin kendi ırkını temsil edecek tip örneğinde muhafaza etmeyi pek istemeyeceği bir özellikti bu. Böylece Cope’un dilekçesi, kemikleriyle birlikte sessizce rafa kaldırıldı.</p>

  <p class="calibre15">Dramın diğer oyuncularına gelince... Owen 1892’de öldü, Cope ile Marsh’tan birkaç sene önce. Buckland sonunda aklını kaçırdı ve son günlerini, Mantell’i sakat bırakan kazanın gerçekleştiği yola uzak olmayan bir yerde, Clapham’daki bir tımarhanede, zırvalayıp duran bir akıl hastası olarak geçirdi. Mantell’in çarpık omurgası, II. Dünya Savaşı sırasında Almanların havadan attığı bir bombanın insafıyla yok edilene dek, Hunterian Müzesi’nde neredeyse bir asır boyu sergilendi. Mantell’in koleksiyonundan artakalanlar ölümünden sonra çocuklarına miras kaldı ve çoğu parçası, 1840’ta ülkeden göç eden oğlu Walter tarafından Yeni Zelanda’ya götürüldü. Walter seçkin bir Yeni Zelandalı oldu ve sonunda yerli halkla ilgili bakanlık makamına kadar yükseldi. 1865’te, babasının koleksiyonunun başlıca örneklerini Wellington’daki Koloni Müzesi’ne (şimdiki Yeni Zelanda Müzesi’ne) bağışladı. Meşhur <span class="calibre18">Iguanodon</span> dişi de bunlar arasındaydı. Örnekler o gün bugündür oradadır. Her şeyi başlatan <span class="calibre18">Iguanodon</span> dişiyse, paleontolojinin belki de en önemli dişi olduğu halde, artık sergilenmemektedir.</p>

  <p class="calibre15">Dinozor avı, on dokuzuncu yüzyılın büyük fosil avcıları öldükten sonra elbette nihayet bulmadı. Hatta ne ilginçtir ki, her şey daha yeni başlamıştı. 1898’de, yani Cope ile Marsh’ın ölüm tarihleri arasında kalan sene, Bone Cabin Quarry denilen yerde eşi benzeri görülmemiş büyüklükte bir define keşfedildi, daha doğrusu fark edildi. Bu yer, Marsh’ın gözde av mıntıkasından, yani Wyoming’deki Como Bluff tan yalnızca iki üç kilometre ötedeydi. Orası, tepelerin zamanla aşınmaya uğrayan yüzeylerinden dışarı fırlamış yüzlerce kemik fosiliyle doluydu. O kadar çoktular ki, biri onlardan bir kulübe inşa etmişti: Cabin Quarry adı bu kulübeden gelir. Yalnızca iki mevsim içinde, bu araziden 50.000 kilogram kemik çıkarıldı ve sonraki altı sene süresince her yıl on binlerce kilo daha toplandı.</p>

  <p class="calibre15">Neticede, yirminci yüzyıla girildiğinde paleontologların bir bir ayıklaması gereken tonlarca eski kemik vardı. Sorun, bu kemiklerden herhangi birinin kaç yaşında olduğu konusunda hâlâ hiçbir fikirlerinin olmayışıydı. Daha kötüsü, Yerküre’nin yaşı olarak önerilen ve uygun bulunan tahminler, mazide yaşandığı anlaşılan uzun zaman dilimlerinin, çağların ve bölümlerin sayısını yeterince destekleyemiyordu. Yerküre, büyük âlim Lord Kelvin’in ısrarla belirttiği gibi sahiden de yalnızca yirmi dört milyon yaşındaysa, koca koca eski yaratık soylarının neredeyse aynı jeolojik saniye içinde ortaya çıkıp tekrar kaybolmuş olmaları gerekirdi. Ve bu son derece mantıksızdı.</p>

  <p class="calibre15">Yalnızca Kelvin değil, başka bilim adamları da dikkatlerini bu soruya yönelttiler ve belirsizliği derinleştirmekten başka işe yaramayan sonuçlara vardılar. Dublin’deki Trinity College’ın saygın jeologlarından Samuel Haughton, Yerküre’nin yaşı olarak 2.300 milyon yıl gibi bir tahmin bildirdi: Başkalarınca önerilmekte olan her şeyin ötesinde bir rakamdı bu. Bu aykırılığa dikkati çekilince, aynı verileri kullanarak Yerküre’nin yaşını yeniden hesapladı ve rakamı 153 milyon yıla indirdi. Yine Trinity’den John Joly, Edmond Halley’nin okyanus tuzlarıyla ilgili fikrini denemeye karar verdi, ama yöntemini o kadar çok sayıda hatalı varsayıma dayandırmıştı ki, verilerin içinde çaresizce kayboldu. Yerküre’nin 89 milyon yıllık olduğunu hesapladı: Kelvin’in varsayımlarıyla yeterince uyuşan, ama ne yazık ki gerçekle uyuşmayan bir yaştı bu.</p>

  <p class="calibre15">Kafalar öyle karışıktı ki, on dokuzuncu yüzyıl sonunda, hangi metne başvurduğunuza bağlı olarak, Kambriyen dönemde kompleks yaşamın başlamasından bu yana geçen yıl sayısının 3 milyon, 18 milyon, 600 milyon, 794 milyon ya da 2,4 milyar olduğunu öğrenebilir veya bu menzilde bir diğer rakamla karşılaşırdınız. 1910 gibi geç bir tarihte, Amerikalı George Becker tarafından yapılan en itibarlı tahminlerden biri, Yerküre’nin yaşını 55 milyon yıl kadar düşük bir rakama indirdi.</p>

  <p class="calibre15">Meseleler ne zaman çözümü güç görünen bir hal alsa, başka bir olağanüstü şahsiyet yepyeni bir yaklaşımla ortaya çıkardı. Bu kişi, Emest Rutherford adında, toksözlü ve akıllı bir Yeni Zelandalı çiftçi çocuğu olacak ve Yerküre’nin en azından yüzlerce milyon yıllık, hatta belki daha da yaşlı olduğunu gösteren reddedilemez kanıtlar üretecekti.</p>

  <p class="calibre15">işin ilginç yanı, ortaya koyacağı kanıtlar simyayı temel alacaktı. Doğal, spontane, bilimsel açıdan güvenilir ve büyüyle hiç alakası olmayan, ama neresinden bakarsan bak simyasal olan kanıtlardı bunlar. Newton’ın o kadar da haksız olmadığı anlaşılacaktı. Bunun tam olarak nasıl ortaya çıktığı ise elbette başka bir hikâyenin konusu.</p>

  <p class="calibre38"><b class="calibre2"><a id="bookmark6"></a>7</b></p>

  <h2 class="calibre39" id="sigil_toc_id_4"><b class="calibre5"><a class="calibre9" id="bookmark7"></a>TEMEL MADDELER</b></h2>

  <p class="calibre15">Kimyanın ancak 1661’de ciddi ve saygın bir bilim dalı sayılmaya başlandığı söylenir. Oxford’dan Robert Boyle’ın <span class="calibre18">The Sceptical Chymist</span> (Kuşkucu Kimyacı) adlı yapıtını yayınladığı tarihtir bu. Robert Boyle’ın kitabı, kimyacı ile simyacı arasında ayırım yapan ilk çalışmadır. Ama bu noktaya uzun ve istikrarsız bir geçiş dönemi sonrasında ulaşılabilmiştir. On sekizinci yüzyıl başlarına kadar, âlimler hem kimyacı hem de simyacı olmayı tuhaf bir rahatlıkla içlerine sindirebiliyorlardı. Mesela Alman Johann Becher, mineraloji alanında <span class="calibre18">Physica Subterranea</span> (Yeraltı Fiziği) adını taşıyan kusursuz bir yapıta imza atmıştı, ama aynı zamanda, doğru malzemeleri kullandığı takdirde kendini görünmez kılabileceğinden de emindi.</p>

  <p class="calibre15">Kimya biliminin ilk günlerindeki garip ve çoğunlukla tesadüfi doğasını, Hennig Brand adlı bir Alman’ın 1675’te yaptığı keşiften daha iyi simgeleyen bir şey belki de yoktur. Brand insan idrarından altın damıtmanın bir yolunu bulabileceğine kendini inandırmıştı. (Renk benzerliği, bu sonuca varmasına yol açan faktörlerden biri olsa gerek.) Elli kova insan idrarı topladı ve aylarca kilerinde sakladı. Çapraşık birtakım işlemlerle, idrarı önce sağlığa zararlı bir macuna, sonra da yarısaydam, mumsu bir maddeye çevirdi. Altın üretemedi elbette, ama tuhaf ve ilginç bir şey oldu. Bir süre sonra, madde ışıldamaya başladı. Dahası, havaya maruz bırakıldığında çoğu kez kendiliğinden tutuşuyordu.</p>

  <p class="calibre15">“Işık saçan” anlamındaki Yunanca ve Latince köklerden türeyen “fosfor” adıyla kısa sürede tanınan bu maddenin ticari potansiyeli, atak işadamlarının gözünden kaçmadı, ama imalat zorlukları bu fırsatı değerlendirilemeyecek kadar maliyetli hale getiriyordu. Bir ons (28,35 gram) fosfor altı gineye (bugünün parasıyla belki beş yüz dolara), yani altından pahalıya satılıyordu.</p>

  <p class="calibre15">Başlangıçta, hammadde temini için askerlerden yardım alındı, ama endüstriyel boyutta üretim için böyle bir uygulamadan medet umulamazdı. l 750’lerde Kari (ya da Cari) Scheele adında isveçli bir kimyacı, idrarın tiksindirici yapısına ve kokusuna katlanmak zorunda kalınmaksızın bol miktarda fosfor imal etmenin bir yolunu buldu. isveç’in başlıca kibrit üreticilerinden biri haline gelmesinin ve&nbsp;<span style="text-indent: 1.5em; font-size: 1em; line-height: 1.2;">hâlâ öyle olmasının en önemli sebebi, fosfor üretimindeki bu üstünlüğüdür.</span></p>

  <p class="calibre15">Scheele hem olağanüstü, hem de olağanüstü şanssız bir adamdı. Gelişmiş aygıtlardan yararlanma olanağını pek bulamayan yoksul bir eczacı olduğu halde, sekiz element keşfetti: klor, flüor, manganez, baryum, molibden, tungsten, nitrojen ve oksijen. Ama bu keşiflerden hiçbiri onun hanesine yazılmadı. Her defasında, bulguları ya görmezden gelindi ya da başka biri aynı keşfi kendi başına yaptıktan sonra ses getirdi. Amonyak, gliserin ve tanen gibi birçok yararlı bileşimi de o keşfetti ve klorun bir beyazlatıcı olarak taşıdığı ticari değeri gören ilk kişi oldu: Başkalarını Karun kadar zengin eden tüm önemli keşiflerde onun imzası vardı.</p>

  <p class="calibre15">Scheele’in dikkate değer bir diğer özelliği de, deneylerinde kullandığı her maddenin azıcık tadına bakmak konusundaki tuhaf ısrarıydı. Bu maddeler arasında cıva ve (keşiflerinden bir diğeri olan) hidrosiyanür asit gibi son derece tehlikelileri de vardı. Hidrosiyanür asit zehirliliğiyle öyle ünlenecekti ki, 150 sene sonra Erwin Schrödinger meşhur düşünce deneyinde (bkz. sayfa 130) toksin olarak onu kullanmayı seçecekti. Scheele’in pervasızlığı, sonunda canına mal oldu. 1786’da, henüz sadece kırk üç yaşındayken, bir sürü toksik kimyasalla kuşatılmış vaziyette, masasında ölü bulundu. Bu kimyasallardan herhangi biri, yüzündeki şaşkın ve korkulu ifadeden sorumlu tutulabilirdi.</p>

  <p class="calibre15">Dünya adil olsaydı ve herkes İsveççe konuşsaydı, Scheele’i cümle âlem çılgınca alkışlardı. Ne çare ki, parsayı çoğunlukla İngilizce-konuşulan ülkelerin daha ünlü kimyacıları topladı. Scheele oksijeni 1772’de keşfetti, ama içler acısı birtakım komplike sebeplerden ötürü, bildirisini vaktinde yayınlatamadı. Bu keşfin itibarı, aynı elementi Scheele’den sonra, 1774 yazında kendi başına keşfeden Joseph Priestley’ye nasip oldu. Daha da ilginci, Scheele’in kloru keşfederek hak ettiği itibara kavuşamamasıdır. Hemen hemen bütün kitaplarda klorun keşfi hâlâ Humphry Davy’ye atfedilir. Davy kloru bulmasına bulmuştur, ama Scheele’den tam otuz altı sene sonra.</p>

  <p class="calibre15">Kimya, Newton ile Boyle’ı Scheele ile Priestley’den ve Henry Cavendish’ten ayıran yüzyıl boyunca çok mesafe almıştı, ama önünde hâlâ uzun bir yol vardı. On sekizinci yüzyılın son yıllarına (Priestley için biraz daha ileri vakitlere) kadar, dünyanın dört bir yanındaki bilim adamları aslında var olmayan şeyler aradılar ve bazen sahiden de bulduklarını sandılar: bozulmuş havalar, yanıcılığını kaybetmiş deniz asitleri, flokslar, metal oksit tozları, toprak ve sudan müteşekkil gazlar ve hepsinden önemlisi, yanmanın aktif maddesi olduğu düşünülen “filo-jiston.” Bütün bunların bir yerinde, esrarengiz bir <span class="calibre18">elan vital</span>’in, yani cansız nesnelere can veren gücün saklı olduğu da düşünülüyordu. Bu semavi özün nerede saklı olduğunu bilen yoktu, ama olası görünen iki şey vardı: Onu elektrik şokuyla canlandırabilirdiniz (Mary Shelley bu mefhumu <span class="calibre18">Frankenstein</span> adlı romanında tam manasıyla sömürmüştür) ve bu öz bazı maddelerde varken, bazılarında yoktu, kimyanın iki kola ayrılmasının sebebi de buydu: organik kimya <span class="calibre18">(elan vital</span> e sahip olduğu düşünülen maddeler için) ve inorganik kimya <span class="calibre18">(elan vital'e</span> sahip olmayanlar için).</p>

  <p class="calibre15">Kimyayı modern çağa taşıyacak kavrayışlı birine ihtiyaç vardı ve bu kişiyi dünyaya kazandıran millet Fransızlar oldu. Adı Antoine Laurent Lavoisier idi. 1743 ’te dünyaya gelen Lavoisier soyluluğa sonradan ulaşmış bir ailenin üyesiydi. (Babası aile için bir soyluluk unvanı satın almıştı.) l 768’de Lavoisier, Fenne Generale adıyla bilinen ve hükümet adına vergi topladığı için derin nefret uyandıran bir kurumdan hisse satın aldı. Denildiğine göre Lavoisier’nin ılımlı ve haktanır bir kişiliği vardı, halbuki hizmet ettiği kuruluş taban tabana zıt özelliklerdeydi. Mesela, zenginlerden değil, yalnızca yoksullardan vergi alıyor ve bunu çoğunlukla keyfi uygulamalarla yapıyordu. Kurumun Lavoisier için cazip olan yanı, asıl tutkusu olan bilim alanındaki çalışmalarını sürdürmesi için gereken parayı kendisine sağlamasıydı. En çok kazandığı dönemlerde, kişisel geliri yılda</p>

  <p class="calibre15">150.000 livre’yi buluyordu: bugünün parasıyla belki 20 milyon $.</p>

  <p class="calibre15">Bu kazançlı kariyere başladıktan üç sene sonra, patronlarından birinin on dört yaşındaki kızıyla evlendi. Evlilikleri tam bir gönül ve mantık buluşmasıydı. Madam Lavoisier’nin keskin bir zekâsı vardı ve çok geçmeden kocasının yanında üretken bir çalışma hayatına atıldı. Lavoisier’ler, işlerinin talepkârlığına ve sosyal hayatlarının yoğunluğuna rağmen, çoğu zaman günde beş saatlerini ve ayrı<span class="calibre18">ca,jour de bonheur</span> (mutluluk günü) diye adlandırdıkları pazar günlerinin tamamını bilime ayırmayı beceriyorlardı. Her nasılsa, Lavoisier barut imalatının resmi yetkilisi olmaya, kaçakçıları caydırmak amacıyla Paris’in çevresine inşa edilmeye başlanan duvarı denetlemeye, metrik sistemin bulunmasına yardım etmeye ve mutabık kalınan element adlarının kutsal rehberi haline gelecek olan <span class="calibre18">Methode de Nomenclature Chimique</span> (Kimyasal Adlandırma Yöntemi) adlı elkitabının yazarlarından biri olmaya da vakit buldu.</p>

  <p class="calibre15">Kraliyet Bilimler Akademisi’nin önde gelen üyelerinden biri olarak, hipnoz, hapishane reformu, böceklerin solunumu, Paris’in su kaynakları gibi, öne çıkan her konuyla ciddi ve aktifbiçimde ilgilenmesi de gerekiyordu. Lavoisier l 780’de genç ve istikbali parlak bir bilim adamı tarafından akademiye sunulan yeni bir yanma kuramını hafife alan yorumlarda bulunurken, işte bu sıfatla hareket etmekteydi. Kuram hakikaten de yanlıştı, ama söz konusu bilim adamı Lavoisier’yi asla bağışlamayacaktı: Adı Jean-Paul Marat idi.</p>

  <p class="calibre15">Lavoisier’nin hiç yapmadığı bir şey varsa, o da bir element keşfetmektir. Sanki elinde deney tüpü, ocak ve ilginç birtakım tozlar olan hemen herkesin yeni bir şey keşfedebilecekmiş gibi göründüğü ve elementlerin üçte ikisi kadarının henüz bulunmuş bile olmadığı bir zamanda, Lavoisier tek bir elementi dahi bulup çıkaramamıştır. Bu durum, hiç şüphesiz, deney tüpü kıtlığından ileri gelmiyordu. Lavoisier dünyanın en güzel özel laboratuvarına ve bu laboratuvarda akıl almaz sayıda (on üç bin adet) deney tüpüne sahipti.</p>

  <p class="calibre15">Ama o kendi keşiflerini yapmak yerine, başkalarınınkileri inceleyip anlamlandırmaya çalıştı. Filojistona ve kirli havalara hiç prim vermedi. Oksijeni ve hidrojeni gerçeğe uygun biçimde teşhis edip, ikisine de modem isimlerini kazandırdı. Kısacası, kimyaya sağlamlık, açıklık ve yöntemsellik getirilmesine yardımcı oldu.</p>

  <p class="calibre15">Aşırı teferruatlı cihazları da aslında çok işine yaradı. Madam Lavoisier ile birlikte, hassas ölçümler gerektiren son derece zahmetli işlerle yıllarca uğraştılar. Örneğin, paslanan bir nesnenin herkesçe ne zamandır zannedildiği gibi ağırlık kaybetmediğini, bilakis, ağırlık kazandığını saptadılar. Olağanüstü bir keşifti bu. Nesne paslanırken havadaki temel parçacıkları bir şekilde kendine çekiyordu. Böylece, maddenin dönüştürülebileceğini, ama ortadan kaldırılamayacağını ilk fark eden onlar oldu. Sözgelimi bu kitabı yakacak olsanız, kitabın maddesi küle ve dumana dönüşecek, ama evrendeki net madde miktarı aynı kalacaktır. Kütlenin korunumu yasası olarak tanınan bu kavram, devrimsel nitelikteydi. Ama ne yazık ki, başka türden bir devrimle, Fransız Devrimi’yle aynı döneme denk geldi ve bu defa Lavoisier kesinlikle yanlış taraftaydı.</p>

  <p class="calibre15">Nefret odağı Fenne Generale’nin üyesi olmakla kalmıyordu, Paris’i kuşatan duvarı da büyük bir hevesle ördüren kişiydi. Bu yapıdan o kadar nefret ediliyordu ki başkaldıran kent sakinlerinin saldırdıkları ilk hedef duvar oldu. Artık Ulusal Meclis’in etkili liderlerinden biri durumuna gelen Marat, 1791’de duvarı bahane ederek Lavoisier’yi kınadı ve asılmasında geç bile kalındığını ileri sürdü. Çok geçmeden, Fenne Generale kapatıldı. Bundan kısa süre sonra Marat, Charlotte Corday adında, mağdur edilmiş bir genç kadın tarafından banyosunda öldürüldü, ama Lavoisier için artık çok geçti.</p>

  <p class="calibre15">1793’te, zaten şiddetlenmiş olan Terör Dönemi gemi iyice azıya aldı. Ekim’de Marie Antoinnette giyotine gönderildi. Ertesi ay, Lavoisier ile karısı gizlice İskoçya’ya kaçmayı geç de olsa planlarken, Lavoisier tutuklandı. Mayıs’ta otuz bir Fenne Generale üyesiyle birlikte (Marat’nın büstü hâkimiyetindeki bir salonda) Devrim Mahkemesi’ne çıkarıldı. Aralarından sekizi beraat etti, ama Lavoisier ve diğerleri doğrudan Devrim Meydanı’na (şimdiki Concorde Meydanı’na), yani en faal Fransız giyotinlerinin kurulduğu yere götürüldüler. Lavoisier kayınpederinin kellesinin uçuruluşunu seyrettikten sonra ayağa kalkıp kaderine razı oldu. Üç aydan kısa bir süre sonra, 27 Temmuz’da, devrim lideri Robespierre de aynı yerde aynı şekilde idam edildi. Böylece Terör Dönemi çabucak sona erdi.</p>

  <p class="calibre15">Ölümünden yüz yıl sonra, Paris’e Lavoisier’nin bir heykeli dikildi ve biri onun Lavoiser’ye hiç benzemediğini söyleyene kadar çok da beğenildi. Sorguya çekilen heykeltıraş, kimsenin fark etmeyeceği ya da etse bile önemsemeyeceği umuduyla Lavoisier yerine matematikçi ve filozof Condorcet Markisi’nin başını (anlaşılan bir yedeği vardı) model olarak kullandığını itiraf etti, ikinci beklentisinde yanılmamıştı. “Lavoisier &amp; Condercet” heykelinin yarım asır daha yerinde kalmasına izin verildi, ta ki ikinci Dünya Savaşı sırasında bir sabah yerinden kaldırılıp hurda metal niyetine eritilene dek.</p>

  <p class="calibre15">1800’lerin erken dönemlerinde Ingiltere'de, güldürücü gaz diye bilinen diazot monoksit kullanımına “son derece keyifli bir sarhoşluk duygusunun” eşlik ettiği keşfedildikten sonra, bu gazı solumak moda halini aldı. Sonraki yarım asır süresince genç insanlar uyuşturucu olarak bu gazı tercih edeceklerdi. Bilimsel bir kuruluş olan Askesian Society bir süre için güldürücü gazdan başka pek bir şeyle meşgul olmadı. Tiyatrolarda, gönüllülerin sıkı nefesler çekip neşeyi bulduktan sonra komik sendeleyişlerle izleyenleri eğlendirdikleri “güldürücü gaz geceleri” düzenlenirdi.</p>

  <p class="calibre15">Diazot monoksitin anestezik olarak kullanılmaya elverişli olduğu, 1846’ya kadar keşeedilemedi. Bu gazın pratikteki en aşikar kullanımını kimse akıl edemediği içindir ki, bıçak altına yatan kim bilir kaç kişi ameliyat masasında lüzumsuz ıstıraplar çekti.</p>

  <p class="calibre15">Bu konuya değinmemin sebebi, on sekizinci yüzyılda onca ilerleme kaydetmiş olan kimyanın on dokuzuncu yüzyılın ilk onyıllarında amacından sapmış olduğunu vurgulamaktır, tıpkı yirminci yüzyılın ilk yıllarındajeolojinin başına geleceği gibi. Bu durum kısmen teknik yetersizliklerden ve kısmen de sosyal sebeplerden kaynaklanmaktaydı. Mesela, yüzyılın ikinci yarısına dek santrifüj diye bir şey yoktu ve bu da pek çok deney türüne ciddi kısıtlamalar getiriyordu. Kimya, genellikle işadamlarını, kömürle, potasla ve boyalarla çalışanları ilgilendiriyor, jeolojiyi, doğa tarihini ve f ziği daha cazip bulan centilmenleri çekmiyordu. (Bu durum, Kıta Avrupası’nda, Britanya’da olduğundan daha az geçerliydi, ama yalnızca biraz daha az.) Asrın en önemli gözlemlerinden biri olan ve moleküllerin hareketli doğasını ortaya koyan Brown hareketinin, bir kimyacı tarafından değil de, Robert Brown adında Iskoç bir botanikçi tarafından keşeedildiğini söylemek belki de kâfi gelecektir. (Brown’ın 1827’de farkına vardığı şey, suda asıltı durumuna getirilen minik polen zerrelerinin, durmaları için ne kadar beklenirse beklensin sürekli hareket halinde kalmalarıydı. Gözle görülmeyen moleküllerin eylemleri neticesinde meydana gelen bu sonu gelmez hareketin sebebi, esrarını&nbsp;<span style="text-indent: 1.5em; font-size: 1em; line-height: 1.2;">uzun zamandır koruyordu.)</span></p>

  <p class="calibre15">Akıllara durgunluk veren bir şahsiyet olan Rumford Kontu olmasaydı, her şey daha da kötüye gidebilirdi. Rumford Kontu, haşmetli unvanına rağmen, 1753 yılında Massachusetts’in Wob kentinde, şatafatsız bir adla, Benjamin Thompson olarak dünyaya geldi. Thompson atılgan ve ihtiraslı, “eli yüzü düzgün’’, zaman zaman cesur ve aşın akıllı, ama vicdan gibi rahatsız edici kavramlara hiç aldırış etmeyen biriydi. On dokuzundayken, kendisinden on dört yaş büyük, zengin bir dulla evlendi, ama Amerikan Bağımsızlık Savaşı kolonilerde patlak verdiği zaman Ingiliz kralına bağlı kalanlardan yana olma gafletine düşüp, bir süreliğine onlar hesabına casusluk yaptı. Direnişin savaşa dönüştüğü 1776 senesinde, “hürriyet davasına kayıtsız kaldığı” gerekçesiyle tutuklanma tehlikesiyle karşı karşıya kalınca, karısıyla çocuklarını terk edip kaçtı ve kızgın katran kovalarıyla, tüy torbalarıyla silahlanmış, onu önce katrana sonra da tüye bulamayı hevesle arzulayan bağımsızlık yanlısı bir insan kalabalığının elinden zor kurtuldu.</p>

  <p class="calibre15">Önce Ingiltere’ye, ardından Almanya’ya göç etti. Almanya’da Bavyera hükümetine askeri danışmanlık hizmeti verdi ve otoriteleri o kadar etkiledi ki, 1791’ de Kutsal Roma imparatorluğu’nun Rumford Kontu unvanını aldı. Münih’teyken, ingiliz Bahçesi diye bilinen ünlü parkı tasarladı ve düzenledi.</p>

  <p class="calibre15">Bunca iş arasında, bilimle de ciddi anlamda ilgilenmeye vakit buldu. Termodinamik alanında dünyanın en sözü geçer otoritesi haline geldi, akışkanların konveksiyonu (taşınımı) ve okyanus akıntılarının dolaşımı ilkelerini ilk kez açıklığa kavuşturdu. Ayrıca, filtre kahve makinesi, termal çamaşır ve halen Rumford’un adıyla anılan bir tür mutfak ocağı da dahil olmak üzere, yararlı birkaç buluşa imzasını attı. 1805’te geçici bir süre için Fransa’da kalırken, Antoine Laurent’in dul eşi Madam Lavoisier ile flört edip evlendi. Evlilikleri yürümeyince kısa süre sonra ayrıldılar. Rumford, Fransa’ da yaşamaya devam etti ve 1814’te, eski eşleri hariç herkesçe sevilip sayılan biri olarak öldü.</p>

  <p class="calibre15">Ama burada ondan söz etmemizin sebebi, 1799’da Londra’daki nispeten kısa ikameti sırasında Kraliyet Enstitüsü’nü kurarak, on sekizinci yüzyıl sonlarında ve on dokuzuncu yüzyıl başlarında Britanya’nın dört bir yanında mantar gibi türeyen pek çok bilimsel kuruluşa bir yenisini daha katmış olmasıdır. Bir süre için, genç kimya bilimini etkin biçimde teşvik eden neredeyse tek saygın kuruluş Kraliyet Enstitüsü olmuştur ve bu desteğin neredeyse tek sorumlusu, Humphry Davy adında genç bir adamdır. Enstitünün kuruluşundan hemen sonra kimya profesörlüğüne atanan Davy, olağanüstü bir konuşmacı ve üretken bir deneyci olarak çabucak ünlendi.</p>

  <p class="calibre15">Enstitüde göreve başladıktan kısa süre sonra, peş peşe yeni elementler keşfetmeye başladı: potasyum, sodyum, magnezyum, kalsiyum, stronsiyum ve alüminyum.<a id="footnote5"></a><sup class="calibre21"><a href="#bookmark8">5</a></sup> Bu kadar çok sayıda element keşfedebilmesinin nedeni, her seferinde kıvrak zekâsını çalıştırmasından ziyade, ısıyla eritilmiş bir maddeye elektrik uygulanmasını sağlayan ve elektroliz diye bilinen dâhiyane bir teknik geliştirmiş olmasıydı. Toplam on iki element keşfetti: o zamanlar bilinen element toplamının beşte biri. Davy daha fazlasını başarmış olabilirdi, ama ne yazık ki, genç bir adam olarak diazot monoksitin şen sarhoşluğuna kendini fena halde kaptırdı. Bağımlılığı öyle boyutlara vardı ki, günde (abartısız) üç ya da dört defa gaz solumaya başladı. Nihayet 1829’da, bu alışkanlık yüzünden öldüğü sanılıyor.</p>

  <p class="calibre15">Neyse ki başka yerlerde daha ayık birileri işbaşındaydı. 1808’de John Dalton adında hırçın bir Quaker<a href="#ack2" id="dip2"><sup class="calibre21">16</sup></a>, atomun doğasını anlamaya başlayan ilk kişi oldu. (Bu konudaki gelişmeler izleyen bölümlerde daha kapsamlı biçimde ele alınacaktır.) 1811 ’de ise, Quaregna ve Cerreto Kontu Lorenzo Romano Amedeo Carlo Avogadro gibi çarpıcı bir ada sahip bir İtalyan, son derece önemli olduğu ileride anlaşılacak bir keşifte bulundu: Aynı sıcaklık ve basınç koşulları altında, eşit hacimdeki değişik gazların, türleri ne olursa olsun, aynı sayıda molekül içereceğini keşfetti.</p>

  <p class="calibre15">Avogadro Yasası olarak tanınacak olan bu ilke, iki açıdan dikkat çekiciydi. Birincisi, atomların büyüklüğünü ve ağırlığını daha isabetlice ölçmeyi sağlayacak bir temel temin ediyordu. Kimyacılar Avogadro’nun matematiğini kullanarak, mesela tipik bir atomun 0,00000008 santimetre çapında olduğunu, yani hakikaten çok küçük olduğunu nihayet hesaplayabileceklerdi. Ve ikincisi, neredeyse elli yıl boyunca, Avogadro’nun elverişli bir basitlik içeren ilkesinden hemen hiç kimsenin haberi olmayacaktı.<a id="footnote6"></a><sup class="calibre21"><a href="#bookmark9">6</a></sup></p>

  <p class="calibre15">Bu durum kısmen, Avogadro’nun utangaçlığından kaynaklanıyordu: Yalnız çalışır, meslektaş bilim adamlarıyla çok az yazışır, nadiren bildiri yayınlar ve hiçbir toplantıya katılmazdı. Ama bir diğer sebep de, katılabileceği herhangi bir toplantının olmaması ve bildirilerini yayınlatabileceği çok az sayıda kimya dergisinin bulunmasıydı. Bu oldukça olağanüstü bir olgudur. Sanayi Devrimi gücünü büyük ölçüde kimyadaki gelişmelerden almıştı, ama kimyanın örgütlü bir bilim olarak varlığından onlarca yıl pek söz edilemedi.</p>

  <p class="calibre15">Londra Kimya Derneği 1841’den önce kurulmadı ve düzenli bir dergi çıkarmaya da ancak 1848’de başladı. Halbuki o zamana kadar Britanya’daki bilimsel derneklerden çoğu (Jeoloji, Coğrafya, Zooloji, Bahçe Bitkileri dernekleri ve ayrıca doğabilimleri ve botanik alanında faaliyet gösteren Linnaean Society) kurulalı en az yirmi yıl olmuştu, hatta bazıları daha da eskiydi. Londra Kimya Derneği’ne rakip çıkacak olan Kimya Enstitüsü’nün kuruluşu, Amerikan Kimya Derneği’nin kuruluşundan bir sene sonraya, yani 1877’ye değin gerçekleşmedi. Kimya örgütlenmekte çok geç kaldığından, Avogadro’nun 1811 ’deki önemli buluşu, 1860’ta Karlsmhe’de gerçekleştirilen ilk uluslararası kimya kongresine dek ses getiremedi.</p>

  <p class="calibre15">Kimyacılar nicedir birbirlerinden kopuk çalıştıklarından, teamüllerin oluşması zaman alıyordu. Yüzyılın ikinci yarısına girilene dek, H2O2 formülü kimi kimyacılar için su, kimileri için oksijenli su anlamına gelirdi. C2H4 formülüyse ya etileni ya da bataklık gazını simgelerdi. Her yerde aynı simgeyle temsil edilen bir molekül yok gibiydi.</p>

  <p class="calibre15">Kimyacılar çoğunlukla kendi icatları olan sembol ve kısaltmalar kullanırlardı, ki bunların çeşitliliği de hayret vericiydi. İsveçli J. J. Berzelius, elementlerin Yunanca ya da Latince isimleri temel alınarak kısaltılmalarını karara bağlayarak, meseleye son derece ihtiyaç duyulan bir düzen getirdi. Demirin kısaltmasının Fe (Latinceferrum’dan) ve gümüşünkinin de Ag (Latince argentum’dan) olmasının sebebi budur. Diğer kısaltmalardan pek çoğu İngilizce adlarıyla uyuşur: mesela nitrojen için N, oksijen için O, hidrojen için H kullanılır. Bir molekül içindeki atom sayısını göstermek için, Berzelius bir üst-imden yararlandı: H<sup class="calibre21">2</sup>0’da olduğu gibi. Sonradan, ortada özel bir sebep olmadığı halde, bu sayıyı alt-imle göstermek âdet haline geldi: H2O.</p>

  <p class="calibre15">Arada bir derlenip toplanmakla birlikte, on dokuzuncu yüzyılın ikinci yarısına gelindiğinde kimya tarumar bir haldeydi. İşte bu yüzden, 1869’da St. Petersburg Üniversitesi’nden Dmitri Ivanovich Mendeleyev adında tuhaf ve çılgın görünüşlü bir profesörün ansızın ön plana çıkması herkesi pek sevindirdi.</p>

  <p class="calibre15">Mendeleyev (bazen Mendeleev ya da Mendeleef olarak da yazılır) 1834’te Sibirya’nın uzak batısındaki Tobolsk’ta, iyi eğitim görmüş, hali vakti yerinde ve çok büyük bir ailenin oğlu olarak dünyaya geldi. Bu aile o kadar büyüktü ki, tarih Mendeleyev’lerin tam olarak kaç kişi olduklarının çetelesini tutamamıştır: Kimi kaynaklara göre on dört, kimilerine göre on yedi çocukları vardı. Dmitri ’nin çocuklardan en küçüğü olduğu konusunda her halükarda tüm kaynaklar hemfikirdir. Şans Mendeleyev’lerin yüzüne her zaman gülmüyordu. Dmitri küçükken, yerel bir okulun başöğretmeni olan babası kör oldu ve annesi çalışıp aileye bakmak zorunda kaldı. Tuttuğunu kopardığı anlaşılan bu kadın, sonunda başarılı bir cam fabrikasının müdürlüğüne yükseldi. 1848’e kadar her şey yolunda gitti, ama sonra fabrika yandı ve aile maddi sıkıntıya düştü. En küçük çocuğunu okutmayı kafasına koyan azimkâr anne Bayan Mendeleyev, küçük Dmitri’yi yanına alıp otostopla 6.436 kilometre (Londra’dan Ekvator Ginesi’ne gitmekle eşdeğer bir mesafe) katederek St. Petersburg’a vardı ve oğlunu Pedagoji Enstitüsü’ne emanet etti. Vücudu bunca yorgunluğu kaldıramadığı için, çok geçmeden öldü.</p>

  <p class="calibre15">Mendeleyev itaatkârca eğitimini tamamladı ve nihayet yerel üniversitede bir mevki sahibi oldu. Orada yetkin bir kimyacı olarak tanınmakla birlikte, çok fazla sivrilemedi. Laboratuvardaki üstün yeteneklerinden ziyade, darmadağınık saçları ve sakalıyla tanınırdı. Saçını sakalını yılda yalnızca bir defa tıraş ederdi.</p>

  <p class="calibre15">Gelgelelim, 1869’da, yani otuz beş yaşındayken, elementleri düzene sokmanın bir yolunu bulmak için kafa yormaya başladı. O sıralar, elementler ekseriyetle iki şekilde gruplandırılırdı: ya atom ağırlığına göre (Avogadro Yasası kullanılarak), ya da ortak özelliklerine göre (mesela metaller ya da gazlar gibi kategorilere ayrılarak). Mendeleyev’in çığır açan buluşu, bu ikisinin aynı tabloda birleştirilebileceğini görmek oldu.</p>

  <p class="calibre15">Bilim dünyasında âdet haline geldiği üzere, bu ilke de aslında üç sene evvel John Newlands adında amatör bir kimyacı tarafından Ingiltere’de öngörülmüştü. Newlands, elementlerin atom ağırlıklarına göre dizildikleri zaman art arda gelen her sekiz elementin belli bazı özellikleri tekrarlar (ya da birbiriyle uyuşur) gibi göründüğünü ileri sürmüştü. Ama bu fikri koşulların henüz olgunlaşmadığı bir dönemde akıl ettiği için, ona “sekizli yasası” gibi biraz abes kaçan bir ad vermiş ve söz konusu sıralamayı piyano klavyesindeki oktavlara benzetmişti. Belki Newlands’in sunum tarzının yanlışlığı yüzünden, fikir esas itibariyle mantıksız bulunmuş ve ekseriyetle alaya alınmıştı. Toplantılarda birtakım muzip seyircilerin söz alıp, ondan elementlerine küçük bir melodi çaldırmasını rica ettikleri olurdu. Hevesi kaçan Newlands fikrinde diretmekten vazgeçti ve çok geçmeden bilimsel arenadan elini eteğini çekti.</p>

  <p class="calibre15">Mendeleyev’in biraz daha farklı bir yaklaşımı vardı. Elementlerini yedili gruplar içine yerleştiriyor, ama esasen aynı ilkeyi uyguluyordu. Fikir aniden çok parlak ve harikulade zekice gözükmeye başladı. Özellikler periyodik olarak tekrarlandığı için, icat <span class="calibre18">periyodik tablo</span> adını aldı.</p>

  <p class="calibre15">Mendeleyev’in, Kuzey Amerika’da <span class="calibre18">solitaire</span> adıyla, başka yerlerde <span class="calibre18">patience</span> adıyla tanınan tek kişilik bir kâğıt oyunundan ilham aldığı söylenir. Bu oyunda kartlar suitlerine (maça, kupa, karo, sinek) göre yatay doğrultuda, rakamlarına göre dikey doğrultuda sıralanır. Mendeleyev, oldukça benzer bir anlayışla, elementleri periyotlar denilen yatay diziler halinde ve gruplar denilen dikey sütunlar halinde sıraladı. Ortaya çıkan tablo, boyuna okunduğu zaman bir ilişki grubunu, enine okunduğu zaman başka bir ilişki grubunu gösteriyordu. Açıklamak gerekirse, dikey sütunlar benzer özelliklere sahip kimyasalları bir araya getirir. Öyle ki, metallere özgü kimyasal benzerlikleri sebebiyle bakır gümüşün üstünde, gümüş de altının üstünde yer alırken, helyum, neon ve argon, gazlar sütununa yerleşir. [Bu sıralamadaki asıl belirleyici etken, elementlerin değerlik (valans) elektronları diye adlandırılan şeydir, ki bunu anlamayı arzu ettiğiniz takdirde özel kurslara kaydolmanız lazım.] Öte yandan, yatay diziler de kimyasal elementleri atom çekirdeklerindeki proton sayısına, yani atom numarası olarak bilinen değere göre, küçükten büyüğe doğru sıralar.</p>

  <p class="calibre15">Atomların yapısını ve protonların önemini daha sonra etraflıca ele alacağız, yani şimdilik şu organizasyon prensibini takdir etmekle yetinebiliriz: Hidrojenin tek bir protonu vardır, dolayısıyla atom numarası birdir ve tablonun ilk elementidir; uranyumun doksan iki protonu vardır, dolayısıyla tablonun sonlarında yer alır ve atom numarası doksan ikidir. Bu anlamda, Philip Ball’un da işaret ettiği gibi, kimya aslında yalnızca bir sayım meselesidir. (Sırası gelmişken, atom numarası atom ağırlığı ile karıştırılmamalıdır; atom ağırlığı belli bir elementin proton ve nötron sayılarının toplamıdır.)</p>

  <p class="calibre15">Hâlâ bilinmeyen ya da anlaşılmayan çok şey vardı. Hidrojen evrendeki en yaygın elementtir, ama bunun tahmin edilebilmesi için aradan otuz sene daha geçmesi gerekecekti. Evrenin en bereketli ikinci elementi olan helyum bulunalı henüz sadece bir sene olmuştu. Daha evvel varlığından bile şüphelenilmemiş bir elementti bu. Üstelik Yerküre’de değil, bir güneş tutulması esnasında spektroskop vasıtasıyla Güneş’te bulunmuş ve adını da bu vesileyle Yunan güneş tanrısı Helios’tan almıştı. 1895’e kadar izole edilemedi. Her şeye rağmen, Mendeleyev’in icadı sayesinde, kimya artık sağlam bir temele oturmuştu.</p>

  <p class="calibre15">Çoğumuz için, periyodik tablonun soyut bir güzelliği vardır, ama kimyacılara soracak olursanız, bu tablo kimyaya öyle pratik bir düzen ve berraklık getirmiştir ki onu ne kadar övsek azdır. Robert E. Krebs, “Hiç şüphe yok ki, Kimyasal Elementlerin Periyodik Tablosu, tarih boyu tasarlanmış en güzel organizasyon şemasıdır,” diye yazar <span class="calibre18">The History and Use of Our Earth ‘s Chemical Elements'ta</span></p>

  <p class="calibre8"><img alt="element" class="calibre40" src="../Images/element.JPG" /><br class="calibre16" /></p>

  <p class="calibre15">(Dünyamızdaki Kimyasal Elementlerin Tarihi ve Kullanımı). Kimya tarihi hakkında yazılmış hemen her kitapta benzeri duygulara rastlayabilirsiniz.</p>

  <p class="calibre15">Günümüzde bilinen “yaklaşık 120” element vardır: doğada bulunan doksan iki element ve laboratuvarlarda yaratılan birkaç düzine daha. Gerçek sayının ne olduğu biraz tartışmalı bir konudur, çünkü ağır, sentezlenmiş elementler saniyenin milyonda biri kadar kısa süreler için var olur ve kimyacılar kimi zaman bu elementlerin gerçekten saptanmış olup olmadığı konusunda anlaşmazlığa düşerler. Mendeleyev’in zamanında yalnızca altmış üç element biliniyordu, ama Mendeleyev, bu kadarının tablonun tamamını doldurmayacağını, daha pek çok parçanın eksik kaldığını anlayacak kadar zekiydi. İleride bulunacak yeni elementlerin nerelere yerleştirileceklerini, tablosunda tatminkâr bir doğrulukla öngörüyordu.</p>

  <p class="calibre15">Element sayısının daha ne kadar artabileceğini kimse bilemez, gerçi 168’den büyük her rakam, bir atom ağırlığı olarak “tam anlamıyla spekülatif’ sayılır. Mamafih, yeni keşfedilen her şeyin Mendeleyev’in şahane tablosunda yerini bulacağına kimsenin şüphesi yoktur.</p>

  <p class="calibre15">On dokuzuncu yüzyıl, kimyacılara son bir büyük sürpriz daha hazırlamaktaydı. Her şey 1896’da Paris’te, Henri Becquerel’in ışık geçirmez kâğıtlara sarılı bir fotoğraf levhası üzerine yanlışlıkla koyduğu bir paket uranyum tuzunu çekmecesinde bırakmasıyla başladı. Bir süre sonra fotoğraf levhasını çekmeceden çıkardığı zaman, tuzun levha üzerinde karartıya benzer bir iz bıraktığını görerek çok şaşırdı: Levha adeta ışığa maruz kalmış gibiydi. Tuzlar bir nevi ışınım salıyor olmalıydı.</p>

  <p class="calibre15">Becquerel, bulgulamış olduğu şeyin önemi göz önüne alınırsa çok yadırganacak bir şey yaptı: Konuyu araştırması için bir mastır öğrencisine havale etti. Bereket versin, söz konusu öğrenci Polonya’dan yeni göç etmiş olan Marie Curie idi. Çiçeği bumunda kocası Pierre’le birlikte çalışarak, belli bazı kaya türlerinin sürekli ve olağanüstü miktarlarda enerji saçtığını, üstelik bunu hacim kaybetmeksizin ve fark edilebilir hiçbir değişime uğramaksızın yaptığını bulguladı. Onun ve kocasının bilemeyecekleri, hatta ertesi yüzyıl Einstein tarafından izah edilene dek hiç kimsenin bilemeyeceği gerçek, söz konusu kayaların aşırı etkili bir biçimde kütleyi enerjiye çevirmekte olduğuydu. Marie Curie bu etkiyi “radyoaktiflik” diye adlandırdı. Çalışma süreçleri içinde, Curie’ler iki de yeni element buldular: Marie Curie’nin memleketinin adını verdikleri polonyum ve radyum. 1903’te Curie’ler Nobel Fizik Ödülü’nü Becquerel’le paylaştılar. (Marie Curie 1911 ’de kimya dalında ikinci bir ödül kazanacak ve hem kimya hem de fizik dalında ödül alan tek kişi olacaktı.)</p>

  <p class="calibre15">Montreal’deki McGill Üniversitesi’nde, Yeni Zelanda doğumlu Emest Rut<span style="text-indent: 1.5em; font-size: 1em; line-height: 1.2;">herford bu yeni radyoaktif maddelere ilgi duymaya başladı. Frederick Soddy adında bir meslektaşıyla birlikte, bu maddelerin küçük miktarlarında muazzam enerji rezervleri bulunduğunu ve bu rezervlerdeki radyoaktif bozunmanın</span><a id="footnote7" style="text-indent: 1.5em; font-size: 1em; line-height: 1.2;"></a><sup class="calibre21" style="text-indent: 1.5em;"><a href="#bookmark10">7</a></sup> <span style="text-indent: 1.5em; font-size: 1em; line-height: 1.2;">Yerküre’nin sıcaklığından büyük ölçüde sorumlu olabileceğini keşfetti. Rutherford ile Soddy, radyoaktif elementlerin bozunarak başka elementlere dönüştüğünü de keşfettiler: Yani bugün sözgelimi bir uranyum atomunuz varken, yann bir kurşun atomunuz oluveriyordu. Bu hakikaten de olağanüstü bir şeydi. Simyanın ta kendisiydi, saf ve basit. Böyle bir şeyin doğada kendiliğinden olabileceğine kimse ihtimal vermemişti oysa.</span></p>

  <p class="calibre15">Rutherford, her zamanki pragmatist tavrıyla, bunun pratikte değerli bir kullanım bulabileceğini gören ilk kişi oldu. Her radyoaktif madde örneğinin yarısının bozunması için gereken zaman miktarının (meşhur adıyla, yan-ömrün) her zaman aynı olduğunu ve bu sabit, güvenilir bozunma hızının bir nevi saat vazifesi görebileceğini fark etti. Bir maddenin şu anda ne kadar radyasyonu olduğundan ve hangi süratle bozunmakta olduğundan yola çıkarak geriye doğru hesaplarsanız, maddenin yaşını bulabilirdiniz. Fikrini bir parça uranyumlu maden cevheri üzerinde sınadı ve cevherin yaşını 700 milyon yıl olarak hesapladı: Yerküre’nin yaşı olarak çoğu insanın kabullenmeye hazır olduğundan çok daha büyük bir rakamdı bu.</p>

  <p class="calibre15">1904 baharında Rutherford, Kraliyet Enstitüsü’nde konferans vermek üzere Londra’ya gitti. Kraliyet Enstitüsü, Rumford Kontu tarafından 105 yıl evvel kurulan saygıdeğer kuruluşun ta kendisiydi. Gerçi insanların pudralı perukalarla dolaştıkları o zamanlar, Viktorya dönemi sonlarının hoyrat, atak, kabına sığmaz enerjisiyle karşılaştırıldığında, aradan asırlar geçmiş gibi geliyordu. Rutherford’ın orada bulunma sebebi, yeni radyoaktif bozunma kuramı hakkında konuşma yapmaktı ve bu kuramın bir parçası olarak, sözü uranyumlu maden cevherine getirecekti. Rutherford, artık iyice ihtiyarlamış olan Kelvin’in de konferansı uyuklayarak da olsa takip etmekte olduğunu biliyordu. Bu yüzden gayet hatırşinas bir tavır takınarak, bir diğer ısı kaynağının keşfi halinde hesaplarının geçersizleşeceğini Kelvin’in kendi ağzıyla söylemiş olduğuna dikkat çekti. Rutherford işte o diğer kaynağı bulmuştu. Radyoaktiflik sayesinde, Yerküre artık Kelvin’in hesaplarının izin verdiği yaştan, yani yirmi dört milyon yıldan çok daha yaşlı olabilirdi, ki besbelli öyleydi.</p>

  <p class="calibre15">Kelvin, Rutherford’ın saygılı sunumu karşısında tatlı tatlı gülümsedi, ama aslında hiç etkilenmemişti. Güncellenen rakamları asla kabul etmedi ve Yerküre’nin yaşı üzerindeki çalışmalarının, bilime olan katkılarının en zekicesi ve en önemlisi olduğuna, hatta termodinamik alanındaki çalışmalarından çok daha değerli olduğuna ölene dek inandı.</p>

  <p class="calibre15">Çoğu bilimsel devrim için geçerli olduğu gibi, Rutherford’ın yeni bulguları da herkesçe hoş karşılanmadı. Dublin Üniversitesi’nden John Joly, Yerküre’nin en fazla seksen dokuz milyon yıllık olduğunu 1930’lara kadar ısrarla iddia etti ve bu ısrarından onu ancak kendi ölümü vazgeçirebildi. Rutherford’ın öngördüğü uzun zaman dilimi kimilerine endişe kaynağı olmaya başladı. Ama radyometrik tarihlendirmeyle bile (bozunma ölçümleri bu adla anılır olacaktı) Yerküre’nin gerçek yaşına bir milyar yıl kadar farkla yaklaşabilmemiz için aradan onlarca yıl geçmesi gerekecekti. Bilim doğru yoldaydı, ama daha alınacak çok mesafe vardı.</p>

  <p class="calibre15">Kelvin 1907’de öldü. Aynı yıl Dmitri Mendeleyev de son nefesini verdi. Kelvin gibi o da üretken çalışmalarını geride bırakalı çok olmuştu, ama son yıllarını Kelvin’e kıyasla daha huzursuz geçirdi. Mendeleyev yaşlandıkça hırçın ve aksi bir adam olup çıktı. Radyasyonun, elektronun ve yeni kanıtlanmış hiçbir şeyin varlığını kabul etmeye yanaşmadı. Son onyıllannın çoğunu Avrupa’nın dört bir yanında konuk olduğu laboratuvar ve konferans salonlarını hiddetle terk ederek geçirdi. 1955’te, 101 numaralı elemente onun anısına mendelevyum adı verildi. “Adına yaraşır biçimde,” der Paul Strathem, “kararsız bir elementtir bu.”</p>

  <p class="calibre15">Radyasyon araştırmaları elbette kimsenin beklemediği sonuçlarla aldı yürüdü. 1900’lerin başlarında Pierre Curie, radyasyon hastalığının tipik belirtilerini göstermeye başladı. En belirginleri hafif kemik ağrılan ve kronik kırıklık hissi olan bu belirtiler, kuşkusuz zamanla kötüleşecekti. Gerçi bunu kesin olarak asla bilemeyeceğiz, çünkü Pierre Curie 1906’da Paris’te karşıdan karşıya geçerken bir at arabasının altında kalıp feci biçimde can verdi.</p>

  <p class="calibre15">Marie Curie hayatının geri kalanını aynı alanda özgün çalışmalar yürüterek geçirdi. 1914’te meşhur Paris Üniversitesi Radyum Enstitüsü’nü kurdu. İki Nobel Ödülü’ne layık bulunduğu halde, Bilimler Akademisi’ne hiç seçilmedi. Bunun en önemli sebebi, Pierre’in ölümünden sonra evli bir fizikçiyle ilişkiye girmesiydi. Bu davranış, Fransa’da bile skandal yaratabilecek büyüklükte bir basiretsizlikti. Ya da en azından akademiyi yöneten yaşlı başlı adamların gözünde öyleydi.</p>

  <p class="calibre15">Uzunca bir süre, radyoaktiflik gibi mucizevi biçimde enerjik bir şeyin mutlaka yararlı olması gerektiği varsayıldı. Yıllarca, diş macunu ve müshil imalatçıları ürünlerine radyoaktif toryum kattılar. En azından 1920’lerin sonlarına dek, New York’un Finger Lakes bölgesindeki Glen Springs Hotel (ve kuşkusuz daha pek çokları), “radyoaktif maden suyu kaynaklan”nın şifalı etkilerini iftiharla tanıttılar. Tüketim mallarında radyoaktif madde kullanımı 1938’e dek yasaklanmadı. Bu zamana gelindiğinde Madam Curie için artık çok geçti, çünkü 1934’te lösemiden ölmüştü. Radyasyon gerçekten de öyle zararlı ve kalıcıdır ki, şimdi bile Madam Curie’nin 1890’lardan kalma notlarına dokunmak son derece tehlikelidir. Kendisine ait laboratuvar kitapları kurşun-astarlı kutularda muhafaza edilir ve onları görmek isteyenlerin koruyucu giysiler giymeleri gerekir.</p>

  <p class="calibre15">tik atombilimcilerin kendilerini farkında olmadan tehlikeye atarak fedakârca yürüttükleri yüksek-riskli çalışmalar sayesinde, yirminci yüzyıla girildiğinde Yerküre’nin hiç şüphesiz saygıdeğer bir yaşta olduğu açıklığa kavuşmuştu. Gerçi bu yaşın ne olduğunu herhangi birinin kesin olarak söyleyebilmesi için bilimin yarım asırlık bir mesafe daha katetmesi gerekecekti. Bu arada, bilim kendine yepyeni bir çağ doğurmak üzereydi: atom çağını.</p>

  <p class="calibre15"><a id="bookmark2"></a><a href="#footnote1">1</a></p>

  <p class="calibre15">sığın: mus olarak da bilinen, Kuzey Amerika'nın ve Avrasya’nın kuzey kesimlerinde yaşayan iri bir geyik türü. (ç.n.)</p>

  <p class="calibre15"><a id="bookmark3"></a><a href="#footnote2">2</a></p>

  <p class="calibre15">Deniz kıyısında deniz kabuklan satar. (ç.n.)</p>

  <p class="calibre15"><a id="bookmark4"></a><a href="#footnote3">3</a></p>

  <p class="calibre15">Günümüzde Londra Hayvanat Bahçesi olarak bilinir. (ç.n.)</p>

  <p class="calibre15"><a id="bookmark5"></a><a href="#footnote4">4</a></p>

  <p class="calibre15">tip örneği: kendi türünde tanımlanıp adlandırılan ilk örneğe verilen ad. (ç.n.)</p>

  <p class="calibre15"><a id="bookmark8"></a><a href="#footnote5">5</a></p>

  <p class="calibre15">Alüminyum, Amerikan İngilizcesinde <span class="calibre18">aluminum</span> olarak, İngiliz İngilizcesindeyse <span class="calibre18">aluminium</span> olarak yazılır. Bu yazım tutarsızlığı, Davy’nin alışılmadık bir kararsızlığından kaynaklanır. 1808’de bu elementi ilk defa izole ettiği zaman, ona <span class="calibre18">alumium</span> adını verdi. Dört yıl sonra her ne hikmetse fikrini değiştirip <span class="calibre18">aluminum’</span> da karar kıldı. Amerikalılar yeni terimi hiç itirazsız benimsediler, ama birçok İngiliz kullanıcı, <span class="calibre18">sodium</span> (sodyum), <span class="calibre18">calcium</span> (kalsiyum) ve <span class="calibre18">strontium</span> (stronsiyum) terimlerindeki -ium kalıbını bozduğu gerekçesiyle <span class="calibre18">aluminum'u</span> beğenmediklerinden, ona bir sesli harf ve dolayısıyla bir hece eklediler. Davy aynca, madencilerin kullandığı güvenlik lambasının da mucididir.</p>

  <p class="calibre15"><br class="calibre16" /></p>

  <p class="calibre15"><a id="bookmark9"></a><a href="#footnote6">6</a></p>

  <p class="calibre15">Yasa, çok daha sonralan, kimyanın temel bir ölçü birimi olan ve Avogadro’nun ölümünden uzun süre sonra onun adını alan Avogadro sayısının benimsenmesini sağladı. Bu sayı, 2,016 gram hidrojen gazında (ya da eşit hacimdeki bir diğer gazda) bulunan molekül sayısıdır. Değeri 6,0221367 x 10<sup class="calibre21">23</sup> olarak gösterilir, ki muazzam derecede büyük bir sayıdır bu. Kimya öğrencileri nicedir bu sayının ne kadar büyük olduğunu hesap ederek kendi aralannda bol bol eğlenmişlerdir. Dolayısıyla ben de size bu sayının, Amerika Birleşik Devletleri’ni 14,5 kilometre kalınlığında bir patlamış mısır tabakasıyla kaplamak için gereken mısır tanesi sayısına, ya da Pasifik Okyanusu’nun suyunu ihtiva edebilecek bardak sayısına, veya düzgünce istiflendiği zaman Yerküre’yi 322 kilometre kalınlığında bir tabaka halinde kaplayabilecek meşrubat kutusu sayısına eşit olduğunu söyleyebilirim. Aynı sayıda Amerikan senti, Yerküre’deki her insanı dolar trilyoneri yapmaya yetecek bir miktardır. Anlayacağınız, çok büyük bir sayıdır bu.</p>

  <p class="calibre15"><a id="bookmark10"></a><a href="#footnote7">7</a></p>

  <p class="calibre15">bozunma: kararsız bir atom çekirdeğinin parçacık ve enerji salarak daha hafif ve kararlı başka bir çekirdeğe dönüşmesi. (ç.n.)</p>

  <p class="calibre15"><br class="calibre16" /></p>

  <p class="calibre15"></p>

  <p class="calibre15"><a href="#dip2" id="ack2">16</a><br class="calibre16" /></p>

  <p class="calibre15">Quaker'lar: 17. yüzyıl ortalarında lngiltere'de ve Amerikan kolonilerinde ortaya çıkan Hıristiyan tari<span class="calibre3">katı. Quaker'lar Tanrı 'yı kavrayabilmek için dini kurumlara, din adamlarına ve ayinlere gerek olmadığını</span> <span class="calibre3">savunduklanndan, toplumsal reformlarda etkili olmuşlardır. (ç.n.)</span></p>

  <p class="calibre15"><span class="calibre3"><br /></span></p>

  <p class="calibre15"></p>

  <p class="calibre15"><span class="calibre3"><a href="#der" id="der2">1</a><br /></span></p>

  <p class="calibre15"><span class="calibre3">1<span style="text-indent: 1.5em; font-size: 1em; line-height: 1.2;">902 &nbsp;'de Bamum Brown tarafından bulunan ünlü &nbsp;Tyrannosaurus &nbsp;rex &nbsp;hariç.&nbsp;</span></span></p>

  <p class="calibre15"><br /></p>
</body>
</html>
