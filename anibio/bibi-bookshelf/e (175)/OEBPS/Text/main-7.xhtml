<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre38"><b class="calibre2"><a id="bookmark0"></a>18</b></p>

  <h2 class="calibre39"><b class="calibre5"><a class="calibre9" id="bookmark1"></a>DERYA DENiZ</b></h2>

  <p class="calibre15">Dihidrojen oksidin egemenliği altındaki bir dünyada yaşamaya çalıştığınızı farz edin. Dihidrojen oksit, tadı ya da kokusu olmayan bir bileşimdir. Genellikle zararsız olmakla birlikte, özelliklerinin değişkenliğinden ötürü bazen son derece öldürücü bir hal alabilir. Hangi halde olduğuna bağlı olarak, sizi haşlayabilir ya da dondurabilir. Birtakım organik moleküllerle birleştiğinde, ağaçları yapraksız bırakacak ve heykellerin yüzlerini silecek kadar tehlikeli karbonik asitler oluşturabilir. Aşırı miktarlarda dihidrojen oksit kontrolsüzce serbest kaldığında, insan eliyle yapılmış hiçbir binanın karşı koyamayacağı bir şiddetle hücum eder. Onunla yaşamayı öğrenmiş olanlar için bile, çoğu zaman ölüm saçan bir maddedir. Biz ona su deriz.</p>

  <p class="calibre15">Su her yerdedir. Bir patatesin yüzden 80’i, bir ineğin yüzde 74’ü, bir bakterinin yüzde 75’i sudan oluşur. Yüzde 95’i su olan bir domatesin <span class="calibre18">başkaca</span> çok az şeyi vardır. insanların bile yüzde 65’i sudan ibarettir. Neredeyse üçte ikimizi oluşturan su, bizi katıdan çok sıvı kılar. Su acayip bir şeydir. Şekilsiz ve şeffaftır, ama yine de ona yakın olmak isteriz. Tatsızdır, ama yine de tadını çok severiz. Onu güneşin altında ışıldarken görmek için büyük mesafeler kateder, küçük servetler harcarız. Tehlikeli olduğunu ve her yıl binlerce insanı boğarak öldürdüğünü bile bile, içine girip yüzeceğimiz günü iple çekeriz.</p>

  <p class="calibre15">Su her yerde hazır ve nazır olduğundan, onun ne olağanüstü bir madde olduğunu genellikle gözden kaçırırız. Suyun hemen hiçbir özelliği diğer sıvıların özellikleri hakkında ve diğer sıvıların özellikleri de suyunkiler hakkında güvenilir tahminlerde bulunmak için kullanılamaz. Su hakkında hiçbir şey bilmediğiniz ve varsayımlarınızı kimyasal açıdan suya en benzeyen bileşimlerin, mesela hidrojen selenit ya da hidrojen sülfürün davranışı üzerine kurduğunuz takdirde, onun eksi 93 santigrat derecede kaynamasını ve oda sıcaklığında buharlaşmasını beklersiniz.</p>

  <p class="calibre15">Çoğu sıvı dondurulduğu zaman aşağı yukarı yüzde 10 oranında küçülür. Bu durum su için de geçerlidir, ama yalnızca bir dereceye kadar. Su, donmasına ramak kaldığında, asi, mucizevi ve son derece olanaksız bir davranış göstererek genişlemeye başlar. Katı hale geçtiğinde, eskisinden neredeyse onda bir daha hacimlidir. Genişlediği için, buz suyun üstünde yüzer: “Akıl almaz bir özellik”tir bu, John Gribbin’e göre. Buzun bu müthiş itaatsizliği olmasaydı batardı, dolayısıyla göller ve okyanuslar da dip kısımlarından başlayarak donardı. Yüzeyde ısıyı muhafaza eden buzlar olmayınca, suyun sıcaklığı uçup gider, giderek soğuyan su daha da fazla buz üretirdi. Çok geçmeden okyanuslar bile donar ve herhalde çok uzun bir süre, hatta belki de sonsuza dek donmuş halde kalırdı. Yaşamı destekleyebilecek koşullar da biraz zor oluşurdu. Neyse ki su kimya kurallarından da fizik kanunlarından da haberi yokmuş gibi davranır.</p>

  <p class="calibre15">Suyun kimyasal formülünün H2O olduğunu herkes bilir: Bir su molekülü, büyücek bir oksijen atomu ile oksijene bağlanmış daha küçük iki hidrojen atomundan oluşur. Hidrojen atomları oksijenlerine sıkı sıkı sarılır, ama aynı zamanda diğer su molekülleriyle de gevşek bağlar kurarlar. Su moleküllerinin doğası, onları diğer su molekülleriyle eşleşerek bir nevi dansa iştirak etmeye zorlar. Robert Kunzig’in güzel benzetmesiyle, kadril dansının boyuna eş değiştiren çiftleri gibi bir eşleşip bir ayrılırlar. Bir bardak suyun çok şenlikli bir hali yokmuş gibi gözükebilir, ama içindeki her molekül saniyede milyarlarca defa eş değiştirmektedir. İşte bu yüzden, su molekülleri bir araya gelip havuz ya da göl gibi kütleler oluşturabilir, ama birbirlerine çok sıkı sarılmadıkları için, mesela siz koşup aralarına daldığınızda kolayca ayrılıverirler. Su moleküllerinin her an yalnızca yüzde 15’i bilfiil temas halindedir.</p>

  <p class="calibre15">Bu bağ bir yandan da çok güçlüdür: Su moleküllerinin sifonlanınca yokuş yukarı akabilmesinin ve bir arabanın kaputu üzerindeki su damlacıklarının inatçı bir kararlılıkla boncuk boncuk dizilmeye çalışmasının sebebi budur. Suyun yüzey direnci de aynı sebepten ileri gelir. Yüzeydeki moleküllerin alt ve yan taraflarındaki benzer moleküllerle oluşturdukları bağlar, üst taraflarındaki hava molekülleriyle oluşturdukları bağlardan daha güçlüdür. Bu bağlılık, böcekleri ve su üstünde sektirilen taşlan taşıyabilecek kadar güçlü bir zar yaratır. Suya karınüstü atladığınız zaman göbeğinizi pişiren de bu zarın direncidir.</p>

  <p class="calibre15">Onsuz mahvolacağımızı söylemeye ne hacet. İnsan vücudu susuz kaldığında balmumu gibi erir. Sayılı günler içinde, “dudaklar sanki budanmış gibi yok olup gider, dişetleri kararır, burun kuruyup yarı uzunluğuna iner ve göz çevresindeki cilt o kadar gerilir ki göz kırpmak zorlaşır.” Su bizim için hayati önem taşıdığından, dünyadaki suların çok az bir bölümü hariç hepsinin, içerdikleri tuzlar yüzünden bizim için zehirli, hatta ölümümüze sebep olacak kadar zehirli olduğunu görmezden gelmemiz kolaydır.</p>

  <p class="calibre15">Yaşamak için tuza ihtiyacımız vardır, ama az miktarlarda olması kaydıyla.</p>

  <p class="calibre15">Oysa deniz suyu güvenle metabolize edebileceğimizden çok daha fazla (yaklaşık yetmiş kat fazla) tuz içerir. Yemeklerimize serptiğimiz sofra tuzunun bir litre tipik deniz suyundaki miktarı yalnızca 2,5 çay kaşığıdır, ama deniz suyundaki diğer element, bileşim ve çözünmüş katı madde miktarları çok daha fazladır ve bunlar da kolektif olarak “tuzlar” diye adlandırılır. Bu tuz ve minerallerin dokularımızdaki oranları, deniz suyundakilerle esrarengiz bir benzerlik gösterir: Margulis ile Sagan’ın ifadesiyle, deniz suyu terler, deniz suyu ağlarız. Ama her ne hikmetse bir içecek olarak deniz suyuna toleransımız yoktur. Vücudunuza çok fazla tuz alırsanız metabolizmanız çabucak krize girer. Her hücreden dışarı hücum eden sürülerce su molekülü, tıpkı gönüllü itfaiyeciler gibi yardıma koşup, vücuttaki ani tuz alımını seyreltmeye ve gidermeye çalışır. Böylece hücreler normal işlevlerini yerine getirmek için gereksindikleri sudan tehlikeli biçimde mahrum kalır. Tek kelimeyle dehidrasyona (sıvı kaybına) uğrarlar. Dehidrasyon aşırı boyutlara vardığı zaman havalelere, şuursuzluğa ve beyinde hasara yol açar. Bu arada, fazla çalışmaktan canı çıkan kan hücreleri tuzu böbreklere taşır ve böbrekler de sonunda yenik düşüp iflas eder. Böbrekleriniz çalışmazsa ölürsünüz. İşte bu yüzden deniz suyu içmiyoruz.</p>

  <p class="calibre15">Yerküre’de 1,3 milyar kilometreküp su vardır ve olup olacağı bu kadardır. Sistem kapalı devre çalışır: Yani hiçbir şey eklenemez ve eksiltilemez. İçmekte olduğunuz su, dünya kurulalı beri devridaim halindedir. Okyanuslar şimdiki hacimlerine tahminen 3,8 milyar yıl önce kavuşmuştur.</p>

  <p class="calibre15">Su âlemi hidrosfer olarak bilinir ve ezici çoğunlukla okyanuslara aittir. Yeryüzündeki bütün suların yüzde doksan yedisi denizlerdedir, deniz sularının da büyük bölümü gezegenin yarısını kaplayan ve karaların toplamından daha büyük olan Pasifik’te bulunur. Pasifik Okyanusu, okyanus sularının yarısından biraz fazlasını (daha kesin bir ifadeyle, yüzde 51,6’sını) ihtiva eder; Atlantik yüzde 23,6’sına, Hint Okyanusu ise 21,2’sine sahiptir. Yani tüm diğer denizlere suların sadece yüzde 3,6’sı kalır. Okyanusun ortalama derinliği 3,86 kilometredir. Pasifik’teki derinlik ortalaması, Atlantik ve Hint okyanuslarındakinden yaklaşık 300 metre fazladır. Toplamda, gezegen yüzeyinin yüzde 60’ı, 1,6 kilometreyi aşkın derinlikte okyanus sularıyla kaplıdır. Philip Ball’un belirttiği gibi, gezegenimize Yerküre diyeceğimize Suküre desek daha doğru olur.</p>

  <p class="calibre15">Dünya sularının yüzde 3 ’ünü oluşturan tatlı suların çoğu buz katmanları halindedir. Yalnızca az bir miktarı (yüzde 0,036’sı) göllerde, nehirlerde ve bentlerde bulunur. Daha da az bir kısmı (yalnızca yüzde 0,001 ’i) bulut ya da buhar halindedir. Gezegendeki buzların yaklaşık yüzde 90’ı Antarktika’da, geri kalanının çoğuysa Grönland’dadır. Güney Kutbu’na giderseniz yaklaşık 3,2 kilometre, Kuzey Kutbu’ndaysa yalnızca 4,5 metre buz üstünde duruyor olursunuz. Sırf Antarktika’da 25 milyon kilometreküp buz vardır: eridiği takdirde okyanusları 61 metre yükseltmeye yetecek bir miktardır bu. Halbuki atmosferdeki suyun hepsi yağmur halinde yere düşse ve her yer eşit miktarda yağış alsa bile, okyanuslar yalnızca birkaç santim derinleşir.</p>

  <p class="calibre15">Sırası gelmişken, deniz seviyesi de bütünüyle itibari bir kavram sayılır. Denizler hiç de aynı seviyede değildir. Gelgitler, rüzgârlar, Coriolis kuvveti ve diğer etkiler su seviyelerini okyanuslar arasında ve hatta okyanuslar içinde hatırı sayılır derecede değiştirir. Pasifik’in batı yakası, Yerküre’nin kendi ekseni etrafındaki dönüşünün yarattığı merkezkaç kuvvetin bir sonucu olarak, yaklaşık yanın metre daha yüksektir. Su dolu bir leğeni bir tarafından çektiğiniz zaman su sanki size doğru gelmek istemezmişçesine öbür tarafa doğru akmaya eğilim gösterir. Keza, dünyanın doğu yönündeki dönüşü de suyu okyanusun batı sınırlarına yığar.</p>

  <p class="calibre15">Denizlerin bizim için ezelden beri ne büyük önem taşıdığını düşününce, dünyanın onlarla bilimsel olarak ilgilenmeye başlamasının bu kadar uzun zaman almış olmasına şaşmamak elde değil. On dokuzuncu yüzyılın ileri yıllarına dek okyanuslar hakkında bilinenlerin çoğu karaya vuran ya da balıkçı ağlarına takılan şeylere dayanıyordu. Yazılanların çoğuysa fiziksel bulgulardan ziyade anekdot ve varsayımları temel alırdı. 1830’larda İngiliz doğabilimci Edward Forbes, Atlantik boyunca uzanan okyanus yataklarında ve Akdeniz’de keşif gezileri gerçekleştirdikten sonra, denizlerde 600 metrenin altında hiç yaşam olmadığını açıkladı. Mantıklı bir varsayım gibi görünüyordu bu. O derinlikte hiç ışık yoktu, dolayısıyla bitki toplulukları yaşayamazdı. Üstelik böyle derinliklerde söz konusu olan basınçlarının fevkalade yüksek olduğu da bilinen bir gerçekti. Gelgelelim, 1860’ta ilk transatlantik telgraf kablolanndan biri onarım için en az 3 kilometre derinlikten çıkarıldığı zaman, mercan, deniztarağı ve diğer canlıların artıklarından oluşan kalın bir tabakayla kaplı olduğu görüldü. Bu herkes için sürpriz olmuştu.</p>

  <p class="calibre15">Tarihin ilk ciddi ve organize deniz araştırması 1872’den evvel gerçekleşmedi. Bu tarihte, British Museum, Royal Society ve İngiliz hükümeti işbirliğiyle oluşturulan keşifheyeti <span class="calibre18">HMS Challenger</span> adını taşıyan eski bir savaş gemisiyle Portsmouth’tan yola çıktı. Üç buçuk sene dünyayı dolaşan ekip, su örnekleri topladı, ağlarla balık yakaladı ve deniz dibindeki tortul tabakasını taradı. Bu hiç şüphesiz meşakkatli bir işti. 240 bilim adamı ve tayfadan oluşan kadronun her dört kişisinden biri gemiden gizlice firar etti. Sekiz kişi ya öldü ya da tarihçi Samantha Weinberg’in sözleriyle “yıllarca durmaksızın deniz dibi tarama işinin beyin uyuşturucu tekdüzeliğine dayanamayarak” aklını kaçırdı. Ama denizlerde neredeyse 70.000 deniz mili mesafe kateden ekip, 4.700 yeni deniz organizması buldu, elli ciltlik bir bildiri oluşturacak miktarda bilgi topladı (bu bilgilerin bir araya getirilmesi on dokuz yıl aldı) ve dünyaya yeni bir bilimsel disiplinin adını bağışladı: <span class="calibre18">oşinografi</span> (okyanusbilim). Derinlik ölçümleri sayesinde Atlantik’in ortasındaki sualtı dağlarının varlığını da keşfederek, heyecanlı bazı gözlemcilerin Atlantis kıtasının bulunmuş olduğu yolundaki spekülasyonlarına malzeme temin etti.</p>

  <p class="calibre15">Denizler profesyonel kurumlarca ekseriyetle göz ardı edildiğinden, suların altında neler olduğunu insanlara anlatma görevi, çok az sayıdaki vefakâr amatörlere kaldı. Modern derin-deniz keşifleri, Charles William Beebe ve Otis Barton’la 1930’da başlar. Eşit katkılarda bulunmuş iki ortak olmalarına karşın, daha renkli bir kişiliği olan Beebe yazılı belgelerde her zaman daha çok yer almıştır. 1877’de New York City’de hali vakti yerinde bir ailenin oğlu olarak dünyaya gelen Beebe, Columbia Üniversitesi’nde zooloji öğrenimini tamamladıktan sonra New York Zooloji Derneği’nde kuş bakıcısı olarak göreve başladı. Bu işten sıkılınca serüven peşinde koşmaya karar verdi ve sonraki çeyrek yüzyıl süresince Asya’ da ve Güney Amerika’ da gezmedik yer bırakmadı. “Tarihçi ve teknikçi” ya da “balık sorunları asistanı” gibi yaratıcı iş tanımlarına sahip çekici bayan yardımcılar bu gezilerde kendisine eşlik ederdi. Beebe, <span class="calibre18">Edge of the Jungle</span> (Cangılın Kıyısı) ve <span class="calibre18">Jungle Days</span> (Cangıl Günleri) gibi klişe adlar taşıyan bir dizi popüler kitabın yanı sıra, yabani yaşam ve ornitoloji (kuşbilim) hakkındaki saygıdeğer birkaç kitabın da yazarıdır.</p>

  <p class="calibre15">1920’lerin ortalarında Galapagos Adaları’na yaptığı gezi sırasında, “suyun içinde serbestçe salınmanın keyfini” keşfetti. Derin-deniz dalgıçlığını tanımlarken hep bu sözleri kullanırdı. Kısa süre sonra, kendisi gibi Columbia’da öğrenim görmüş bir maceraperest olan ve daha da zengin bir aileden gelen Barton’la ortak oldu. Parsayı hemen her zaman Beebe toplasa da, dünyanın ilk batisferini tasarlayan ve 12.000 $ tutarındaki yapım maliyetini karşılayan kişi, aslında Barton’dı. (Batisfer, “derin” anlamındaki Yunanca sözcükten gelir.) Küçük ve yeterince sağlam bir odaydı bu, yaklaşık 3,8 santimetre kalınlığında dökme demirden yapılmıştı ve 7,6 santimetre kalınlığında kuvars bloklar içeren iki küçük lombozu vardı. Birbirleriyle aşırı yakınlaşmaya hazır olmaları kaydıyla, içine iki kişi alabilirdi. Bu teknoloji o zamanın standartlarına göre bile iptidaiydi. Kürenin hiçbir manevra kabiliyeti yoktu: Tek yapabildiği uzun bir kablonun ucunda sallanıp durmaktı. İçindekiler solunumlarını son derece ilkel bir yöntemle sağlamak zorundaydılar: Kendi karbondioksitlerini nötrleştirmek için etrafa ağzı açık sodyumlu kireç kutuları yerleştirirler, nemi emmesi içinse küçük bir kalsiyum klorür tüpü açar ve arada bir palmiye yapraklarıyla yelleyerek kimyasal reaksiyonları tetiklemeye çalışırlardı.</p>

  <p class="calibre15">Ama bu isimsiz küçük batisfer gayet iyi iş gördü. Haziran 1930’da Bahamalar’da gerçekleştirilen ilk dalışta, Barton ile Beebe 183 metre derinliğe inerek bir dünya rekoru kırdılar. 1934’e gelindiğinde, rekoru II. Dünya Savaşı sonrasına kadar sabit kalacağı seviyeye, yani 900 metrenin üstüne çekmişlerdi. Derinlik arttıkça her bir cıvata ve perçin üzerinde biriken baskı kulakla duyulur boyutlara varıyordu, ama Barton cihazın 1.400 metreye kadar emniyetli olacağından emindi. Yine de her derinlikte cesaret gerektiren, riskli bir işti bu. 900 metrede, küçük lombozlar inçkare başına yaklaşık 19ton basınca tabi kalıyordu. Böyle bir derinlikte, Beebe’in birçok kitap, makale ve radyo yayınında ifade etmekten geri kalmadığı gibi, ölüm an meselesiydi. Ama en çok, gemi bordasındaki vincin metal topa ve iki ton ağırlığındaki çelik kabloya mukayyet olmayı başaramayarak kopmasından ve batisferin içindeki iki adama denizin dibini boylatmasından korkulurdu. Böyle bir kaza olduğu takdirde onları kimse kurtaramazdı.</p>

  <p class="calibre15">Dalışların üretemediği tek şey, dişe dokunur bilimsel bulgulardı. Daha önce görülmemiş birtakım yaratıklarla karşılaşıldıysa da, bulgular gerçek bilim adamlarınca arzulanan türden ayrıntılarla tanımlanamıyordu. Çünkü görüş alanı kısıtlıydı ve yiğit dalgıçlardan hiçbiri eğitimli bir okyanusbilimci değildi. Kürenin dışarıdan aydınlatması yoktu, tek ışık kaynağı dalgıçların pencereye tuttukları 250 vatlık bir ampuldü, ama 150 metrenin altındaki derinliklerde zaten göz gözü görmezdi. Üstelik suya 7,6 santimetre kalınlığındaki kuvars blokların ardından bakıyorlardı, yani görmeyi umdukları her şeyin onlarla aynı derecede ilgileniyor olması şarttı. Neticede su yüzeyine çıkarabildikleri tek bilgi, aşağıda bir sürü acayip yaratığın dolandığı oldu. 1934’te gerçekleştirilen bir dalışta, Beebe “6 metreden uzun ve son derece kalın” dev bir yılan görerek irkilmişti. Yılan yanlarından o kadar hızlı geçmişti ki, batisferden belki anca gölgesi görülebilmişti. O şey her ne ise, onun gibisine bir daha hiç rastlanmamıştır. Buna benzer muğlak veriler yüzünden bildirileri akademisyenler tarafından genellikle göz ardı edilirdi.</p>

  <p class="calibre15">1934’te rekor kıran dalışlarını gerçekleştirdikten sonra, Beebe dalmaya olan ilgisini kaybetti ve başka serüvenlere yöneldi, ama Barton bu işte sebat etti. Barton’ın hakkını yemeyen Beebe, soran herkese girişimin arkasındaki gerçek beynin Barton olduğunu söylerdi, ama Barton yine de hiç ön plana çıkamadı. Yaşadıkları sualtı maceralarının heyecanlı hikâyelerini o da kaleme aldı, hatta <span class="calibre18">Titans of the Deep</span> (Derinliğin Titanları) adlı bir Hollywood filminde başrol oynadı. Filmde dev mürekkepbalıklannın saldırılarıyla karşılaşan bir batisferin heyecanlı ve büyük bölümü hayal ürünü maceraları anlatılıyordu. Barton, Camel sigaralarının reklamlarında bile yer aldı (“They don’t give me jittery nerves”). 1948’de Pasifik Okyanusu’nda (Califomia açıklan) 1.370 metreye dalarak derinlik rekorunu yüzde 50 yükseltti, ama dünya hiç oralı olmamaya kararlı görünüyordu. Hatta <span class="calibre18">Titans of the</span> Deep’in gazete eleştirmenlerinden biri filmin starını Beebe sanmıştı. Günümüzde Barton, adı hatırlandığı için bile şanslı sayılır.</p>

  <p class="calibre15">Hem zaten İsviçreli bir baba-oğulun gölgesi altında kalmak üzereydi. Auguste ve Jacques Piccard, batiskaf (“derin gemisi”) diye adlandırılan yeni bir dalış aracı tasarlamaktaydılar. İnşa edildiği İtalyan kenti <span class="calibre18">Trieste'nin</span> adını taşıyan bu yeni araç, sualtına inip çıkmaktan başka pek bir marifeti olmamakla birlikte, bağımsız manevralara elverişliydi. 1954 başlarındaki ilk dalışlarından birinde, Barton’ın altı yıl önceki rekor dalışının neredeyse üç misli derinliğe, 4.000 metrenin altına indi. Ama derin-deniz dalışları büyük mali destek gerektiriyordu ve Piccard’lar da yavaş yavaş sıfırı tüketmekteydiler.</p>

  <p class="calibre15">1958’de ABD Donanması’yla, sahipliği Donanma’ya, kontrolü Piccard’lara bırakan bir anlaşma yaptılar. Cepleri bolca para gören Piccard’lar aracı yeniden inşa ederek, duvar kalınlığını neredeyse 13 santimetreye çıkardılar ve pencereleri iyice küçülterek çaplarını yalnızca 5 santimetreye, yani neredeyse göz deliği boyutlarına indirdiler. Ama araç artık muazzam basınçlara dayanabilecek hale gelmişti. Ocak 1960’ta Jacques Piccard ve ABD Donanması’ndan Teğmen Don Walsh, Batı Pasifik’te, Guam’ın 400 kilometre kadar açığında bir dalış gerçekleştirerek, okyanusun en derin kanyonu olan ve Harry Hess’in mâlum iskandiliyle keşfettiği Mariana Çukuru’nun dibine yavaşça indiler. 10.918 metreye inmek dört saatten az vakitlerini aldı. Bu derinlikte basınç inçkare başına 17.000 libreye yaklaştığı halde, yere değdikleri an dipte yaşayan bir tür yassıbalığı rahatsız ettiklerini hayretle fark ettiler. Fotoğrafçekmelerine olanakyoktu, dolayısıyla bu olayın hiçbir görsel belgesi bulunmamaktadır.</p>

  <p class="calibre15">Dünyanın en derin noktasında yalnızca yirmi dakika geçirdikten sonra yüzeye döndüler. İnsanoğlunun bu derinliğe ilk ve son inişiydi bu.</p>

  <p class="calibre15">Kırk yıl sonra doğal olarak akla gelen soru şudur: O zamandan bu yana oraya neden tekrar gidilmedi? Öncelikle, daha sonraki dalışlara Koramiral Hyman G. Rickover tarafından şiddetle karşı çıkıldı. Rickover sert tabiatlı bir adamdı, keskin görüşleri vardı ve en önemlisi, Donanma bütçesi onun kontrolü altındaydı. Sualtı araştırmalarını bir kaynak kaybı olarak görüyor ve Donanma’nın bir araştırma kurumu olmadığını savunuyordu. Üstelik, uzay yolculuğu ve Ay’a insan gönderme arayışı ülke gündeminin zirvesine oturmak üzereydi ve bu da derindeniz araştırmalarının önemsiz ve nispeten demode görünmesine yol açıyordu. Ama en belirleyici etken, <span class="calibre18">Trieste</span> dalışının pek bir işe yaramadığı doğrultusundaki yaygın görüştü. Bir Donanma yetkilisinin yıllar sonra açıkladığı gibi: “Bu dalış, olanaksızlığı dışında bize pek bir şey öğretmedi. Tekrar denemeye ne lüzum var?” Bir yassıbalık bulmak için onca yolu gitmek zahmetli bir işti, üstelik pahalıydı da. Aynı yolculuğu bugün tekrarlamanın&nbsp;en az 100 milyon $’a patlayacağı hesaplanmıştır.</p>

  <p class="calibre15">Donanma’nın taahhüt ettiği bir araştırma programını sürdürmeye hiç niyetli olmadığı sualtı araştırmacıları tarafından anlaşılınca kıyamet koptu. Donanma, kısmen itirazları yatıştırmak amacıyla, Massachusetts’teki Woods Hole Oşinografi Enstitüsü’nün işleteceği daha gelişmiş bir dalış aracının yapımı için kaynak temin etti. Okyanusbilimci Allyn C. Vine’ı kerhen onurlandırmak için <span class="calibre18">Alvin</span> adı verilen araç, <span class="calibre18">Trieste'nm</span> indiği derinliklere hiç yaklaşamayacak da olsa, her türlü manevra yeteneğine sahip bir mini-denizaltı olacaktı. Ama bir sorun vardı: Tasarımcılar onu inşa etmeye istekli birini bulamıyorlardı. <span class="calibre18">The Universe Below</span> (Aşağıdaki Evren) adlı kitabın yazarı William J. Broad’a göre: “Donanma’ya denizaltı imal eden General Dynamics benzeri hiçbir büyük şirket, hem Gemi Dairesi’nin hem de Amiral Rickover’ın onaylamadığı, yani Donanma patronajının tanrıları tarafından hoş karşılanmayan bir projeyi üstlenmek istemiyordu.” Zor oldu, ama <span class="calibre18">Alvin</span> nihayet gıda şirketi General Mills tarafından, kahvaltılık tahıl gevreği üreten makinelerin yapıldığı bir fabrikada inşa edildi.</p>

  <p class="calibre15">Derinlerde başka neler olduğuna gelince... İnsanların bu konudaki fikirleri gerçekten de yok denecek kadar azdı. 1950’lere dek, okyanusbilimcilerin hizmetine sunulan en iyi haritaların çok büyük bir bölümü, 1929’ların muhtelif etütlerinden derlenmiş ve esas itibariyle varsayımsal bir okyanusa monte edilmiş bölük pörçük detaylara dayalıydı. Donanma’nın elindeyse, denizaltı gemilerini kanyonlar arasında ve guyotlar etrafında yönlendirebilecek kusursuzlukta haritalar vardı, ama Donanma bu bilgilerin Sovyetlerin eline geçmesini istemediğinden haritalarını sır gibi saklardı. Akademisyenler de ellerindeki üstünkörü ve çağdışı etütlerle yetinmek ya da umutlu tahminlerden medet ummak zorundaydılar. Günümüzde bile, okyanus tabanları hakkındaki bilgilerimiz çarpıcı derecede muğlaktır. Aya standart bir amatör teleskopuyla bakacak olursanız, her biri spesifik adlarla tanımlı kraterler görürsünüz: Fracastorious, Blancanus, Zach, Planck ve bütün aybilimciler tarafından bilinen diğerleri. Halbuki aynı kraterler kendi okyanus tabanlarımızda olsaydı adları sanları bilinmeyecekti. Elimizdeki Mars haritaları kendi deniz yataklarımızın haritalarından daha ayrıntılıdır.</p>

  <p class="calibre15">Yüzey seviyesindeki araştırma teknikleri de son derece eğreti ve yetersiz kalmıştır. 1994’te, 34.000 buz hokeyi eldiveni Pasifik’te bir fırtına sırasında Koreli bir kargo gemisinden denize uçtu. Eldivenler Vancouver’dan Vietnam’a kadar her yana dağılarak, okyanusbilimcilerin daha evvel eşi görülmemiş derecede isabetli akıntı haritaları çıkarmalarını sağladı.</p>

  <p class="calibre15">Bugün <span class="calibre18">Alvin</span> neredeyse kırk yaşında, ama hâlâ Amerika’nın başta gelen araştırma gemisi. Mariana Çukuru’nun bulunduğu derinliğe yakın derinliklere inebilen bir dalış aracı hâlâ yok ve gezegen yüzeyinin yarısından fazlasını kaplayan “abisal düzlüğün” (derin okyanus tabanının) derinliklerine ulaşabilen araç sayısı da, <span class="calibre18">Alvin</span> dahil beş. Tipik bir dalış aracının işletim maliyeti günde 25.000 $’ı bulur, dolayısıyla böyle bir aracın suya indirilmesi pek öyle keyfe tabi bir şey değildir, şans eseri ilginç bir şeye toslar umuduyla denize salındığınaysa çok rastlanmaz. Yeryüzünü, karanlık bastıktan sonra bahçe traktörleriyle keşfe çıkan beş adamın çalışmaları sayesinde tanıdığımızı farz edin. Sualtı dünyası için söz konusu olan durum aynen buna benzer. Robert Kunzig’e göre insanlar “karanlık denizlerin belki anca milyonda birini ya da milyarda birini inceleyebilmişlerdir. Belki daha da azını. Belki çok daha azını.”</p>

  <p class="calibre15">Bununla birlikte, okyanusbilimcilerin en baskın özelliği çalışkanlıklarıdır ve imkânları çok kısıtlı olduğu halde birkaç önemli buluşa imza atmışlardır. Yirminci yüzyılın en önemli ve sarsıcı biyolojik keşiflerinden biri olan 1977 keşfi, de bu buluşlardan biridir. O sene <span class="calibre18">Alvin,</span> Galapagos Adaları açıklarındaki derindeniz bacaları civarının büyük organizma kolonileriyle dolup taştığını bulguladı: Derin-deniz bacalarının üstünde ve etrafında boyu 3 metreyi aşan tüp solucanları, 30 santim eninde deniztarakları, sayısız karides ve midye, spagetti gibi birbirine dolanan solucanlar yaşıyordu. Hepsi de varoluşlarını bereketli bakteri kolonilerine borçluydu. Bakterilerse <span class="calibre18">kendi</span> enerji ve besinlerini bacalardan durmaksızın boşalan ve yüzey yaratıkları için son derece toksik olan hidrojen sülfürden alıyordu. Gün ışığından, oksijenden ve normalde yaşamla bağdaştırdığımız her şeyden bağımsız bir dünyaydı orası. Bu yaşam sistemi, fotosenteze değil, kemo-senteze dayalıydı: hayal gücü kuvvetli biri tarafından öne sürüldüğü takdirde biyologların abes bulup yadsıyacakları bir modele.</p>

  <p class="calibre15">Derin-deniz bacalarından inanılmaz miktarlarda ısı ve enerji boşalır. Bunlardan iki düzinesi bir araya geldiğinde büyük bir enerji santralı kadar enerji üretir ve etraflarındaki ısı farklılıkları da muazzamdır. Fışkırma noktasında su sıcaklığı 400 santigrat dereceye ulaşabilirken, birkaç metre ötede donma noktasından yalnızca iki üç derece yüksek olabilir. <span class="calibre18">Alvinellid</span> adı verilen bir solucan türünün tam sınırlarda yaşadığı bulgulandı, öyle ki solucanın baş çevresindeki su sıcaklığı kuyruk çevresindekinden 78 santigrat derece daha sıcaktı. Bundan evvel hiçbir kompleks organizmanın yaklaşık 54 santigrat dereceden sıcak sularda yaşayamayacağı düşünülürdü, ama işte <span class="calibre18">hem</span> bundan çok daha sıcak <span class="calibre18">hem de</span> aşırı soğuk sularda yaşayabilen bir canlı keşfedilmişti. Bu keşif, yaşama elverişli koşullara ilişkin anlayışımızı tamamen değiştirdi.</p>

  <p class="calibre15">Aynı zamanda okyanusbilimin büyük bilmecelerinden birini çözüme kavuşturdu. Çoğumuzun bir bilmece olduğunu dahi bilmediğimiz bu soru, okyanusların neden zamanla tuzlulaşmadığıydı. Herkesin zaten çok iyi bildiği bir şeyi tekrar hatırlatmış olmak pahasına, denizlerde bulunan tuz miktar<span class="calibre42">ının</span> gezegen üstündeki her kara parçacığını 150 metre derinliğe gömmeye yetecek kadar fazla olduğunu vurgulamak istiyorum. Nehirlerin denizlere mineraller taşıdığı ve bu minerallerin okyanus suyundaki iyonlarla birleşerek tuzları oluşturduğu yüzyıllardır bilinen bir gerçekti. Buraya kadar sorun yok. Kafaları karıştıran, denizlerin tuzluluk düzeylerinin sabit kalmasıydı. Okyanustan her gün milyonlarca galon tatlı su, tuzunu olduğu gibi geride bırakarak uçup gider, dolayısıyla mantıken denizlerin yıllar geçtikçe tuzlulaşması gerekir, ama hal böyle değildir. Suya eklenene eşit miktarda tuzu ondan alan bir süreç vardır. Çok uzunca bir süre, bu süreçten neyin sorumlu olabileceğini kimse anlayamadı.</p>

  <p class="calibre15">A/vin’in derin-deniz bacalarını keşfi bu soruya bir cevap temin etti. Jeofizikçiler bacaların akvaryum filtrelerininkine çok benzer bir işlevde bulunduğunu fark ettiler: Su yerkabuğunun derinliklerine indikçe tuzundan arınıyor ve sonunda temiz su olarak bacalardan geri püskürüyordu. Bu süreç hızlı değildir: Bir okyanusun temizlenmesi on milyon yıl kadar vakit alabilir. Ama aceleniz olmadığı sürece fevkalade etkili bir süreçtir.</p>

  <p class="calibre15">Belki de hiçbir şey, okyanusun derinliklerine olan psikolojik uzaklığımızı Uluslararası Jeofizik Yılı ilan edilen 1957-58 döneminde okyanusbilimciler için saptanan ana hedeften daha açık anlatamaz: “okyanus derinliklerinin radyoaktif atık çöplüğü olarak kullanılması.” Bunun gizli bir görev olduğunu filan sanmayın sakın, aleni bir övünç kaynağıydı. Hatta, pek afişe edilmemesine karşın, 1957-58’e gelindiğinde radyoaktif atıkların okyanus derinliklerine dökülmesi projesi çoktan başlatılmış ve dehşete düşüren bir gayretle on yıldır sürdürülmekteydi. 1946’dan beri, Amerika Birleşik Devletleri 55 galonluk varillere doldurulmuş radyoaktif çöpleri Califomia kıyısından 50 kilometre kadar uzağa, San Francisco yakınlarındaki Farallon Adaları’na gemilerle taşıyıp kolay yoldan denize atmaktaydı.</p>

  <p class="calibre15">Her şey olağanüstü bir fütursuzluk içinde yapılıyordu. Kullanılan varillerin çoğu, benzin istasyonlarının arka taraflarında paslanmaya terk edildiğini ya da fabrikaların önüne dizildiğini gördüğünüz türden, hiçbir koruyucu astar çekilmemiş varillerdi. Batmadıkları zaman (ki genellikle batmazlardı), Donanma nişancıları varillerin içine hava girmesini (ve elbette, plütonyum, uranyum ve stronsiyumun dışarı çıkmasını) sağlamak için onları mermilerle delik deşik ederlerdi. Bu gidişe l 990’larda dur denene kadar, Amerika Birleşik Devletleri yaklaşık elli okyanus bölgesine yüzlerce bin varil attı. Yalnızca Farallon Adaları’na neredeyse elli bin varil atıldı. Ama ABD hiçbir açıdan yalnız değildi. Okyanuslara çöplük muamelesi yapmaya meraklı diğer milletler arasında Rusya, Çin, Japonya, Yeni Zelanda ve neredeyse tüm Avrupa ülkeleri vardı.</p>

  <p class="calibre15">Peki bütün bunlar deniz altındaki yaşamı nasıl etkilemiş olabilir? Eh, çok az etkilediğini umuyoruz, ama aslında hiçbir fikrimiz yok. Deniz altındaki yaşam konusundaki cehaletimiz afallatıcı, tüyler ürpertici, olağanüstü boyutlarda. Okyanusların en kudretli yaratığı olan büyük mavi balina dahil, en cüsseli okyanus canlılarını bile genellikle inanılmaz derecede az tanıyoruz. Mavi balina öyle devasa boyutlara sahip bir yaratıktır ki, (David Attenborough’nun sözleriyle) “dili bir fil kadar ağır, kalbi bir araba büyüklüğündedir ve kan damarlarından bazıları o kadar geniştir ki içinde yüzebilirsiniz.” Yerküre’nin şimdiye dek ürettiği en heybetli hayvandır. Dinozorların en kocamanlarından bile büyüktür. Bununla birlikte, mavi balinaların yaşamlarının büyük kısmı bizim için muammadır. Onların nerede yaşadıkları, mesela yavrulamak için nereye gittikleri ya da oraya varmak için hangi yolları izledikleri hakkında genellikle hiçbir fikrimiz yoktur. Haklarındaki sınırlı bilgilerimizin hemen hepsi, şarkılarına gizlice kulak kabartarak öğrendiklerimizden gelir, ama onlar bile muammadır. Mavi balinaların bazen bir şarkıyı yarıda kesip, altı ay sonra kaldıkları yerden devam ettikleri olur. Bazen hiçbir üyelerinin daha evvel duymuş olamayacağı, ama her birinin ezbere bildiği yeni bir şarkıya başlarlar. Bunu nasıl yapabildiklerine kimse akıl erdirememiştir. Üstelik bunlar nefes almak için düzenli aralıklarla yüzeye çıkmaya mecbur hayvanlardır.</p>

  <p class="calibre15">Yüzeye çıkmaya hiç ihtiyaç duymayan hayvanlar için daha da kıvrandırıcı bir bilinmezlik söz konusu. Efsanevi dev mürekkepbalığını ele alalım. Mavi balinayla aynı kefeye konulamayacağı halde, son derece cesametli bir hayvandır: Futbol topu büyüklüğünde gözleri vardır, dokunaçlarının uzunluğu 18 metreyi bulabilir. Neredeyse bir ton ağırlığındadır ve dünyanın en büyük omurgasızıdır. Onlardan bir tanesini ev tipi bir yüzme havuzunun içine atacak olsanız, havuzda başka pek bir şeye yer kalmaz. Mamafih, hiçbir bilim adamı, hatta bildiğimiz kadarıyla hiçbir insan, dev bir mürekkepbalığını canlı görmemiştir. Zoologlar dev mürekkepbalıklarından birini canlı yakalamak ya da bir anlığına olsun görmek için uğraşmaya kariyerlerini adamış, ama hep başarısız olmuşlardır. Onları en çok, sahillere vuran ölülerinden tanırız: Leşleri nedense genellikle Yeni Zelanda’nın South Island sahillerine vurur. Çok sayıda olmalılar, çünkü ispermeçet balinasının diyetinde esaslı bir yerleri var ve ispermeçet balinaları da hayli obur olurlar.<a id="footnote1"></a><sup class="calibre21"><a href="#bookmark2">1</a></sup></p>

  <p class="calibre15">Bir tahmine göre, denizlerde yaşayan ve çoğu hâlâ keşfedilmemiş olan hayvan türlerinin sayısı otuz milyonu buluyor olabilir. Derin denizlerde yaşamın ne kadar bereketli olduğunu gösteren ilk ipucu, yakın zaman öncesine kadar elde edilemedi. Yalnızca deniz tabanındaki ve civarındaki organizmaları değil, alttaki tortullara gömülü olanları da yakalayan tarama aygıtı “epibentik kızak” ancak 1960’larda icat edildi. Kıta sahanlığı boyunca yapılan ve bir saat süren tek bir trol avı neticesinde, Woods Hole Oşinografi Enstitüsü’nün okyanusbilimcilerinden Howard'Sandler ile Robert Hessler’ın ağlarına 365 türü temsil eden 25.000 yaratık (solucanlar, denizyıldızları, denizhıyarları, vb.) takıldı. Yaklaşık 5 kilometre derinlikte bile, aşağı yukarı 200 organizma türünü temsil eden 3.700 kadar yaratık bulundu. Ama bu tarama yöntemiyle yalnızca ağlardan kaçamayacak kadar ağırcanlı ya da aptal yaratıklar avlanabiliyordu. 1960’ların sonlarında, John Isaacs adında bir deniz biyologu, ucuna yem takılmış bir kamerayı suya indirmeyi akıl etti ve daha da fazlasını buldu: mesela, kıvrak sülükbalığı sürüleri, ilkel bir yılanbalığımsı yaratık, ayrıca sürüler halinde ok gibi yüzen sıçankuyruk balıkları. Besleyici bir gıda kaynağının, sözgelimi dibe çöken bir balina leşinin aniden ortaya çıktığı yerlerde 390 tür deniz yaratığının kendine ziyafet çektiği bulgulandı. İşin ilginç yanı, bu yaratıklardan pek çoğu 1.600 kilometre mesafedeki sıcak su bacalarından gelmişti. Aralarında, midyeler ve deniztarakları gibi, fazla hareket kabiliyetine sahip olduğu söylenemeyecek türler de vardı. Bu duruma günümüzde şöyle bir açıklama getiriliyor: Su içinde gelişigüzel sürüklenip duran bazı organizma larvaları bir gıda kaynağına ulaştıklarını esrarengiz bazı kimyasal yollarla algılayıp kendilerini kaynağın üstüne bırakıyor olabilir.</p>

  <p class="calibre15">Madem ki denizler bu kadar engin, onları tüketmeyi neden bu kadar kolay başarıyoruz? Öncelikle, dünya denizleri her yerde aynı derecede cömert değildir. Okyanusların topu topu onda birinden azı, doğal olarak üretken sayılmaktadır. Suda yaşayan canlı türlerinin çoğu, sıcaklığın, ışığın ve gıda zincirini zenginleştirecek bollukta organik maddenin bulunduğu sığ suları sever. Mercan resifleri mesela, okyanus alanının yüzde l ’inden azını oluşturdukları halde okyanus balıklarının yüzde 25’ine yuva olur.</p>

  <p class="calibre15">Okyanusun diğer bölgeleri hiç de bu kadar zengin değildir. Mesela Avustralya. Avustralya 36.735 kilometre uzunluğundaki kıyı şeridi ve neredeyse 23 milyon kilometrekare genişliğindeki karasularıyla, kıta sahanlığı açısından her ülkeden daha zengindir. Gelgelelim, Tim Flannery’nin de belirttiği gibi, balıkçılıkta ilk elli ülke arasına girmeyi dahi başaramaz. Hatta önemli bir deniz mahsulleri ithalatçısıdır. Çünkü Avustralya suları, Avustralya’nın büyük kısmı gibi, baştan aşağı çöldür. (Queensland açıklarındaki Büyük Set Resifi son derece verimli sularıyla dikkate değer bir istisna teşkil eder.) Toprak verimsiz olduğundan, karadan dökülen suların denize besinsel katkıları çok azdır.</p>

  <p class="calibre15">Yaşanı barındıran bereketli bölgeler dahi, müdahaleye karşı aşırı derecede duyarlıdır. l 970’lerde çok sayıda Avustralyalı ve daha az sayıda Yeni Zelandalı balıkçı, iki ülkenin kıta sahanlıklarının yaklaşık 800 metre derinliklerinde az bilinen bir balık türünün sürüler halinde yaşadığını keşfettiler. “Orange roughy”<a id="footnote2"></a><sup class="calibre21"><a href="#bookmark3">2</a></sup> diye tanınan bu balık, son derece lezzetli ve boldu. Çok geçmeden, balıkçı filoları yılda 40.000 ton roughy avlamaya başladı. Derken deniz biyologları ürkütücü birtakım keşifler yaptılar. Roughy’ler son derece uzun yaşayan ve yavaş olgunlaşan balıklardı. Bazıları 150 yaşında olabilirdi; yani yediğiniz herhangi bir roughy’nin Kraliçe Victoria döneminde doğmuş olması pekâlâ mümkündü. Roughy’nin bu son derece acelesiz yaşam tarzını benimsemesinin sebebi, yaşadığı suların gıda kaynaklan açısından aşırı fakir olmasıydı. Böyle sularda bazı balıklar hayatları boyunca yalnızca bir kez yumurtlar. Bunların çok fazla müdahaleye göğüs geremeyecek nüfuslar oldukları çok açık. Ne yazık ki durum fark edilene kadar balık nüfusu ciddi biçimde tüketilmişti. Dikkatli bir yönetimle bile bu balıkların uğradıkları kaybı telafi edebilmeleri onlarca yıl alacak, edebilirlerse tabii.</p>

  <p class="calibre15">Başka yerlerdeyse okyanuslar bilmeden değil, kasıtlı olarak suistimal edilmiştir. Birçok balıkçı, köpekbalıklannı yüzgeçleri için avlar: Yani yüzgeçlerini kestikten sonra gerisingeriye suya atıp ölüme terk ederler. 1998’de Uzakdoğu’da köpekbalığı yüzgeçleri kilosu 11O $’dan yüksek fiyatlara satılıyordu. Köpekbalığı yüzgecinden yapılan bir kâse çorbanın Tokyo’daki perakende satış fiyatı 100 $’dı. Doğal Hayatı Koruma Vakfı ’nın 1994’teki tespitlerine göre, her yıl öldürülen köpekbalığı sayısı 40 milyon ile 70 milyon arasındaydı.</p>

  <p class="calibre15">1995 itibariyle, 37.000 kadar endüstriyel balıkçı gemisinin ve bir milyon kadar küçük teknenin denizlerden çıkardığı toplam balık sayısı, yirmi beş yıl öncesi için geçerli olan sayının iki katıydı. Günümüzde trol tekneleri bazen yolcu gemileri kadar büyük olabiliyor ve arkalarında sürükledikleri ağlar da bir düzine jumbo jetin sığabileceği büyüklükte. Bazıları balık sürülerinin yerini havadan tespit etmek için gözcü uçakları bile kullanıyor.</p>

  <p class="calibre15">Denizden çıkarılan her balık ağının dörtte biri kadarının “yan-ürün”, yani çok küçük olduğu, yanlış türden olduğu ya da yanlış mevsimde avlandığı için karaya götürülemeyen balıklar içerdiği tahmin ediliyor. Bir gözlemcinin <span class="calibre18">Economisfe</span> açıkladığı gibi: “Hâlâ Karanlık Çağlar’ı yaşıyoruz. Ağlan denize atıp bahtımıza ne çıkacak diye bekliyoruz.” Bu istenmeyen balıkların her yıl belki 22 milyon ton kadarı gerisingeriye denize atılıyor, hem de çoğunlukla ölü olarak. Yakalanan her bir kilo karides uğruna, yaklaşık dört kilo balık ve diğer deniz yaratıkları feda ediliyor.</p>

  <p class="calibre15">Kuzey Denizi’nin dibindeki geniş bölgeler, yılda yedi defa gibi bir sıklıkla kemereli trol tekneleri tarafından silinip süpürülüyor. Hiçbir ekosistem böylesine şiddetli bir müdahaleye dayanamaz. Kuzey Denizi’nde yaşayan türlerin en az üçte ikisinin aşırı ava tabi kaldığı tahmin ediliyor. Atlantik’te de durum daha iç açıcı değil. Halibut bir zamanlar New England açıklarında öyle bol bulunurdu ki her balıkçı teknesi günde 9 ton kadar halibut avlayabilirdi. Şimdiyse halibutun nesli Kuzey Amerika’nın kuzeydoğu kıyısı açıklarında neredeyse tükendi.</p>

  <p class="calibre15">Yine de hiçbir şey morina balığının kaderiyle mukayese edilemez. On beşinci yüzyıl sonlarında kâşif John Cabot, Kuzey Amerika’nın doğu sığlıklarında inanılmaz sayılarda morina balığı bulmuştu. (Morina gibi dipten beslenen balıklar sığ suları pek sever.) Balıklar o kadar boldu ki, Cabot’ın hayretle gözlemlediği gibi, denizciler suya sepet daldırarak yakalıyorlardı onları. Sığlıklardan bazıları son derece genişti. Massachusetts’teki Georges Banks sığlığı, eteklerine yaslandığı eyaletten daha büyüktür. Newfoundland’deki Grand Banks ondan da geniştir ve asırlardır morina balıklarına yuva olmuştur. Bu sığlıklarda balığın hiç tükenmeyeceği sanılırdı. Bal gibi tükenebilirdi oysa.</p>

  <p class="calibre15">1960’a gelindiğinde, Kuzey Atlantik’te yumurtlayan morina sayısı tahminen 1,6 milyon tona düşmüştü. 1990’da bu sayı iyice azalarak 22.000 tona indi. Ticari açıdan, morina balığının nesli tükenmişti. “Balıkçılar,” diye yazdı Mark Kurlansky, büyüleyici tarihçesi Cod’da, “hepsini yakalamışlardı.” Morina balığına Batı Atlantik’te belki de bir daha hiç rastlanmayacak. 1992’de Grand Banks’te morina avı tamamen yasaklandı, ama <span class="calibre18">Nature'da</span> yayınlanan bir habere göre 2002 güzü itibariyle balık nüfusları henüz eski bereketine kavuşmuş değil. Kurlansky, balık fileto ve parmak balık pane gibi yemeklerin eskiden hep morinayla yapıldığını, zamanla morinanın yerini önce mezgit balığına, Atlantik iskorpitine ve son olarak da Pasifik kömürbalığına bıraktığını belirtiyor. Bugünlerde balık yemek isteyen, diye burukça ekliyor, “umduğunu değil, bulduğunu yer.”</p>

  <p class="calibre15">Başka pek çok deniz ürünü için de aynı şey söylenebilir. Rhode Island açıklarındaki New England dalyanlarından 9 kilo ağırlığında ıstakozlar çıkarmak bir zamanlar gayet olağan bir şeydi. Bu ıstakozların ağırlıkları bazen 13 kiloyu aşardı. Kendi hallerine bırakıldıklarında ıstakozlar onlarca yıl (tahminen yetmiş yaşına kadar) yaşayabilir ve ölene kadar büyümeye devam ederler. Şimdilerde, yakalandığında 1 kilodan fazla çeken ıstakozlara nadiren rastlanıyor. “Biyologların tahminlerine göre,” deniyor <span class="calibre18">New York Times'</span>da, “yasalarca öngörülen minimum büyüklüklerine altı yaşlarında ulaşan ıstakozların yüzde 90’ı, yeterince büyümelerini izleyen bir sene içinde yakalanıyor.” Hasılattaki azalmaya rağmen, devletin ve eyaletin sağladığı vergi teşviklerinin kışkırtıcılığına, hatta bazen zorlayıcılığına karşı koyamayan New England balıkçıları, daha büyük tekneler edinmeye ve denizlerdeki talanı daha da yoğunlaştırmaya devam ediyorlar. Bugün Massachusetts’li balıkçılara av olarak kala kala çirkin sülükbalıkları kaldı, ki ancak Uzakdoğu’daki kısıtlı bir pazarda alıcı bulan bu balıkların bile sayıları azalmaya yüz tuttu artık.</p>

  <p class="calibre15">Deniz yaşamına hükmeden dinamikler konusunda çok cahiliz. Deniz yaşamı aşırı balık avına maruz kalmış bölgelerde haddinden fazla yoksullaşırken, doğal koşullar yüzünden fakirleşmiş bazı sular haddinden fazla yaşam barındırıyor. Antarktika etrafındaki güney okyanusları dünyanın bitkisel plankton<a id="footnote3"></a><sup class="calibre21"><a href="#bookmark4">3</a></sup> üretiminin ancak yüzde 3 kadarından sorumlu: tik bakışta bu oran kompleks bir ekosistemi destekleyemeyecek kadar düşük görünür, ama bal gibi destekler. Yengeç yiyen foklardan bahsedildiğini çok az insan duymuştur, halbuki onlar insanlardan sonra dünyanın belki de en kalabalık ikinci hayvan türüdür. Antarktika civarındaki denizbuzlarında38 çok sayıda (15 milyon kadar) fok yaşıyor olabilir. Ayrıca 2 milyon Weddel foku, en az yarım milyon imparator pengueni ve belki 4 milyon kadar Adelie pengueni de vardır. Gıda zinciri işte bu yüzden her an yıkılıverecekmiş gibi görünen, havaleli bir ağırlığa sahiptir, ama bu dengesizlik her ne hikmetse iş görür. Ne ilginçtir ki, bunun nasıl mümkün olabildiğini bilen yoktur.</p>

  <p class="calibre15">Bütün bunlar, Yerküre’nin en büyük sistemi hakkında ne az şey bildiğimizi vurgulamanın gayet dolambaçlı bir yolu. Ama zaten, geri kalan sayfalarda göreceğimiz gibi, yaşam hakkında konuşmaya başladığınız an, nasıl ortaya çıktığı şöyle dursun, var olduğunu dahi bilmediğimiz bir sürü sistem bulunduğunu anlarız.</p>

  <p class="calibre38"><b class="calibre2"><a id="bookmark5"></a>19</b></p>

  <h2 class="calibre39" id="sigil_toc_id_10"><b class="calibre5"><a class="calibre9" id="bookmark6"></a>YAŞAMIN DOĞUŞU</b></h2>

  <p class="calibre15">1953’te, Chicago Üniversitesi’nde lisansüstü öğrenim gören Stanley Miller, küçük bir şişeye ilkel bir okyanusu temsilen biraz su, ikinci bir şişeye de Yerküre’nin ilk atmosferini temsilen metan, amonyak ve hidrojen gazlarından oluşan bir karışım koydu. Sonra bu iki şişeyi lastik hortumlarla birbirine bağlayıp, içlerine yıldırım niyetine elektrik kıvılcımlan gönderdi. Birkaç gün sonra, şişelerdeki su, bol bol amino asit, şeker ve diğer organik bileşimler içeren yeşilimtırak bir bulamaca dönüşmüştü. “Şayet Tanrı bu işi böyle yapmadıysa,” diye gözlemledi Miller’ın sevinçten havalara uçan danışmanı Nobel ödüllü Harold Urey, “büyük fırsat kaçırmış demektir.”</p>

  <p class="calibre15">O günlerde basında yer alan haberler, insanoğlunun yaşam yaratmak için tek yapması gerekenin malzemeleri bir güzel karıştırmak olduğunu ima edercesine abartılıydı. Oysa zamanla anlaşılacağı gibi, bu iş o kadar basit değildi. O zamandan bu yana yarım yüzyıldır sürdürülen çalışmalara karşın, yaşam sentezine 1953 ’te olduğumuzdan daha yakın değiliz, üstelik bunu yapabileceğimizi düşünmekten de epey uzaklaştık artık. Günümüzde bilim adamları, dünyanın ilk atmosferinin Miller’la Urey’nin gazlı karışımı kadar gelişime elverişli bir ortamla hiç alakası olmadığına, reaktiflik açısından çok daha kısıtlı bir nitrojen ve karbondioksit karışımı olduğuna hayli eminler. Miller’ın bu zorlaştırıcı unsurlar katılarak tekrarlanan deneyleri şimdiye dek oldukça ilkel özelliklere sahip tek bir amino asit üretebildi. Sorun amino asit yaratmakta değil zaten. Sorun, protein yaratmakta.</p>

  <p class="calibre15">Proteinler amino asitlerin bir araya gelip dizilmesiyle oluşur ve insanların çok sayıda amino aside ihtiyacı vardır. Gerçek rakamı kimse bilemez, ama insan vücudunda bir milyon çeşit protein bulunuyor olabilir ve bu proteinlerden her biri küçük birer mucizedir. Tüm olasılık yasalarına göre, proteinlerin aslında var olmaması gerekir. Bir protein yapmak için (köklü bir gelenek uyarınca “yaşamın yapıtaşları” olarak anmakla yükümlü olduğum) amino asitleri belli bir sırayla bir araya getirmeniz gerekir: tıpkı bir kelime yazmak için harfleri belli bir sırayla dizmeniz gerektiği gibi. Yaygın bir protein tipinin adı olan <span class="calibre18">kolajen</span> sözcüğünü yazmak için yedi harfi doğru sırayla dizmelisiniz. Ama kolajen <span class="calibre18">yapmak</span> için, 1.055 amino asidi tam tamına doğru sırayla düzenlemek zorundasınız. Yine de onu <span class="calibre18">siz yapmış olmazsınız.</span> (Son derece açık ve kritik bir husustur bu.) O kendi kendini yapar, kendiliğinden, hiç yönlendirilmeden. Mucize de işte burada başlar.</p>

  <p class="calibre15">Kolajen gibi 1.055 amino asitlik bir proteinin kendiliğinden oluşma olasılığı, açıkçası sıfırdır. Kolajenin kendiliğinden oluşmasını beklemek, olmayacak duaya amin demektir. Bunun ne uzak bir ihtimal olduğunu anlamak için, gözlerinizin önüne Las Vegas’ta kullanılanlara benzer standart bir “slot machine”39 getirin. Hayalinizde makineyi iyice (daha doğrusu 27 metre kadar) genişletin, öyle ki üç ya da dört yerine 1.055 çark alabilecek hale gelsin. Ve her çarkın üstünde yirmi sembol olsun (en yaygın amino asitlerden her biri için bir tane).<a id="footnote4"></a><sup class="calibre21"><a href="#bookmark7">4</a></sup> 1.055 sembolün l.055’inin birden doğru sırayla dizilmesi için kolu kaç defa çekmeniz gerekir? Neredeyse sonsuza dek. Çark sayısını 200’e indirseniz dahi (ki aslında bir protein için daha tipik bir amino asit sayısıdır bu) 200 tanesinin birden gereken sırayla dizilme şansı 10<sup class="calibre21">260</sup>’ta (1’in sağına 260 sıfır ekleyeceksiniz) 1 ’dir. Evrendeki bütün atomlardan büyük bir sayıdır bu.</p>

  <p class="calibre15">Uzun lafın kısası, proteinler kompleks varlıklardır. Protein standartlarına göre cüce sayılacak küçüklükteki hemoglobin yalnızca 146 amino asit uzunluğundadır, ama o bile 10<sup class="calibre21">19</sup>0 olası amino asit kombinasyonu sunar. Tevekkeli değil, Cambridge Üniversitesi kimyacılarından Max Perutz hemoglobini çözmek için neredeyse bütün kariyerini bu işe adayıp yirmi üç sene uğraş vermek zorunda kalmış. Gelişigüzel olayların tek bir protein üretmesi bile çarpıcı derecede olanaksız görünür. Bu oluşum, astronom Fred Hoyle’ın renkli teşbihiyle, bir hurdalıkta fırıl fırıl dönen bir hortumun, ardında kusursuzca monte edilmiş bir jumbo jet bırakması kadar olanaksızdır.</p>

  <p class="calibre15">Ama burada, her biri eşsiz olan ve yine her biri sağlık ve mutluluğumuzun devamı için (bildiğimiz kadarıyla) hayati önem taşıyan birkaç yüz bin, belki bir milyon protein çeşidinden bahsediyoruz. Gerisi çorap söküğü gibi gelir. Bir proteinin işe yaraması için amino asitleri doğru sırayla bir araya getirmesi yetmez, sonra da bir nevi kimyasal origamiyle kendi kendini katlayarak çok spesifik bir şekle sokması gerekir. Bir protein bu yapısal kompleksliğe ulaşmış olsa da, kendini çoğaltamadığı takdirde hiçbir işinize yaramaz ve proteinler kendilerini çoğaltamaz. Bunun için DNA’ya ihtiyacınız vardır. DNA replikasyonda ustadır, kendini birkaç saniye içinde kopyalayabilir, ama bundan başka hemen hiçbir şey yapamaz. Demek ki paradoksal bir durumla karşı karşıyayız. Proteinler DNA’sız var olamaz ve DNA da proteinsiz işe yaramaz. Öyleyse, birbirlerini desteklemek amacıyla kendiliklerinden ortaya çıktıklarını mı varsayacağız? Eğer öyleyse: Vay canına!</p>

  <p class="calibre15">Dahası var. DNA, proteinler ve yaşamın diğer unsurları, bir tür zarın muhteviyatı olmadıkları takdirde serpilemezler. Hiçbir atom ya da molekül bir zardan bağımsız olarak can bulmamıştır. Vücudunuzdan kopardığınız bir atom, koparıldığı andan itibaren bir kum tanesinden daha canlı değildir. Yaşamın unsurları ancak besleyici ve korunaklı bir hücre içinde bir araya gelince yaşam adını verdiğimiz muhteşem dansa katılabilir. Zan olmayan bir atom ilginç bir kimyasal maddeden başka hiçbir şey değildir. Ama kimyasal maddeleri olmayan bir zar da hiçbir işe yaramaz. Fizikçi Paul Davies’in sözleriyle, “Madem her şeyin başka her şeye ihtiyacı var, moleküller topluluğu başlangıçta nasıl doğdu?” Bu doğuş, mutfağınızdaki malzemelerin bir şekilde bir araya gelip kendi kendine pişerek kek haline gelmesine benzer, hem de gerektiği zaman daha da bölünüp <span class="calibre18">başka</span> kekler üretebilecek bir kek. Buna tevekkeli yaşam mucizesi demiyoruz. Bu mucizeyi hâlâ pek iyi anlayamamış olmamıza da şaşmamalı.</p>

  <p class="calibre15">O halde bütün bu harikulade kompleksliğin açıklaması ne? Olasılıklardan biri de şu: Belki de durum ilk bakışta göründüğü kadar harikulade değildir. Mesela şu varoluşlarına akıl sır erdiremediğimiz proteinleri ele alalım. Bir araya gelişlerinde gördüğümüz mucize, oluşumlarını tamamen tamamlamış vaziyette ortaya çıktıklarını varsaymamızdan ileri gelir. Ama ya yaratılışın büyük “slot machine”inde (kumarbazın işine yarayabileceğine inandığı birkaç kirazı elinde tutabilmesine benzer biçimde) birtakım çarklar sabitlenebiliyorsa? Başka bir deyişle, ya proteinler ansızın oluvermediyse? Ya <span class="calibre18">evrimleştilerse?</span></p>

  <p class="calibre15">İnsanoğlunu oluşturan karbon, hidrojen, oksijen gibi bileşenlerin hepsini alıp, biraz suylabirlikte bir konteynere koyduğunuzu, bir güzel karıştırdığınızı ve oluşumunu tamamlamış bir insanın ortaya çıkıverdiğini farz edin. Çok şaşırırdınız değil mi? Evet, proteinlerin kendiliğinden ve aynı anda oluştuğu ileri sürüldüğünde, Hoyle’ın ve aralarında birçok ateşli yaratılışçının<a id="footnote5"></a><sup class="calibre21"><a href="#bookmark8">5</a></sup> da bulunduğu diğer bilim adamlarının itirazı, esas itibariyle bu olmuştu. Proteinler öyle oluşmadı. Çünkü öyle oluşmuş olamazlar. <span class="calibre18">The Blind Watchmaker</span> (Kör Saatçi) adlı yapıtında Richard Dawkins’in savunduğu gibi, amino asitlerin topaklar halinde bir araya gelmesini sağlayan birikimli bir tür seçme işlemi meydana gelmiş olmalı. Belki iki üç amino asit basit bir amaç için birleşti, derken bir süre sonra kendilerine benzeyen bir diğer küçük kümeye tosladılar ve bunu yaptıkları zaman durumlarında ekstra bir iyileşme “keşfettiler.”</p>

  <p class="calibre15">Yaşamla bağdaştırılan türden kimyasal reaksiyonlar aslında gayet olağan şeylerdir. Onları Stanley Miller’la Harold Urey’ye öykünerek laboratuvarda oluşturmak boyumuzu aşan bir iş olabilir, ama evren bu işi zaten gayet iyi becermektedir. Doğada bir sürü molekül bir araya gelerek polimerler denilen uzun zincirler oluşturur. Şekerler nişastalara dönüşmek için boyuna birleşir. Kristallerin adeta canlıymış gibi yapabildiği bir dolu iş vardır: Kopyalanabilir, çevresel uyarılara karşılık verebilir, anlamlı bir komplekslik geliştirebilirler. Hiçbir zaman can taşımamışlardır elbette, ama kompleksliğin doğal, spontane, tam anlamıyla olağan bir hadise olduğunu tekrar tekrar kanıtlarlar. Evren genelinde çok fazla yaşam olabilir de, olmayabilir de, ama kendiliğinden oluşmuş sıralı dizilişlerin haddi hesabı yoktur: Kar tanelerinin büyüleyici simetrisinden tutun, Satürn’ün güzel halelerine kadar her şeyde bulabilirsiniz onları.</p>

  <p class="calibre15">Maddeleri bir araya gelmeye sevk eden bu doğal dürtü öyle kuvvetlidir ki, günümüzde birçok bilim adamı, yaşamın sandığımızdan daha kaçınılmaz olabileceğine inanıyor. Belçikalı biyokimyacı ve Nobel Ödülü sahibi Christian de Duve’nın sözleriyle, “maddenin olduğu yerde mutlaka yaşam da vardır, koşullar elverdiği takdirde yaşam kaçınılmaz olarak ortaya çıkacaktır.” De Duve sözünü ettiği elverişli koşullara her galakside belki bir milyon defa rastlanmasının mümkün olduğunu düşünüyordu.</p>

  <p class="calibre15">Şüphesiz, bize can veren kimyasal maddelerin öyle ahım şahım bir egzotikliği yoktur. Başka bir canlı varlık, mesela bir Japon balığı, bir göbek marul ya da bir insan yaratmak isteseydiniz, aslında yalnızca dört temel elemente (karbon, hidrojen, oksijen ve nitrojene) ve az miktarlarda birkaç elemente daha (öncelikle kükürt, fosfor, kalsiyum ve demire) ihtiyacınız olurdu. Bunları üç düzine kadar kombinasyonla bir araya getirerek şekerler, asitler ve diğer temel bileşimler oluşturabilir ve istediğiniz her canlıyı inşa edebilirdiniz. Dawkins’in belirttiği gibi: “Canlı varlıkları oluşturan maddelerin özel olan hiçbir yanı yoktur. Canlı varlıklar da başka her şey gibi molekül topluluklarıdır.”</p>

  <p class="calibre15">Demek ki yaşam hayret verici ve lütufkâr, hatta belki de mucizevidir, ama kendi naçizane varlıklarımızla tekrar tekrar kanıtladığımız gibi, hiç de olanaksız değildir. Yaşamın kökenine ilişkin pek çok ayrıntının tahmini elbette hâlâ oldukça imkânsızdır. Yaşamın filizlenmesi için gereken koşullar hakkında okumuş olduğunuz her şeyde, Darwin tarafından yaşamın beşiği farz edilen “küçük ılık su birikintisi”nden tutun, günümüzde “yaşamın beşiği” sıfatının en popüler adayı sayılan fokurdak derin-deniz bacalarına kadar her senaryoda, su önemli rol oynar. Ama bu senaryoların hepsi de, monomerlerin polimerlere dönüşmesi (yani protein oluşumunun başlaması) için biyolojide “dehidrasyon sentezi” diye adlandırılan şeyin gerekli olduğu gerçeğini göz ardı eder. Başlıca biyoloji metinlerinden bhinde, belki biraz rahatsızlıkla ifade edildiği gibi, “Araştırmacılar bu reaksiyonların ilkel denizlerde ya da hatta herhangi bir sulak ortamda enerji açısından avantajlı olmayacağı konusunda uzlaşırlar, çünkü kütlenin etkisi yasası<a id="footnote6"></a><sup class="calibre21"><a href="#bookmark9">6</a></sup> diye bir şey vardır.” Bu durum bir bakıma, bir bardak suya şeker atıp şekerin su içinde küp haline gelmesini beklemeye benzer. Böyle bir şeyin olmaması gerekir, ama doğada her nasılsa olur. Bütün bunların gerçek kimyası, bu kitabın amaçlarına ters düşecek kadar gizemlidir, ama monomerlerin ıslanınca polimerlere dönüşmediğini bilmeniz kâfi. Bu dönüşüm yalnızca bir kere, Yerküre’de yaşamın yaratıldığı zaman olmuş. Bunun nasıl ve neden o zaman olup başka zaman olmadığı, biyolojinin yanıtsız kalmış en büyük sorularından biridir.</p>

  <p class="calibre15">Son onyıllarda yerbilimlerinde yaşanan en büyük sürprizlerden biri de, yaşamın Yerküre tarihinin tam olarak hangi erken döneminde doğduğunun keşfiydi. 1950’lere kadar, yaşamın 600 milyon yıldan kısa bir süredir var olduğu düşünülüyordu. 1970’lere gelindiğinde, birkaç serüvenci şahsiyet, yaşamın belki 2,5 milyar yıl öncesine dayanıyor olabileceğine inanmaya başladı. Günümüzdeyse yaşamın 3,85 milyar yıl önce başladığı düşünülüyor, ama bu inanılmaz derecede erken bir tarih. Çünkü Yerküre’nin yüzeyi 3,9 milyar yıl öncesine kadar katılaşmamıştı bile.</p>

  <p class="calibre15">“Bu çabukluktan çıkarabileceğimiz tek mana, elverişli koşullara sahip gezegenlerde evrimleşmenin bakteri türünden canlılar için ‘zor’ olmadığıdır,” diye gözlemlemişti Stephen Jay Gould, 1996’da <span class="calibre18">York</span> Times’da. Ya da başka bir yerde ifade ettiği gibi, şu sonuca varmamak elde değildir: “Olabildiğince erken doğmak, yaşamın kimyasal alınyazısıdır.”</p>

  <p class="calibre15">Yaşamın ortaya çıkışı gerçekten de o kadar çabuk oldu ki, bazı otoritelere göre yaşam dışarıdan yardım almış olmalı, hem de bir hayli fazla miktarda. Yaşamın Yerküre’ye uzaydan gelmiş olabileceği fikrinin şaşırtıcı derecede uzun ve hatta dillere destan bir geçmişi vardır. Büyük âlim Lord Kelvin bu olasılığı 1871 gibi erken bir tarihte İngiliz Bilim Geliştirme Demeği’nin bir toplantısında gündeme getirerek, “yaşam tohumlarının dünyaya bir göktaşı tarafından atılmış olabileceğini” ileri sürmüştü. Ancak bu görüş, Eylül 1969’da bir pazar günü on binlerce Avustralyalı bir dizi ses duvarı patlamasıyla ve gökyüzünde doğudan batıya doğru hızla ilerleyen bir ateş topunun görüntüsüyle irkilene dek, marjinal bir fikir olmaktan öteye gidemedi. Ateş topu geçerken acayip bir çatırtı çıkardı ve kimilerinin ispirtoya benzettiği, kimilerininse yalnızca berbat diye tanımlamakla yetindiği bir koku bıraktı arkasında.</p>

  <p class="calibre15">Ateş topu, Melboume’ün kuzeyindeki Goulbum Vadisi’nde kurulu altı yüz nüfuslu bir kasaba olan Murchison’ın üstünde patladı ve bazıları en az 5 kilo çeken topaklar halinde yere yağdı. Bereket versin, kimsenin canı yanmadı. Meteorit, karbonlu kondrit diye bilinen ve nadir rastlanan bir türdendi. Yardımsever kasabalılar bu maddeden 90 kilo kadar toplayıp yetkililere teslim ettiler. Zamanlama bundan iyi olamazdı. <span class="calibre18">Apollo 11</span> astronotları Ay’dan topladıkları bir torba dolusu taşla birlikte geri döneli daha iki ay olmamıştı, dolayısıyla dünyanın dört bir yanındaki laboratuvarlar dünya dışından gelen taşları dört gözle bekliyor, hatta ısrarla talep ediyorlardı.</p>

  <p class="calibre15">Murchison meteoridinin 4,5 milyar yıllık olduğu ve tam yetmiş dört çeşit amino asitle bezeli olduğu saptandı. Üstelik bu amino asitlerden sekizine dünyadaki proteinlerin oluşumunda da rastlanıyordu. 2001 sonlarında, yani meteoridin yere düşüşünden otuz iki sene sonra, Califomia’daki Ames Araştırma Merkezi’nden bir ekip, Murchison taşının polioller denilen ve daha evvel dünya dışında hiç rastlanmamış olan kompleks şeker sicimleri de içerdiğini bildirdi.</p>

  <p class="calibre15">O zamandan beri dünyaya birkaç karbonlu kondrit daha düştü. Ocak 2000’de Kanada’nın Yukon bölgesindeki Tagish Gölü’ne inen bir tanesi, Kuzey Amerika’nın pek çok bölgesinden izlendi. Bu yeni taşlar da evrenin organik bileşimler açısından gerçekten zengin olduğunu aynı şekilde doğruladı. Halley kuyrukluyıldızının yaklaşık yüzde 25’inin organik bileşimlerden oluştuğu düşünülüyor artık. Bunlara benzer yeterince taşın elverişli bir yere, mesela Yerküre’ye düşmesi halinde, yaşam için gereken temel elementler sağlanmış olur.</p>

  <p class="calibre15">Panspermia (yaşamın uzaydan geldiği görüşü) iki sorun içerir. Birincisi, yaşamın nasıl doğduğuna ilişkin hiçbir soruyu yanıtlamaz ve bu doğuşun sorumluluğunu dünya-dışı varlıklara yükler. İkincisi, en saygın yandaşlarını bile bazen sağ-duyusuz diye nitelendirilebilecek spekülasyon seviyelerine sürükleyecek kadar kışkırtıcı bir görüştür. DNA’yı keşfedenlerden biri olan Francis Crick ve meslektaşı Leslie Orgel bile, yaşamın Yerküre ’ye “uzaydan gelen zeki yaratıklar tarafından tohumlandığı” iddiasında bulunmuştur. Bu fikir Gribbin’e göre “bilimsel saygınlığın marjinlerinde” dolaşmaktadır: Ya da başka bir ifadeyle, Nobel ödüllü bir şahsiyetin ağzından çıkmış olmasa deli saçması sayılacak bir görüştür. Fred Hoyle ve meslektaşı Chandra Wickramasinghe de, 3. bölümde değindiğimiz gibi, dış-uzayın bize yalnızca yaşam değil, grip ve hıyarcıklı veba gibi pek çok hastalık da getirmiş olduğunu öne sürmüştü. (Biyokimyacılar tarafından kolaylıkla çürütülmüş fikirlerdir bunlar.) Hoyle’ın iddiası panspermia görüşüne duyulan merakı daha da köreltti. Aynı Hoyle, ki onun yirminci yüzyılın en büyük bilimsel akıllarından biri olduğunu burada hatırlatmakta sanırım yarar var, önceki bölümlerden hatırlayacağınız gibi, uzaydan gelen kozmik patojenlerin sistemlerimize girmesine engel olmak için delikleri aşağıya bakan burunlar geliştirdiğimizi de ileri sürmüştü.</p>

  <p class="calibre15">Yaşamı başlatan olay her ne olursa olsun, yalnızca bir defa oldu. Biyolojideki en sıradışı olgu budur, hatta belki de bildiğimiz en sıradışı olgu. Bitki olsun, hayvan olsun, tarih boyu yaşamış canlılar, köklerini aynı primordiyal (ilksel) çırpıntıdan alır: Geçmişin hayal edemeyeceğimiz kadar uzak bir noktasında, küçücük bir kimyasal madde torbası ansızın can buldu. Biraz besin emdi, usulca çırpındı ve kısacık bir süre için var oldu. Bu kadarı daha evvel de olmuş olabilir, belki defalarca. Ama tüm canlıların atası olan bu ilk madde tomarı ekstra bir şey, sıradışı bir şey yaptı: Kendini ikiye böldü ve bir kalıtçı üretti. Minicik bir genetik madde çıkını bir canlı varlıktan diğerine geçti ve bu geçiş o gün bugündür hiç durmadı. O an hepimiz için büyük yaratılış anıydı. Biyologlar bu andan bazen Büyük Doğuş diye bahsederler.</p>

  <p class="calibre15">“Dünyanın neresine giderseniz gidin, göreceğiniz her hayvan, bitki, böcek ya da madde, eğer canlıysa, aynı sözlüğü kullanacak, aynı şifreyi bilecektir. Bütün canlılar birdir,” diyor Matt Ridley. Hepimiz, neredeyse dört milyar yıldır nesilden nesile aktarılan tek bir genetik marifetin ürünüyüz. Öyle ki, insanın genetik bilgisinden küçücük bir parça alıp gariban bir maya hücresine koysanız, maya hücresi onu kendi malı gibi çalıştıracaktır. Aslında kendi malıdır da zaten.</p>

  <p class="calibre15">Yaşamın doğuşu ya da ona benzer bir şey, Canberra’daki Avustralya Ulusal Üniversitesi’nin Yerbilimleri binasında, Victoria Bennett adında cana yakın bir izotop jeokimyacısının ofisinde, bir rafın üstünde duruyor. Bir Amerikalı olan Bayan Bennett, Avustralya Ulusal Üniversitesi’ne 1989’da, iki yıllık bir sözleşmeyle California’dan gelmiş ve o zamandan beri orada yaşıyor. 2001 sonlarında kendisini ziyaret ettiğim zaman ağırca bir taş parçası uzattı bana. Beyaz kuvarstan ve klinopiroksen denen gri-yeşil bir maddeden oluşan bu taş, 1997’de olağanüstü eski kayaçların bulunduğu Grönland’daki Akilia Adası’ndan gelmiş. Söz konusu kayaçlar 3,85 milyar yıllıktır ve bulunmuş en yaşlı deniz tortullarını temsil eder.</p>

  <p class="calibre15">“Elinizde tutmakta olduğunuz şeyin bir zamanlar canlı organizmalar içerdiğinden emin olamayız, çünkü bunu anlamak için onu toz haline getirmemiz lazım,” dedi Bennett bana. “Ama dünyanın en eski fosillerinin çıkarıldığı kayaç katmanından geldiğine göre, içinde <span class="calibre18">muhtemelen</span> yaşam barındırmış olmalı.” Ne kadar dikkatli ararsanız arayın, içinde fosilleşmiş gerçek mikroplar da bulamazsınız. Her basit organizma, okyanus çamurunu taşa dönüştüren süreçler sırasında ne yazık ki kavrulup gitmiştir. Ama taşı ufalayıp mikroskobik olarak incelediğiniz zaman göreceğiniz şey, organizmaların arkalarında bıraktıkları kimyasal artıklar olacaktır: karbon izotopları ve apatit denen bir fosfat çeşidi. Bu ikisi, o taş parçasının bir zamanlar canlı varlık kolonileri içerdiğini gösteren güçlü kanıtlar sunar. “İçerdiği organizmanın neye benzediğini de ancak tahmin edebiliriz,” dedi Bennett. “Büyük olasılıkla yaşamın mümkün olan en basit haliydi, ama yine de yaşamdı. O şey yaşıyordu. Çoğalıyordu.”</p>

  <p class="calibre15">Ve sonunda bize dönüştü.</p>

  <p class="calibre15">Çok yaşlı kayaçlara meraklıysanız, ki Bennett hiç şüphesiz öyleydi, Avustralya Ulusal Üniversitesi nicedir bu alanın başlıca merkezi olmuştur. Üniversite bu şanını büyük ölçüde Bill Compston adında bir adamın yaratıcı zekâsına borçlu. Compston artık emekli, ama 1970’lerde dünyanın ilk Hassas Yüksek Çözünürlüklü İyon Mikroprobu’nu ya da daha iyi bilinen adıyla, SHRIMP’i<a id="footnote7"></a><sup class="calibre21"><a href="#bookmark10">7</a></sup> inşa etti. SHRIMP, uranyumun zirkonlar denilen küçük minerallerdeki bozunma hızını ölçen bir makinedir. Zirkonlar, bazaltlar hariç çoğu kayaçta bulunur ve aşırı dayanıklıdır, dalma-batma dışında her doğal sürece göğüs gerer. Yerkabuğunun büyük bölümü tarihin bir noktasında tekrar fırına sokulmuştur, ama jeologlar çok nadiren de olsa, Batı Avustralya ve Grönland’da mesela, her zaman yüzeyde kalmış kayaçlar bulmuşlardır. Compston’ın makinesi bu tür kayaçların eşi görülmemiş bir doğrulukla tarihlendirilmesine olanak sağlıyordu. SHRIMP’in prototipi Yerbilimleri Bölümü’nün kendi atölyelerinde inşa edilip tamamlanmıştı. Kısıtlı bir bütçeyle yapılmış derme çatma bir düzeneğe benzemesine rağmen harikalar yaratıyordu. 1982’deki ilk resmi denemesi sırasında, yeryüzünde bulunmuş en yaşlı örneği tarihlendirdi: Batı Avustralya’dan gelen 4,3 milyar yıllık bir kayaç örneğini.</p>

  <p class="calibre15">“Böylesine önemli bir şeyin yepyeni bir teknolojiyle bu kadar çabuk saptanması,” dedi Bennett bana, “zamanında büyük yankı uyandırdı.”</p>

  <p class="calibre15">Makinenin son modeli olan SHRIMP Il’yi göstermek için beni koridorun sonuna götürdü. Paslanmaz çelikten yapılmış, kocaman, ağır bir aygıttı bu. Belki 3,5 metre uzunluğunda ve 1,5 metre yüksekliğindeydi. Bir dalış aracı kadar sağlam yapılıydı. Önündeki konsolda, Yeni Zelanda’daki Canterbury Üniversitesi’nden Bob adında bir adam oturuyor, durmadan değişen sayı dizileriyle dolu bir ekrandan gözünü hiç ayırmıyordu. Sabahın 4’ünden beri orada olduğunu söyledi bana. SHRIMP II günde yirmi dört saat çalıştırılıyor: Tarihlendirilecek o kadar çok kayaç var yani. Saat 9’u daha yeni geçmişti ve Bob öğlene kadar makinenin başında kalacaktı. Bir jeokimyacıya böyle bir şeyin nasıl çalıştığını soracak olursanız, anlaşılabilir olmaktan ziyade sevimli bir hevesle size izotopik bolluklardan ve iyonizasyon düzeylerinden bahsetmeye başlar. Ama işte böyle bir heves sayesinde ortaya çıkan bu makine, bir kayaç örneğini elektrik yüklü atom bombardımanına tutarak, zirkon örneklerindeki kurşun ve uranyum miktarlarında ince farklar tespit edebiliyordu. Kayaçların yaşı da bu yöntemle büyük bir isabetle hesaplanabiliyordu. Bob bir zirkonu okumanın yaklaşık on yedi dakika aldığını ve veriyi güvenilir kılmak için her kayaçtan düzinelerce okuma almak gerektiğini söyledi bana. Pratikte bu süreç, otomatik makinelerle dolu bir çamaşırhaneye gidip çamaşırların yıkanmasını beklemekle aşağı yukarı aynı derecede ilginç ve eğlenceli gibiydi. Ama Bob yine de çok mutlu görünüyordu. Zaten Yeni Zelandalılar genellikle öyle değil midir?</p>

  <p class="calibre15">Yerbilimleri Bölümü, acayip bir binalar topluluğuydu: kısmi ofisler, kısmi laboratuvarlar, kısmi makine daireleri. “Eskiden her şeyi burada inşa ederdik,” dedi Bennett. “Kendi cam-üfleyicimiz bile vardı, ama artık emekliye ayrıldı. Fakat hâlâ tamgün çalışan iki taş-kırıcımız var.” Ona biraz şaşkın gözlerle baktığımı fark etti. “Elimizden <span class="calibre18">sürüyle</span> taş geçiyor. Ve hepsinin çok büyük bir dikkatle hazırlanması gerekiyor. Önceki örneklerden kalma artıkların bulaşmadığına emin olmak zorundayız: Tek bir toz zerresine dahi göz yumamayız. Kılı kırk yaran bir özen gerektirir bu iş.” Taş-kırma makinelerini gösterdi bana. Taş-kırıcılar belli ki az önce kahve molasına çıktıkları halde makineler sanki hiç kullanılmamış gibiydi. Makinelerin yanında her şekil ve büyüklükte taşlar içeren büyük kutular vardı. Avustralya Ulusal Üniversitesi’nde çalışanların elinden gerçekten de sürüyle taş geçiyordu.</p>

  <p class="calibre15">Turumuzu tamamlayıp Bennett’ın ofisine döndüğümüz zaman, duvarında asılı duran bir poster dikkatimi çekti. Yerküre’nin 3,5 milyar yıl önce, yaşamın filizlenmeye başladığı zamanlarda, yerbilimcilerce Arkeyen diye bilinen antik dönemde arz etmiş olabileceği görüntüsünün bir ressamın renkli hayal gücüyle resmedilmiş bir yorumuydu bu. Son derece aktif, kocaman volkanlarla kaplı yabancı topraklar ve kıpkırmızı gökler altında uzanan buğulu, bakır renginde bir deniz vardı posterde. Ön plandaki sığlıkları bir nevi bakteriyel taş olan stromatolitler dolduruyordu. Yaşam yaratmaya ve beslemeye elverişli bir yere pek benzemiyordu orası. Bennett’a resmin gerçeğe uygun olup olmadığını sordum.</p>

  <p class="calibre15">“Eh, bir inanışa göre, o zamanlar güneş çok daha zayıf olduğu için hava epey serindi.” (Biyologların, canları espri yapmak istediğinde, o zamanlar güneşimizin daha hararetsiz olduğunu vurgulamak için bu durumdan “Çin lokantası sorunu” diye bahsettiklerini sonradan öğrendim.) “Bir atmosferin yokluğunda, güneşten (hatta hararetsiz bir güneşten) gelen ültraviyole ışınları, oluşmaya başlamış her moleküler bağı dağıtmaya eğilimli olacaktır. Halbuki işte orada...,” eliyle stromatolitleri gösterdi, “neredeyse yüzeyde yaşayan organizmalar var. Bu tam bir bulmacadır.”</p>

  <p class="calibre15">“Yani o zamanlar dünyanın neye benzediğini bilmiyor muyuz?” “Bilmiyoruz,” diye onayladı, düşünceli düşünceli.</p>

  <p class="calibre15">“Her halükarda yaşam barındırmaya pek elverişli görünmüyor.”</p>

  <p class="calibre15">Tatlı tatlı başını salladı. “Yaşam barındırmaya elverişli bir şeyin mutlaka olmuş olması lazım. Yoksa şimdi burada olamazdık.”</p>

  <p class="calibre15">Oranın <span class="calibre18">bizi</span> yaşatmaya hiç elverişli olmadığı kesin. Bir zaman makinesinden çıkıp o eski Arkeyen dünyasına ayak basacak olsaydınız, tez elden tüyüp makinenize geri dönerdiniz. Çünkü o zamanlar Yerküre’de bugün Mars’ta olduğundan daha fazla oksijen yoktu. Atmosfer, giysileri eritip cildi kavuracak derecede güçlü hidroklorik ve sülfürik asitlerden kaynaklanan zararlı gazlarla doluydu. Victoria Bennett’ın ofisindeki posterde resmedilen temiz ve gösterişli manzaralara da olanak tanımazdı. O zamanın atmosferini oluşturan kimyasal karışım yeryüzüne çok az gün ışığı girmesine izin verirdi. Arkeyen dünyasının görebileceğiniz azıcık kısmı, sık sık çakan parlak şimşeklerin aydınlattığı kadarı olurdu. Kısacası, orası dünyaydı, ama bize yabancılık çektirecek bir dünya.</p>

  <p class="calibre15">Arkeyen dünyasında yıldönümleri seyrek ve uzun aralıydı. İki milyar yıl boyunca bakteriyel organizmalar yegâne yaşam formları oldu. Yaşadılar, ürediler, kümelendiler, ama daha meydan okuyucu bir varoluş düzeyine geçmeye hiç eğilim göstermediler. Yaşamın ilk milyar yıllık tarihi içinde bir noktada, siyanobakteriler, yani mavi-yeşil algler, suda fevkalade bol miktarlarda bulunduğu için kolayca ulaşabilecekleri bir kaynağa, hidrojene el koymayı öğrendiler. Su moleküllerini emdiler, hidrojenle beslendiler ve atık olarak ortama oksijen saldılar. Böylece fotosentezi icat ettiler. Margulis ile Sagan’ın belirttikleri gibi, fotosentez “hiç şüphesiz, gezegen üzerindeki yaşam tarihinin en önemli tek metabolik yeniliğidir” ve bitkiler tarafından değil, bakteriler tarafından icat edilmiştir.</p>

  <p class="calibre15">Siyanobakteriler süratle çoğaldıkça, oksijeni zehirli bulan organizmaları (yani o zaman için tüm organizmaları) dehşete düşüren bir gelişmeyle, dünya oksijen dolmaya başladı. Oksijen kullanmayan (anaerobik) varlıklar için, oksijen aşırı derecede zehirlidir. Akyuvarlarımız oksijeni aslında istilacı bakterileri öldürmek için kullanır. Oksijenin esasen toksik olduğu gerçeği, onu sağlığımıza son derece dost bulanlarımızı hayrete düşürür, ama bunun tek sebebi bizim oksijen kullanmak üzere evrimleşmiş olmamızdır. Başka şeyler içinse oksijen korkunç bir şeydir. Tereyağını küflendiren ve demiri paslandıran odur. Biz bile onu bir dereceye kadar tolere edebiliriz. Hücrelerimizdeki oksijen düzeyi atmosferde bulunan düzeyin yalnızca onda biri kadardır.</p>

  <p class="calibre15">Oksijen kullanan yeni organizmaların iki avantajı vardı. Oksijen, enerji üretmenin daha etkili bir yoluydu ve rakip organizmaların hakkından geliyordu. Oksijenle başa çıkamayan organizmalardan bazıları bataklıkların ve göl diplerinin nemli, oksijensiz dünyasına geri çekildi. Diğerleri de aynısını yaptı, ama daha sonra (çok daha sonra) sizinle benim gibi varlıkların sindirim yollarına göç ettiler. Bu ilkel varlıklardan pek çoğu şu anda vücudunuzun içinde yaşıyor ve gıdaları sindirmenize yardımcı oluyor, ama en ufak bir oksijen kırıntısından nefret ediyor. Öte yandan, oksijen kullanmayan hesapsız sayıda organizma uyum sağlamayı başaramayarak öldü.</p>

  <p class="calibre15">Siyanobakteriler kolay bir zafere ulaşmıştı. Başlangıçta, ürettikleri ekstra oksijen atmosferde birikeceğine demirle birleşip demir oksitlerini oluşturdu ve demir oksitleri de ilkel denizlerin dibine çöktü. Milyonlarca yıl boyunca, bundan fazla pek bir şey olmadı. Bu Erken Proterozoik döneme geri gidecek olsaydınız, dünyada yaşam için gelecek vaat eden pek bir şey bulamazdınız. Belki ötede beride, korunaklı su birikintilerinde canlı bir alg tabakasına ya da sahillerde kayaları kaplayan yeşil ve kahverengi oluşumlara rastlayabilirdiniz, ama bunlar dışında, orada yaşam gözle görülmezdi.</p>

  <p class="calibre15">Fakat 3,5 milyar yıl önce daha etkili bir şey görünürlük kazandı. Denizlerin sığ olduğu her yerde, gözle görülür yapılar belirmeye başladı. Rutin kimyasal süreçlerden geçe geçe, siyanobakteriler az biraz yapışkanlaşarak mikro küçüklükte toz ve kum parçacıklarını çekip yakalamaya başladılar. Bu parçacıklar da birbirine bağlanarak biraz acayip ama masif yapılar oluşturdular: Victoria Bennett’ın ofisindeki posterin sığlıklarında gözlenen stromatolitler işte bunlardı. Muhtelif şekillerde, irili ufaklı stromatolitler vardı. Bazen kocaman karnabaharları, bazen yumuşacık minderleri andırıyorlardı. <span class="calibre18">(Stromatolit,</span> “minder” anlamındaki Yunanca sözcükten gelir.) Bazen de sütunlar halinde oluşarak su yüzeyinden onlarca metre yukarıya yükseliyorlardı. Yüz metreye kadar uzandıkları bile oluyordu. Şekilleri ne olursa olsun hepsi de canlı taşlardı adeta ve dünyanın ilk ortak girişimini, yalnızca yüzeyde yaşayan bazı ilkel organizma çeşitleri ile yalnızca sualtında yaşayan diğerleri arasındaki işbirliğini temsil ediyorlardı. Bu işbirliğinde, taraflardan her biri diğeri tarafından yaratılmış koşullardan yararlanıyordu. Dünya ilk ekosistemine kavuşmuştu.</p>

  <p class="calibre15">Uzun yıllar boyu, bilim adamları stromatolitlerin varlığından fosil oluşumları sayesinde haberdar oldular. Derken 1961’de, Avustralya’nın ıssız kuzeybatı kıyısındaki Shark Körfezi bölgesinde canlı bir stromatolit topluluğunun keşfi büyük şaşkınlık uyandırdı. Bu son derece beklenmedik bir gelişmeydi. Hatta o kadar beklenmedikti ki, bilim adamları ne bulmuş olduklarını ancak seneler sonra anlayabildiler. Günümüzdeyse Shark Körfezi turistik bir bölgedir: daha doğrusu, kayda değer bir yerleşimden yüzlerce, herhangi bir yerleşimden düzinelerce kilometre uzaklıkta bir yerin çekebileceği kadar turist çeken bir bölge. Ziyaretçilerin su üstünde gezinebilmeleri ve yüzeyin hemen altında sessizce soluyan stromatolitlere yakından bakabilmeleri için, körfeze tahta iskeleler inşa edilmiştir. Stromatolitler donuk, gri şeylerdir ve daha önceki kitaplarımdan birinde belirttiğim gibi, koca koca tezeklere benzerler. Ama dünyanın 3,5 milyar yıl önceki halinin canlı kalıntılarına bakıyor olmanın tuhafbir baş döndürücülüğü vardır. Richard Fortey’nin ifadesiyle: “Bu hakiki bir zaman yolculuğudur ve dünya bu görüntünün mucizevi yönlerine akort tutturabilseydi, orası da Giza piramitleri kadar meşhur olurdu.” Hiç ihtimal vermeyeceğiniz halde, bu sevimsiz taşlar yaşam doludur, her metrekaresine (elbette tahminen) üç milyar organizma düşer. Dikkatli bakarsanız, oksijenlerini salıverdikleri anlarda minik kabarcıkların yüzeye yükseldiğini görebilirsiniz. Stromatolitler, iki milyar yıl içinde buna benzer küçük gayretlerle dünya atmosferindeki oksijen seviyesini yüzde 20’ye çıkararak, yaşam tarihinin bir sonraki ve daha kompleks safhasına zemin hazırladılar.</p>

  <p class="calibre15">Shark Körfezi’ndeki siyanobakterilerin dünyanın belki de en yavaş evrimleşen organizmaları olduğu söylenir ve artık hiç şüphesiz en az bulunanlar arasında da yer alıyorlar. Daha kompleks yaşam biçimlerine zemin hazırladıktan sonra, varoluşunu mümkün kıldıkları organizmalar tarafından hemen her yerde kökleri kurutuldu. (Varlıklarını Shark Körfezi’nde sürdürebilmelerinin sebebi, körfez sularının fazla tuzlu olması ve normalde bütün siyanobakterileri yalayıp yutacak olan yaratıkların oraya yaklaşamamasıdır.)</p>

  <p class="calibre15">Yaşamın kompleksleşmekte bu kadar gecikmesinin sebeplerinden biri de, atmosferdeki oksijen miktarı daha basit organizmalar tarafından yeterince artırılana dek bütün dünyanın beklemek zorunda oluşuydu. Fortey’nin ifadesiyle, “Hayvanlar oksijen olmadan enerji elde edemezlerdi.” Oksijen düzeylerinin atmosferde az çok modern konsantrasyon düzeylerine ulaşabilmesi, yaklaşık iki milyar yıl, yani dünya tarihinin kabaca yüzde 40’ını aldı. Ama sahne hazır hale geldiği an ve anlaşılan oldukça ani bir şekilde, yepyeni bir hücre türü doğdu: Bu yeni hücrenin bir çekirdeği ve kolektif olarak <span class="calibre18">organeller</span> diye adlandırılan diğer küçük yapılan vardı. <span class="calibre18">(Organel,</span> “küçük araçlar” anlamındaki Yunanca bir sözcükten gelir.) Bu sürecin, hantal ve gözü pek bir bakterinin bir diğer bakteriyi işgal etmesi ya da bir diğer bakteri tarafından yakalanması ve bu durumun ikisine de yaradığının anlaşılması üzerine başladığı sanılıyor. Yakalanan bakterinin bir mitokondri haline geldiği düşünülüyor. Bu mitokondriyal işgal (ya da biyologlarca tercih edilen terimiyle endosimbiyotik olay), kompleks yaşamı mümkün kıldı. (Bitkilerde de benzer bir işgal, fotosentezi mümkün kılan kloroplastlan üretti.)</p>

  <p class="calibre15">Mitokondri, oksijeni gıda maddelerinden enerji elde etmek için kullanır. Mitokondrinin bu kolaylaştırıcı marifeti olmasaydı, bugün dünyadaki yaşam basit mikroplardan oluşan bir tortuyla sınırlı kalırdı. Mitokondriler son derece ufaktır:</p>

  <p class="calibre15">Bir kum tanesinin işgal ettiği boşluğa bir milyar mitokondri sığdırabilirsiniz. Ama aynı zamanda kurt gibi açtırlar. Aldığınız hemen her besin onları doyurmaya gider.</p>

  <p class="calibre15">Onlarsız iki dakika yaşayamazdık. Oysa mitokondriler bir milyar yıl sonra bile hâlâ bizimle aralarının her an bozulabileceğini düşünür gibi davranırlar. Kendi DNA’lannı kendileri temin ederler. İçinde yaşadıkları hücreninkinden farklı bir zamanda ürerler. Bakterilere benzer, bakteriler gibi bölünür ve bazen antibiyotiklere bakteriler gibi karşılık verirler. Kısacası, bavullarını her zaman hazır tutarlar. İçinde yaşadıkları hücreyle aynı genetik dili bile konuşmazlar. Evinizde bir yabancı barındırmak gibi bir şeydir bu, hem de bir milyar yıldır orada yaşayan bir yabancı.</p>

  <p class="calibre15">Bu yeni hücre türü, prokaryot (“çekirdeksiz”) olarak bilinen eski türün tersine, ökaryot (“çekirdekli”) olarak bilinir ve görünüşe bakılırsa fosil kayıtlarına birdenbire girivermiştir. Şimdiye dek bilinen en eski ökaryotlar olan <span class="calibre18">Grypania,</span> 1992 ’de Michigan’daki demir tortullannda keşfedildi. Bu fosiller yalnızca bir kez bulunmuştur; sonraki 500 milyon yıllık döneme ait başka hiçbir buluntu yoktur.</p>

  <p class="calibre15">Yerküre hakikaten ilginç bir gezegen olma yolunda ilk adımını atmıştı. Yeni ökaryotlarla karşılaştırıldığında eski prokaryotlar, jeolog Stephen Drury’nin sözleriyle, “kimyasal madde torbalan” olmaktan öteye pek geçemezdi. Ökaryotlar daha basit yapılı kuzenlerinden iriydi: Sonunda onların on bin misli büyüklüğe ulaştılar. Aynca onlardan bin kat daha fazla DNA taşıyorlardı. Zamanla, bu büyük atılımlar sayesinde, yaşamı iki organizma tipinin egemenliği altına sokan bir sistem evrimleşti: oksijeni dışarı atan organizmalar (bitkiler gibi) ve içeri alanlar (bizler gibi).</p>

  <p class="calibre15">Tekhücreli ökaryotlara bir zamanlar <span class="calibre18">protozoa</span> (“tekhücreli hayvanlar”) denirdi, ama bu terim giderek gözden düşüyor. Bugün onlar için genel olarak kullanılan terim <span class="calibre18">protista'dır.</span> Daha önce değindiğimiz bakterilerle karşılaştırıldığında, bu yeni tekhücreliler bir tasanın ve gelişkinlik harikasıydı. Tek bir hücre büyüklüğünde olan ve var olmaktan başka hiçbir gayesi olmayan basit bir amip bile, DNA’sında 400 milyon parça genetik bilgi taşır: Carl Sagan’ın belirttiği gibi, beş yüzer sayfalık seksen kitap doldurmaya yetecek kadar.</p>

  <p class="calibre15">Sonunda ökaryotlar daha da acayip bir başka marifet edindiler. Bu iş çok uzun (bir milyar yıl kadar) zaman aldı, ama ustalaştıkları zaman her şeye değdi. Bir araya gelerek çokhücreli kompleks varlıklar oluşturmayı öğrendiler. Bu yenilik, bizim gibi büyük, kompleks, gözle görülür varlıkların gelişimini mümkün kıldı. Yerküre gezegeni, tarihinin bir sonraki ihtiraslı safhasına geçmeye hazırdı.</p>

  <p class="calibre15">Ama bu konuda fazla heyecanlanmadan evvel, dünyanın, birazdan göreceğimiz gibi, hâlâ çok küçüklere ait olduğunu hatırlamakta fayda var.</p>

  <p class="calibre38"><b class="calibre2"><a id="bookmark11"></a>20</b></p>

  <h2 class="calibre39" id="sigil_toc_id_11"><b class="calibre5"><a class="calibre9" id="bookmark12"></a>KÜÇÜKLERİN DÜNYASI</b></h2>

  <p class="calibre15">Mikroplarınızla gereğinden fazla ilgilenmek muhtemelen iyi bir fikir değildir. Büyük Fransız kimyacı ve bakteriyolog Louis Pasteur onlara kafayı o kadar takmıştı ki, önüne konan her yemeği bir büyüteçle tetkik ederdi. Bu alışkanlığı akşam yemeklerinin vazgeçilmez davetlisi olmasını sağlamamıştır herhalde.</p>

  <p class="calibre15">Aslında, bakterilerinizden sakınmaya çalışmanın hiçbirmanası yoktur, çünkü onlar her an üstünüzde ve etrafınızdadır, hem de aklınızın almayacağı sayılarda. Eğer sağlığınız yerindeyse ve hijyene ortalama düzeyde özen gösteriyorsanız, yaklaşık bir trilyon bakteri vücudunuzun semiz ovalarında otluyor olacaktır. Derinizin her santimetrekaresine yaklaşık yüz bin bakteri düşer. Onlar, cildinizden her gün pul pul dökülen on milyar kadar hücreyi, her bir gözenek ve çatlağınızdan dışarı sızan lezzetli yağları ve canlandırıcı mineralleri gövdeye indirmek için hazır bekler. Siz onlar için mükellef bir gıda kaynağısınız, sunduğunuz sıcaklık ve hareketlilik gibi konforlar da cabası. Hizmetleriniz için teşekkür niyetine, size “vücut kokusu” verirler.</p>

  <p class="calibre15">Üstelik bunlar sadece derinizde yaşayan bakterilerdir. Bağırsak ve geniz yollarınızı tıka basa dolduran, tüylerinize ve kirpiklerinize tırmanan, gözlerinizin üstünde yüzen, diş minelerinize kuyular kazan daha trilyonlarca bakteri vardır. Sırf sindirim sisteminiz bile en az dört yüz türden, yüz trilyonu aşkın sayıda mikrop barındırır. Bazıları şekerlerle, bazıları nişastalarla meşgul olur, bazılarıysa diğer bakterilere saldırır. İnanılmaz sayıda bakterinin, mesela her yerde hazır ve nazır olan bağırsak spiroketlerinin saptanabilir nitelikte hiçbir fonksiyonu yoktur. Anlaşılan sırf hoşlarına gittiği için sizi mesken tutarlar. Her insan vücudu 10 katrilyon civarında hücreden oluşur. Buna karşılık, yaklaşık 100 katrilyon bakteriyel hücre barındırır. Kısacası, onlar bizim büyük bir parçamızdır. Bakterilerin gözünden bakıldığındaysa, elbette biz onların gayet küçük bir parçasıyız.</p>

  <p class="calibre15">Biz insanlar antibiyotikler ve dezenfektanlar üretip kullanabilecek kadar büyük ve akıllı olduğumuzdan, bakterileri yok oluşun eşiğine getirdiğimize kendi kendimizi inandırmamız kolaydır. Sakın ha inanmayın. Bakteriler kentler kuramayabilir ya da ilginç sosyal yaşamlar sürmeyebilir, ama Güneş patladığı zaman onlar yine burada olacak. Burası onların gezegeni ve bizler yalnızca onlar izin verdiği için buradayız.</p>

  <p class="calibre15">Unutmayın ki bakteriler milyarlarca yıl bizsiz idare ettiler. Halbuki biz onlarsız bir gün dahi yaşayamayız. Onlar bizim atıklarımızı işler ve yeniden kullanılabilir hale getirir. Onlar her şeyi kemirmeseydi hiçbir şey çürümezdi. Suyumuzu onlar arıtır, topraklarımızın verimini onlar korur. Bakteriler bağırsaklarımızda vitaminleri sentezler, yediklerimizi yararlı şekerlere ve polisakaritlere dönüştürür, boğazımızdan aşağı süzülüveren yabancı mikroplara savaş açar.</p>

  <p class="calibre15">Havadan nitrojen almak ve onu sağlığa yararlı nükleotitlere ve amino asitlere çevirmek için tamamen bakterilere bağımlıyız. Harikulade güzel ve hayranlık uyandırıcı bir beceridir bu. Margulis ile Sagan’ın belirttikleri gibi, aynı işin (gübre yapımında olduğu gibi) endüstriyel yollarla yapılması için, kaynak maddelerin 500 santigrat dereceye kadar ısıtılması ve normalin 300 katı basınçlar altında ezilmesi gerekir. Bakterilerse bu işi hiç tantana etmeden, durmadan dinlenmeden yapar. Onlara ne kadar teşekkür etsek az, çünkü bakterilerce aktarılan nitrojen olmasaydı hiçbir büyük organizma hayatta kalmayı başaramazdı. Her şey bir yana, mikroplar biıe soluduğumuz havayı vermeye ve atmosferin istikrarını korumaya devam eder. Gezegenin solunabilir oksijeninin büyük kısmı mikroplarca temin edilir. (Bu mikroplara siyanobakterilerin modern versiyonları da dahildir.) Algler ve denizleri dolduran diğer minik organizmalar havaya her sene yaklaşık 150 milyar kilogram oksijen salar.</p>

  <p class="calibre15">Üstelik harikulade doğurgandırlar. En hamaratları on dakikaya kalmadan yeni bir nesil üretebilir. Kangrene yol açtığı için hiç hazzetmediğimiz küçük organizma <span class="calibre18">Clostridium perfringens,</span> dokuz dakika içinde çoğalabilir ve sonra da hiç vakit kaybetmeden tekrar işe koyulur. Böyle bir hızla, tek bir bakteri iki gün içinde evrendeki bütün protonlardan fazla sayıda döl üretmeye teorik olarak muktedirdir. Belçikalı biyokimyacı ve Nobel ödüllü Christian de Duve’ya göre, “Ortamda yeterince besin bulunduğu takdirde, tek bir bakteriyel hücre tek bir günde</p>

  <p class="calibre15">280.000 milyar döl üretebilir.” Bir insan hücresi ise aynı zaman zarfında tek bir bölünmeyi anca başarır.</p>

  <p class="calibre15">Yaklaşık her milyon bölünmede bir, bir mutant üretirler. Genellikle bu durum mutantın şanssızlığıdır. Çünkü değişim bir organizma için her zaman risklidir. Ama kırk yılda bir, yeni ortaya çıkan bakteriye bir antibiyotik saldırısından kaçabilme ya da hiç etkilenmeme yeteneği gibi tesadüfi bir avantaj bahşedildiği olur. Bu çabuk evrimleşme yetisi, beraberinde daha da korkutucu bir avantaj getirir: Bakteriler bilgi paylaşır. Her bakteri herhangi bir diğerinden genetik şifre parçalan alabilir. Margulis ile Sagan’ın ifadesiyle, esasen tüm bakteriler tek bir gen havuzunda yüzer. Bakteri evreninin bir bölgesinde oluşan her uyarlanabilir değişim, herhangi bir başka bölgeye yayılabilir. Bir insanın kanatlar geliştirmek ya da tavanda yürüyebilmek için gereken genetik şifreyi bir böcekten öğrenebilmesi kadar garip bir şeydir bu. Demek oluyor ki, genetik açıdan ele alırsak, bakterilerin minik, yaygın, ama alt edilemeyen tek bir süper-organizma haline geldiğini söyleyebiliriz.</p>

  <p class="calibre15">Döktüğünüz, damlattığınız ya da boşalttığınız hemen her şeyde yaşar ve gelişirler. Onlara biraz nem verin yeter: Bir tezgâhı nemli bir bezle silin mesela... Sanki yoktan var olmuşçasına üreyivereceklerdir. Tahtayı, duvar kâğıdındaki tutkalı ve koyulaşmış boyadaki metalleri yerler. Bilim adanılan Avustralya’da <span class="calibre18">Thiobacillus concretivorans</span> diye bilinen mikroplar buldular. Bu mikrop metali çözündürecek kadar güçlü sülfürik asit konsantrasyonlarında yaşıyor, hatta başka yerde yaşayamıyordu. <span class="calibre18">Micrococcus radiophilus</span> denilen bir diğer türün, nükleer reaktörlerin atık tanklarında, plütonyumla ve başka radyoaktif maddelerle kamını tıka basa doyurarak mutlu mesut yaşadığı keşfedildi. Bazı bakterilerse, bizim anlayabildiğimiz kadarıyla kendilerine hiçbir yarar sağlamayan kimyasal maddeleri parçalar.</p>

  <p class="calibre15">Kaynar çamur havzalarında ve sodalı göllerde, kayaların içinde, denizlerin dibinde, Antarktika’daki McMurdo Kuru Vadileri’nin buzlu suyla dolu göllerinde ve Pasifik Okyanusu’nun 11 kilometre derinliklerinde yaşayan bakteriler keşfedilmiştir. (O derinlikte basınçlar yüzeyde olduğundan en az bin kat büyüktür, yani elli jumbo jetin altında kalıp ezilmekle birdir.) Bazı bakteriler adeta yok edilemez niteliktedir. <span class="calibre18">Economist'e</span> göre, <span class="calibre18">Deinococcus radiodurans,</span> “radyoaktiviteye neredeyse bağışıktır. DNA’sını radyasyonla parçalasanız mesela, parçalar “korku filmlerindekilere benzer dokuz canlı bir yaratığın ayaklanıp koşan uzuvları gibi” derhal birleşecektir.</p>

  <p class="calibre15">Şimdiye dek keşfedilmiş yaşam mücadelelerinin belki de en olağanüstü olanı, iki sene boyunca Ay’da dikili kalmış bir kameranın sızdırmaz merceğinde bulunan bir <span class="calibre18">Streptococcus</span> bakterisininkidir. Kısacası, bakterilerin içinde yaşamaya hazır olmadıkları çok az ortam vardır. “Okyanusların dibine, sondaj makinelerinin erimeye başlamasına yol açacak sıcaklıktaki su bacalarının içine bakıldığında, orada bile bakterilerin yaşadığı bulgulanıyor artık,” demişti Victoria Bennett bana.</p>

  <p class="calibre15">1920’lerde Chicago Üniversitesi’nden iki bilim adamı, Edson Bastin ve Frank Greer, uzun zamandır 600 metre derinlikte yaşamakta olan birtakım bakteri türlerini petrol kuyularından çıkardıklarını açıkladılar. Bu tuhaf iddia esas itibariyle mantıksız bulunup göz ardı edildi, çünkü 600 metre derinlikte, hayatta kalmak için <span class="calibre18">yenebilecek</span> bir şey yoktu. Böylece elli yıl boyunca, bu iki bilim adamının örneklerine yüzey mikroplarının bulaşmış olduğu varsayıldı. Yerküre’nin derinliklerinde yaşayan bir sürü mikrop olduğunu artık biliyoruz. Bunlardan birçoğunun organik dünyayla hiç alakalan yok. Onlar kayaları, daha doğrusu kayaların içindeki demir, kükürt, manganez gibi elementleri yiyorlar. Soludukları şeyler de acayip: Demir, krom, kobalt, hatta uranyum soluyorlar. Bu tür süreçler, altın, bakır ve diğer değerli metallerin ve muhtemelen petrol ve doğalgaz yataklarının yoğunlaşmasını sağlıyor olabilir. Onların dur durak bilmeyen kemirişlerinin yerkabuğunu yarattığını dahi ileri sürenler olmuştur.</p>

  <p class="calibre15">Bazı bilim adanılan, ayaklarımızın altında, kısaca SLiME* adı verilen yeraltı ekosistemlerinde yaşayan bakteri miktarının 100 trilyon tonu buluyor olabileceğini düşünüyor artık. Comell Üniversitesi’nden Thomas Gold, yeraltındaki bütün bakterileri çıkarıp yeryüzüne boşalttığınız takdirde bunların bütün gezegeni 15 metre kalınlığında bir tabaka halinde kaplayacağını hesaplamış. Eğer hesaplan doğruysa, yeraltında üstünde olduğundan daha çok yaşam var demektir.</p>

  <p class="calibre15">Derinlerde mikroplar hacimsel olarak küçülür ve aşın tembelleşir. En çalışkanları yüzyılda birden fazla, bazıları belki beş yüz yılda birden fazla bölünmez. <span class="calibre18">Economist'te</span> ifade edildiği gibi: “Uzun yaşamanın sım, anlaşılan o ki çok fazla çalışmamaktır.” işler fena halde sarpa sardığında bakteriler tüm sistemlerini kapatıp daha iyi zamanlan beklemeye hazırlıklıdır. 1997’de bilim adamları, seksen yıldır Norveç’in Trondheim kentindeki bir müze vitrininde uykuya yatmış bazı antraks (şarbon) sporlannı<sup class="calibre21">4</sup>2 başarıyla aktive ettiler. 118 yıllık bir et konservesinden ve 166 yıllık bir bira şişesinden çıkarıldıktan sonra yeniden hayata dönen başka mikroorganizmalar oldu. 1996’da Rus Bilim Akademisi’nden bilim adanılan, Sibirya’nın permafrost43 alanlarında donmuş vaziyette üç milyon yıldır bekleyen bakterileri çıkarıp dirilttiklerini iddia ettiler. Ama bakterilerin dayanıklılığı hakkındaki rekor iddia, 2000 yılında Russell Vreeland ve Pennsylvania’daki West Chester Üniversitesi’nden meslektaşları tarafından ortaya atıldı. Vreeland ve arkadaşları <span class="calibre18">Bacillus permians</span> denilen 250 milyon yıllık bakterileri hayata döndürdüklerini açıkladılar. Bakteriler New Mexico eyaletinin Carlsbad kentinde, yerin 600 metre altındaki tuz yataklarına sıkışıp kalmıştı. iddia doğruysa, bu mikrop kıtalardan yaşlı demektir.</p>

  <p class="calibre15">Söz konusu bildiri doğal olarak kuşkuyla karşılandı. Birçok biyokimyacı, bakterilerin arada bir uyanmış olması gerektiğine değindi. Aksi takdirde bu kadar uzun zaman sonra bileşenleri bozunarak işe yaramaz hale gelirdi. Ama eğer bakteriler arada bir uyandıysa bile, hiçbir yaratığın enerjisi bu kadar uzun süre dayanamazdı. Daha kuşkulu bilim adamları, söz konusu örneğin yeraltından çıkarılışı sırasında olmasa da, belki henüz hâlâ gömülüyken kirlenmeye maruz kalmış olabileceğini ileri sürdüler. 2001 ’de Tel Aviv Üniversitesi’nden bir ekip <span class="calibre18">B. permians'ın Bacillus marismortui</span> denilen ve Lut Gölü’nde (ya da diğer adıyla Ölü Deniz’de) bulunan modem bir bakteri türüyle neredeyse aynı olduğunu savundu. Genetik dizilimlerinden yalnızca ikisi farklıydı, o da yalnızca biraz.</p>

  <p class="calibre15">“Laboratuvar ortamında topu topu 3 ila 7 günde elde edilebilenle aynı miktarda genetik farklılığı,” diye yazdı Israilli araştırmacılar, <span class="calibre18">“B. permianshn</span> 250 milyon senede elde etmiş olduğuna inanmamız mı bekleniyor?” Vreeland buna cevap olarak, “bakterilerin laboratuvar ortamında doğada evrimleştiklerinden daha hızlı evrimleştiklerini” ileri sürdü.</p>

  <p class="calibre15">Belki de haklıdır.</p>

  <p class="calibre15">Ne kadar dikkate değer bir gerçektir ki, uzay çağının erken dönemlerine kadar çoğu ders kitabı canlılar dünyasını yalnızca iki âleme ayırırdı: bitkiler ve hayvanlar. Mikroorganizmaların bahsi dahi geçmezdi pek. Amipler ve benzeri tekhücreli organizmalar ilk-hayvanlar, algler ilk-bitkiler muamelesi görürdü. Bakterilerse, bitki olmadıkları herkesçe bilindiği halde genellikle bitkilere dahil edilirdi. Alman doğabilimci Emst Haeckel, bakterilerin Monera adını verdiği ayn bir âleme yerleştirilmeyi hak ettiğini on dokuzuncu yüzyıl sonları gibi erken bir tarihte öne sürmüştü aslında. Ama bu fikir 1960’lara dek biyologlar arasında yaygınlık kazanamadı, ki o zaman bile oldukça az sayıda biyolog tarafından benimsendi. (1969’dan kalma güvenilir <span class="calibre18">American Heritage</span> sözlüğümün Monera terimini tanımadığına dikkatinizi çekerim.)</p>

  <p class="calibre15">Bu geleneksel sınıflandırma, görülebilir dünyadaki organizmaların da birçoğuna haksızlık ediyordu. Yenebilir mantarları, küfleri, mildiyö mantarlarını, mayalan ve kurt mantarlarını kapsayan mantarlar grubu, neredeyse her zaman botanik objeler muamelesi görürdü. Halbuki mantarların hemen hiçbir özelliğinin bitkiler dünyasında eşi benzeri yoktur. Üreme ve solunum biçimleri de, oluşum süreçleri de çok farklıdır. Yapısal açıdan hayvanlarla ortak özellikleri daha fazladır, çünkü hücrelerini kitin maddesinden yaparlar ve ayırt edici dokularını onlara bu madde kazandırır. Kitinin bir geyikböceğine verdiği tat bir Portobello mantarına verdiği lezzetle asla boy ölçüşemese de, aynı madde böcekler tarafından kabuk yapımında, memeliler tarafındansa pençe yapımında kullanılır. Her şey bir yana, tüm bitkilerin tersine, mantarlar fotosentez yapmaz. Yani hiç klorofilleri yoktur ve dolayısıyla renkleri yeşil değildir. Onlar doğrudan doğruya bir gıda kaynağının üstünde büyür, ki o gıda kaynağı da hemen her şey olabilir.</p>

  <p class="calibre15">Mantarlar, beton bir duvarın kükürdünü de, ayak parmaklarınızın arasındaki çürümüş maddeleri de afiyetle yiyebilir: işte size hiçbir bitkinin yapmayacağı iki şey. Bitkilere benzer neredeyse tek özellikleri, kök salmalarıdır.</p>

  <p class="calibre15">Terminolojiye <span class="calibre18">Myxomycetes</span> olarak geçen, ama halk arasında cıvıkmantarlar diye bilinen benzersiz organizmalar grubunun bu sınıflandırmada kendine yer bulması daha da zordur. “Cıvıkmantarlar” gibi bir adla tanınıyor olmalarının kıyıda köşede kalmışlıklarıyla hiç kuşkusuz çok alakası vardır. Tıkanmış bir su borusunun içine elinizi soktuğunuz zaman bulacağınız türden şeyleri çağrıştırmayan, biraz daha dinamik bir isimleri olsaydı, mesela “kendi kendini aktive eden gezici protoplazma” diye anılsalardı, bu olağanüstü canlılar hak ettikleri ilgiyi kuşkusuz daha çabuk görürlerdi. Çünkü cıvıkmantarların doğadaki en ilginç organizmalar arasında yer aldığı muhakkaktır. işler tıkınndayken, amiplere benzeyen tekhücreli bireyler olarak var olurlar. Ama koşullar zorlaştığı zaman, merkezi bir buluşma noktasına çekilir ve neredeyse mucizevi bir dönüşümle, kabuksuz bir sümüklüböcek haline gelirler. Bu sümüklüböcek güzel bir şey değildir, çok uzağa gideceği de yoktur: Genellikle bir yaprak yığınının dibinden üstüne kadar tırmanıp, rüzgâra biraz daha açık bir konuma taşınmakla yetinir. Ama bu basit hareket milyonlarca yıldır evrenin belki de en mükemmel numarası olmuştur.</p>

  <p class="calibre15">Bu kadarla kalsa iyi. Kendini daha avantajlı bir konuma taşıdıktan sonra, cıvıkmantar bir dönüşüm daha gerçekleştirerek bitki haline gelir. Hücreler, tuhaf ve sistemli bir süreçle, uygun adım yürüyen minik bir bando gibi yeni baştan biçimlenip bir sapa dönüşür ve sapın tepesinde de bir spor kesesi oluşur. Spor kesesinin içinde milyonlarca spor vardır. Sporlar bir fırsatını bulur bulmaz rüzgâra kapılıp uzaklara uçarlar ve aynı süreci yeniden başlatabilecek tekhücreli organizmalar haline gelirler.</p>

  <p class="calibre15">Yıllar boyu, zoologlar cıvıkmantarların protozoa (“tekhücreli hayvanlar”) olduğunu, mikoloji (mantar bilimi) uzmanlarıysa mantar olduğunu iddia ettiler, oysa çoğu kişi onların aslında hiçbir yere ait olmadığını görebiliyordu. Genetik testler yapılmaya başlandığında, laboratuvar önlüklü uzmanlar cıvıkmantarların doğadaki hiçbir şeyle doğrudan akraba olmadığını, bazen birbirlerine bile benzemediğini görerek çok şaşırdılar.</p>

  <p class="calibre15">1969’da Comell Üniversitesi’nden R. H. Whittaker adında bir ekolojist, sınıflandırma sisteminin giderek büyüyen yetersizliklerine çekidüzen vermeyi deneyerek, yaşamın Animalia, Plantae, Fungi, Protista ve Monera olarak beş ana dala, geleneksel adıyla âleme ayrılması yolundaki önerisini <span class="calibre18">Science</span> dergisinde açıkladı. Protista, daha eski bir terim olan <span class="calibre18">Protoctista'mn</span> değiştirilmiş haliydi. <span class="calibre18">Protoctista</span> terimi, ne bitki ne de hayvan olan organizmaları tanımlamak amacıyla bir asır önce John Hogg adında Iskoç bir biyolog tarafından önerilmişti.</p>

  <p class="calibre15">Whittaker’ın yeni şeması sayesinde büyük ilerleme kaydedildiği halde, Protista’nın tanımı belirsizliğini koruyordu. Bazı taksonomi<a id="footnote8"></a><sup class="calibre21"><a href="#bookmark13">8</a></sup> uzmanları bu terimi ökaryotlar denen büyük tekhücreli organizmalara saklıyor, bazılarıysa ona biyolojinin bir nevi “teki kayıp çoraplar çekmecesi” gibi davranarak, nereye koyacaklarını bilemedikleri her şeyi onun içine atıyorlardı. Bu çekmecede, (hangi metne başvurduğunuza bağlı olarak), cıvıkmantarlar, amipler ve hatta suyosunlan bile vardı. Bir hesaba göre toplam 200.000 farklı organizma türü içermekteydi. “Teki kayıp çoraplar” bir hayli fazlaydı yani.</p>

  <p class="calibre15">Ne ilginçtir ki, tam da Whittaker’ın beş-âlemli sınıflandırma sistemi ders kitaplarına girmeye başlarken, Illinois Üniversitesi’nden bir akademisyen emeklisi, her şeye meydan okuyacak bir keşfe doğru adım adım yaklaşmaktaydı. Adı Carl Woese’du (wohz okunur) ve 1960’lann ortalarından, ya da mümkün olan en erken zamanlardan beri, bakterilerdeki genetik dizilimleri sessiz sedasız incelemekteydi. Eskiden son derece zahmetli bir uğraştı bu. Tek bir bakteri üzerinde çalışmak kolaylıkla bir sene alabilirdi. O zamanlar, Woese’a göre, yalnızca 500 kadar bakteri türü biliniyordu. Oysa ağzınızda taşıdığınız türler bile daha fazla sayıdadır. Günümüzde bu sayı yaklaşık on misli artmış da olsa, 26.900 alg türünün, 70.000 mantar türünün, biyografileriyle biyoloji tarihini dolduran 30.800 amip ve benzeri organizma türünün halen çok gerisindedir.</p>

  <p class="calibre15">Bilinen bakteri sayısının düşük kalması sadece ihmalden kaynaklanmaz. Bakterileri izole edip incelemenin zorluğu çileden çıkarıcı olabilir. Bakterilerin yalnızca yüzde 1 ’i kültürde büyür. Doğada ne kadar kural tanımazca uyum sağlayabildikleri düşünülürse, yaşamak istemedikleri tek yerin bir bakteri üretme tabağı olması yadırgatıcı bir gerçektir. isterseniz onları bir agaragar45 ortamına salıp dilediğinizce şımartın, çoğu hiç tınmayacak, kendisini büyümeye özendirmek için sunduğunuz her nimete sırt çevirecektir. Laboratuvar ortamında serpilip büyüyen her bakteri tanım itibariyle istisnaidir. Kaldı ki Woese’unkiler de çoğunlukla mikrobiyologlar tarafından incelenen organizmalardı. “Hayvanat bahçelerini dolaşarak hayvanlar hakkında bilgi edinmek gibi bir şeydi bu,” diyor Woese.</p>

  <p class="calibre15">Gelgelelim, genler sayesinde Woese mikroorganizmalara başka bir açıdan yaklaşma olanağı buldu. Çalışmasını ilerlettikçe, mikrobiyal dünyada kimsenin tahmin etmediği kadar fazla sayıda temel ayrım bulunduğunu anladı. Bakterilere benzeyen ve bakteriler gibi davranan birçok küçük organizma aslında başlı başına ayn bir şeydi: uzun zaman önce bakteri olmaktan çıkmış bir şey. Woese bu organizmaları <span class="calibre18">arkebakteriler</span> diye adlandırdı. Bu terim sonradan kısaltılarak <span class="calibre18">arke</span> halini aldı.</p>

  <p class="calibre15">Arkeleri bakterilerden ayıran niteliklerin bir biyologdan başka kimsenin nabzım hızlandırmayacak cinsten olduğunu belirtmeliyim. Bu ayırıcı nitelikler, çoğunlukla lipid farklılıklanndan ve peptidoglikan denen bir şeyin yokluğundan kaynaklanır. Ama pratikte dünya kadar fark yaratır. Arkelerle bakteriler arasındaki fark, bir insanla bir yengeç veya örümcek arasındaki farktan daha büyüktür. Woose, hiç yardım almadan, canlılann umulmadık bir bölümünü keşfetmişti. Bu bölüm o kadar temeldi ki, dinsel kökenlerinden dolayı hürmetle anılan Evrensel Yaşam Ağacı’nın en tepesindeki âlem düzeyinin bile üstündeydi.</p>

  <p class="calibre15">Woose 1976’da, yaşam ağacını beş değil, yirmi üç temel bölüm içerecek biçimde yeniden çizerek, bütün dünyayı ya da en azından gelişmeleri dikkatle izleyen küçük bir grubu şaşkınlığa uğrattı. Bu bölümleri “domain” diye adlandırdığı üç yeni ana kategori altında topluyordu: Bacteria, Archaea ve Eukarya (bazen Eucarya olarak da yazılır).</p>

  <p class="calibre15">Woese’un yeni sınıflandırması biyoloji dünyasında fırtınalar estirmedi. Kimileri bu bölümlendirmeyi fazla dallı budaklı bularak yadsıdılar. Birçoklan tamamen yok saydılar. Woese, Frances Ashcroft’a göre, “büyük hayal kırıklığına uğramıştı.” Ama zamanla yeni şeması mikrobiyologlar arasında tutulmaya başlandı. Botanikçiler ve zoologlarsa bu sistemin faydalanm görmekte bir hayli geciktiler. Bunun nedenini anlamak zor değil. Woese’un yaşam ağacında, botanik ve zooloji dünyalan Eukarya dalının en dış kolu üzerindeki birkaç sürgüne indirgenmiştir. Başka her şey tekhücreli varlıklara aittir.</p>

  <p class="calibre15">“Bu arkadaşlar canlıları genel morfolojik benzerlik ve farklılıklara göre sınıflandırmak üzere yetiştirilmişlerdi,” dedi Woese, 1996’da yapılan bir röportajda. “Bu işi moleküler dizilimlere göre yapma fikri birçoğu için yenilir yutulur cinsten değildi.” Kısacası, kendi gözleriyle göremedikleri bir farkı kabul etmek hoşlarına gitmiyordu. Onlar da geleneksel beş-âlemli sınıflandırmaya bağlı kaldılar. Woese’un tepki çekmek istemediği zamanlarda “pek kullanışlı değil”, diğer zamanlarda “kesinlikle yanıltıcı” sözleriyle tanımladığı bir sistemdi bu. “Biyoloji, daha evvel fizikte de yaşandığı gibi,” diye yazdı Woese, “ilgi konusu objelerin ve aralarındaki etkileşimlerin doğrudan doğruya gözlemlenerek algılanamayacağı bir düzeye taşınmıştır.”</p>

  <p class="calibre15">1998’de zoologların piri Harvard’lı büyük Ernst Mayr, canlıların yalnızca iki temel bölüme, onun tabiriyle “imparatorluğa” ayrılması gerektiği yolunda fikir beyan ederek ortalığı iyice karıştırdı. (Ernst Mayr o zamanlar doksan dört yaşındaydı. Ben bu satırları yazdığım sıralar yüzüne yaklaşıyor ve gücü kuvveti hâlâ yerinde.) <span class="calibre18">Proceedings of the National Academy of Sciences’da</span> yayınlanan bildirisinde Mayr, Woese’un bulgularının ilginç ama tamamen yanlış olduğunu belirterek şu noktaya dikkat çekti: “Woese biyoloji öğrenimi görmemiştir ve haliyle, sınıflandırma ilkeleri konusunda yeterince bilgili değildir.” Seçkin bir bilim adamı, bir diğer bilim adamına neden bahsettiğini bilmediğini söylemeye belki ancak bu kadar yaklaşabilir.</p>

  <p class="calibre15">Mayr’ın eleştirisinin ayrıntıları, burada kapsamlıca ele alamayacağımız kadar tekniktir: Mayotik üreme, Hennigci kladistik sınıflandırma ve <span class="calibre18">Methanobacterium thermoautrophicum</span> genomunun ihtilaflı yorumlan gibi pek çok konuya ilişkindir. Ama Mayr öncelikle, Woese’un yeni düzenlemesiyle yaşam ağacının dengesini bozduğu savını ortaya koyar. Mayr şu noktaya dikkat çeker: Bacteria kategorisi birkaç binden fazla tür içermezken, Archaea kategorisinde isimlendirilmiş 175 tane ve ileride bulunacak olan belki birkaç bin tane daha tür vardır. “Ama hepsi hepsi bu kadardır.” Eukarya, yani bizim gibi çekirdekli hücrelere sahip komplike organizmalar kategorisindeyse tersine, sayılar şimdiden milyonları bulmuştur. Mayr “denge ilkesi hatırına” basit bakteriyel organizmaların Pro-karyota denilen tek bir imparatorlukta toplanması, geriye kalan daha kompleks ve “önemli ölçüde evrimleşmiş” organizmalannsa Eukaryota imparatorluğuna dahil edilmesi gerektiğini savunur. Böylece iki imparatorluk arasında eşitlik sağlanmış olacaktır. Başka bir ifadeyle, eski modeli pek fazla değişikliğe gitmeden olduğu gibi muhafaza etmekten yanadır. Basit hücrelerle kompleks hücreler arasındaki bu ayrım ona göre “canlılar dünyasındaki büyük kopma noktası”dır.</p>

  <p class="calibre15">Halofılik archaea ile metanosarcina arasındaki ya da flavobakterilerle gram-pozitif bakteriler arasındaki ayrımın çoğumuz için asla önem taşımayacağı çok açık, ama bunların kendi aralarındaki her bir farklılığın, hayvanlarla bitkiler arasındaki fark kadar büyük olduğu gerçeği hatırlatılmaya değer. Eğer Woese’un yeni düzenlemesinin bize öğrettiği herhangi bir şey varsa, o da yaşamın gerçekten çok çeşitli olduğu ve bu çeşitlerden büyük kısmının küçük, tekhücreli ve alışılmadık olduğudur. Evrimi uzun bir iyileşme süreci olarak, büyüklük ve kompleksliğe doğru, yani tek kelimeyle bize doğru hiç durmadan ilerleyen bir gelişim olarak görmek insanların doğal dürtüsüdür. Kendimizi yere göğe sığdıramayız. Oysa evrimdeki gerçek başkalaşımların çoğu küçük ölçekte olmuştur. Biz büyük varlıklar, yalnızca “şansı yaver gidenler”iz. (İlginç bir ayrımdır bu.) Yaşamın yirmi üç ana bölümünden yalnızca üçü, yani bitkiler, hayvanlar ve mantarlar, çıplak gözle görülebilecek büyüklükte yaratıklar içerir ve onlar arasında bile mikroskobik türler vardır. Hatta, Woese’a göre, gezegenin bütün biyokütlesi, yani bitkiler dahil tüm canlı varlıklar bir araya gelse, mikroplar var olan her şeyin en az yüzde 80’ini, belki daha da fazlasını oluşturacaktır. Dünya çok küçüklere aittir ve bu çok uzun zamandır böyle olmuştur.</p>

  <p class="calibre15">Öyleyse neden hayatınızın bir noktasında “Mikroplar ekseriyetle bize zarar vermek mi ister?” sorusunu sormak zorunda kalırsınız? Ateşimizin çıkmasına, titreme nöbetleri geçirmemize, vücudumuzun yara bere içinde kalıp çirkinleşmesine ya da hepsi bir yana, ölümümüze sebep olmak bir mikroba nasıl bir tatmin veriyor olabilir? Ölü bir beden onu uzun süre ağırlayamayacaktır ne de olsa.</p>

  <p class="calibre15">Öncelikle, çoğu mikroorganizmanın insan sağlığına zararlı olmadığını, hatta yararlı olduğunu hatırlatmakta yarar var. Hastalık taşıyan organizmaların en sınır tanımazı, <span class="calibre18">Wolbachia</span> denilen bir bakteridir. insanlara da, diğer omurgalılardan herhangi birine de hiç zararı dokunmaz, ama eğer bir karides ya da solucan veya meyvesineğiyseniz sizi doğduğunuza pişman edebilir. <span class="calibre18">National Geographic'e</span> göre, bin mikroptan yaklaşık olarak yalnızca biri insanlarda hastalığa sebep olur. Ama aralarından bazılarının neler yapabildiğini düşününce bu kadarını bile yeterince fazla bulduğumuz için hoş görülebiliriz. Çoğunlukla iyi huylu da olsalar, mikroplar hâlâ batı dünyasının üç numaralı katilidir ve daha az öldürücüleri bile elbette “keşke hiç olmasalardı” diye hayıflanmamıza yol açar.</p>

  <p class="calibre15">Konak46 organizmayı hasta etmenin mikrop için birtakım avantajları vardır. Bir hastalığın semptomları çoğunlukla hastalığın yayılmasına yardımcı olur. Kusma, hapşırma ve ishal, mikrobun bir konaktan çıkıp diğerine girmesi için mükemmel yöntemlerdir. Seyyar bir üçüncü tarafın desteğini sağlamak hepsinden etkili bir stratejidir. Hastalık taşıyan organizmalar sivrisineklere bayılır, çünkü sivrisineklerin iğneleri sayesinde kurbanlarının kan dolaşımlarına doğrudan geçiş sağlarlar. Böylece kurbanın savunma mekanizması neye uğradığını anlayamadan, mikroplar derhal işe koyulur. A grubu hastalıklardan pek çoğu bir sivrisinek ısırığıyla başlar: Sıtma, sarıhumma, dang humması, ansefalit (beyin iltihabı) ve daha az tanınan ama çoğu öldürücü olan yüz kadar illet bu gruba dahildir. AIDS ’in taşıyıcısı olan HIV virüsünün, en azından şimdilik onlar arasında olmaması bizim için büyük şanstır. Sivrisinek, oradan oraya dolaşırken emdiği her HIV virüsünü kendi metabolizması içinde yok eder. HIV günün birinde mutasyona uğrayarak bu engeli aşmanın bir yolunu bulursa hapı yuttuk demektir.</p>

  <p class="calibre15">Öte yandan, onların davranışlarında mantık aramak da yanlış olur, çünkü mikroorganizmaların hesap kitap yapan varlıklar olmadığı çok açıktır. Siz duş alıp sabunlanarak veya vücudunuza deodorant sıkarak milyonlarca mikroorganizmayı katlederken onlara verdiğiniz sıkıntıyı ne kadar umursuyorsanız, onlar da size yaptıkları şeyleri o kadar umursar. Sağlığınızın korunması, bir patojenin akıbeti için tek bir durumda önem taşır: sizi öldürdüğü zaman. Patojenler başka bir konak organizmaya geçemeden sizin işinizi bitirecek olurlarsa, kendileri de pekâlâ ölebilirler. Bu aslında bazen vuku bulan bir şeydir. Tarih, Jared Diamond’ın belirttiği gibi, “çok korkunç salgınlara yol açtıktan sonra ortaya çıktığı kadar esrarengiz biçimde yok olan” hastalıklarla doludur. Diamond, son derece etkili, ama bereket versin geçici bir hastalık olan Ingiliz ter hastalığını örnek verir. Bu hastalık 1485’ten 1552’ye kadar terör estirerek on binlerce insanı öldürdükten sonra kendi kendini imha etmişti. Aşın etkinlik, hastalık taşıyan hiçbir organizmaya hayır getirmez.</p>

  <p class="calibre15">Çok sayıda hastalık, organizmanın size yaptıkları yüzünden değil, vücudunuzun organizmaya yapmaya çalıştıkları yüzünden ortaya çıkar. Bağışıklık sistemi, vücudu patojenlerden kurtarmaya çalışırken bazen hücreleri tahrip eder ya da kritik önem taşıyan dokulara zarar verir. Dolayısıyla kendinizi hasta hissettiğinizde hissetmekte olduğunuz şey çoğu zaman patojenler değil, kendi bağışıklık tepkilerinizdir. Yine de, hastalanmak enfeksiyona verilen mantıklı bir tepkidir. Hastalanan insanlar yatak istirahatına çekilirler ve böylece hastalığı başkalarına geçirme ihtimalleri azalır. istirahat, daha fazla bedensel kaynağın enfeksiyonla mücadeleye tahsis edilmesini de sağlar.</p>

  <p class="calibre15">Dış dünyada size zarar verme potansiyeline sahip çok fazla tehlike bulunduğundan, vücudunuz çeşit çeşit koruyucu akyuvar (lökosit) barındırır. Her biri belli bir tür işgalciyi tanımlamak ve yok etmek üzere tasarlanmış, toplam on milyon kadar akyuvar çeşidi vardır. On milyon daimi orduyu hep birden hazır tutmak hem çok zordur, hem de beklenen sonucu vermez. işte bu yüzden, her akyuvar çeşidi yalnızca birkaç öncü birliğini aktif olarak görev başında tutar. Enfeksiyona sebep olan mikrop, yani antijen diye adlandırılan şey bedeni işgal ettiğinde, vücudu söz konusu mikroba karşı harekete geçirmekle görevli öncü birlikler saldırganı tanımlar ve doğru türden takviye kuvvetlerini göreve çağırır. Vücudunuz bu kuvvetleri imal ederken kendinizi bitkin hissetmeniz doğaldır. Birlikler nihayet harekete geçtiğindeyse iyileşme belirtileri başlar.</p>

  <p class="calibre15">Akyuvarlar merhametsizdir ve son patojeni de yakalayıp öldürene dek durmak bilmeyeceklerdir. Ölümden kurtulmak için, saldırganlar iki temel strateji geliştirmiştir. Ya grip gibi sık rastlanan enfeksiyon hastalıklarında olduğu gibi çabucak saldırıp yeni bir konak organizmaya geçerler ya da AIDS ’ten sorumlu HIV virüsü gibi, akyuvarlar tarafından fark edilmemek için kılık değiştirirler. HIV, harekete geçmeden önce hiç zarar vermeden ve fark edilmeden hücre çekirdeklerinde yıllarca yaşayabilir.</p>

  <p class="calibre15">Enfeksiyonun daha da acayip özelliklerinden biri de şudur: Normalde hiç zarar vermeyen mikroplar bazen vücudun yanlış kısımlarına girip, Dr. Bryan Marsh’ın sözleriyle “adeta delirirler.” New Hampshire’ın Lebanon kentindeki Dartmouth-Hitchcock Tıp Merkezi’nin bulaşıcı hastalıklar uzmanı Dr. Marslı bunu şöyle açıklıyor: “Trafik kazaları sonucu iç organlan hasar gören insanlarda her zaman rastlanan bir durumdur bu. Normalde bağırsaklarda yaşayan iyi huylu mikroplar vücudun diğer kısımlarına, mesela kan dolaşımına sıçrayıp büyük tahribata sebep olurlar.”</p>

  <p class="calibre15">Son zamanların en ürkütücü, en kontrolden çıkmış bakteriyel hastalığı, <span class="calibre18">nekrotizan fasiit</span> denilen illettir. Bu hastalıkta bakteriler kurbanı için için yer, iç dokuyu kemirir ve geriye peltemsi, zararlı bir artık bırakır. Çoğu hasta, cilt döküntüleri ve ateş gibi nispeten hafif şikâyetlerle doktora başvurur, ama sonradan durumlarında çarpıcı bir kötüleşme kaydedilir. Ameliyata alındıklarında dokularının yenilip bitirilmekte olduğu görülür. Tek çare, “radikal eksizyonal ameliyat” diye bilinen bir operasyonla, enfeksiyona uğramış her dokunun kesilip çıkarılmasıdır. Kurbanların yüzde yetmişi ölür, geri kalanlardan birçoğu tanınmayacak hale gelir. Enfeksiyonun kaynağı A Grubu <span class="calibre18">Streptococcus</span> denilen ve normalde boğaz iltihabından başka bir şeye yol açmayan sıradan bir bakteri familyasıdır. Çok nadiren, bilinmeyen sebeplerden ötürü, bu bakterilerden bazıları boğaz astarına nüfuz edip vücuda yayılır. işte o zaman son derece yıkıcı boyutlarda tahribata sebep olurlar. Antibiyotiklere karşı tamamen dirençlidirler. Bu tür vakalara Amerika Birleşik Devletleri’nde her yıl yaklaşık bin defa rastlanır ve durumun daha da kötüleşmeyeceğinden kimse emin olamaz.</p>

  <p class="calibre15">Menenjit vakalarında da tıpatıp aynı şey olur. Genç yetişkinlerin en az yüzde 10’u ve ergenlik çağındaki çocukların belki yüzde 30’u, ölümcül meningokok bakterisini taşır, ama bu bakteri boğazda oldukça zararsız bir yaşam sürer. Kırk yılda bir, yüz bin kişi içinden yaklaşık bir genç insanda, kan dolaşımına karıştığı ve kurbanlarını fena halde hasta ettiği görülür. En kötü vakalar on iki saat içinde ölümle sonuçlanabilir. inanılmaz derecede çabuk bir ölümdür bu. “Sabah gayet sağlıklı bir halde kahvaltısını eden kişi akşam ölmüş olabilir,” diyor Marslı.</p>

  <p class="calibre15">Onlara karşı tek silahımız olan antibiyotikleri bu kadar bol keseden harcamasaydık, bakterilerle baş etmekte çok daha başarılı olabilirdik. Dikkate değer bir tahmine göre gelişkin dünyada kullanılan antibiyotiklerin yüzde 70 kadarı, düzenli olarak yemlerine katılmak suretiyle çiftlik hayvanlarına verilmektedir. Bunun tek amacı hayvanlarda büyümeyi teşvik etmek ya da enfeksiyona karşı önlem almaktır. Benzer uygulamalar, antibiyotiklere karşı direnç kazanmaları için gereken her türlü fırsatı bakterilere tanır. Onların arayıp da bulamadıkları fırsattır bu.</p>

  <p class="calibre15">1952’de penisilin, <span class="calibre18">Staphylococcus</span> cinsinden bakterilerin tüm türlerine karşı kesinkes etkiliydi. Öyle ki 1960’ların başlarında ABD Milli Savunma Sağlık Dairesi başkanı William Stewart, şu beyanda bulunacak kadar güveniyordu kendine: “Bulaşıcı hastalıklar döneminin kapanma vakti gelmiştir. Amerika Birleşik Devletleri’ni enfeksiyondan tamamen temizledik artık.” Oysa bu sözler ağzından çıktığı esnada bile, sözü geçen bakteri türlerinin yüzde 90 kadarı penisiline bağışıklık geliştirme sürecine çoktan girmişti. Çok geçmeden, bu yeni türlerden “Metisiline Dirençli <span class="calibre18">Staphylococcus aureus”</span> denilen bir tanesi hastanelerde baş göstermeye başladı. Tek bir antibiyotik türü (vankomisin) bu bakteriye karşı hâlâ etkiliydi, ama 1997’de Tokyo’daki bir hastanede vankomisine bile direnç gösterebilen bir türün ortaya çıktığı bildirildi. Birkaç ay içinde bakteri diğer Japon hastanelerine yayılmıştı. Anlayacağınız mikroplar savaşı her yerde yeniden kazanmaya başlıyor: ABD hastanelerinde yılda yaklaşık on dört bin kişi hastaneden kaptıkları enfeksiyonlar yüzünden ölüyor. James Surowiecki’nin <span class="calibre18">New Yorker’da</span> yayınlanan bir makalede belirttiği gibi, iki hafta boyunca her gün alınacak antibiyotikler mi, yoksa ömür boyu her gün alınacak antidepresanlar mı geliştireceklerine karar verme şansları olsaydı, ilaç şirketleri ikinci seçeneği tercih ederdi ve bu hiç de şaşırtıcı olmazdı. Birkaç antibiyotik biraz güçlendirildiyse de, eczacılık endüstrisi 1970’lerden beri bizlere yepyeni bir antibiyotik sunamamıştır.</p>

  <p class="calibre15">Başka pek çok hastalığın bakteriyel kökenli olabileceği keşfedileli beri, antibiyotikleri yerli yersiz kullanmanın ne korkunç bir hata olduğunu daha iyi anlamaya başladık. Keşif süreci 1983’te Batı Avustralya’nın Perth kentinden doktor Barry Marshall’ın birçok mide kanserine ve çoğu mide ülserine <span class="calibre18">Helicobacter pylori</span> denilen bir bakterinin sebep olduğunu anlamasıyla başladı. Marshall’ın bulguları kolayca sınandığı halde bu görüş öyle radikaldi ki, genel kabul görmesi için aradan on yılı aşkın zaman geçmesi gerekecekti. Amerikan Ulusal Sağlık Enstitüleri mesela, bu fikri 1994’e kadar resmen desteklemedi. “Yüzlerce, hatta binlerce insan ülserler yüzünden yok yere ölmüş olmalı,” dedi Marshall 1999’da bir <span class="calibre18">Forbes</span> muhabirine.</p>

  <p class="calibre15">O zamandan bu yana sürdürülen araştırmalar, kalp hastalığı, astım, artrit, multipl skleroz, birkaç zihinsel hastalık türü, birçok kanser, hatta <span class="calibre18">(Science</span> düzeyindeki yayınlarda) ileri sürüldüğü üzere, obezite gibi tüm diğer hastalıklarda bakteriyel bir unsurun etkili olduğunu ya da pekâlâ olabileceğini göstermiştir. Etkili bir antibiyotiği çaresizce arayıp da bulamayacağımız günler belki de çok uzak değil.</p>

  <p class="calibre15">Bakterilerin kendilerinin de hastalanabileceğini bilmek biraz olsun içimizi rahatlatabilir. Bakteriler bazen, bir tür virüs olan bakteriyofajlar (ya da kısaca fajlar) tarafından hasta edilirler. Virüs, garip ve sevimsiz bir yaratıktır: Nobel ödüllü Peter Medawar’ın unutulmaz sözleriyle, “kötü haberlerle çevrili bir parça nükleik asit”tir. Bakterilerden daha küçük ve daha basit yapıdaki virüsler kendi başlarına canlı değildir. izole edildiklerinde atıl ve zararsızdırlar. Ama onları uygun bir konak organizmaya yerleştirdiğiniz an derhal faaliyete geçerler: Canlanırlar. Beş bin kadar virüs türü bilinmektedir. Nezle ve gripten tutun, çiçek, kuduz, sarıhumma, ebola, çocuk felci ve AIDS’in kaynağı olan “insan bağışıklık yetmezliği virüsü” (HIV) gibi insan sağlığını en çok tehdit edenlerine kadar, yüzlerce hastalığa yol açarak başımıza bela olan virüsler vardır.</p>

  <p class="calibre15">Virüsler canlı bir hücrenin genetik malzemesini gasp eder ve başka virüsler üretmek için kullanırlar. Çılgınca çoğalır ve işgal edecek başka hücreler aramak üzere aniden yayılırlar. Kendileri canlı organizmalar olmadıklarından, güçleri ancak çok basit yapılara yeter. En basitinden bakteriye bile birkaç bin gen gerekirken, HIV dahil birçok virüsün on ya da daha az sayıda geni vardır. Aynca çok küçüktürler, sıradan bir mikroskopla görülemeyecek kadar küçük. 1943’te elektron mikroskobunun icadına dek, bilim adamlarının onları görebilmelerine olanak yoktu. Küçüklüklerine karşın, müthiş tahribatlara sebep olabilirler. Çiçek hastalığı sırf yirminci yüzyılda tahminen 300 milyon insan öldürmüştür.</p>

  <p class="calibre15">Yeni ve inanılmaz biçimler alarak dünyayı kırıp geçirdikten sonra ortaya çıktıkları kadar çabuk yok olma kapasiteleri de tüyler ürpertici boyutlardadır. 1916’da yaşanan benzer bir vakada, Avrupa ve Amerika’daki insanlar, sonradan letarjik ensefalit olarak tanınan acayip bir uyku hastalığı yüzünden yatağa düşmeye başladılar. Kurbanlar uyur ve uyanmazlardı. Yemek yemeleri ya da tuvalete gitmeleri için zorbela da olsa kaldırılabilir, ilgisiz davransalar da kendilerine sorulan sorulara mantıklı cevaplar verebilirlerdi: Kim olduklarını ve nerede olduklarını bilirlerdi mesela.</p>

  <p class="calibre15">Ne çare ki, kendi hallerine bırakıldıkları an tekrar derin bir şuursuzluğa dalar ve müdahale edilmediği sürece o halde kalırlardı. Bazıları ölmeden önce aylarca uyku halinde yaşadı. Çok az sayıda hasta hayatta kalmayı başardı ve bilinçleri yerine geldi, ama eski canlılıklarına asla kavuşamadılar. Bir doktorun sözleriyle “sönmüş volkanlar gibi” derin bir apati halinde yaşadılar. On sene içinde hastalık beş milyon kadar insanı canından etti ve sonra sessiz sedasız yok oldu. Çektiği ilgi çok kalıcı olamadı, çünkü bu arada daha da beter bir salgın, hatta tarihin en kötü salgını dünyayı kasıp kavurmaktaydı.</p>

  <p class="calibre15">Bu salgın bazen Büyük Domuz Gribi salgını, bazen de Büyük ispanyol Gribi salgını diye adlandırılır, ama her halükarda son derece şiddetliydi. Birinci Dünya Savaşı dört sene içinde 21 milyon insanın ölümüne sebep oldu; domuz gribiyse aynı işi meydana çıkışını izleyen dört ay içinde becerdi. Birinci Dünya Savaşı’nda ölen Amerikalı askerlerin neredeyse yüzde 80’i düşman ateşi yüzünden değil, grip yüzünden can verdi. Bazı birliklerde zayiat yüzde 80’i buluyordu.</p>

  <p class="calibre15">Domuz gribi normal, öldürücü olmayan bir grip türü olarak 1918 baharında ortaya çıktı, ama izleyen aylarda daha ciddi bir illete dönüşmenin bir yolunu buldu. Bunu nasıl ya da nerede becerdiğini kimse bilmiyor. Kurbanların beşte birinde yalnızca hafif belirtiler görüldü, ama geri kalanı fena halde hastalandılar ve çoğunlukla öldüler. Kimileri birkaç saat içinde hastalığa yenik düştü, kimileriyse birkaç gün dayandı.</p>

  <p class="calibre15"><a id="bookmark2"></a><a href="#footnote1">1</a></p>

  <p class="calibre15">Dev bir mürekkepbalığının sindirilemeyen bölümleri, bilhassa ağız kısımlan, ispermeçet balinalannın midelerinde birikerek esmeramber diye bilinen maddeye dönüşür. Bu madde parfümlerde fiksatif olarak kullanılır. Yani bir dahaki sefere boynunuza (sözgelimi) Chanel No. 5 sıktığınızda, kendinizi bu görülmemiş deniz canavarının özüyle ıslatmakla olduğunuzu düşünmek isteyebilirsiniz.</p>

  <p class="calibre15"><a id="bookmark3"></a><a href="#footnote2">2</a></p>

  <p class="calibre15"><span class="calibre18">Hoplostethus atlanticus.</span> (ç.n.)</p>

  <p class="calibre15"><a id="bookmark4"></a><a href="#footnote3">3</a></p>

  <p class="calibre15">plankton: denizlerde ve tatlı sularda, akıntılarla sürüklenerek pasif olarak yüzen küçük organizmalar. (ç.n.)</p>

  <p class="calibre15"><a id="bookmark7"></a><a href="#footnote4">4</a></p>

  <p class="calibre15">Dünyada doğal yollarla oluştuğu bilinen amino asit sayısı aslında yirmi ikidir ve yenileri keşfedilmeyi bekliyor olabilir, ama insanın ve diğer canlı varlıklardan çoğunun oluşumu için bunlardan yalnızca yirmisine gerek vardır. Pyrrolysine diye adlandırılan yirmi ikinci amino asit, 2002’de Ohio Eyalet Üniversitesindeki araştırmacılar tarafından keşfedilmiştir ve <span class="calibre18">Methanosarcina barkeri</span> diye adlandırılan tek bir “arke” (biraz daha ileride tartışacağımız temel bir yaşam formu) tipinde bulunmaktadır.</p>

  <p class="calibre15"><a id="bookmark8"></a><a href="#footnote5">5</a></p>

  <p class="calibre15">yaratılışçılar (creationists): maddenin, canlıların ve dünyanın Tann tarafından yoktan var edildiğine inanan evrim karşıdan. (ç.n.)</p>

  <p class="calibre15"><a id="bookmark9"></a><a href="#footnote6">6</a></p>

  <p class="calibre15">kütlenin etkisi yasası: basit bir kimyasal reaksiyonun hızının, reaksiyona giren maddelerin belirli kuvvetlere yükseltilmiş kütlelerinin çarpımıyla orantılı olduğunu söyleyen temel kimyasal kinetik yasası. (ç.n.)</p>

  <p class="calibre15"><a id="bookmark10"></a><a href="#footnote7">7</a></p>

  <p class="calibre15">Sensitive High Resolution !on Micro Probe.</p>

  <p class="calibre15"><a id="bookmark13"></a><a href="#footnote8">8</a></p>

  <p class="calibre15">taksonomi: organizmaları sınıflandırma bilgisi, sistematik. (ç.n.)</p>
</body>
</html>
