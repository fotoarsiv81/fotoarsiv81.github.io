<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>��</title>
  <meta content="pdftohtml 0.36" name="generator" />
  <meta content="TULERTUG" name="author" />
  <meta content="2005-07-23T14:43:10+00:00" name="date" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre6">
  <p class="calibre1"></p>

  <p class="calibre1">Ağlayan adam hıçkırıklarının arasına sıkıştırdığı kesik kesik cümlelerle konuşmaya devam etti.</p>

  <p class="calibre1">"Kendisine..." dedi gözyaşları arasında, "yeni ayakkabı almıştı.•• Gösterdi bana... Gıcır gıcır kramponlar... Bir maç bile giyemedi garibim..."</p>

  <p class="calibre1">Son kelimelerinde sesi azaldı, hıçkırıklar yükseldi yeniden.</p>

  <p class="calibre1">Yanına çömelmiş olanlar bir kez daha omuzuna küçük küçük vurarak teselli etmeye çalıştılar adamı. Çıtları çıkmıyordu ama.</p>

  <p class="calibre1">İçerdeki telefon bir kez daha çaldı. Pala bıyıklı açtı yine. "Bugün çalışmıyoruz" dedi biraz dinledikten sonra.</p>

  <p class="calibre1">"Çalışmıyoruz efendim" dedi yeniden. "Bugün bu duraktaki hiç bir arkadaşımız çalışmıyor. Acımız var."</p>

  <p class="calibre1">Karşıdaki ikna olmamıştı anlaşılan. Pala bıyıklının sabrı taştı.</p>

  <p class="calibre1">"Laf anlamaz mısın kardeşim!" dedi öfkeyle. "Git nereden bulursan bul taksini." Çat diye kapadı telefonu.</p>

  <p class="calibre1">Yanında oturanların onaylayan baş hareketleri daha sona ermemişti ki, yeniden çaldı <span class="calibre9">telefon. Pala bıyıklı yanındakine "sen bak şu telefona" hareketi yaptıktan sonra dışarı attı</span> <span class="calibre9">kendini. Sigara aranır gibi ellerini cebine attı. Kendi sigaramdan ikram ettim hemen.</span></p>

  <p class="calibre1">"Sağol" dedi, cebinden çıkardığı kibritle sigarasını yakarken. Sonra yüzüme baktı.</p>

  <p class="calibre1">"Hangi duraktansın sen?" dedi.</p>

  <p class="calibre1">"Karşıdan" dedim. Bir daha baktı yüzüme.</p>

  <p class="calibre1">"Sende taksici suratı yok" dedi sonra. Dik dik baktı gözlerime.</p>

  <p class="calibre1">"Memurum aslında" dedim, "geceleri çıkarım bazen işe."</p>

  <p class="calibre1">Gözleri yumuşamadı.</p>

  <p class="calibre1">"Sen buradan ufak ufak uza istersen" dedi. "Burda göreceğin bir şey yok. Arkadaşlar zaten bozuk çalıyor. Söyle müdürlerine yarın zorluk çıkarmasınlar bize."</p>

  <p class="calibre1">Pala bıyıklıya polis olmadığımı söylemek istemedim. bir sürü tuhaf açıklama yapmam gerekecekti. Elimle omuzuna dokundum.</p>

  <p class="calibre1">"Asabını bozma" dedim. "Bulunur orospu çocuğu nasıl olsa."</p>

  <p class="calibre1">"Sen de gece işe çıktığında dikkat et" dedi bana. Bu gözleri hafifçe gülüyordu.</p>

  <p class="calibre1">Taksi durağının içinde ve önünde duranlara bir kez daha baktım ve dönerek Onur Apartmanı'na doğru yürümeye başladım. Hayatta tesadüflere yer olup olmadığını bir kez daha sınamak niyetindeydim. Apartmana yaklaşırken dışardan inceledim bir yandan. Işıklı <span class="calibre9">pencerelerle karanlık pencereler neredeyse eşitti. Apartmanın girişine geldiğimde bir kez daha baktım zillerin yanındaki isimlere. Dilek Aytar'ın ismi sanki parıldıyordu diğerlerinden ayrılan bir biçimde.</span></p>

  <p class="calibre1">Diğerlerinden ayrılan bir biçimde sanki parıldayan ismin bulunduğu zile bastım. Üç beş <span class="calibre9">saniye bekledim. Ne kapının otomatiğinden ses geldi, ne de zillerin hemen altındaki haberleşme hoparlöründen. Bir kere daha bastım. Bu kez uzun. Yine herhangi bir ses gelmedi.</span></p>

  <p class="calibre1">"Bu saatte uyuyor olamaz ama hadi bir daha deneyelim' dedim kendi kendime ve bu kez çok daha uzun tuttum parmağımı butonda. Ses gelmedi.</p>

  <p class="calibre1">Sonra tutup en üstteki zile bastım. Kimseyi öfkelendirmeyecek bir kısalıkta.</p>

  <p class="calibre1">"Kim ooo?" diye bir erkek sesi geldi haberleşme hoparlöründen.</p>

  <p class="calibre1">"Şu taksi durağındanım" dedim. "Bir şey soracaktım."</p>

  <p class="calibre1">"Haaa..." dedi anlayışlı bir ses. Kapının otomatiğinden çat diye bir ses çıktı.</p>

  <p class="calibre1">İçeriye girdim. Merdivenin ışıklarını yakan düğmeyi buldum. Girişin hemen yanında camlı çerçeveli bir duyuru panosu vardı. Panonun üzerindeki listeden Dilek Aytar'ın apartman aidatını en azından Nisan ayında geciktirmediğini gördüm. Beş numarada oturuyordu.</p>

  <p class="calibre1">Merdivenlerden hızlı hızlı çıktım. İki kat yukarda, beş numaranın kapısında metal bir plakada yazılıydı adı. Yerdeki paspasın üzerinde "Welcome" yazıyordu. Çıkmaya devam ettim. Son katta hafifçe aralanmış bir kapının arkasında atletli bir adam benim merdivenleri bitirmemi bekliyordu. Elinde yanan bir sigara vardı. Ben yaklaşınca kapıyı biraz daha araladı. Tam açmadı ama.</p>

  <p class="calibre1">"Rahatsız ettim" dedim adama. "Hııı" diyerek başını salladı.</p>

  <p class="calibre1">"Bu akşam bizim duraktan taksi çağırdınız mı telefonla?" dedim.</p>

  <p class="calibre1">"Hayır" dedi.</p>

  <p class="calibre1">"Bu apartmanın yöneticisi kaç numarada oturuyor?" dedim.</p>

  <p class="calibre1">"Yönetici benim" dedi.</p>

  <p class="calibre1">"Şansım varmış demek" dedim. "Bana yardım eder misiniz? Evlerin zillerine basıp onlara da soracağım. Benimle gelir misiniz? Akşam akşam şey olmasın."</p>

  <p class="calibre1">"Bir dakika bekle" dedi adam. İçeri çekilip kapıyı kapadı. Hafif bel esnetme ve soluk alma numaralarıyla bekledim kapıda. Adam çıktığında üzerinde bir gömlek vardı. Sigarasını söndürmüştü.</p>

  <p class="calibre1">"Başınız sağolsun" dedi bana, karşı kapıya attığımız adımlar arasında.</p>

  <p class="calibre1">Teşekkür ettim. Karşı kapının önünde bekledim zile adam bassın diye. Bir adım arkasında duruyordum.</p>

  <p class="calibre1">Adam zile bastı. Kapıdan bir adım geri çekildi. Ben de. Kapıyı otuzbeş yaşlarında bir kadın açtı. Suratı aksiydi ve hemen öğrendik o gün hiç taksi çağırmadıklarını.</p>

  <p class="calibre1">Bir kat aşağıya indik. Altı numarada kapıyı açan adamla, bana yardım eden yönetici son taksici cinayeti üzerine biraz konuştular ayaküstü. Ama diş hekimi olan Muzaffer beyin de taksiye ihtiyacı olmadığını öğrendik o akşam.</p>

  <p class="calibre1">Dilek Aytar'ın kapısında zile basmasını engellemedim. Kapı açılmayınca hiç yorum yapmadan aşağıya yöneldi benimki. Peşinden ben de indim.</p>

  <p class="calibre1">Dört numarada da kimse yoktu.</p>

  <p class="calibre1">"Gül teyze taksiye maksiye binmez ama bir soralım" dedi adam üç numaraya doğru yürürken.</p>

  <p class="calibre1">Zile basar basmaz açıldı kapı. Neredeyse seksen yaşında bir kadın açtı. Beyaz saçlarını <span class="calibre9">sıkıca örgü yapmıştı. Dallı güllü bir elbise vardı üzerinde. Gergin yüzü yanımdaki yöneticiyi görünce rahatladı.</span></p>

  <p class="calibre1">"Gül teyze, taksi çağırdın mı bu akşam hiç?" dedi benim adam, sesinde hafif bir dalga geçme tınlamasıyla.</p>

  <p class="calibre1">"Yooo" dedi kadın. "Nerem binecek benim taksiye. Hayrola? Neden soruyorsunuz?"</p>

  <p class="calibre1">"Arkadaş taksi durağından da, soruyorlar apartmanda herkese" dedi yönetici. Bu açıklamayı yeterli bularak bir alt kata giden merdivenlerden inmeye başladı. Peşinden iniyordum ki, ihtiyar kadının sesi beni durdurdu.</p>

  <p class="calibre1">"Beş numaradaki kadın taksi çağırdı bu akşam" dedi ardımdan Gül hanım.</p>

  <p class="calibre1">Döndüm.</p>

  <p class="calibre1">"Emin misiniz?" dedim.</p>

  <p class="calibre1">"Tabi eminim yavrum" dedi Gül Hanım. "Yaşıma bakıp bunadı sanma."</p>

  <p class="calibre1">"Estağfurullah" dedim.</p>

  <p class="calibre1">"Hem de Keyif Taksi'nin arabalarından birine bindi" dedi teyzem. Kapıyı biraz daha aralamıştı şimdi sanki. "Biraz önce haberleri izledim yavrum, başınız sağolsun. Boyları <span class="calibre9">devrilir inşallah!"</span></p>

  <p class="calibre1">Aşağı katta bir kapının zilinin çalındığını duydum. Sonra bazı konuşmalar.</p>

  <p class="calibre1">"Saat kaçta teyzeciğim?" dedim.</p>

  <p class="calibre1">"Çok emin değilim" dedi Gül Hanım. "Hava kararmıştı ama. Biraz kestirmişim. Kalkınca bir kahve yapıp kendime pencerenin önüne oturdum. O zaman gördüm. Takmış takıştırmıştı <span class="calibre9">iyice."</span></p>

  <p class="calibre1">"Yalnız mıydı?"</p>

  <p class="calibre1">"Yalnızdı. Tam şöyle akşam gezmesine çıkar gibi giyinmişti. Şıkır şıkır."</p>

  <p class="calibre1"></p>

  <p class="calibre1">Kapıları çalmama yardım eden yöneticinin ayak seslerini duydum aşağıda. Karşı kapıya geçiyor olmalıydı. Bir zil daha çalındı sonra. Şimdilik bu kadarın yeteceğine karar verdim.</p>

  <p class="calibre1">"Teşekkür ederim teyzeciğim" dedim. "Bir ihtiyacın olursa emrindeyiz."</p>

  <p class="calibre1">Aşağıdan bir zil sesi daha geldi.</p>

  <p class="calibre1">"Sağol yavrum" dedi Gül Hanım. "Üzüldüm çocuğa. Gencecik."</p>

  <p class="calibre1">Üzüntüyle başımı salladım. Gül hanım kapıyı kapadı. Merdivenlerden aşağıya yürüdüm.</p>

  <p class="calibre1">Yönetici önünde durduğu kapıdaki zili bir kere daha çaldı ben yaklaşırken. Burnunu bükerek kimse yok işareti yaptı bana.</p>

  <p class="calibre1">"Çok teşekkür ederim" dedim adama. "Zahmet Verdim size gece vakti."</p>

  <p class="calibre1">"Ne önemi var canım" dedi. "Üzüldük çocuğa valla. Bir an önce yakalasalar bari yapan vicdansızı."</p>

  <p class="calibre1">"Yakalanır inşallah" dedim. "Tekrar teşekkür ederim, iyi geceler."</p>

  <p class="calibre1">Adam yukarı çıkan merdivenlere yönelince ben de kendimi apartmandan dışarı attım.</p>

  <p class="calibre1">Hava serinlemişti dışarıda Dünkü gibi yağmur yağacağa benzemiyordu ama montumun önünü <span class="calibre9">fermuarladım. Raslantı değildi, tamam ama ne kadar rastlantı değildi? Gecenin bu saatinde bilmediklerim bildiklerimden çok, eve gidip oturmayı istemedim. Apartmanın karşısındaki boş alanda yer olduğunu görünce kararımı kesinleştirdim. Biraz aşağıya doğru yürüyüp Keyif Taksi'nin kulübesine uzaktan baktım. Kalabalık biraz azalmıştı ama yine de insanlar vardı</span> <span class="calibre9">içerde dışarda.</span></p>

  <p class="calibre1">Otomobilime gidip çalıştırdım. Işıklarımı yakmadan ağır ağır ilerleyip, öğleden sonra kaleci Zafer'in mavi Mazda'sını koyduğu yere park ettim. Koltuğumun arkalığını biraz geriye doğru yatırdım. Sırtımı yaslayıp yerime iyice yerleştim.</p>

  <p class="calibre1">"Onur Apartmanı'nın karşısında gece nöbetine yazılmak kaderimizde varmış" dedim kendi kendime.</p>

  <p class="calibre1">Işığı görüp kimse kıllanmasın diye sigara yakmadım. Derin derin nefesler aldım onun yerine. Burnumdan giren havayı ağız boşluğumda, gırtlağımda, soluk borumda hissediyor, sonra aşağılara, iyice aşağılara bastırıyordum. Hava ciğerlerimin üst kısmını doldurunca, daha da aşağıya, taa diyaframın dibine, <i class="calibre5">hara</i>'ma gönderiyordum. Orada tutabildiğim kadar tutuyor, sonra daldığı sulardan çıkan bir yüzücünün duyduğu mutluluğa benzer bir mutlulukla salıveriyordum ağzımdan. Sonra bir daha. Bir daha.</p>

  <p class="calibre1">Bu soluk alma egzersizini yeterince yaparsanız üst damağınız keyif verici bir serinlik hisseder, başınız çok uzun bir aradan sonra sigaradan alınan ilk nefesteki gibi döner. Eğer soğuk bir gündeyseniz, bütün gövdeniz hızla ısınır. Parmaklarınızın taa uçlarında duyarsınız sanki nabız atışlarınızı. Biraz gevşersiniz, bazen de bana olduğu gibi gerilirsiniz.</p>

  <p class="calibre1">Karnım iyice acıkmıştı. Nefes çalışmasına rağmen canım çok sigara istiyordu. Kendimi bıraksam belki uyurdum oracıkta.</p>

  <p class="calibre1">Ama bekledim. Gözlerimi kapamadan, ağzıma sigara alfadan bekledim. Bacaklarımı <span class="calibre9">otomobilimin döşemesi izin verdiği kadar uzatıp gerdim. Karşıdaki apartmanın ışıkları</span> <span class="calibre9">aralıklarla birbiri ardından kapanmaya başladı. Tek tük geçen otomobiller iyice seyrekleşti.</span></p>

  <p class="calibre1">Bir iki yaya otomobillerle dolu boşluğa bakmaya gerek bile duymadan hızlı hızlı geçtiler. Gül Hanım çoktan uyumuştu herhalde. Apartman yöneticisi belki Playboy TV seyrediyordu.</p>

  <p class="calibre1">Saat ikiyi biraz geçe, caddenin ilerisinden gelen araç ışıklarını görünce içime doğmuş gibi <span class="calibre9">"geliyor" dedim. Bir taksi tam apartmanın önünde durdu. İç ışıkları yanınca Dilek Aytar'ın kafasını gördüm arka koltukta. Kayahan Karasu öne doğru eğilmiş, şoföre para veriyordu.</span></p>

  <p class="calibre1">Taksi gidince kapının önünde çantasını araştırdı bir süre Dilek Aytar. Arada bir dengesini bulmak için iki yana attığı küçük adımlar diyelim iki kadeh şarapla yetinmediğini gösteriyordu. Sonunda anahtar olduğunu sandığım şeyi Kayahan Karasu'ya verdi. Kayahan Karasu bir eli Dilek Aytar'ın belinde, biraz eğilerek açtı kapıyı.</p>

  <p class="calibre1">Onlar tam apartmanın ana kapısından içeri girerken, ben de yavaşça otomobilimden çıktım. Küçük giriş boşluğunu geçip merdivenlere yöneldiklerinde bir yandan sessiz ama hızlı <span class="calibre9">adımlarla karşıya geçerken, bir yandan alarmın uzaktan kumandasıyla kilitledim kapılarımı.</span></p>

  <p class="calibre1">Apartmanın demir kapısı, üst taraftaki piston benzeri düzeneğin izin verdiği ölçüde ağır ağır kapanıyordu kendi kendine. Tam kapanmadan yetişip ayağımı kapının arasında soktum. Hızla içeri girip, küçük bir klik sesiyle kapanmasına izin verdim.</p>

  <p class="calibre1">Işıklan yanmış merdiven boşluğunun üst tarafından biri topuklu iki ayakkabı sesi, bastırılmaya çalışılan küçük kahkaha sesleriyle birlikte yankılanıyordu aşağıya doğru. Sonra ayal sesleri durdu. Bir kapı açıldı ve kapandı.</p>

  <p class="calibre1">Bir sigara yakıp, onlara öpüşeceklerse öpüşmeleri için yetecek, ama soyunmalarına yetmeyecek kadar bir süre verecek biçimde ağır ağır merdivenleri çıktım. Yarı yolda merdiven otomatiği ışığı söndürdü. İki daireyi birleştiren boşluğun ortasındaki düğmeyi kolaylıkla buldum, ışığı yaktım yeniden Beş numaranın önüne geldiğimde sigaramı yere atıp söndürdüm, izmariti tekmeledim merdivenden aşağı.</p>

  <p class="calibre1">Kulağımı kapıya dayayıp içerisini dinledim. Ses gelmiyordu. Zile bastım sonra. Kısa bir basış.</p>

  <p class="calibre1">İçerden terliklerle yürüyen birisinin ayak sesleri geldi. Ayak sesleri kapının ardında durdu.</p>

  <p class="calibre1">"Kim o?" dediğini duydum Dilek Aytar'ın. "Remzi Ünal" dedim. Bir an sessizlik oldu.</p>

  <p class="calibre1">"Kiiim?" dedi Dilek Aytar'ın sesi yeniden ve bir miktar hayretle.</p>

  <p class="calibre1">"Benim Dilek Hanım" dedim. "Remzi Ünal."</p>

  <p class="calibre1">Kapı arkadan takılı zincirin izin verdiği kadar açıldı. Merdiven otomatiği ışığı söndürdü</p>

  <p class="calibre1">yeniden. İki adım geri atıp yaktım.</p>

  <p class="calibre1">Dilek Aytar gözlerini kocaman açmış bakıyordu aralıktan. Gövdesi kapının arkasında gizliydi.</p>

  <p class="calibre1">"Saat geç ama girebilir miyim?" dedim.</p>

  <p class="calibre1">Ben olduğuma emin olunca kendini biraz daha toparlamış gibi göründü.</p>

  <p class="calibre1">"Gerçekten geç" dedi, "bir dakika..."</p>

  <p class="calibre1">Kapı kapandı. Belki birden elli beşe kadar sayacak bir süre bekledim "Welcome" yazan paspasın üzerinde.</p>

  <p class="calibre1">Hemen sonra Dilek Aytar kapıyı zincirinden kurtardı, açtı girmem için. "Buyrun."</p>

  <p class="calibre1">Kayahan Karasu hemen Dilek Aytar'ın arkasındaydı. Ev gibinin işine karışmamış ama bir tatsızlıkta müdahale etmek için hazır beklemişti anlaşılan.</p>

  <p class="calibre1">"İyi akşamlar" dedim ikisine birden içeri girince. Kayahan Karasu hiç sesini çıkarmadı.</p>

  <p class="calibre1">Dilek Aytar da beni içerlerde bir yere davet etmedi. Üzerinde bir sabahlık vardı.</p>

  <p class="calibre1">"Bu saatte rahatsız ettiğim için özür dilerim ama" dedim, "tatsız haberlerim var. Dışarda gelmenizi bekledim."</p>

  <p class="calibre1">"Neymiş sizi saatlerce..." diye başladı lafa Kayahan Karasu, ardını getiremedi, "...köpekler gibi bekleten sokakta ..." diyecekti belki. Belki başka bir şey diyecekti. Dilek Aytar'ın gözlerine baktığını görünce sustu ama.</p>

  <p class="calibre1">"Biraz da sizi düşünerek bekledim" dedim Dilek Aytar'a. "Benim yerime polis çalmış <span class="calibre9">olabilirdi kapınızı. Belki yarın çalarlar."</span></p>

  <p class="calibre1">"Polis mi?" dedi Dilek Aytar hayretle.</p>

  <p class="calibre1">"Polisle ne ilgisi varmış Dilek'in?" dedi Kayahan Karasu.</p>

  <p class="calibre1">"İçeri gelseniz iyi olur" dedi Dilek Aytar. "Oturup doğru dürüst anlatın şu polis hikâyesini."</p>

  <p class="calibre1">Kayahan Karasu içerde yabancı bir erkeğin görmesini istemediği bir şeyleri toparlamak ister gibi bizden önce fırladı salona doğru. Oraya doğru yöneldim. Dilek Aytar önde, ben arkada salona girdik.</p>

  <p class="calibre1">Perdeleri açık, yalnızca bir sehpanın üzerindeki alçak lambayla aydınlanan, benimkinden biraz büyük bir salondu. Pencerelerden karşıdaki inşaatın kör karanlığı görülüyordu. Yerler kalın tüylü bir halıyla kaplıydı. Yuvarlak bir yemek masasının üzerinde adını bilmediğim taze çiçekler vardı. Pencereyle duvarın birleştiği köşede yüzyılın başlarında Amerikan başkanlarının kullandığını zannettiğim türden bir çalışma masası. Kayahan Karasu, Dilek Aytar'ın benim görmemem gereken bir çamaşırını çalışma masasının çekmecelerinden birine tıkıştırmış gibi yarı suçlu, yanında duruyordu. Salonun ortasında çok yumuşak bir kumaştan yuvarlak hatlı iki koltuk ve bir kanepe vardı. Kitaplığın karşısındaki duvar boydan boya kocaman bir New York gece manzarasıyla kaplıydı.</p>

  <p class="calibre1">Kimsenin oturmasını beklemeden kanepenin bir köşesine attı kendini Dilek Aytar. Ellerini yüzünden geçirdi, saçlarını sıvazlayarak geri attı. Çok kısa, siyah bir etek, ama etekle en ufak bir alakası olmayan yeşil bir sabahlık vardı üzerinde. Siyah çoraplı bacaklarını altına toplayıp, açık kalan yerleri sabahlığın uzun eteğiyle örttü. Kayahan Karasu kanepenin yanma gelip ayakta durdu. Kravatını çözmüştü ama çıkarmamıştı, boynunun iki yanından aşağı sarkıyordu kravatın uçları. Ben Dilek Aytar'ın çaprazındaki koltuğa oturdum.</p>

  <p class="calibre1">"Eee?" dedi Kayahan Karasu.</p>

  <p class="calibre1">"Anlatın n'olur, çok meraklandım" dedi Dilek Aytar.</p>

  <p class="calibre1">"Bu gece bindiğiniz taksinin sürücüsü Muharrem'i öldürmüşler" dedim Dilek Aytar'a.</p>

  <p class="calibre1">"Arabanın içinde bıçaklamışlar."</p>

  <p class="calibre1">"Aman Allah'ım!" dedi Dilek Aytar. İki eliyle ağzını ve burnunu kapadı. "Aman Allahım!"</p>

  <p class="calibre1">"Kim öldürmüş?" dedi Kayahan Karasu.</p>

  <p class="calibre1">"Daha bilinmiyor" dedim. "Yanındaki parayı almışlar."</p>

  <p class="calibre1">Dilek Aytar ellerini gözlerinin üzerine götürdü, oğuşturdu. Makyajının boyası bulaştı <span class="calibre9">gözlerinin kenarlarına.</span></p>

  <p class="calibre1">"Şansa bak!" dedi Kayahan Karasu. Bununla kimi kastediyordu anlamadım.</p>

  <p class="calibre1">Dilek Aytar oturduğu yerden iki parmağını açarak Kayahan Karasu'ya elini uzattı hiçbir şey söylemeden. Başını iki yana sallıyordu inanamaz gibi. Adam hemen cebinden bir sigara çıkarıp verdi. Eğilip yaktı.</p>

  <p class="calibre1">Ben de kendi paketimden yaktım. Sehpanın üzerindeki lambanın tepesindeki boşluktan tavana yükselen ışık huzmesinde elle tutulacak kadar yoğun salındı dumanlarımız.</p>

  <p class="calibre1">"Bunun Dilekle ilgisi ne?" dedi Kayahan Karasu hâlâ ayakta durarak. "Bindiği taksiciyi öldürüp soymuşlar. Allah kahretsin ama İstanbul'da sık yaşanan bir şey bu."</p>

  <p class="calibre1">"Öldürmüşler ha, zavallı çocuk, öldürmüşler ha" dedi Dilek Aytar kendi kendine.</p>

  <p class="calibre1">Gözlerini halıda belirsiz bir noktaya dikmiş bakıyordu.</p>

  <p class="calibre1">"Adamı sağ olarak son gören Dilek Hanım muhtemelen" dedim. "Polis bazı şeyleri öğrenmek isteyecektir."</p>

  <p class="calibre1">Dilek Aytar gözleri hâlâ halıda konuştu.</p>

  <p class="calibre1">"Beni Muharrem götürdü. Evden taksiyle çıkacaksam, durağa telefon edip oradaysa onu çağırırdım hep" dedi. "Efendi çocuktu. Maçlardan falan konuşurduk."</p>

  <p class="calibre1">Kayahan Karasu dikkat kesildi birden. "Ne maçı?" dedi.</p>

  <p class="calibre1">"Muharrem Serdarlı, Karasu Güneşspor'un sol açığıydı aynı zamanda" dedim. "Bilmiyor muydunuz?"</p>

  <p class="calibre1">"Hayır" dedi. "Bu futbol işleriyle hiç ilgilenmedim." Sonra çok önemli bir şeyi keşfetmiş <span class="calibre9">gibi kaşları çatıldı.</span></p>

  <p class="calibre1">"Bu hikâyenin, babamın sizi çağırdığı işle bir ilgisi olduğunu mu düşünüyorsunuz?" dedi bana.</p>

  <p class="calibre1">Cevap vermedim. Ben ortaya çıktıktan sonra epey tuhaf şeyler olmuştu. Ama bunları</p>

  <p class="calibre1">Kayahan Karasu'yla paylaşmak istemiyordum.</p>

  <p class="calibre1">"Kaçta çağırdınız taksiyi?" dedim Dilek Aytar'a. Sigarasından bir nefes daha çekip düşündü.</p>

  <p class="calibre1">"Sekiz civarı olmalı" dedi. "Akşama Kayahan'la buluşacaktık. Belki biraz içerim diye arabayı almadım. Durağı aradım her zamanki gibi."</p>

  <p class="calibre1">"Nereye gittiniz?" dedim.</p>

  <p class="calibre1"></p>

  <p class="calibre1">"Troubadour'a" dedi. "Tam önünde indim."</p>

  <p class="calibre1">"Oradan birilerini alıp almadığını farkettiniz mi?"</p>

  <p class="calibre1">"Bilmem" dedi. "Önü kalabalıktı lokalin. Ben parayı verip çıktıktan sonra hemen içeri girdim."</p>

  <p class="calibre1">"Yolda bir şey konuştunuz mu?" dedim.</p>

  <p class="calibre1">"Benim soruma cevap vermediniz ama siz soru sorup duruyorsunuz" dedi Kayahan Karasu.</p>

  <p class="calibre1">"Belki size de bir iki soru sorarım" dedim. Aslında ne soracağımı filan bilmiyordum. Ama Kayahan Karasu sinirlendi birden.</p>

  <p class="calibre1">"Ne soracakmışsın lan gecenin bir vakti?" diye bağırdı. "Benim paramla bana ne soracakmışsın?" Benim üzerime yürümek istermiş de yapamıyormuş gibi Amerikan çalışma masasına doğru yürüdü, sinirle masanın üstündeki kâğıtları karıştırdı birbirine. Kâğıtlardan biri yere düştü. Hemen alıp tersinden koydu çalışma masasının üstüne. O bir saniye içinde gördüğüm bir şey, bana ekspozisyon gecesi gördüğüm başka bir şeyi hatırlattı.</p>

  <p class="calibre1">"Kayahan! Lütfen!" dedi Dilek Aytar uyarıcı bir sesle. Sonra bana döndü.</p>

  <p class="calibre1">"Remzi Bey" dedi. "İnanın çok yorgunuz. Sinirlerimiz de bozuldu belki getirdiğiniz haberle. Yarın falan devam etsek?"</p>

  <p class="calibre1">Aslında uykum vardı, iyice acıkmıştım. Bu ikisini yarıda bıraktırdığım her neyse devam etmeleri için yalnız bırakmaya dünden razıydım.</p>

  <p class="calibre1">Öyle yapmadım ama. Aklıma takılan bir şey vardı. Bir denemeye karar verdim.</p>

  <p class="calibre1">Sigaramı yanımdaki sehpanın üzerindeki kül tablasında söndürüp ayağa kalktım.</p>

  <p class="calibre1">"Öyleyse iyi geceler" dedim. Yüzlerindeki rahatlamayı görünce ekledim.</p>

  <p class="calibre1">"Bu arada" dedim. "Aysu Samancı'nın nerede olduğunu bilen var mı aranızda?"</p>

  <p class="calibre1"></p>

  <h1 class="calibre8" id="sigil_toc_id_13">Bölüm 2.14</h1>

  <p class="calibre1"></p>

  <p class="calibre1"></p>

  <p class="calibre1">Salonun ortasında bir defilenin en heyecanlı yerinde elektrik gidip fonda çalan müzik aniden kesilmiş gibi bir sessizlik oldu. Benimle birlikte ayağa kalkmış olan Dilek Aytar ve Kayahan Karasu, pistte ne yapacağını bilmeyen acemi mankenler gibi dondular.</p>

  <p class="calibre1">Kimin önce cevap vereceğine karar vermek için birbirlerine baktılar sonra.</p>

  <p class="calibre1">Kayahan Karasu önce davrandı.</p>

  <p class="calibre1">"Aysu da kim? Tanımıyoruz öyle birini" dedi.</p>

  <p class="calibre1">"Yapmayın canım" dedim. "Kızın hazırladığı yeni sezon çalışmalarından birinin fotokopisi çalışma masasının üzerinde. Bir biçimde tanıyor olmalısınız."</p>

  <p class="calibre1">"Sen çok oldun ama" dedi Kayahan Karasu. Dilek Aytar ellerini sabahlığın göğsünde birleştirmiş, ağzı sımsıkı kapalı bizi izliyordu.</p>

  <p class="calibre1">"Barbie House için hazırladığı çalışmalarından birinin..." dedim Barbie House'u vurgulayarak.</p>

  <p class="calibre1">Kayahan Karasu birden çılgına döndü. Denetleyemediği bir öfkeyle üstüme yürüdü.</p>

  <p class="calibre1">Ellerini öne uzatarak beni göğsümden itmek istedi. İçgüdüsel olarak kitaba uygun bir <i class="calibre5">hatmi</i> <i class="calibre5">handaci</i> yaptım. Sol ayağımı bir yarım daire çizerek geri atıp, onunla aynı yöne döndürdüm vücudumu. Bir müşterimin oğluyla daha ileri gitmeyi düşünmüyordum. Ama o önünde oluşturduğum boşlukta hızını alamadan gitti. Önce arkamdaki koltuğun üzerine, takılınca da yerinden hafifçe oynayan koltuğu aşıp, arkasına düştü.</p>

  <p class="calibre1">"Kayahan!" diye bağırdı Dilek Aytar, koltuğun arkasında toparlanmaya çalışan adama yardıma koştu. Kontrolsüz açıları sabahlığının iki yakasından göğüsleri göründü. Kayahan Karasu koltuğun arkasında yere oturmuş, şaşkın bir suratla kafasını tutuyordu. Dilek Aytar adamın herhangi bir yerinde kayda değer bir hasar olmadığını anlayınca bana döndü.</p>

  <p class="calibre1">"Gerçekten gitseniz iyi olacak" dedi.</p>

  <p class="calibre1">Sarkastik bir kapanış cümlesi etmemek için kendimi tuttum. Omuzlarımı silktim, dönüp salondan çıktım. Ayakkabılarımı giyip, kapıyı dışardan kapatana dek hiç ses gelmedi arkamdan. Doğrusu dinlemedim de.</p>

  <p class="calibre1">Dışarıda hava iyice serinlemişti. Alışkanlıkla bir sigara yakıp otomobilime bindim. İyice acıkmıştım, sigara kötü geldiği için attım dışarı. Işıkları söndürülmüş Keyif Taksi'nin yanından geçip, ana caddeye çıktım. Boş caddelerde kendi kendime ıslık çalarak Arnavutköy'e kadar gittim. Sabaha kadar açık işkembecide üstüste iki çorba içtikten sonra eve gidip kendimi yatağa attım. Hemen uyumuşum.</p>

  <p class="calibre1"></p>

  <p class="calibre1">Ama kötü uyumuşum. Uyandığımda ağzımın içi berbattı. Dayanabildiğim kadar soğuk suyla bir duş yaptım. Çıkınca içine dayanabileceğim kadar çok granül koyduğum bir kahve yaptım. Kapıdan aldığım gazetemi okudum kahvemle birlikte.</p>

  <p class="calibre1">Muharrem Serdarlı'nın öldürülmesi, cinayetin kendisinden çok, meslektaşlarının taksici cinayetlerine tepkisi açısından değerlendirilmişti. Kanlı futbol ayakkabısının fotoğrafı <span class="calibre9">kocaman verilmişti. Bağıran, çağıran, ağlayan taksicilerle birlikte. Taksiyi bulan şoförden başka görgü tanığı yoktu. Muharrem Serdarlı'nın boynunu boydan boya kesen bıçak ya da her neyse bulunamamıştı. Haberi yazan muhabire göre, bir tesadüf, ihbar ya da benzeri bir durum olmazsa, bu cinayet de çözülememiş öteki taksici cinayetlerinin arasındaki yerini alacaktı. Ya da Remzi Ünal burnunu sokmazsa dedim kendi kendime.</span></p>

  <p class="calibre1">Gazetenin iç sayfalarında Karasu Tekstil'in ekspozisyonundan küçük bir haberle, podyuma geri geri giren sırtı çıplak mankenin fotoğrafı vardı. Yıldırım Soğancı'nın bu dünyayı tuvaletin arkasında terk etmesiyle ilgili tek satır yoktu kuşkusuz.</p>

  <p class="calibre1">Kahvem bitince, gazetemle birlikte gelen ekmeğin köşesinden bir parça kemirerek tamamladım okumamı, içimden bir ses ardı ardına bazı telefonların geleceğini söylüyordu, o yüzden dışarı çıkmak ya da birilerini aramak için acele etmedim. Gazete bitince bir kahve daha yaptım. Meigs Adası'nda beni bekleyen Cessna'nın başına geçtim. Deposu ağzına kadar dolu, sıfır trafik olan bir gökyüzünün altında, kurallara uygun ya da uygun olmayan bir kalkış <span class="calibre9">için bekliyordu beni. Bulutlar her zaman olduğu gibi 4000 feet'de yerini almıştı.</span></p>

  <p class="calibre1">Kurallara uygun bir kalkış yapıp 1500 feet'e yeni tırmanmıştım ki, telefon çaldı. İkinci çalışında uçağı düz duruma getirdim. Üçüncü çalışında burnunu 010 derecede sabitledim.</p>

  <p class="calibre1">Dördüncü çalışı daha bitmeden kaldırdım telefonu.</p>

  <p class="calibre1">"Efendim?" dedim.</p>

  <p class="calibre1">"Remzi Ünal?" dedi telefondaki kızın sesi.</p>

  <p class="calibre1">"Benim" dedim.</p>

  <p class="calibre1">"Kayahan Bey görüşecekler" dedi kız.</p>

  <p class="calibre1">"Bekliyorum" dedim.</p>

  <p class="calibre1">Hatta beklerken alıştığım küçük tıkırtılar, sessizlikler ve yeniden küçük tıkırtılardan sonra Kayahan Karasu'nun gergin sesini duydum.</p>

  <p class="calibre1">"Günaydın Remzi Bey" dedi Kayahan Karasu. "Bir toplantıdayız, kısa konuşacağım."</p>

  <p class="calibre1">"Günaydın" dedim.</p>

  <p class="calibre1">"Babamla konuştum" dedi. "Sizi Karasu Güneşspor'la ilgili görevden alma konusunda benimle aynı fikirde."</p>

  <p class="calibre1">"Anlıyorum" dedim.</p>

  <p class="calibre1">"Bu yüzden bundan böyle ne beni, ne Dilek Hanım'ı ne de şirketimiz ve takımla ilgili herhangi birisini rahatsız etmenizi istemiyoruz."</p>

  <p class="calibre1">"Anlıyorum" dedim yeniden.</p>

  <p class="calibre1">"Dün geceki davranışınızla ilgili sizi mahkemeye vermiyor oluşumu da bir iyi niyet belirtisi olarak kabul edin" dedi.</p>

  <p class="calibre1">"Gayet iyi anladım" dedim. "İlhan Bey de toplantıdaysa verir misiniz lütfen?"</p>

  <p class="calibre1">Bir an tereddüt etti. Birden kulağımdaki ahizenin içinde İlhan Karasu'nun sesini duydum.</p>

  <p class="calibre1">Ama deminki kadar net bir ses değildi bu. Dipte yankılar, uğultular vardı. Speaker Phone tuşuna basmıştı anlaşılan. Telefonun hoparlöründen çıkacak sesim odadaki herkes tarafından duyulabilecekti.</p>

  <p class="calibre1">"Galiba seni işten kovduk" dedi İlhan Karasu.</p>

  <p class="calibre1">"Bazen olur" dedim.</p>

  <p class="calibre1">"Çok şaşırmışa benzemiyorsun" dedi.</p>

  <p class="calibre1">Bunu küçük bir adım atmak için davetiye olarak aldım. Şansımı denedim.</p>

  <p class="calibre1">"Şaşırmadım" dedim. "Belden aşağı vuranlara ilk kez rastlamıyorum."</p>

  <p class="calibre1">Adam kendi söylediklerini gerçekten ciddiye alan biriyse hatırlaması gerekir dedim içimden.</p>

  <p class="calibre1">Bir an sessizlik oldu.</p>

  <p class="calibre1">"Duyamadım" dedi İlhan Karasu. "Sesin çok boğuk geliyor mikrofondan. Bir daha tekrarlar mısın?"</p>

  <p class="calibre1">"Belden aşağı vuranlara ilk kez rastlamıyorum dedim" diye tekrarladım daha yüksek bir sesle.</p>

  <p class="calibre1">"Şimdi anladım" dedi. "Ama... piyasa... kurallarına... göre seninle anlaşmayı feshettik" <span class="calibre9">diye devam etti "piyasa" ve "kuralları" sözcüklerini ağır ağır ve özel bir önemle telaffuz ederek. Eğleniyor gibiydi. Hatırlamıştı.</span></p>

  <p class="calibre1">"Tamam o zaman" dedim. "Ben yalnızca davet edildiğim maçlara giderim." Buna benzer bir şeyi birisine daha söylemiştim.</p>

  <p class="calibre1">"Güzel bir ilke" dedi. Önce bir an bir sessizlik, sonra sesinde bir rahatlama oldu. "Ama sen istediğin maçımızı izleyebilirsin sana verdiğim serbest giriş kartıyla."</p>

  <p class="calibre1">Doğru anlayıp anlamadığımdan emin olamadım bir an.</p>

  <p class="calibre1"></p>

  <p class="calibre1">"Hâlâ cüzdanımda" dedim. "Beni kovduğunuza göre onu da yırtmamı istersiniz belki diye düşünmüştüm."</p>

  <p class="calibre1">"Yok yahu" dedi iyice rahatlamış bir sesle. "O da sana benden bir hatıra olsun. N'olacak."</p>

  <p class="calibre1">"Sağolun" dedim. "Sizinle tanışmış olmak bir zevkti benim için."</p>

  <p class="calibre1">"Benim için de" dedi, "kimbilir belki yine karşılaşırız."</p>

  <p class="calibre1">"Başınız sağolsun demeyi unuttum" dedim. "Cumartesi'ye iyi şanslar."</p>

  <p class="calibre1">"Teşekkür ederim" dedi İlhan Karasu. Telefon kapandı sonra.</p>

  <p class="calibre1">010 derecelik rotada kimbilir nerelere uçmakta olan Cessna'ma doğru bir iki adım atmıştım ki, telefon yeniden çaldı.</p>

  <p class="calibre1">Kayahan Karasu'nun şifre çözücüleri hızlı çalıştı diye korkarak açtım.</p>

  <p class="calibre1">"Ne var ne yok oğlum dün geceden beri?" dedi reklamcı arkadaşımın sesi telefonda.</p>

  <p class="calibre1">"İyilik sağlık" dedim. "İşten kovuldum az önce." "Yapma yahu" dedi. "Birinin ayağına mı <span class="calibre9">bastın?" "Herhalde" dedim. "E, şike işi ne olacak?" dedi.</span></p>

  <p class="calibre1">"Bilmem" dedim. "Belki de korkup vazgeçtiler. Öngörülen toplantı olmadı."</p>

  <p class="calibre1">"Ama başka şeyler oldu anlaşılan" dedi reklamcı arkadaşım.</p>

  <p class="calibre1">"Bir şeyler oldu" dedim. Pazartesi gecesinden beri olanlar ona özetlemeye hiç niyetim yoktu.</p>

  <p class="calibre1">"Şimdi ne yapacaksın?"</p>

  <p class="calibre1">"Seni örnek alacağım" dedim.</p>

  <p class="calibre1">"Nasıl yani?" dedi.</p>

  <p class="calibre1">"Karasu Tekstil işini kaybetsen ne yaparsın?" dedim.</p>

  <p class="calibre1">"Rakibine giderim" dedi, "sektördeki deneyimime dayanarak." Sonra ne dediğini kendisi de yeni anlamış gibi bir çığlık attı.</p>

  <p class="calibre1">"Ben de aynen öyle yapacağım" dedim.</p>

  <p class="calibre1">"Cem Bey'in sana ihtiyacı olduğunu nereden biliyorsun?" dedi uyanık reklamcı arkadaşım.</p>

  <p class="calibre1">"Ondan sanki bir öneri almıştım bir ara" dedim. "Hatırlamazsa ben hatırlatacağım."</p>

  <p class="calibre1">"Sektör ilgini çekti anlaşılan."</p>

  <p class="calibre1">"Hem de çok" dedim. Ona giyim sektöründe göz göre göre model çalmanın rekabetle ilişkilerde getireceği avantajlar üzerine bir iki soru sormak geçti aklımdan, sonra vazgeçtim.</p>

  <p class="calibre1">Reklamcı arkadaşım çok konuşurdu ve kimlerle neyi ne kadar konuşacağından emin değildim.</p>

  <p class="calibre1">İnsanın Aikido çalışırken kolunu ya da belini kırabilecek teknikleri kendi üzerinde uygulamasına izin verecek kadar güvendiği birisine başka konularda güvenememesi kötü bir şeydi ama ne yapalım hayat böyleydi.</p>

  <p class="calibre1">"Akşama antrenmana gel de anlat uzun uzun" dedi.</p>

  <p class="calibre1">"Fırsat bulursam gelirim" dedim. Çarşamba antrenmanı en çok sevdiğim antrenmandı, az katılan oluyordu.</p>

  <p class="calibre1">"Benim yapmamı istediğin bir şey var mı?" dedi son olarak. Olmadığını söyledim. Olursa isterdim.</p>

  <p class="calibre1">Telefon kapanınca parmağımı çatala basarak yeniden aradım. Sektördeki deneyimlerimin başka bir müşterinin işine aratma ihtimalinin olup olmadığını öğrenmeliydim. Bana kalırsa Aysu Samancı o masum yüzünü henüz göstermemişti patronuna ve iş arkadaşlarına. Yine de ayağımı yere sağlam bassam iyi olurdu sıradan bir gençlik bunalımına karşı.</p>

  <p class="calibre1">Barbie House'un numaralarını tuşladım. Dünkü kızlardan biri açtı telefonu. Hayır, Aysu Hanım bugün gelmemişti. Kim arıyordu, bir notum var mıydı? Hayır, bir akrabasıydım, bir notum yoktu. Ben yine arardım.</p>

  <p class="calibre1">Telefonu kapar kapamaz yeniden çaldı. Şu adını adresini vermeyi bir türlü başaramayan kadın müşteri adayım olmasa bari diyerek açtım. Ama o zaten ben evdeyken aramıyordu.</p>

  <p class="calibre1">"Remzi Bey?" dedi etkileyici bir ses ahizenin içinden.</p>

  <p class="calibre1">Sabahlığın aralığından görünen bir çift yuvarlak göğüs geldi gözlerimin önüne.</p>

  <p class="calibre1">"Nasılsınız Dilek Hanım?" dedim.</p>

  <p class="calibre1"></p>

  <p class="calibre1">"Çok iyi değilim" dedi Dilek Aytar. "Dün gece çok kaba davrandık size, özür dilemek için aradım. Soracağınız başka şeyler varsa diye aynı zamanda. Ve teşekkür etmek için." Bir solukta konuşmuştu.</p>

  <p class="calibre1">"Teşekkür edecek ne yaptım?" dedim.</p>

  <p class="calibre1">"Kabalığımıza karşı müthiş anlayışlı davrandınız" dedi. "Hele Kayahan. Resmen saldırdı <span class="calibre9">size. Onu hiç öyle görmemiştim."</span></p>

  <p class="calibre1">"İçkidendir" dedim.</p>

  <p class="calibre1">"Belki de, laf aramızda, biraz aşırı korumak istiyor beni erkeklerden" dedi sesine küçük bir çapkın vurgu vererek.</p>

  <p class="calibre1">"Haksız sayılmaz" dedim.</p>

  <p class="calibre1">"Aysu'yu tanıyorum ben tabii" diye devam etti Dilek Aytar. "Aynı sektörün insanlarıyız.</p>

  <p class="calibre1">Barbie'de çalışır. Ama Kayahan'ın o gece getirdiği fotokopileri... ilk kez gördüm, inanın. Laf aramızda biraz da kavga ettik."</p>

  <p class="calibre1">"İnanıyorum" dedim olabildiğince inandırıcı bir ses tonuyla. Ama Kayahan Karasu'nun elinde çanta ya da zarf falan olmadığını çok iyi görmüştüm taksiden inerken.</p>

  <p class="calibre1">"Sesiniz biraz kırgın geliyor" dedi Dilek Aytar.</p>

  <p class="calibre1">"Her gün kovulmuyorum müşterim tarafından" dedim "Üstelik sizinle konuşuyor olmam bile yasak aslına bakarsanız"</p>

  <p class="calibre1">"Dün gece öyle konan her yasağa uyacak biri gibi görünmüyordunuz halbuki" dedi Dilek Aytar bilinçli ya da bilinçsiz kıkırdayarak.</p>

  <p class="calibre1">"Yasağı hazır delmişken" dedim, "Muharrem yeni bir futbol ayakkabısından bahsetti mi size giderken?"</p>

  <p class="calibre1">"Evet, o akşam almış. Daha eve bile götürememiş. Hatta gösterdi bana. 'Cumartesi günkü <span class="calibre9">maç için özel' dedi." Sonra sesinde belirgin bir üzüntüyle ekledi. "Zavallı çocuk, bir kere bile giyemedi."</span></p>

  <p class="calibre1">Aklıma gelen soruyu sorsam mı sormasam mı diye düşündüm bir iki saniye. Dilek Aytar bu sessizliğimi konuşmanın bitmesini istediğime yordu anlaşılan.</p>

  <p class="calibre1">"Neyse hoşçakalın" dedi. "Tekrar teşekkür ederim dün geceki anlayışınız için."</p>

  <p class="calibre1">Yanılmıştı.</p>

  <p class="calibre1">"Aslında bana başka bir şey için borçlusunuz belki" dedim konuşma yeni başlıyormuş gibi bir ses tonuyla.</p>

  <p class="calibre1">"Anlamadım" dedi.</p>

  <p class="calibre1">"Kayahan bey dün akşamüstü evinize gelen ziyaretçiyi bilse, sizi erkeklerden koruma güdüsü iyice şaha kalkabilirdi" dedim bir solukta.</p>

  <p class="calibre1">"Ne?" dedi.</p>

  <p class="calibre1">O sırada telefonda yüzünü görmek isterdim.</p>

  <p class="calibre1">"Karasu Güneşspor'un kalecisi Zafer'in sizin evde ne işi olduğunu dünden beri merak ediyorum açıkçası" dedim. "Özel hayatınıza fazla girmek oluyorsa özür dilerim. Biliyorsunuz, hiç bir soruma cevap vermek zorunda değilsiniz."</p>

  <p class="calibre1">"Sizden korktum ben" dedi. "Sizden korktum. Nerden biliyorsunuz?"</p>

  <p class="calibre1">"Meslek sırrı" dedim.</p>

  <p class="calibre1">"Aslında sizi hiç ilgilendirmediğini biliyorum" dedi uzlaşma tonları taşıyan bir sesle.</p>

  <p class="calibre1">"Ama dünkü kabalığımız için kendimi size affettirmek adına söyleyeceğim. Hiç de öyle acayip bir nedeni yok. Akıl danışmaya geldi bana dün."</p>

  <p class="calibre1">"Neyle ilgili?" dedim.</p>

  <p class="calibre1">"Sezon sonunda bir biçimde basında gündeme gelmenin yollarını sordu bana. Halkla ilişkilerciyim ya. Bir iki akıl verdim."</p>

  <p class="calibre1">"Uyanık çocukmuş" dedim.</p>

  <p class="calibre1"></p>

  <p class="calibre1">"Kaç gündür telefon edip randevu istiyordu" dedi Dilek Aytar. "Dün, akşama kadar işim yoktu. Evde oturuyordum. Çağırdım. Karasu'ya gelmesi... ne bileyim, uygun gelmemişti bana, oyalıyordum epeydir."</p>

  <p class="calibre1">"Anladım" dedim. "Söyledim ya, merak etmiştim yalnızca."</p>

  <p class="calibre1">"Ama korkulur sizden" dedi. "Yine de teşekkür ederim bunu dün akşam Kayahan'ın yanında açmadığınız için."</p>

  <p class="calibre1">"Yok canım" dedim. "Neden açacakmışım?" "Aklınıza soracak başka şeyler gelirse yine arayın" dedi Dilek Aytar. "Saçma sapan yasaklardan ben de korkmam." "Tamam" dedim.</p>

  <p class="calibre1">"Ararım." "İyi günler Remzi Bey" dedi ve kapadı.</p>

  <p class="calibre1">Benim yerime, ne bileyim, New York'ta falan çalışan bir meslektaşım olsa kadını akşama yemeğe falan davet ederdi dedim kendi kendime. Ama ben Türkiye'de çalışan bir özel detektiftim. Namus cinayetlerinin çok yüksek oranlarda işlendiği bir ülkede. Kayahan Karasu'nun da asabı bozuluyordu.</p>

  <p class="calibre1">Parmaklarımla telefonu tıklaya tıklaya tepesinde duruyordum. Sanki bir telefon daha geleceği içime doğuyor gibiydi. İçgüdüm beni yanıltmadı.</p>

  <p class="calibre1">Daha ilk çalışı sona ermeden açtım.</p>

  <p class="calibre1">"Remzi Ünal Bey'le görüşmek istiyordum" dedi bir genç kız sesi.</p>

  <p class="calibre1">"Benim, buyrun" dedim.</p>

  <p class="calibre1">Biraz önce Barbie House'da Aysu Samancı'yı sorduğumda konuştuğum kızın sesini tanıdım.</p>

  <p class="calibre1">"Cem Tümer Bey'i bağlayacağım efendim" dedi kibarca kız. Sonra durdu. Kafası karışmış <span class="calibre9">gibiydi.</span></p>

  <p class="calibre1">"Sizinle biraz önce konuşmadık mı?" dedi.</p>

  <p class="calibre1">"Kalp kalbe karşıdır" dedim. "Aysu Samancı'yı istemiştim biraz önce, haklısınız."</p>

  <p class="calibre1">"Ay o kız da nerde?" dedi profesyonelliğini bir an kenara bırakarak. Sonra toparladı</p>

  <p class="calibre1">kendini. "Bağlıyorum efendim."</p>

  <p class="calibre1">"Aysu ortada yok hâlâ ve ben telaşlanıyorum artık" dedi Cem Tümer alışılagelmiş iç hat tıkırtılarından sonra herhangi bir giriş cümlesine gerek duymadan. "Sizin patlak lastik, alışveriş ve sinema tezleriniz düştü."</p>

  <p class="calibre1">"Haklısınız Cem Bey" dedim. "Ne yapmayı düşünüyorsunuz?"</p>

  <p class="calibre1">"Birlikte oturup ne yapmamız gerektiğini düşünmenin daha doğru olduğunu düşünüyorum" dedi. "Benim aklıma gelenler sınırlı. Uzman sizsiniz."</p>

  <p class="calibre1">"Umarım öyledir" dedim.</p>

  <p class="calibre1">"Neden öyle düşünüyorsunuz?" dedi. "Sizin hakkınızda iyi şeyler duydum."</p>

  <p class="calibre1">"Kimden?"</p>

  <p class="calibre1">"Dün sabah sizinle konuştuktan sonra bir iki telefon görüşmesi yaptım. Sizinle ilgili aldığım referanslar hep iyiydi."</p>

  <p class="calibre1">"Herkes aynı fikirde değil belki de" dedim. "Bu sabah bir müşterim kovdu beni." Güldüm bunu söylerken. "Tek müşterim. "</p>

  <p class="calibre1">"İlhan hep doğru kararlar vermedi, bunu en iyi ben bilirim" dedi Cem Tümer.</p>

  <p class="calibre1">"Üzülmeyin."</p>

  <p class="calibre1">"Bu daha çok ikinci kuşağın kararı" dedim.</p>

  <p class="calibre1">"Like father, like son" dedi Cem Tümer. "Ne zaman buluşuyoruz?"</p>

  <p class="calibre1">Bir an düşündüm. Yasaklanmış olsam da, olmasam da haftanın ikinci cenaze töreninin peşine düşmek istemiyordu içim. Hangi camide, hangi namazdan sonra olduğunu bir şekilde öğrenebilirdim ama sabahki telefon görüşmesinden daha iki saat geçmişken Karasu Tekstil'cilerle yüzyüze gelmek istemiyordum. Tahtıravallide benim tarafımın ağır basmasına yarayacak bilgilere ihtiyacım vardı ve henüz çok şey bilmiyordum. Bilginin peşinden koşmaya karar verdim.</p>

  <p class="calibre1">"Siz söyleyin" dedim. "Ben uyarım."</p>

  <p class="calibre1"></p>

  <p class="calibre1">"Bugün öğleden sonra çekim var" dedi, "stüdyoda olacağım. İkide falan gelebilirseniz orada bir köşede konuşuruz."</p>

  <p class="calibre1">Saat iki bana uyardı. "Olur" dedim.</p>

  <p class="calibre1">"Bir dakika" dedi. "Biricim!" diye bağırdı telefondan uzağa. "Şu İrfan'ın çekim yaptığı <span class="calibre9">stüdyo nerdeydi, söyler misin?"</span></p>

  <p class="calibre1">Uzaktan kendisine seslenen Biriçim'i dinledi bir süre. Sonra bana Çöpyolu'na girince stüdyoyu nasıl bulacağımı uzaktan kumandalı olarak anlattı.</p>

  <p class="calibre1">"Tamam" dedim. "Bulurum. İkide."</p>

  <p class="calibre1">"Görüşürüz" dedi. "Oraları karışıktır biraz, bulamazsan cepten ara" diye ekledi. Verdiği numarayı ezberledim.</p>

  <p class="calibre1">Epey zamanım vardı. Önce Cessna'mın başına</p>

  <p class="calibre1">Ben ardı ardına Türk Telekom'u zengin etmekle meşgulken Cessna'm almış başını <span class="calibre9">gitmişti. Hava koşullan sabitlenmiş olarak uçtuğumdan, hâlâ 010 rotasındaydı. Programın görüntü içeren bölgelerinden çıkmış, yukarda mavi, aşağıda gri bir lekenin arasında sabit bir hızla, sabit bir irtifada gidiyordu. Ekranda değişen tek şey yakıt göstergesinin bir kıl aşağı</span> <span class="calibre9">inmiş olmasıydı. Şimdi aletleri kullanarak nerede olduğumu bulmak inilebilecek bir alan tespit etmek çok uzun sürecekti. Uçağı düşürmeye de kıyamadım. Yeterince sert inişler yapmıştım bir zamanlar gerçek uçakların gerçek kokpitlerinde. Bıraktım uçsun uçabildiğince.</span></p>

  <p class="calibre1">Her uçak nasıl olsa inerdi yere. Şöyle ya da böyle.</p>

  <p class="calibre1">Telefonla son bir işim daha vardı çıkmadan önce.</p>

  <p class="calibre1">Bebek'teki taksi durağının telefonunu tuşladım. Açan adamdan Sadri'yi istedim.</p>

  <p class="calibre1">"Bir dakika" dedi adam.</p>

  <p class="calibre1">Sadri'yi Sadri Alışık bıyıklarıyla durağın dışında bir sandalyeye oturmuş, McDonald's'a girip çıkanları izlerken görür gibi oldum telefona gelmesini beklerken.</p>

  <p class="calibre1">"Buyrun" dedi sonra adaşına benzemeyen sesiyle.</p>

  <p class="calibre1">"Usta" dedim. "Ben şu Mavi Mazda'yı takip ettiğimiz adam..."</p>

  <p class="calibre1">"Vay beyim" dedi. "Nasılsın? Kusura kalma, bir kırmızı ışık davasından ekibe takıldık, kaçırdık altılıyı."</p>

  <p class="calibre1">"Dert değil" dedim. "Çok ceza yazdılar mı?"</p>

  <p class="calibre1">"Yok be beyim" dedi. "Tanıdık çıktılar, biraz lafladık ama gitti senin kel kafa. Bir emrin mi vardı?"</p>

  <p class="calibre1">"Estağfurullah" dedim. "Bir şey soracaktım." "Sor beyim" dedi.</p>

  <p class="calibre1">"Bizim Mazdacı" dedim. "Eve girdiğinde elinde bir çanta vardı. Çıkarken dikkat ettin mi, çanta hâlâ elinde miydi?"</p>

  <p class="calibre1">"Elindeydi beyim" dedi Bebekli taksici.</p>

  <p class="calibre1">"Sağol" dedim. "Yahu bir de şeyi soracaktım. Duraktan biri telefonla taksi çağırdığında, dönerken yoldan müşteri alır mısınız siz?"</p>

  <p class="calibre1">"Dürüst esnaf almaz beyim" dedi. "İki sebepten almaz. Birincisi düzgün durakların hepsinde kuraldır, müşteri iner, sen durağa geri dönersin. Hem durağı boş bırakmak olmaz, hem yüzdeci şoför varsa hır çıkmaz paradan dolayı. İkincisi güvenlik. Görmüyor musun dün çocuğun başına geleni?"</p>

  <p class="calibre1">"O da yoldan mı aldı dersin katilini?"</p>

  <p class="calibre1">"Garanti gezicidir o beyim" dedi Sadri. "Onlar nasıl oluyorsa kendilerine güveniyorlar.</p>

  <p class="calibre1">Bak şu üç beş yıldır öldürülen taksicilere, durak esnafı bulamazsın aralarında bir tane."</p>

  <p class="calibre1">"Anladım" dedim. "Teşekkür ederim. Aman ha dikkatli ol gözüm. Ne olur ne olmaz."</p>

  <p class="calibre1">"Tamam abi" dedi Bebekli taksici Sadri. "Bir emrin olursa buradayım."</p>

  <p class="calibre1">Taksici cinayetleriyle ilgili istatistikler herhalde polisin elinde de vardır dedim kendi kendime telefonu kaparken. Sabah okuduğum haberi yazan gazetecinin elinde olmadığı ise açıktı.</p>

  <p class="calibre1">Ekmeğin ucundan bir parça daha alıp kemirerek evden çıktım.</p>

  <p class="calibre1"></p>

  <h1 class="calibre8" id="sigil_toc_id_14">Bölüm 2.15</h1>

  <p class="calibre1"></p>

  <p class="calibre1"></p>

  <p class="calibre1">Biriçim'in Cem Tümer'e, onun da uzaktan kumandayla bana tarif ettiği stüdyoyu biraz arayarak ama yine de kolaylıkla buldum. Çöpyolu'ndan girdikten sonra, içerde, otomobil tamircilerinin yoğun olduğu, sağda solda kazadan çıkmış araçların sık görüldüğü, geniş <span class="calibre9">tutulmuş ama abuk subuk park eden otomobiller, kamyonlar, kamyonetler ve otobüsler yüzünden zorlukla ilerlenen bir caddenin üstündeydi.</span></p>

  <p class="calibre1">Nereye gideceğinizi bilmeseniz, buralarda bir fotoğraf ve film stüdyosu vardır demezdiniz. Ama vardı. Yolda bir iki kere yanaşıp sorduğum suratları yağ içinde tamirci çırakları bile biliyordu.</p>

  <p class="calibre1">Otomobilimi ben de bir köşeye biraz kuralsız biçimde park ettim. Caddeye dikine uzanan bir rampanın sonunda, içeri kamyon bile alacak büyüklükteki demir kapının yanındaki yine demir ama yalnızca bir insanın sığabileceği yaya giriş kapısından içeri girdim. Bana nereye gidiyorsun hemşerim diyen olmadı. Biraz loş olan koridordan, hayatın daha hareketli olduğunu tahmin ettiğim bir yöne doğru ilerledim. Yerler kablolar, kocaman ışıklarla doluydu, duvarlara eski çekimlerden kalma boyalı kontrplaklar dayanmıştı. Yanlış bir şeye basmamak için zemine dikkat ederek yürüdüm. Koridorun sonundan sesler geliyordu. Kapısız bir girişin gerisi aydınlıktı. Yanımdan elinde çay dolu bir tepsi olan bir çocuk hızla geçti.</p>

  <p class="calibre1">Önce çaycı çocuk, sonra ben ulaştık koridorun birimindeki kocaman salona. Çaycı çocuk hiç duraksamadan daldı içeriye. Ben girişte durup etrafıma baktım.</p>

  <p class="calibre1">Neredeyse küçük kapalı bir basketbol salonu diyebileceğiniz büyüklükte bir salondu önümdeki. Tavan, ışık asmak ve ilamlarda gördüğümüz uçan yağ şişelerini sallandırmak için raylarla siyah bir örümcek ağı gibi örülmüştü. Üst üste çıkmış üç insanın bile tepesine erişemeyeceği duvarlar, biri dışında beyaza boyanmıştı. Yerler oradan oraya uzanan kalın kablolarla, alet çantalarıyla ve içinde ne olduğunu göremediğim kutularla doluydu. Maviye boyalı duvarın önüne küçük bir gecekondunun çimento ihtiyacına yetecek kadar kum yığılmıştı. Kumların üzerine kartonplaktan kesilmiş iki boyutlu plaj şemsiyeleri, yarısı <span class="calibre9">olmayan bir sürat teknesi ve üflesen devrilecek bir rüzgâr sörfü konulmuştu. Yerlerde standart bir plajda görebileceğiniz bütün ıvır zıvırlar vardı. Üzerinde beyaz bir bornoz olan bir kız, kumların üzerindeki bir plaj havlusunda yatıyor, sıkıntıyla ayaklarını sallıyordu.</span></p>

  <p class="calibre1">Plaj havlusunda yatan kıza yönelik ayaklı ışık düzeneklerinin arkasındaki grubu, karanlıkta oldukları için rahatlıkla seçemiyordum. Aralarında Cem Tümer'in arkadan atkuyruğu yapılmış saçlarını ayırdeder gibi oldum yalnızca. Yanında kımıldayan, konuşan, plaj sahnesine doğru el kol işaretleri yapan ve arada bir üç ayağının üzerinde heybetli bir biçimde duran kameranın vizöründen bakan altı yedi kişi vardı.</p>

  <p class="calibre1">Birden sahte plaja yönelmiş ışık en azından beş kat arttı. Konuşmalar kesildi. Havlunun üzerinde beklemekten sıkıldığı anlaşılan kız, bornozunu çıkardı. Mayosunun üstü yoktu.</p>

  <p class="calibre1">Elleriyle göğüslerini kapayarak havluya yüzükoyun uzandı. Kameranın arkasındaki gruptan, uzun saçları yüzünden kız mı oğlan mı anlayamadığım biri, elindeki bir şeyle, kızın sırtında bir iki noktaya dokundu, bornozu aldı ve kumdaki ayak izlerini silerek geri çekildi.</p>

  <p class="calibre1">"Motor!" dedi bir ses.</p>

  <p class="calibre1">Plaj havlusunun üstünde yüzükoyun yatan kız ayaklarını salladı tembel tembel.</p>

  <p class="calibre1">"Stop!" dedi aynı ses.</p>

  <p class="calibre1">Kameranın arkasındaki gruptan biri fırlayıp plaj havlu sunun kıvrılmış olan ucunu düzeltti, izlerini silerek geri geldi</p>

  <p class="calibre1">"Motor!" dedi aynı adam yeniden.</p>

  <p class="calibre1">Kız yeniden ayaklarını salladı.</p>

  <p class="calibre1">"Stop! Güzel! Işıklar! Öteki grup hazırlansın!"</p>

  <p class="calibre1"></p>

  <p class="calibre1">Işıklar azaldı yeniden. Uzun saçlı görevli, manken kıza bornozunu fırlattı. Kameranın arkasındaki grup o anki gerilimi atlatmış bir biçimde dağılma eğilimi gösterdi. Uç metre ilerimde bekleyen çaycı oğlan tepsisiyle kalabalığa doğru yöneldi. Ben de bir iki adım attım kameranın arkasındaki gruba doğru.</p>

  <p class="calibre1">"Kızları çağırın dedik yahu" diye bağırdı birisi.</p>

  <p class="calibre1">Görevlilerden biri kim bu adam niyetiyle yüzüme baktı ama biraz daha ilerleyince Cem Tümer tanıdı beni. Elini uzatarak o da bana doğru ilerledi. Üzerinde bir süveterle kadife bir pantolon vardı. At kuyruğu saçları yürüdükçe iki yana sallanıyordu.</p>

  <p class="calibre1">"Kolay buldunuz mu?" dedi. "Dakiksiniz."</p>

  <p class="calibre1">Maviye boyalı duvarın yanındaki bir kapıdan mayo giymiş beş kız ayaklarında plastik terliklerle yerlere dikkatli dikkatli basarak geldi, kumun üstüne çıktı. Çıkar çıkmaz hakiki bir plajdaymışlar gibi hoplayıp zıplamaya başladılar.</p>

  <p class="calibre1">"Nasıl gidiyor çekim?" dedim.</p>

  <p class="calibre1">"Daha yeni yeni başlayabildik" dedi Cem Tümer. "Hazırlıklar çok uzun sürüyor.</p>

  <p class="calibre1">Kıyafetlerde de sorun çıkmış sabah bir iki tane."</p>

  <p class="calibre1">"Sizin reklam ajansınız yok mu?" dedim.</p>

  <p class="calibre1">"Hayır, ben kendim hallediyorum. Her ay bir iki öneri geliyor sizinle çalışalım diye ama ben güvenemiyorum. Sizin kerata da sallayıp durduğuna göre beni..."</p>

  <p class="calibre1">"O benden daha talihli" dedim. "Müşterisi onu kapıya koymadı daha."</p>

  <p class="calibre1">"Keşke koysa da benimle çalışsa" dedi Cem Tümer. Sonra kolumdan tutup manken kızların içeri girdiği kapıya doğru sürükledi.</p>

  <p class="calibre1">"İçerde konuşabiliriz" dedi. Dönüp, kameranın başındakilerin arasında, artık herkesin yüzünü görebildiğim için karısı olduğunu ayırdedebildiğim güzel kadına eliyle 'biz oradayız' <span class="calibre9">işareti yaptı. "Bana ihtiyaçları olursa ara veririz" dedi bana da.</span></p>

  <p class="calibre1">Kapının arkasında uzun tahta sıraların çevrelediği beş masadan oluşan yemekhane benzeri bir bölüm vardı. Masaların ilcisi belki yüzlerce parça üstüste atılmış giysiyle doluydu.</p>

  <p class="calibre1">Duvarın dibinde giysi mağazalarındaki perdeli soyunma odalarına benzer bir soyunma odası <span class="calibre9">oluşturulmuştu. En baştaki boş masaya oturduk. Cem Tümer'in yüzü stüdyoya açılan kapıya dönüktü, ben arkasındaki klasik film posterlerini görüyordum.</span></p>

  <p class="calibre1">"Aslında Aysu da burada olmalıydı" dedi Cem Tümer konuyu bir şekilde açmak ihtiyacı <span class="calibre9">duyarak.</span></p>

  <p class="calibre1">"Arkadaşlarından soruşturdunuz mu?" dedim.</p>

  <p class="calibre1">"Evet" dedi. "Barbie House'a da dert oldu ortalarda gözükmemesi. Biz herkese sorduk, herkes arkadaşlarına, yok bilen. Hadi burayı iyi kötü hallederiz, gelecek sezonun çalışmaları <span class="calibre9">da durdu o olmayınca."</span></p>

  <p class="calibre1">"Daha önce...." dedim.</p>

  <p class="calibre1">"Aysu bir yıldır bizimle çalışıyor. Daha önce benzeri bir sorumsuzluğuna hiç rastlamadık" <span class="calibre9">dedi Cem Tümer sözümü keserek.</span></p>

  <p class="calibre1">"Annesi?" dedim.</p>

  <p class="calibre1">"Bu sabah telefonla konuştum. Telaşlı tabii kadın. Biraz da korkuyor işinden olur molur diye. Ama onun da aklına kimse gelmedi gidebileceği."</p>

  <p class="calibre1">"Sevgilisi var mıydı?" dedim.</p>

  <p class="calibre1">"Buradaki arkadaşlarının bildiği kadarıyla yok. Ama o konularda çenesi düşük bir kız sayılmazdı. En azından buradaki herkes öyle düşünüyor."</p>

  <p class="calibre1">Cem Tümer kafasını kaldırıp baktı. Ben de döndüm.</p>

  <p class="calibre1">Manken kızlardan biri terliğini sürükleye sürükleye içeri giriyordu. Üzerindeki küçücük mayo gerçek bir deniz kıyısında göze batmayabilirdi ama burada enikonu dikkat çekiyordu ve kız da bunun farkındaydı. Bize şöyle bir göz attıktan sonra perdeyi dalgalandırarak soyunma bölümüne geçti.</p>

  <p class="calibre1"></p>

  <p class="calibre1">"Aysu'yu bulma işini üstünüze alacak mısınız?" dedi Cem Tümer resmi kılmaya çalıştığı <span class="calibre9">bir ses tonuyla.</span></p>

  <p class="calibre1">İçerdeki kız perdeye değdikçe dalgalanıyordu perde. "Şu sıra mecburen boşum" dedim.</p>

  <p class="calibre1">"O zaman bulun onu" dedi Cem Tümer. "Ücretinizde bir sorun olmayacağını garanti ederim."</p>

  <p class="calibre1">Soyunma bölümünün perdesi açıldı. Manken kız üzerinde daha da dikkat çekici bir bikiniyle belirdi. Elinde tuttuğu eski mayoyu, ilerdeki masada duran giysilerin üzerine attı, hiç <span class="calibre9">de podyumda yürüdüğü anlarınkine benzemeyen sarsak bir yürüyüşle yanımızdan geçti, kapıda kayboldu.</span></p>

  <p class="calibre1">"Çalışanlarınızdan biri iki gün işe gelmedi diye detektif tutar mısınız hep?" dedim.</p>

  <p class="calibre1">Cem Tümer ayağa kalktı. Sondaki masanın üzerinde duran giysilerden bir ikisini elledi, bıraktı. Sonra yeniden dönüp yerine oturdu. Elini saçlarında gezdirip, parmaklarının ucuna takılan bir iki teli masanın altına bıraktı.</p>

  <p class="calibre1">"Korkuyorum" dedi. "Bayağı korkuyorum."</p>

  <p class="calibre1">Bu yemekhane bozuntusunda sigara içilebildiği masaların üzerinde duran eğri büğrü <span class="calibre9">teneke küllüklerden anlaşılıyordu. Bir sigara yaktım. Paketimi çakmağımla masanın üzerine koydum.</span></p>

  <p class="calibre1">"Aysu Samancı için mi yoksa kendiniz için mi?" dedim.</p>

  <p class="calibre1">Elleri kendiliklerinden benim sigara paketime gitti. Konuşmadan bir sigara alıp yaktı.</p>

  <p class="calibre1">Konuşmadan ilk nefesini saldı havaya.</p>

  <p class="calibre1">"Neyi ne kadar biliyorsunuz, bilmiyorum ki" dedi sigarayı tan parmaklarını masanın üzerine vurarak.</p>

  <p class="calibre1">"Çalışma ilkelerimden bazılarını açıklayayım" dedim. "Bana herşeyi söylemediniz diye size kızmam, bu bir. Olsa olsa sim zorlaşır biraz, ben zaman kaybedersem siz de kaybedersiniz, ödeşiriz. İşimi yaparken öğrendiklerim vicdanımı ne sızlatır, ne harekete geçirir, bu iki. Yaptıklarınız ya da yapmadıklarınız sizin sorumluluğunuzdur, ne beni ilgilendirir ne üçüncü kişileri. Devlet dahil. Hafızam işime geldiği zamanlar hiç ama hiç güçlü <span class="calibre9">değildir, bu üç."</span></p>

  <p class="calibre1">Bitti mi diye gözlerimin içine baktı. Çalışma ilkelerine bir yenisini ekledim oracıkta.</p>

  <p class="calibre1">"Ve hayatta" dedim "sporda, hele hele futbolda fair play beni zerrece ilgilendirmez, bu da dört."</p>

  <p class="calibre1">Söylediklerimi sindirebilmesi için sigaramın külünü teneke küllüğe silkeleyerek soyunma bölümünün perdesini incelemeye başladım. İncelemeye değecek bir şey yoktu oysa.</p>

  <p class="calibre1">"Fair play ha!" dedi Cem Tümer neredeyse kendi kendine. "Fair play!"</p>

  <p class="calibre1">Saçlarından bir iki tel daha masanın altına gitti.</p>

  <p class="calibre1">"Heyecanlı bir maçı seyretmeyi severim" dedim. "Şike bile bir maçı daha da heyecanlı <span class="calibre9">kılabilir zaman zaman."</span></p>

  <p class="calibre1">"Bu kadar heyecan bana fazla" dedi. "Keşke kabul etmeseydim."</p>

  <p class="calibre1">"Sizin fikriniz değil miydi?" dedim.</p>

  <p class="calibre1">Gözleri kocaman kocaman açıldı. Alnında küçük küçük ter damlaları belirdi. Demek ki salonda bisiklet çevirmeden de ter atabiliyormuş insan dedim kendi kendime.</p>

  <p class="calibre1">"Aklımın köşesinden bile geçmezdi" dedi Cem Tümer. "Geçseydi bile cesaret edemezdim herhalde kendi başıma. Ama 0 teklif geldiğinde her şey çok kolay gözükmüştü birden bana."</p>

  <p class="calibre1">Tamam, başladık dedim kendi kendime. Bundan sonra yeni bir türbülansa girene kadar uçuş yolunda gidecek.</p>

  <p class="calibre1">"Nasıl geldi teklif dedim. "Kimin tarafından?"</p>

  <p class="calibre1">"Başından başlayayım ister misiniz?" dedi Cem Tüm "Testiyi kırdık nasıl olsa."</p>

  <p class="calibre1">"Lütfen" dedim.</p>

  <p class="calibre1">Çekim yapılan stüdyoya birlikte girdiğimiz çaycı oğlan tepsisinde en azından bir düzine çayla birlikte tepemizde belirdi.</p>

  <p class="calibre1"></p>

  <p class="calibre1">"Taze" dedi yalnızca.</p>

  <p class="calibre1">Bir çay aldım. Cem Tümer almadı.</p>

  <p class="calibre1">"İnsan belli bir yaşa gelince, parasını harcamak için evden, arabadan, arsadan başka şeyler aramaya başlıyor" diye başladı Cem Tümer. "Futboldan çok anlamam, karım benden daha meraklıydı yıllardır. Televizyonda maçları hiç kaçırmaz, pazar akşamları bıkıp usanmadan izlerdi spor programlarındaki gevezelikleri."</p>

  <p class="calibre1">"Hangi takımı tutuyordu?" dedim sanki çok önemliymiş gibi.</p>

  <p class="calibre1">"İşin tuhafı hiç birini tutmazdı. Hiç birini tutmadığı için hepsini birden izlerdi. Sanki hayatındaki bir boşluğu dolduruyordu futbol."</p>

  <p class="calibre1">Bir evlilik danışmanı değildim tabii, ne tür boşluklar olduğunu sormadım.</p>

  <p class="calibre1">"Uç yıl önceki evlilik yıldönümümüzde, ona müthiş bir hediye vereyim dedim" diye devam etti Cem Tümer. "What do you give to a woman who has everything? durumları bir tür. Birinci ligten takım alacak param yok tabii, tutup üçüncü ligden bir takım aldım. Aldım lafın gelişi, uyduruk bir kongrede başkan oldum. Adamlar bir kadının başkan olmasına razı <span class="calibre9">olmadılar, çaresiz ben oldum."</span></p>

  <p class="calibre1">Çay gerçekten tazeydi ama soğuktu. "Yıldönümümüzü kutladığımız gece yemekte, kulübün duvarından arakladığım flamayı verdim hediye olarak karıma-Başkan ben oldum mecburen ama takım senin' dedim. Uçtu resmen. Ve televizyonda izlediği birinci lig takımlarını bırakıp, her hafta maçlara taşınmaya başladı. Ben gitmek istemediğimde şoförü taşıyordu onu maçlara. Düşünsenize, yağmurun, çamurun içinde kürkleriyle bizim hanım. On seyirci varsa, onbirincisi bizimki. Kim gelir Merkez İdmanyurdu'nun maçlarını izlemeye?"</p>

  <p class="calibre1">İnsanların aklına neler gelmiştir kimbilir diye düşündüm.</p>

  <p class="calibre1">"Bu iş öyle sardı ki karımı, maç olduğu geceler..." Neyi nasıl söyleyeceğini arıyor gibi durakladı Cem Tümer.</p>

  <p class="calibre1">"Galipsek başka, mağlupsak başka..." dedi sonra. Anlamış gibi başımı salladım.</p>

  <p class="calibre1">"İşin tuhafı, beni de başka yönden etkiledi bu iş. Tamam, forma reklamı filan diye vergi açısından işime geliyordu ama neredeyse bir tür batıl inanca dönüştü. Yendiğimiz hafta işler iyi gidecek gibi geliyordu bana. Yeni siparişler, büyük cirolar... Yenilince tersi. Sezon bitse de rahatlasam diyordum artık."</p>

  <p class="calibre1">"Bu sezon?" dedim.</p>

  <p class="calibre1">"Bu sezon en boktan sezon" dedi Cem Tümer. "Hem bir kriz var bildiğiniz gibi, işler eskisi gibi değil, hem takım tepetakla gidiyor. Tamam, bir yandan bütün soğukkanlılığımla uğraşıyorum Barbie House'la ama bir yandan da it gibi korkuyorum küme düşeceğiz diye."</p>

  <p class="calibre1">"Karınız da çok üzülür" dedim.</p>

  <p class="calibre1">"Üzülmek ne demek, hayatı kayar, hem ben, ne bileyim, takım düşerse Barbie House da iflas eder falan gibi geliyordu bana. Dedim ya batıl inanç oldu bu iş. Her hafta sonunun iki saati, bir sonraki haftanın tümünü belirliyor gibiydi sanki."</p>

  <p class="calibre1">"Ve takım tepetakla" dedim.</p>

  <p class="calibre1">"Tepetakla. Zaman daralıyor, lig bitiyor. Çaresi yok düşeceğiz. Antrenör bir boka yaramıyor, futbolcular miskin, biz her hafta tırnaklarımızı yiyoruz panik içinde. Derken..."</p>

  <p class="calibre1">"Derken?" dedim.</p>

  <p class="calibre1">"Derken o gazeteci çıktı ortaya."</p>

  <p class="calibre1">"Yıldırım" dedim.</p>

  <p class="calibre1">"Yıldırım da kim?" dedi Cem Tümer.</p>

  <p class="calibre1">Bir an yanılmış olma ihtimaliyle karnımda bir belirdi.</p>

  <p class="calibre1">"Şu sizin gazeteci" dedim, "şişman gazeteci. Yıldırıp Soğancı. Adı bu."</p>

  <p class="calibre1">"Evet, evet" dedi Cem Tümer. Parmağını havada şıklattı. "Adının Yıldırım olduğunu dün gazeteden öğrendim. Beni telefonda ilk kez aradığında başka bir ad söylemişti."</p>

  <p class="calibre1"></p>

  <p class="calibre1">Bibloyu kafama boşuna yemediğimi göstereyim istedim. Biraz da kendi egomu desteklemek.</p>

  <p class="calibre1">"Dündar Uğurlu?" dedim.</p>

  <p class="calibre1">"Evet" dedi Cem Tümer. Adamın öteki adını bildiğime şaşırmadı. Şaşırdıysa da belli edemeyecek kadar dalmıştı hikâyesine. "Şu ünlü gazetecinin adının tersi diye kodlarsan unutmuyorsun. İki hafta önce aradı beni. Cep telefonumdan. Maçta."</p>

  <p class="calibre1">"Maçta mı?" dedim.</p>

  <p class="calibre1">"Evet" dedi Cem Tümer. "İkinci golü yeni yemiştik. Daha bizimkiler santraya gelmeden telefon çaldı. Karşı tarafın onbeş yirmi seyircisi 'Barbie kümeye! Barbie kümeye!' diye dalga geçmeye başladı hemen. Kafam karışmıştı iyice. O hırsla açtım."</p>

  <p class="calibre1">"Eee" dedim gerçek bir hayretle. Şişman fotoğrafçının bu kadar yaratıcı olacağına hiç <span class="calibre9">ihtimal vermezdim.</span></p>

  <p class="calibre1">"'Hiç üzülmeyin, her şeyin bir çaresi vardır' dedi birisi kendini filan tanıtmadan. 'Son maçta Karasu'yu yanarsanız düşmezsiniz!' 'Nasıl olacakmış?' dedim. Adam güldü. Bir süre konuşmadı. Telefon kulağımda maçı izliyordum."</p>

  <p class="calibre1">"Sonra?" dedim.</p>

  <p class="calibre1">"Sonra" dedi Cem Tümer, sanki bir maç anlatıyor gibi heyecanlanmıştı. "Bizimkiler hücum ediyordu. Tam bizim tribünün önünde, bizden biri bir çalıma kalktı, karşı taraftaki oğlan söktü topu bizimkinden, vurdu ileri. Telefondaki adam o zaman yeniden konuştu. 'Şu çalımları yediğini düşünün hep' dedi- 'Bunu ayarlayabilirim.' Bir de espri yaptı. 'Kaleci de promosyon.' Adam resmen sol bekle kaleciyi ayarlamayı teklif ediyor ayaküstü."</p>

  <p class="calibre1">Benim soğuk çayımı bile versem içebilecekmiş gibi duruyordu. Birinden bir yardım ya da içecek bir şey ister gibi etrafına baktı.</p>

  <p class="calibre1">"Karım yanımda..." diye sürdürdü lafı. "Rengi atmış, tırnaklarını yiyerek maçı izliyor.</p>

  <p class="calibre1">Adamlar 'Barbie kümeye! Barbie kümeye!' diye bağırmaya devam ediyor... Benim aklımdan hafta başında ödenecek çekler geçiyor... Adam telefonda. Maç mı izliyorum dayak mı <span class="calibre9">yiyorum belli değil."</span></p>

  <p class="calibre1">Konuşmasını kolaylaştırmak için söylenecek bir şey aklıma gelmedi. Sigarayı söndürüp bekledim. Cem Tümer devam etti.</p>

  <p class="calibre1">"Bir iki dakika telefon kulağımda ikimiz de konuşmadan bekledik. Sonra adam 'Öneriyi değerlendirmeyi düşünüyorsanız ayağa kalkın' dedi."</p>

  <p class="calibre1">"Kalktınız" dedim.</p>

  <p class="calibre1">"Lanet olsun, kalktım" dedi Cem Tümer. "Ayağa kalkmak sanki telefonda kabul ediyorum demekten daha kolaydı."</p>

  <p class="calibre1">Şişman fotoğrafçının yaratıcılığına daha da hayran kaldım.</p>

  <p class="calibre1">"Adam sonra 'Ben sizi yine arayacağım' dedi telefonda. 'Dündar Uğurlu sizinle iş</p>

  <p class="calibre1">yapmaktan hoşlanacak. Dündar Uğurlu'dan haber bekleyin'. Sonra kapadı. İnsan Dündar Uğurlu diye bir adı unutabilir mi bundan sonra?"</p>

  <p class="calibre1">"Çevrenize bakmış olmalısınız o ara" dedim. "Dikkatini' çeken birisi olmadı mı?"</p>

  <p class="calibre1">"Hayır" dedi Cem Tümer. Başını iki yana sallayınca atkuyruğunun ucu bir o tarafından göründü ensesinin, bir öteki.</p>

  <p class="calibre1">"Baktım" dedi. "Yakınlarda, o uyduruk tribünde benimle konuştuğunu düşünebileceğim kimse yoktu. Telefonun son arayan numara dümenini denedim, engellenmişti. Çaresiz bekledim."</p>

  <p class="calibre1">Arkamdan bir kadın sesi geldi.</p>

  <p class="calibre1">"Cem, bir dakika bakabilir misin?"</p>

  <p class="calibre1">Döndüm. Cem Tümer'in futbola meraklı güzel karısı, elinde iki mayo, kapıda dikilmişti.</p>

  <p class="calibre1">Cem Tümer kalktı, karısının yanına gitti. Birlikte kayboldular kapının arkasında.</p>

  <p class="calibre1">Cem Tümer dönene kadar Humprey Bogart'ın gözlerindeki hüznü seyrettim. Ondan özenip bir sigara daha yaktım.</p>

  <p class="calibre1"></p>

  <p class="calibre1">Döndüğünde iki elinde iki çay vardı Cem Tümer'in. Birini önüme koydu, karşıma oturdu.</p>

  <p class="calibre1">"Oğlanın elinden kaptım" dedi.</p>

  <p class="calibre1">"Karınız da Barbie House'la ilgileniyor anlaşılan" dedim.</p>

  <p class="calibre1">"Bizim sektörde patron karılarının işe burnunu sokması neredeyse gelenekseldir" dedi Cem Tümer. "Selcan da geri kalmaz bundan. Tanışmadınız değil mi siz?"</p>

  <p class="calibre1">"Tanışırız" dedim. "Bu şike önerisinden haberi oldu mu?" Çaydan bir yudum aldım. Bu sıcaktı. "O ilk telefondan sonra bir şey söylemedim o gün" dedi Cem Tümer. "Ertesi gün ikinci telefon geldi."</p>

  <p class="calibre1">Çayımdan bir yudum daha aldım. Cem Tümer'in saçından bir kaç kıl daha gitti masanın altına.</p>

  <p class="calibre1">"Dediğine göre işi yarı yarıya bağlamıştı. Çocuklardan biri tamam diyordu, öteki biraz mırın kırın. Biraz daha çalışırsa o da diyecekti. Karşılıklı güven tesisi için biraraya gelecektik.</p>

  <p class="calibre1">Bana haber verecekti."</p>

  <p class="calibre1">"Miktar söyledi mi?"</p>

  <p class="calibre1">"Para hiç konuşulmadı. Ben de sormadım. Zamanı gelince bir şey söyler diye düşünüyordum. Belki de güven tesisi o anlama geliyordu, ikinci telefondan sonra Selcan'a açtım durumu."</p>

  <p class="calibre1">Çayı soğutmadan bitirmek için bir yudum daha aldım. Cem Tümer kendisininkine dokunmamıştı. Saçını sıvazlamakla meşguldü.</p>

  <p class="calibre1">"Tepkisi ne oldu?" dedim.</p>

  <p class="calibre1">"Lafı açtığımda gazetenin spor sayfasını okuyordu. Dinledi dinledi beni ses çıkarmadan, sonra 'fair play' dedi. Yalnızca 'Fairplay'. O kadar sakin bir sesle söyledi ki bunu, gazeteden bir başlık okuyor sandım. Sonra ekspozisyon gecesine kadar bu konuyu hiç konuşmadık."</p>

  <p class="calibre1">"Bir daha aramadı mı?" dedim.</p>

  <p class="calibre1">"Hiç sesi çıkmadı" dedi Cem Tümer. "Sanki konu kapanmış gibiydi. Geçen haftadaki maçta arar diye bekledim. Hiç gitmeye niyetim yokken gittim maça. Kulağım telefonda, maçı <span class="calibre9">izledim mi izlemedim mi belli değil. Bir yandan belki de yattı iş, ondan aramıyor diye seviniyordum, bir yandan arasa istiyordum."</span></p>

  <p class="calibre1">Cem Tümer nihayet elini saçından çekip çayına götürdü. Ben benimkini bitirdim.</p>

  <p class="calibre1">"Ekspozisyon gecesi hiç aklımda yoktu bu iş. Bütünüyle unutmuş, sergilenen boktan giysilere bakıyordum. Bir ara yanıma birisi yaklaştı o kalabalıkta. 'Dündar Uğurlu'nun selamı <span class="calibre9">var' dedi ama sesinden konuştuğum adamın o olduğunu anladım. Gözleri fıldır fıldır bir herif.</span></p>

  <p class="calibre1">Şişman. Giyimi berbat."</p>

  <p class="calibre1">"Boynuna asılı fotoğraf makinesi var mıydı?" dedim. "Uyduruk bir makine" dedi Cem Tümer kafasını sallayarak. "Ben adama ne cevap vereceğim diye düşünürken, 'Yan öğleden sonraki antrenmandan sonra Bebek'teki camini arkasındaki kahvede olacağız' dedi bana.</p>

  <p class="calibre1">Tamam dedim. Yanımda biraz durdu. Podyumdaki mankenlerden birini gösterdi parmağıyla.</p>

  <p class="calibre1">Transparanlar çıksa da gözümüz şenlense" dedi Sonra kırk yıllık dostum gibi ceketimin göğüs cebine bir fiske attı, çekip gitti. Öylece kalakaldım orda."</p>

  <p class="calibre1">Birkaç kıl daha masanın altına.</p>

  <p class="calibre1">"Ertesi gün gitmediniz ama Bebek'teki kahveye" dedim "Neden?"</p>

  <p class="calibre1">"Sabah siz gittikten sonra gazetelere saldırdım" dedi Cem Tümer. "Fotoğrafından tanıdım adamı. İş yattı dedim. Ama Aysu'yla dalaştıklarını sizden öğrendikten sonra içime bir korku girmeye başlamıştı. İş başka bir boyuta sıçrıyordu. Ne olduğunu bilmediğim ama hoş olmayan bir boyuta. İçim zaten rahat değildi. Üstüne üstlük kız da kaybolunca ortadan..."</p>

  <p class="calibre1">"Beni aradınız" dedim.</p>

  <p class="calibre1">"Evet. Bu sabah daha da korkmaya başladım. Açıkçası..."</p>

  <p class="calibre1">"Aysu'yu bulup bir iki soru da siz sormak istiyorsunuz açıkçası" dedim.</p>

  <p class="calibre1">Cevap vermeden önce bugünün en yüksek hasılatını toplayacak kadar uzun süre geçirdi elini saçlarından.</p>

  <p class="calibre1"></p>

  <p class="calibre1">"Evet, istiyorum" dedi sonunda.</p>

  <p class="calibre1">"İşin kötüsü Aysu da o sorulan yanıtlamak istemiyor bence" dedim.</p>

  <p class="calibre1">Arkamda karısı, elinde tepsiyle çaycı, manken kızlardan biri ya da film setindeki lüzumlu lüzumsuz kalabalıktan birinin olmadığından emin olmak için başımı çevirip baktım.</p>

  <p class="calibre1">"Şişman fotoğrafçı öldürüldükten sonra hele, hiç" dedim.</p>

  <p class="calibre1"></p>

  <h1 class="calibre8" id="sigil_toc_id_15">Bölüm 2.16</h1>

  <p class="calibre1"></p>

  <p class="calibre1"></p>

  <p class="calibre1">Cem Tümer'in yüzü saatlerce çekim yaptıktan sonra kamerada film olmadığını öğrenen bir yönetmenin yüzünün alacağı şekli aidi. Şaşkınlıktan eli saçlarına bile gitmedi.</p>

  <p class="calibre1">"Öldürüldü mü?" dedi. "Ama kalp krizi yazıyordu?"</p>

  <p class="calibre1">"Sizin üstünüze doğru dört el ateş etseler tabancayla ardı ardına, belki siz de kalp krizi geçirirsiniz" dedim. "Üstelik ateş edilmek için geçerli nedenleriniz varsa. O kadar kolesterolü <span class="calibre9">saymıyorum." Oturduğum yerden ellerimle Yıldırım Soğancı'nın göbeğini tarif ettim.</span></p>

  <p class="calibre1">"Nerden biliyorsunuz üstüne ateş edildiğini?" dedi. Toparlamıştı kendisini herhalde, çünkü eli yeniden saçlarına gitti.</p>

  <p class="calibre1">"Sesleri duydum, kokuyu aldım" dedim. "Dün o yüzden geldim size, Aysu'yla konuşmak için. O sıralar ne adını ne de soracağım bütün soruları bilmesem de" diye ekledim.</p>

  <p class="calibre1">"O zaman Aysu'yu bulmak daha da önem kazanıyor" dedi Cem Tümer.</p>

  <p class="calibre1">"Ve Aysu'nun ortadan kaybolma isteği aynı nedenle güçleniyor" dedim.</p>

  <p class="calibre1">"Ne yapacaksınız?" dedi.</p>

  <p class="calibre1">"Kendi isteğiyle yok olan birisini sokaklarda arayarak bulamazsınız" dedim. "Ya bilen birinden öğreneceksiniz yerini ya da ortadan kaybolmak için önemli nedenlerini ortadan kaldıracaksınız."</p>

  <p class="calibre1">"O halde?" dedi Cem Tümer. "Gidip birilerine soracağım" dedim.</p>

  <p class="calibre1">Önüne bakarak başını salladı.</p>

  <p class="calibre1">"Benim için çalışıyor musunuz yani şimdi?" dedi.</p>

  <p class="calibre1">"Evet" dedim.</p>

  <p class="calibre1">Ellerini saçından çekti. Bir daha hiç yolmayacakmış gibi, kararlı bir yüzle gözlerime baktı.</p>

  <p class="calibre1">"Uğraşınızın karşılığını nasıl ödeyeceğim?" dedi. "Ücret konuşmadık?"</p>

  <p class="calibre1">"Fair play" dedim, "İlhan Karasu'ya Cumartesi günkü maçta herhangi bir şike girişimi olmayacağını haber vermeme izin verirseniz, başka bir şey ödemeniz gerekmiyor gidip birilerine sormam için."</p>

  <p class="calibre1">Hiç bir şey söylemeden gözlerime bakmaya devam etti. Sessizlik uzun sürünce söylediklerimi anladı mı yoksa aklı başka bir yerde mi diye merak ettim. Son üç sözcüğü <span class="calibre9">yeterince vurgulamıştım oysa.</span></p>

  <p class="calibre1">Sonra kolay kolay Barbie House'un sahibi Cem Tümer olunmadığını gösterdi bana.</p>

  <p class="calibre1">"Ya bazı önemli nedenleri ortadan kaldırmak için ne isteyeceksiniz?" dedi. Hâlâ <span class="calibre9">gözlerime bakıyordu.</span></p>

  <p class="calibre1">"Yanlış anlamanızı istemem" dedim. "Polis, savcı, hakim ya da infaz memuru değilim.</p>

  <p class="calibre1">Alanlarına giren bir işle ilgili kılımı bile kıpırdatmam. Ama Aysu'nun kayboluşunda Barbie House'u ilgilendiren birtakım önemli nedenlerin de rol oynadığına dair küçük bir kuşkum var."</p>

  <p class="calibre1">"Ve onları ortadan kaldırabilirsiniz..." dedi Cem Tümer. Yüzündeki düşünen işadamı <span class="calibre9">görüntüsü kaybolmamıştı.</span></p>

  <p class="calibre1">"Kimbilir" dedim. "Belki. O zaman sizinle ciddi bir ödeme konusunda konuşabiliriz."</p>

  <p class="calibre1">"Bu önemli nedenlerin ne olduğunu sormamda sakınca var mı?" dedi Cem Tümer.</p>

  <p class="calibre1">"Bana bir iki gün verin" dedim. "Arabayı atların önüne koymak istemem." Ayağa kalktım.</p>

  <p class="calibre1">Cem Tümer de ayağa kalktı. Kafa kuyruğu sağa sola sallandı.</p>

  <p class="calibre1">"Anlaştık o zaman" dedi. Sıkmam için elini bana uzattı. İlhan'a istediğinizi söyleyebilirsiniz."</p>

  <p class="calibre1">"Telefonlarım sizde var" dedim elimi geri geçerken. "Aysu Samancı benim teşvikim olmadan ortaya çıkmaya karar verirse haberim olsun."</p>

  <p class="calibre1"></p>

  <p class="calibre1"></p>

  <p class="calibre1">Olmayan bir denizin kıyısında rengarenk mayolarıyla sereserpe yatan kızları, güneşin yerini tutmaya çalışan koca koca ışık spotlarını, birbirini izleyen "motor" ve "stop" seslerini arkamda bırakıp stüdyodan çıktım. Dışardaki dünyada gerçek korna sesleri, gerçek çekiç <span class="calibre9">gürültüleri vardı. Bıraktığım yerde beni bekleyen otomobilime doğru yürüdüm, içeri girip pencereleri açtım. Telefonu kaldırıp Karasu Tekstil'in numaralarını tuşladım. Hemen açıldı.</span></p>

  <p class="calibre1">"İlhan Bey'le görüşebilir miyim?" dedim açan kıza. "Kim arıyordu?"</p>

  <p class="calibre1">Kayahan Karasu'nun koyduğu yasağın sınırlarını tam olarak bilmiyordum. Yasağı delme girişimimin kayıtlara geçmesini de istemedim.</p>

  <p class="calibre1">"Bir Karasu Güneşspor taraftarı" dedim, sesime yansımasına izin vermediğim içten içe bir sırıtışla.</p>

  <p class="calibre1">Kızın beyninde birtakım zillerin çaldığını ben ta buradan duydum sanki. Sesi telefonda sevgilisiyle gizli bir şey konuşuyormuş gibi azaldı.</p>

  <p class="calibre1">"İlhan Bey cenazeye gitti öğleyin" dedi. "Oradan da stada geçecekti... "</p>

  <p class="calibre1">"Bir Karasu Güneşspor taraftarı'nın yapacağını umduğum gibi teşekkür bile etmeden kapadım. Yasak ya da değil, bir antrenman daha izleyecektim anlaşılan. Üstelik yolum düşmüşken bir iki yere göz atsam da fena olmazdı.</p>

  <p class="calibre1">Ahizeyi yerine koydum. Siyah Şahin beni izlerken dinlediğim Moğollar kasetini bir başkasıyla değiştirip otomobilimi çalıştırdım. Hepsi birbirine benzeyen birtakım sokaklardan geçip Büyükdere Caddesi'ni buldum.</p>

  <p class="calibre1">Maslak trafiği yoğun değildi. Arkamda beni izleyen biri yoktu. Benim izlediğim birisi de yoktu. Migros'a haftalık alış. verişe gitmek için işten erken çıkmış birisi gibi rahat rahat gidiyordum. Üstgeçitten Ayazağa'ya saptım. Geniş yolda kamyonlara dikkat ederek ilerledim.</p>

  <p class="calibre1">Köye girince daha da yavaşladım. Stadyuma paralel giden yolun üstünde park ettim otomobilimi. Dışarı çıkıp tel örgülerin arkasından toprak sahaya baktım.</p>

  <p class="calibre1">Karasu Güneşspor'un öğleden sonraki antrenmanı daha bitmemişti anlaşılan. Takım bu kez bütün sahaya yayılmış, yarısının sırtında fosforlu rüzgârlıklar, çift kale maç yapıyorlardı.</p>

  <p class="calibre1">Önce İsmail'i aradı gözlerim. Rüzgârlıklı takımdaydı ve ayağı sakat gözükmüyordu. Zafer kırmızı ayakkaplarıyla rüzgârlıklı takımın karşısındaki kaleyi koruyordu. Sahanın dibindeki çok amaçlı binanın en üst katının balkonunda birileri vardı.</p>

  <p class="calibre1">Hoca düdük çalıp maçı durdurdu sonra. İsmail'in olduğu tarafa gidip çocukları başına topladı. Elleri kollarıyla bir yerleri göstererek bir şeyler anlattı. Futbolcular başları yerde dinliyorlardı. Tel örgüler boyunca yürümeye başladım.</p>

  <p class="calibre1">Sahanın kısa kenarını koruyan duvarın arkasındaki boşluğa sıra sıra otomobiller, iki de kamyonet parketmişti. Yanlarından yürürken siyah bir Şahin aradı gözlerim, bulamadı. Onun yerine hemen göze çarpan manda kasa, lacivert bir Mercedes gördüm. İlhan Karasu'nun olmalıydı.</p>

  <p class="calibre1">Teneke bilet gişesinin önünde, çocuklara atlı karınca olarak hizmet vermekten başka işlevi kalmamış bozuk turnikeyi geçip, stada girdim. Kimsenin olmadığı açık tribünlerin en! <span class="calibre9">altındaki boşluktan yürüdüm. Sahada topa her vuruşlarında çıkan ses duyuluyordu.</span></p>

  <p class="calibre1">Maç günleri seyircilerin sahaya ve takımlara ayrılan bölümlere girmesini engelleyen, atılabilecek kimi yabancı maddeleri önlemek için yüksek tutulan demir parmaklıkların ortasındaki kapı açıktı. Başında kimse yoktu. Hiç tereddüt etmeden içeri girdim. Hiç <span class="calibre9">oyalanmadan üzerinde "Soyunma Odaları" yazan kapıdan binanın içine süzüldüm.</span></p>

  <p class="calibre1">Girdiğim kapı bir koridora açılıyordu. Beş altı adım sonra yeniden sağa ve sola doğru uzanan iki ayrı koridor daha vardı. Yalnızca girdiğim kapının üzerindeki buzlu camdan ışık aldığı için loştu. Burnuma yoğun bir lasonil kokusu geldi.</p>

  <p class="calibre1">Önce sağdaki koridora girdim. Burası daha da loştu. Duvarda sonradan monte edilmiş bir elektrik düğmesi gördüm ama açmadım ışığı. İlk kapının üzerinde "Hakem Odası" yazan metal bir plaka vardı. Hakemlerle ilgilenmedim. İkinci kapıda 'Soyunma Odası I' yazıyordu.</p>

  <p class="calibre1"></p>

  <p class="calibre1">Plakanın altına "Karasu Güneş-spor" yazan bilgisayar çıktısı bir kâğıt yapıştırılmıştı. Elimi kapının koluna attım, kilitliydi.</p>

  <p class="calibre1">Kilit Lizbon işi maymuncuğuma otuz saniye bile dayanmadı.</p>

  <p class="calibre1">Girer girmez kapıyı ardımdan kapadım. Lasonil kokusu iki kat arttı. Bir duvarı üstüste iki sıra dolapla kaplı küçük bir soyunma odasındaydım. Sahaya bakan duvarın üst tarafında perdesiz iki pencere olduğu için çok daha aydınlıktı. Pencerelerden sahadaki topa vuruş <span class="calibre9">sesleri ve küçük haykırışlar olduğu gibi giriyordu içeri. Kapının iki yanında ve pencerenin altında kesintisiz uzanan tahta tabureler vardı. Taburelerin üzerinde bir sıra çengelde bir kaç</span> <span class="calibre9">pantolon ve gömlek asılıydı. Yerdeki çantaların yanında, içine çoraplar sokuşturulmuş</span> <span class="calibre9">ayakkabılar duruyordu. Dolapların karşısındaki duvarda kocaman bir karatahta gördüm.</span></p>

  <p class="calibre1">"Seni özleyeceğiz Muharrem" yazılıydı karatahtanın üzerinde tebeşirle.</p>

  <p class="calibre1">Dolapların önüne yürüdüm. Üzerlerinde birden yirmiye kadar numaralar vardı yalnızca.</p>

  <p class="calibre1">Şişman fotoğrafçı Yıldır^,, Soğancı'nın cinsel organı kesilmiş bereket tanrılı anahtarlığından aldığım küçük anahtarı çıkardım. Dolaplardan birine uyacak gibi görünüyordu. Ama ne kilitlerde, ne anahtarda karşılıklı gelecek numaralar yoktu. Sağ alt köşedeki yirmi numaralı <span class="calibre9">dolaptan başladım. Çok vaktim olmadığını biliyordum.</span></p>

  <p class="calibre1">Yirmi numaralı dolabın kilidi direndi anahtara. Ondokuza geçtim.</p>

  <p class="calibre1">Sağa sola oynattım. Hayır.</p>

  <p class="calibre1">Biri gelmeden bitirmeliydim işimi. Onsekiz numara da açılmadı.</p>

  <p class="calibre1">Onyedi numara zaten kilitli değildi. Baktım içine. Kimbilir ne zaman kullanılmış bir bandaj öylece duruyordu.</p>

  <p class="calibre1">Onaltı numarada anahtar yağ gibi döndü kilidin içinde. Dolabın kapağı, içindeki hazineleri gözlerimin önüne sermek için sonuna kadar açıldı.</p>

  <p class="calibre1">Çağımızda bilginin en büyük hazine olduğunu kabul etmeyen yoktur herhalde. Benim hazinem de şeffaf kutusunun içinde bir bilgisayar CD'si halinde duruyordu dolapta. Yanında, üstünde, altında hiçbir şey olmayan bir bilgisayar CD'si. Üzerinde etiket yoktu.</p>

  <p class="calibre1">CD kutusunu cebime atıp dolabı kilitledim. Anahtarı da cebime yerleştirdim.</p>

  <p class="calibre1">Soyunma odasının sahaya açılan pencerelerinden topa vuruldukça çıkan sesler gelmeye devam ediyordu. İçim biraz rahatladı. Çıkmadan önce, yine de kafamı kapıya dayayıp kimsenin gelmediğinden emin olma gereğini duydum. Ayak sesi yoktu. Dikkatle çıktım.</p>

  <p class="calibre1">Soyunma odasının kapısını kapadım ama kilitlemek için zaman kaybetmek istemedim. İlk giren biraz şaşıracaktı kapı neden kilitli değil diye. Burnumda lasonil kokuları, koridordan ilerledim.</p>

  <p class="calibre1">Binadan çıkınca, parlak güneşte gözlerim biraz kamaştı ama hiç tereddüt etmeden demir parmaklıklı kapıyı geçip, arka tarafa doğru yürüdüm. İçeri girip çıktığımı gören kimse olmamıştı. Derin bir nefes alıp, bir sigara yaktım. Üst katın merdivenlerine yöneldim. Biraz gerildiğimi hissediyordum. Merdivenleri ağır ağır çıktım. Cebimdeki bilgisayar CD kutusunu yokladım.</p>

  <p class="calibre1">Lokalde, en dip masada gazete okuyan birisinden başka kimse yoktu. Kahve ocağı bile boştu. Protokol ve aile balkonuna açılan kapı kapalıydı. Kahve ocağının yanındaki merdivenden yukarı çıktım. Merdivenin bitimindeki kapı önce bir terasa açılıyordu. Terasın sahaya bakan kısmına sonradan eklenmiş gecekondu benzeri bir odanın kapısının üstünde</p>

  <p class="calibre1">"Yönetim Kurulu" yazıyordu berber dükkânlarındakine benzer bir tabelada. Kapının yanında iri yarı bir yarma duruyordu. Yarmanın takım elbisesi vardı. Boyu benden biraz uzundu.</p>

  <p class="calibre1">Yüzüne bile bakmadan balkona açılan kapıya ilerledim. Benim nereye yöneldiğimi anlayınca, yana doğru bir adım attı, kapıyı tümden kapadı koca gövdesiyle.</p>

  <p class="calibre1">"İlhan Bey'i göreceğim" dedim sorun yaşamak istemediğimi gösteren bir ses tonuyla.</p>

  <p class="calibre1">"Yasak!" dedi yarma yalnızca. Ellerini önünde birleştirdi.</p>

  <p class="calibre1">"Bir sor istersen girip" dedim. "Önemli bir şey konuşacağım."</p>

  <p class="calibre1">"Yasak!" dedi yeniden.</p>

  <p class="calibre1"></p>

  <p class="calibre1">"Sen İlhan Bey'in mi adamısın, Kayahan'ın mı?" dedim. Beni hiç duymamış gibi yaptı, yüzünde bir tüy bile oynamadı. Arkamda bir yerlere bakıyordu.</p>

  <p class="calibre1">Sigaramı söndürüp izmariti ayağımla aşağıya inen merdivene doğru tekmeledim.</p>

  <p class="calibre1">Kollarımı sıvadım.</p>

  <p class="calibre1">"Demek bilek güreşi yapacağız" dedim yarmaya. Sağ bacağım biraz önde duruyordum.</p>

  <p class="calibre1">Yüzünde denetleyemediği bir şaşkınlık belirdi. Söylediklerimi ciddiye alıp almamaya karar verememişti.</p>

  <p class="calibre1">"İstersen bahse girelim" dedim. "Sen yenersen çeker giderim, ben yenersem yasak kalkar.</p>

  <p class="calibre1">Ne dersin?"</p>

  <p class="calibre1">Bu kez kendini tutamadı, güldü. Dişleri sapsarıydı.</p>

  <p class="calibre1">"Ya da" dedim, "şimdi ben elimi atarım kapıya, sen engellemeye çalışırsın. İtiş kakışta birimiz aşağıya bile düşebiliriz. Gürültü olur. Patron çıkar bakar ne oluyor diye. Bakarsın karakolda biter iş. Kimin kafasının kırılacağı da belli olmaz."</p>

  <p class="calibre1">Yüzü ciddileşti. Şimdi beni daha farklı bir biçimde tartıyordu kafasında.</p>

  <p class="calibre1">"Kimin daha iyi dövüştüğünü anlamamızın ne sana yararı olur" dedim, "ne bana. Her iki halde de azarı işiten sen olursun."</p>

  <p class="calibre1">Üçüncü bir seçeneğe artık sıcak bakabileceğini anladım gözlerinden.</p>

  <p class="calibre1">"İyisi mi" dedim, "ben şimdi geçeyim kapıdan. Sen de tam o sırada tuvalete gitmiş ol.</p>

  <p class="calibre1">Aşağıda." Başımla merdivenleri gösterdim. "İnince hemen solda." Göz ucuyla başımın hareketini izledi.</p>

  <p class="calibre1">Yeniden düşünmesine fırsat vermeden kapıya doğru bir adım attım. Yerinden kımıldamadı. İkinci adımımda elimi uzatıp kapıyı açtım. Yine kımıldamadı. Üçüncü</p>

  <p class="calibre1">adımımda kapıyı geçip balkondan içeri girdim, ardımdan kapadım kapıyı. Küçük bir muhtar ofisine benzeyen Yönetim Kurulu odasını hızla katedip sahaya bakan balkona çıktım.</p>

  <p class="calibre1">İlhan Karasu'nun gülümseyen, Kayahan Karasu'nun şaşkın yüzlerine baktım.</p>

  <p class="calibre1">"Merhaba" dedim ikisine birden.</p>

  <p class="calibre1">"Sizinki tuvalete gitmiş, gelir şimdi" dedim Kayahan Karasu'ya.</p>

  <p class="calibre1">Kayahan Karasu oturduğu sandalyeden öfkeyle kalktı, yukarı çıktı. Balkonun kapısını</p>

  <p class="calibre1">ardından sertçe kapadı. Onun boşalttığı sandalyeye oturdum.</p>

  <p class="calibre1">"Bizimkinin de çişi geldi aniden" dedi İlhan Karasu.</p>

  <p class="calibre1">"Sizi işten aradım" dedim. "Burada olduğunuzu söylediler."</p>

  <p class="calibre1">İlhan Karasu yüzündeki gülümsemesini silmeden sahaya bakıyordu kuşbakışı. Ama orada koşuşturan futbolcuları görmüyordu sanki. Çenesindeki Kirk Douglas çukuru daha da belirginleşmişti sanki.</p>

  <p class="calibre1">"Serbest giriş kartını yırtmadın hâlâ, ha" dedi.</p>

  <p class="calibre1">Zamanımı iyi kullanmak için giriş cümlesiyle zaman kaybetmek istemedim.</p>

  <p class="calibre1">"Cumartesi'ye içiniz rahat olsun" dedim. "Adam gibi bir maç oynanacak."</p>

  <p class="calibre1">"Emin misin?" dedi.</p>

  <p class="calibre1">Hâlâ sahaya bakıyordu ve hâlâ hiç bir şey görmüyordu.</p>

  <p class="calibre1">"Yüzde yüz" dedim. "Üstelik maç saatinde, eğer sakınca görmezseniz, burda olacağım gözlerimle görmek için."</p>

  <p class="calibre1">Başını salladı İlhan Karasu.</p>

  <p class="calibre1">"Kayahan'ı çok kızdırmışsın anlaşılan" dedi uzaklarda birisine konuşuyor gibi. "Neden?"</p>

  <p class="calibre1">"Orada olmaması gereken bir şeyler gördüm Dilek Hanım’ın evinde" dedim. "Üstelik oğlunuz getirmiş oraya Dilek Hanım'ın dediğine göre."</p>

  <p class="calibre1">Başını çevirip yüzüme baktı.</p>

  <p class="calibre1">"Şu belden aşağı vurmakla mı ilgili bu söylediğin?" dedi.</p>

  <p class="calibre1">"Sanırım" dedim. Cebimdeki kutuyu yokladım.</p>

  <p class="calibre1">İçini çekti. Yeniden sahaya bakmaya başlamıştı. Orada terleyen çocukları görmeden.</p>

  <p class="calibre1">"Hayat ne tuhaf!" dedi.</p>

  <p class="calibre1"></p>

  <p class="calibre1">"Öyledir" dedim.</p>

  <p class="calibre1">"Bugün genç bir insanın cenaze namazını kıldım" dedi İlhan Karasu. "Gençlerin ölümü</p>

  <p class="calibre1">çok üzer beni. Hele böylesi"</p>

  <p class="calibre1">Sesimi çıkarmadım. Onunla birlikte sahaya bakma başladım.</p>

  <p class="calibre1">"Elinden geleni yap" dedi bana. Hangi konuda olduğun sormaya gerek duymadım.</p>

  <p class="calibre1">Yanağından aşağıya inen bir ikdamla gözyaşı yüzünden.</p>

  <p class="calibre1">Ayağa kalktım.</p>

  <p class="calibre1">Aklıma başka bir şey gelmediği için elimi omuzuna koydum.</p>

  <p class="calibre1">"Hoşçakalın" dedim. "Görüşürüz."</p>

  <p class="calibre1">Gözünü sildiği eliyle bir işaret yaptı bana hoşçakal anlamında.</p>

  <p class="calibre1"></p>

  <p class="calibre1">Kayahan Karasu muhtarlık bürosuna benzeyen Yönetim Kurulu odasındaki masada oturuyordu. Elinde cep telefonu vardı. Küçük bip bip sesleriyle dolaşıyordu menüde. Kapıdan çıktığımı gördüğünde yüzüme baktı, bir şey söylemedi.</p>

  <p class="calibre1">"Babanıza bir borcum vardı" dedim kapıyı kapadıktan sonra. "Onu ödedim."</p>

  <p class="calibre1">Yine sesini çıkarmadı. Terasa açılan kapıya doğru ağır ağır yürüdüm.</p>

  <p class="calibre1">"Remzi Bey!" dedi arkamdan. Döndüm.</p>

  <p class="calibre1">"Dün gece için kusura bakmayın" dedi. "Sinirliydim biraz."</p>

  <p class="calibre1">"Önemli değil" dedim. "Hepimize olur."</p>

  <p class="calibre1">"Size karşı bir şeyim yok" dedi Kayahan Karasu. Cep telefonunu masanın üstüne bırakmıştı. "Önemli olan babamın üzülmemesi."</p>

  <p class="calibre1">Cevap vermedim. Söylemek istediği her neyse söylemesi için sessizce teşvik ettim onu.</p>

  <p class="calibre1">"Dilek'i çok sever" dedi. "Aysu denen kızı bize transfer etmek için iş örneklerini istediğini duyarsa köpürür. Eski ortağından adam ayartmak hoşuna gitmez."</p>

  <p class="calibre1">İyi bir açıklamaydı bu.</p>

  <p class="calibre1">"Sizin hoşunuza gider mi?" dedim.</p>

  <p class="calibre1">"Ben babamdan farklı düşünürüm biraz" dedi Kayahan Karasu. "Gerçi bu Aysu'nun yetenekli olduğunu duydum ama tanımam etmem. İşime yarayacağını bilsem, Cem Tümer'in gözünün yaşına bakmam."</p>

  <p class="calibre1">"Aysu'nun işinize yarayıp yaramayacağını bilmem" dedim. "Ama onu transfer etmek kimin aklından geçiyorsa, önce bulması gerekir."</p>

  <p class="calibre1">Bu da ne demek ister gibi yüzüme baktı.</p>

  <p class="calibre1">"İki gündür ortada yok" dedim.</p>

  <p class="calibre1">Eliyle ne önemi var der gibi bir hareket yaptı.</p>

  <p class="calibre1">"Yaratıcı elemanlar çılgındır biraz" dedi. "Ne yapacakları belli olmaz. Asabı bozulmuştur bir şeye, çıkar ortaya. Ne kadar önemli olduklarını göstermek isterler arada bir yok olup."</p>

  <p class="calibre1">"Umarım öyledir" dedim. "Cem Tümer telaşlı biraz."</p>

  <p class="calibre1">"Sevgilisinin evine baksın" dedi Kayahan Karasu ve cep telefonunu eline alıp yeniden bip biplemeye başladı menüde dolaşarak.</p>

  <p class="calibre1">Konuşmanın bittiğini anladım.</p>

  <p class="calibre1">"Hoşçakalın" dedim. "Cumartesi görüşürüz belki, maça gelirseniz."</p>

  <p class="calibre1">"Belki gelirim" dedi. Aradığı numarayı bulmuş gibi bir tuşa bastı, telefonu kulağına dayadı.</p>

  <p class="calibre1">Karasu Güneşspor'un muhtarlık bürosuna benzeyen Yönetim Kurulu odasından çıktım.</p>

  <p class="calibre1">Yarma beni görünce toparlandı.</p>

  <p class="calibre1">Sağ elimin iki parmağıyla barış işareti yapıp yürüdüm yanından.</p>

  <p class="calibre1">Aysu Samancı'nın iş örneklerinden daha fazlasını içerdiğini sandığım CD'yi incelemek için acele ediyordum.</p>

  <p class="calibre1"></p>

  <h1 class="calibre8" id="sigil_toc_id_16">Bölüm 2.17</h1>

  <p class="calibre1"></p>

  <p class="calibre1"></p>

  <p class="calibre1">Bir bilgisayar CD'sinin içindekileri görmek için bir bilgisayara ihtiyacınız olur. Tanıdığım en güvenilir bilgisayar, Cessna Skylane RG’ mi uçuran evdeki PC'ydi. Muhtarlık bürosuna benzeyen Yönetim Kurulu odasının merdivenlerinden hızlı hızlı indim. Lokalin boş <span class="calibre9">masalarından bir ikisi daha dolmuştu. Çay ocağında bardakları kurulamakta olan adama selam verdim önünden geçerken.</span></p>

  <p class="calibre1">"İsmail düzelmiş" dedim adama.</p>

  <p class="calibre1">"Ben sana söyledim hocam" dedi. "Bir şey içmedin?"</p>

  <p class="calibre1">Yukardan indiğimi görünce kenarda köşede kalmış gizli yeteneklerin peşinde bir kelle avcısı olduğuma ilişkin kararı kesinleşmişti.</p>

  <p class="calibre1">Cebimdeki CD kutusuna bir daha dokunup kendimi attım binadan dışarı. Nisan sonunun keyifli akşamüstü güneşi hoşuma gitti. Sahada çift kaleyi sürdüren Karasu Güneş-sporlulara baka baka yürüdüm açık tribün boyunca. Bozuk turnikeden geçtim, İlhan Karasu'nun lacivert Mercedes'inin yanından otomobilime kadar hızlı hızlı yürüdüm.</p>

  <p class="calibre1">Yolda trafik beklediğimden azdı. Büyükdere Caddesi'ne çıkınca, geldiğimden çok daha hızlı kullandığımı farkettim otomobilimi, kendimi denetledim. Moğollar'ın da keyfi yerindeydi, benim de.</p>

  <p class="calibre1">Evin önünde park ettim, neredeyse koşarak apartmana girdim.</p>

  <p class="calibre1">Asker emeklisi yönetici, portatif bir merdivenin üstüne Çıkmış, koridorun lambasını <span class="calibre9">değiştiriyordu.</span></p>

  <p class="calibre1">"Kolay gelsin" dedim mecburen. "Eyvallah Remzi Bey" dedi, "bize düştü bu iş yine."</p>

  <p class="calibre1">Dudaklarıma bir temiz aile çocuğu ve iyi apartman komşusu gülümsemesi yerleştirip yanından geçtim portatif merdivene değmemeye çalışarak. Fazla ilerlememe izin vermedi.</p>

  <p class="calibre1">"Nasıl buldun yahu o çeki dün gece?" dedi arkamdan "Hanımla uyuyamadık valla düşünmekten."</p>

  <p class="calibre1">"Daha az polisiye roman okumalısınız" dedim dönerek "Gerçek hayatta işe yaramaz onlar."</p>

  <p class="calibre1">Başka bir şey söylemesine fırsat tanımadan apartmanın merdivenlerine saldırdım.</p>

  <p class="calibre1">Bakarsın yarın başka bir şeyini kaybederdi.</p>

  <p class="calibre1">Telesekreterde yalnızca bir mesaj vardı. Dinlemedim. Doğruca bilgisayarımın başına gittim.</p>

  <p class="calibre1">Uçağım koskoca Kuzey Amerika'nın ne enlemini ne boylamını bilmediğim bir yerlerinde düşmüş, sonra görünmeyen ellerce düştüğü yerden alınıp, sihirli bir biçimde parçaları <span class="calibre9">birleştirilip Meigs Adası'nın biricik pistinin başına getirilip bırakılmıştı. Elektrik kesilmediği sürece orada bekleyecekti beni öyle. Tabii içeriği merak edilen başka CD'ler olmadığı sürece.</span></p>

  <p class="calibre1">Flight Simulator CD'sini çıkarıp, Karasu Güneşspor'un soyunma odasındaki onaltı <span class="calibre9">numaralı dolapta bulduğum CD'yi taktım.</span></p>

  <p class="calibre1">Sandalyemde geriye yaslandım monitörde belirecekleri keyifle beklerken.</p>

  <p class="calibre1">Çıka çıka kocaman ama bomboş bir pencere çıktı monitörde.</p>

  <p class="calibre1">Küfrettim.</p>

  <p class="calibre1">İşe yaramayacağını bile bile CD'yi yerinden çıkarıp bir kez daha sürdüm sürücüye.</p>

  <p class="calibre1">Yeniden tıkladım.</p>

  <p class="calibre1">Bilgisayarımın tepkisi değişmedi.</p>

  <p class="calibre1">Bu kez Bill Gates'le Steve Jobs'a birlikte küfrettim.</p>

  <p class="calibre1">Rahatlıkla kullanabileceğim bana en yakın Macintosh, reklamcı arkadaşımın grafik atölyesindeki dizi dizi makinelerden biriydi kuşkusuz. Saate baktım. Yerinde yakalayabilirsem, CD'yi inceledikten sonra da Aikido çalışmasına bile gidebilirdik birlikte.</p>

  <p class="calibre1"></p>

  <p class="calibre1">Meraklı bakışlarını omuzumun üstünden monitöre dikiliş görünce zihnimde, vazgeçtim bu fikirden. Üstelik CD'nin içindekileri görmesi profesyonel olarak uygun olmayabilirdi tahminlerim doğru çıkarsa.</p>

  <p class="calibre1">CD'yi çıkarıp kutusuna koydum. Telefonun başına geçtim. Cem Tümer'in cep telefonunu tuşladım.</p>

  <p class="calibre1">Telefon uzun uzun çaldı açılmadan önce. Sonra bir kadın "Alo" dedi. Selcan Tümer'in sesini tanıdım.</p>

  <p class="calibre1">"Merhaba, ben Remzi Ünal" dedim. "Cem Bey'le görüşebilir miyim?"</p>

  <p class="calibre1">"Bir dakika" dedi Selcan Tümer. Telefonu ağzından uzaklaştırmış olmalıydı, bir süre ses duymadım. Sonra yeniden konuştu.</p>

  <p class="calibre1">"Sinir krizi geçiren bir mankeni sakinleştirmeye çalışıyor" dedi bana. "işaret ettim. Biraz bekleyin, gelecek."</p>

  <p class="calibre1">"Hâlâ çekimdesiniz?" dedim.</p>

  <p class="calibre1">"Evet" dedi Selcan Tümer. "Herhalde gece yarısına kadar bitiremeyiz."</p>

  <p class="calibre1">Bir an durduktan sonra devam etti.</p>

  <p class="calibre1">"Demin buradayken konuşamadık" dedi. "Oysa sizinle tanışmayı çok istiyordum."</p>

  <p class="calibre1">Fırsatı kaçırmak istemedim. "Cumartesi tanışırız" dedim.</p>

  <p class="calibre1">"Maça gelecek misiniz?" dedi Selcan Tümer. Hiç de Şaşırmış gibi değildi ama.</p>

  <p class="calibre1">"Bu maçı kaçırmak hata olur" dedim. "Hangi tarafı tutacaksınız?"</p>

  <p class="calibre1">"Böyle ölüm kalım maçlarında hiç bir tarafı tutmayanla daha çok keyif alır" dedim. "Ama ben maçtan çok seyircileri izleyeceğim."</p>

  <p class="calibre1">"İyi bir taktik" dedi. "Cem geldi, veriyorum."</p>

  <p class="calibre1">Cem Tümer'in sesi yorgundu.</p>

  <p class="calibre1">"Buyrun?"</p>

  <p class="calibre1">"Remzi Ünal, Cem Bey" dedim. "Rahatsız ettim."</p>

  <p class="calibre1">"Rica ederim" dedi. "Buyrun."</p>

  <p class="calibre1">"Küçük bir yardımınıza ihtiyacım var" dedim. "Sizin bürodaki Macintosh'lardan birini bir süre kullanabilir miyim?" "Hemen mi?" dedi. "Mümkünse."</p>

  <p class="calibre1">"Çocuklar çıkmak üzerelerdir" dedi. "Önemliyse telefon edeyim, biri sizi beklesin.</p>

  <p class="calibre1">"Sanıyorum önemli" dedim, inşallah dedim içimden. "Şu bizim işle mi ilgili?" dedi Cem Tümer.</p>

  <p class="calibre1">"Olmaması gereken bir yerde bulduğum bir CD'yi, benim PC'de açamadım" dedim.</p>

  <p class="calibre1">"Tamam" dedi. "Bir dakika verin bana. Çocukları arayayım, size haber veririm."</p>

  <p class="calibre1">"Evdeyim" dedim.</p>

  <p class="calibre1">Telefonu kapadıktan sonra telesekreterdeki mesajı dinlemek için tuşa bastım.</p>

  <p class="calibre1">Yanılmamıştım, kadının tuhaf bir sinirliliğe sahip sesini dinledikten sonra sildim mesajını.</p>

  <p class="calibre1">Pencereye gidip dışarıya baktım.</p>

  <p class="calibre1">Televizyonun uzaktan kumandasını elime almıştım ki, telefon çaldı.</p>

  <p class="calibre1">"Remzi Bey?" dedi Cem Tümer'in sesi.</p>

  <p class="calibre1">"Evet" dedim.</p>

  <p class="calibre1">"Mine'yi çıkmadan yakaladım, sizi bekleyecek" dedi. "Adınızı verdim. Aysu'nun en yakın çalışma arkadaşlarından biridir. Yardımcı olacak."</p>

  <p class="calibre1">"Teşekkür ederim" dedim.</p>

  <p class="calibre1">"İlginç bir şey çıkarsa beni arayın" dedi Cem Tümer. "Tamam" dedim. "Çekim nasıl gidiyor?" "Aman!" dedi. "Aman!"</p>

  <p class="calibre1"></p>

  <p class="calibre1">Barbie House'da el ayak çekilmişti gerçekten. İçeri girdiğimde resepsiyonda güzel güzel gülümseyen bir kızın yerine bıyıklı bir bekçi vardı. Karşıdaki bekleme koltuklarından birinde oturan bir kızla konuşuyordu.</p>

  <p class="calibre1">Beni görünce ayağa kalktı kız. "Remzi Bey?" dedi elini uzatırken. "Mine Hanım?" dedim.</p>

  <p class="calibre1"></p>

  <p class="calibre1">Aysu Samancı'nın yakın çalışma arkadaşı Mine kısa boyluydu. Bir blucinle beyaz bir kolsuz bluz vardı üzerinde. Kemerinin tokası kocamandı. Kısa saçlarının arasında bir tutam tel mordu.</p>

  <p class="calibre1">"Buyrun" dedi bana, yerdeki blucin kumaşından yapılmış kocaman çantasını alıp.</p>

  <p class="calibre1">Resepsiyonun yanındaki spiral merdivenler yerine tam karşıdaki koridora yönelmişti.</p>

  <p class="calibre1">Peşinden yürüdüm.</p>

  <p class="calibre1">"Bir CD varmış" dedi. "Cem bey öyle söyledi." "Evet" dedim. "Bilgisayardan anlıyorsunuz galiba."</p>

  <p class="calibre1">CD'yi cebimden çıkarıp kutusuyla Mine'ye verdim. Mine, CD'nin parlak yüzeyinde içinde neler olduğu yazılı imiş gibi ciddiyetle inceledi.</p>

  <p class="calibre1">"Bütün gün başındayız" dedi Mine. "Bizim işte bilgisayarsız birisini düşünemiyorum."</p>

  <p class="calibre1">"Aysu Hanım'la birlikte çalışıyorsunuz?" dedim.</p>

  <p class="calibre1">Yüzünde sıkıntılı bir ifade belirdi. CD kutusunu tutan elini koridordaki ikinci kapının koluna atmıştı.</p>

  <p class="calibre1">"Bu aralar çalışamıyoruz demek daha doğru" dedi kapıyı açarken. "İki gündür gelmiyor işe."</p>

  <p class="calibre1">Girdiğimiz oda neredeyse ağzına kadar tıklım tıklım dolu izlenimini veriyordu. Mine kapının yanındaki düğmeden ışığı yaktı. Karşılıklı iki masa, üstlerinde birer bilgisayar ve yazıcı, geride kalan her yerde kâğıtlar vardı. Ortadaki küçük pencerenin iki tarafında tavana kadar yükselen kütüphane silme dergi, büyük boy kitap doluydu. Masaların arkasındaki panoların üstünde, sayılamayacak kadar çok kâğıt üst üste iğnelenmiş, birbirlerini kapayarak görünmelerini engelliyordu. Masaların üstünde, yerde, kimi dosyalanmış, kimi dağınık kâğıtlar, küçük küçük kesilmiş kumaş parçalarına karışıyordu. Düşünebileceğiniz bütün renkler, aklı başında kadınların giyebileceğini aklınızdan bile geçiremeyeceğiniz kılıkların orasından burasına dağılmış, çarpıyordu gözünüze.</p>

  <p class="calibre1">"Özür dilerim" dedi Mine. "Dağınık çalışırız biraz." Çantasını sağdaki masadaki bilgisayarın yanına bıraktı.</p>

  <p class="calibre1">"Bunları kim giyiyor?" dedim soldaki bilgisayarın monitörünün üstündeki kağıdı elime alıp. Modeldeki elbisede küçük bir çadırı donatacak kadar kumaş vardı kıvrım kıvrım.</p>

  <p class="calibre1">"Kimse" dedi Mine gülerek. "Aysu'yla ben daha çok geleceğe yönelik araştırmalar yaparız. Giyilebilecek giysilere ilişkin fikirler bunların arasından çıkar."</p>

  <p class="calibre1">"Fikirler çıktıktan sonra?"</p>

  <p class="calibre1">"O tema çevresinde koleksiyonlar oluşur" dedi Mine. Soldaki masaya oturup bilgisayarı <span class="calibre9">açmak için düğmeye bastı. CD'yi kutusundan çıkarıp bir kez daha inceledi parlak yüzeyini.</span></p>

  <p class="calibre1">"Aysu Hanım da bu odada mı çalışıyor?" dedim.</p>

  <p class="calibre1">"Bu bilgisayar onun" dedi Mine, CD'yi bilgisayarın sürücüsüne takarken.</p>

  <p class="calibre1">Aysu Samancı'nın masasında birkaç dakika geçirmek fikri heyecanlandırmıştı beni ama şu anda dikkatim CD'nin içinden neler çıkacağındaydı. Karşıdaki masanın tekerlekli koltuğunu gidim, iteleyerek Mine'nin yanına getirdim, oturdum.</p>

  <p class="calibre1">Monitörde onlarca dosya ikonunun yanında yeni bir ikon daha belirmişti şimdi, ikimiz de algıladığımızı belli etmek için aynı anda birbirimizin yüzüne baktık. Kırmızı bir şeytan kafası <span class="calibre9">şeklindeydi bu ikon. Altında "Zodiac" yazılıydı minicik harflerle.</span></p>

  <p class="calibre1">"Zodiac"ın içindekileri yalnız incelemek için Mine'yi başımdan nasıl savarım diye düşünüyordum ki, benden önce davrandı Mine, ikonu tıkladı.</p>

  <p class="calibre1">Sanki heyecanım Mine'ye de geçmişti. İkimiz de hiç konuşmadan monitöre bakıyorduk.</p>

  <p class="calibre1">Aysu'nun monitöründe önce bir iki saniye hareket olmadı. Sonra kocaman bir pencere oluştu. Pencerenin tepesindeki ince çizgilerin arasında "Zodiac" yazıyordu. İçi dolsun diye çıtımızı çıkarmadan bekledik.</p>

  <p class="calibre1">İçi dolmadı ama. Koca pencere bomboş kaldı. "Olamaz!" dedi Mine. "CD boş!"</p>

  <p class="calibre1"></p>

  <p class="calibre1">Pencerenin sol üst köşesindeki küçük kutuya tıkladı, pencere küçülüp ikonun içine girdi.</p>

  <p class="calibre1">Sonra yeniden ikona tıkladı.</p>

  <p class="calibre1">Hiçbir şey değişmedi.</p>

  <p class="calibre1">CD'yi sürücüsünden çıkarıp, aynı şeyleri yeni baştan tekrarladı benim kendi bilgisayarımda yaptığım gibi. Benim yaptığım gibi kimselere küfretmedi ama.</p>

  <p class="calibre1">Tekerlekli sandalyemi ayaklarımla geri ittim. Mine parmaklarıyla masanın kenarında tempo tutuyordu.</p>

  <p class="calibre1">"Burada sigara içebilir miyim?" dedim.</p>

  <p class="calibre1">"Genelde içmiyoruz ama bu saatte içilir herhalde" dedi Mine. Gözlerini monitörden ayırmamıştı.</p>

  <p class="calibre1">Cebimden sigaramı çıkarıp, paketi Mine'nin gözlerin önüne tuttum. Başını sallayarak reddetti. Ben bir tane çıkar yaktım.</p>

  <p class="calibre1">"Boş olduğunu hiç sanmıyorum" dedim. "Biri bir numara yapmış olmalı. Şifre falan?"</p>

  <p class="calibre1">"Şifre sormuyor açmak için" dedi Mine. "Başka bir şey olmalı. Ama ben o kadar anlamıyorum çok. Aysu olsaydı..."</p>

  <p class="calibre1">Yine de sol baştaki kırmızı sarı yeşil elmaya götürdü imleci. Aşağıya doğru sarkan program ya da dosya adlarından birini seçti. O kadar hızlı yapmıştı ki bunu, adını <span class="calibre9">okuyamadım</span></p>

  <p class="calibre1">Sonra birbiri üstüne monitörde beliren pencerelerin içinde bir şeyler yaptı hızlı hızlı.</p>

  <p class="calibre1">Bilgisayar zaman zaman durup tıkırdadı. Ne yaptığını anlamıyordum ama bir şeyleri "search" <span class="calibre9">ettiğini görebildim. Bilgisayarın kendisine sorduğu kimi sorulara kutuların içine tıklayarak yanıtlar verdi. İşi uzmanına bırakmaya karar vererek iyice geri çekildim. Masanın altındaki çöp kutusundan bir kâğıt alıp kıvırıp büktüm, kendime kül tablası yaptım.</span></p>

  <p class="calibre1">Mine ben sigaramı bitirinceye kadar uğraştı bilgisayarda. Ben izmaritimi taşıyan kâğıt tabutu çöp kutusuna geri yolladığımda yenilgiyi kabul etmiş gibi geri çekildi.</p>

  <p class="calibre1">"Yok" dedi. "İçi ya gerçekten boş ya da ben bulamadım. Aysu olsaydı açardı bize."</p>

  <p class="calibre1">Üst üste açtığı bütün pencereleri köşelerindeki küçük kutulara basarak kapadı sinirli sinirli. "Zodiac" ikonunu çöp sepetinin üstüne taşıdı. Bilgisayarın CD sürücüsü hırıldayarak geri verdi emanetimi. Monitör ilk açtığımızdaki gibi bakıyordu bize şimdi.</p>

  <p class="calibre1">"Özür dilerim" dedi sonra bana. "Beceremedim."</p>

  <p class="calibre1">"Üzülmeyin" dedim. "Yine de bir şeyler öğrendik."</p>

  <p class="calibre1">"Ne öğrendik ki?" dedi dudağını bükerek.</p>

  <p class="calibre1">CD'yi kutusuna koydum.</p>

  <p class="calibre1">"Bir" dedim, "CD'nin boş olduğunu öğrendik. Ya da, iki, CD'nin boş olduğunun sanılmasını istemiş, onu öğrendik-"</p>

  <p class="calibre1">Omuzlarını silkti. Sanki benden çok üzülmüştü CD'nin içinden bir şey çıkmadığı için.</p>

  <p class="calibre1">"Şimdi ne olacak?" dedi, "kapatayım mı?"</p>

  <p class="calibre1">"Ka... kapamayın" dedim. "İzin verirseniz şöyle bir kurcalamak istiyorum."</p>

  <p class="calibre1">Oturduğu tekerlekli sandalyeyi geri ittirip masadan kalktı. "Siz bilirsiniz" dedi, "ben çıkabilir miyim artık?"</p>

  <p class="calibre1">Buna çok sevindiğimi belli etmemeye çalışarak cevap verdim.</p>

  <p class="calibre1">"Elbette" dedim. "Bir sürü zamanınızı aldım akşam akşam, teşekkür ederim." Ayağa kalkıp elimi uzattım.</p>

  <p class="calibre1">"Bir işe yaramadım ki" dedi elimi sıkarken. Elleri fiziksel bir güç harcamış da ter içinde kalmış gibi nemliydi. Kapıdan çıkarken döndü.</p>

  <p class="calibre1">"Ben Mustafa'ya söylerim" dedi. "Sizi bekler kapamak için. Çıkarken bilgisayarı <span class="calibre9">kapamayı unutmayın, o dokunmaya korkar."</span></p>

  <p class="calibre1">"Anlaştık" dedim.</p>

  <p class="calibre1">Bir sigara daha yakıp Aysu Samancı'nın bilgisayarının monitörüne baktım. Tanıdığım tek ikon "games" ikonuydu. Başka bir oyun oynamaya karar verdim. Masanın üstünü soldan sağa sistematik biçimde gözden geçirdim. Üst üste duran kâğıtların altına baktım. Kalemlikteki kalemleri boşaltıp içini inceledim. İçinde bulunduğumuz Nisan'ın son haftasının açık olduğu ajandanın sayfalarını baştan sona çevirdim. Araya sıkıştırılmış kâğıtlara baktım. Gözümü <span class="calibre9">masaya hizalayıp, bilgisayarın altında bir şey var mı diye baktım.</span></p>

  <p class="calibre1">Sigaram bitip kâğıttan yaptığım ikinci kül tablası da çöp sepetini boyladığında, Aysu Samancı'nın masasının üstünde aniden ortadan kaybolmasının nedenini açıklayabilecek ya da nerede olduğuna dair bir işaret oluşturabilecek olağanüstü bir şey olmadığına yemin etmeye hazır bir özel detektif sayılabilirdim.</p>

  <p class="calibre1">Resepsiyonda sıkılmakta olan Mustafa'nın her an gelebileceğini düşünerek acele et dedim kendi kendime masanın çekmecelerine geçtiğimde.</p>

  <p class="calibre1">Masanın üç tane çekmecesi vardı. En üstteki çekmecenin kilidi vardı ama kilitlenmemişti.</p>

  <p class="calibre1">Çekmece ağzına kadar kredi kartı ekstreleri ve telefon faturalarıyla doluydu. Elimi altlara daldırıp değişik bir şeyler var mı diye baktım. Aysu Samancı'nın maaşını son iki yıldır nerelere harcadığından başka bir şey öğrenemezdi insan bu çekmeceyi kurcalamaya saatlerini verse de.</p>

  <p class="calibre1">İkinci çekmecede moda ile ilgili yabancı dergiler vardı. Bunlar kütüphaneden araklansın diye ortada bırakılmayacak kadar değerli dergiler olmalıydı. Hepsini yerlerinden kaldırdım, sayfalarını hızlı hızlı çevirip silkeledim. Okuyanı aboneliğe çağıran perforeli kâğıtlardan başka bir şey düşmedi.</p>

  <p class="calibre1">En alttaki çekmece karmakarışık kırtasiye malzemeleriyle doluydu. Kullanılmamış <span class="calibre9">bloknotlar, üç renk post-it, zımba makinesi ve telleri, ucu küçüle küçüle parmak kadar olmuş</span> <span class="calibre9">sekiz kurşunkalem, yarısı dökülmüş bir ataş kutusu, pembeli sarılı zarflar, miki görüntülü bir kalemtıraş. Üç ayrı küçük saç tokası. Çekmecenin dibine doğru katlanıp sıkıştırılmış küçücük bir sutyen.</span></p>

  <p class="calibre1">CD kutusunu cebime koyup çıkmaya hazırlandım. Aysu Samancı'nın bilgisayarı da, masası da ser verip sır vermiyordu.</p>

  <p class="calibre1">Sonra bir başka çekmeceyi hatırladım.</p>

  <p class="calibre1">Asker emeklisi apartman yöneticisinin çekmecesini.</p>

  <p class="calibre1">Asker emeklisi apartman yöneticisinin çekini kaybettiği komodinin çekmecesini.</p>

  <p class="calibre1">En üstteki çekmeceyi yeniden çektim. Ağzına kadar dolu çekmecelerde en üste konan bir kâğıt, çekmece ileri geri birkaç kez itilince sürtüne sürtüne ilerleyip arkaya düşer, alttaki çekmecenin masanın iç duvarıyla birleştiği yerdeki boşluğa yerleşir, alttaki çekmeceye baksanız bile ele gelmezdi. Uçar giderdi hayatınızdan. Oraya koyduğunuzdan adınız gibi emin olurdunuz ama bulamadığınız için çıldırırdınız. Emekli asker yöneticinin çekinin başına geldiği gibi.</p>

  <p class="calibre1">Arkadaki boşlukta bir şey olup olmadığını anlamak için çekmeceleri teker teker çektim çıkardım yerlerinden. En alttaki çekmecenin arkasındaki boşlukta çok eski tarihli olduğu sararmışlığından belli bir şehirlerarası otobüs biletinden başka bir şey yoktu.</p>

  <p class="calibre1">Hayal kırıklığımı kendimden bile gizlemeye çalışarak çekmeceleri yerlerine yerleştirmeye hazırlandım. Piyangonun büyük ikramiyesini ortadaki çekmeceyi elime aldığımda gördüm.</p>

  <p class="calibre1">Büyük ikramiye ikinci çekmecenin arkasına seloteyple yapıştırılmış ortadan katlı bir tebrik kartıydı.</p>

  <p class="calibre1">Tebrik kartını dikkatle yerinden çıkardım. Mustafa'nın aniden gelme ihtimaline karşı, kartı <span class="calibre9">cebime koyup, önce çekmeceleri yerlerine yerleştirdim sırayla. Sonra sandalyeye kuruldum.</span></p>

  <p class="calibre1">Kartı çıkarıp incelemeye başladım.</p>

  <p class="calibre1">Kapağında kocaman, kırmızı bir dudak izi olan bir karttı bu. Yazı yoktu. İçini açtım.</p>

  <p class="calibre1">Sol sayfada şunlar yazılıydı inci gibi olmadığını görebildiğim bir el yazısıyla. Erkek eli olduğunu tahmin ettim.</p>

  <p class="calibre1"></p>

  <p class="calibre1"><i class="calibre5">'Sevgili aşkın 'Ası..</i></p>

  <p class="calibre1"></p>

  <p class="calibre1"><i class="calibre5">Bugünün çok özel bir doğum günü olmasını istiyorum.</i></p>

  <p class="calibre1"><i class="calibre5">Anahtarlar yalnızca bir evin kapışım değil, kalbimin kapısını da açacak.</i></p>

  <p class="calibre1"><i class="calibre5">8'de bekliyorum.</i></p>

  <p class="calibre1"></p>

  <p class="calibre1">İmza yoktu. Karşıdaki sayfanın tepesinden aşağıya doğru uzun bir seloteyp kalıntısı vardı.</p>

  <p class="calibre1">Seloteybin ortalarında hafifçe bombelenmiş iki bölümün altı boştu. İki anahtarın tutacak yerlerinin yuvarlak izleri vardı kalıntıların üzerinde.</p>

  <p class="calibre1">Kartın arkasını çevirdim. Uğraşılmış ama yine de acemice bir kroki vardı yalnızca.</p>

  <p class="calibre1">Amerikan Hastahanesi kocaman bir dikdörtgenle belirtilmişti. Çevresindeki caddelerin ikisi çizilmiş, birinin üzerine adı yazılmıştı: Dr. Orhan Ersek Caddesi. Caddenin ortalarında bir apartman, içinde bir çarpı olan bir kareyle belirlenmişti. Yanında bir numara bolü başka bir numara vardı.</p>

  <p class="calibre1">Krokinin altında bir not vardı daha küçük harflerle yazılmış, aynı el yazısıyla.</p>

  <p class="calibre1"></p>

  <p class="calibre1"><i class="calibre5">Not: Kartın senin hoşuna gidecek cinsten olmadığını biliyorum ama bizim buradaki</i> <i class="calibre5">kitapçıda başkasını bulamadım.. Ama evimizi çok beğeneceksin.</i></p>

  <p class="calibre1"></p>

  <p class="calibre1">Ayağa kalktım. Kartı cebime, CD kutusunun yanına yerleştirdim.</p>

  <p class="calibre1">Kapıda Mine belirdi telaş içinde.</p>

  <p class="calibre1">"Çantamı unutmuşum" dedi.</p>

  <p class="calibre1">Çantasını girdiğimizde karşıdaki masaya bıraktığını ben de hatırladım. Çıkarken almadığını da. Sanki takside unuttuğu çantasına kavuşmak ister gibi koştu neredeyse.</p>

  <p class="calibre1">"Taa duraktan döndüm buraya" dedi çantayı omuzuna asarken.</p>

  <p class="calibre1">"Ben de çıkıyordum" dedim. "Unutkanlığınız bir işe yarasın, bırakayım sizi." Bilgisayarı</p>

  <p class="calibre1">kapatmak için imleçle en üstteki sekmelerin arasında dolaşıyordum.</p>

  <p class="calibre1">"Çok iyi olur" dedi. "Bu saatte. Bir şey buldunuz mu?"</p>

  <p class="calibre1">Elini mouse'a atıp, benim bulamadığım kapama komutunu verdi bilgisayara.</p>

  <p class="calibre1">"Hayır" dedim. "Bilgisayarlardan ben de çok iyi anlamam gördüğünüz gibi."</p>

  <p class="calibre1">"Mac'ler çok kullanışlı halbuki."</p>

  <p class="calibre1">Odanın ışığını söndürüp kapıyı çektik. Koridorda yürüdük yanyana.</p>

  <p class="calibre1">Resepsiyondaki adam neredeyse uyukluyordu. Bizi görünce sevindi.</p>

  <p class="calibre1">"Çıkıyoruz Mustafa" dedi Mine. "Kapayabilirsin." "İyi akşamlar Mine Hanım" dedi Mustafa.</p>

  <p class="calibre1">Ana kapıdan çıktık. İyice gece olmuştu. Mine ortalarda binebileceğimiz bir otomobil görmeyince yüzüme baktı.</p>

  <p class="calibre1">"Biraz ileri bırakmıştım" dedim.</p>

  <p class="calibre1">Otomobilim, bıraktığım yerdeki diğer otomobiller çoktan sahiplerinin evlerine doğru yola çıktıkları için tek başına terkedilmiş gibi duruyordu.</p>

  <p class="calibre1">İçine girip oturunca bir iç çekti Mine.</p>

  <p class="calibre1">"Nerde bu kız acaba?" dedi biraz kendine, biraz bana.</p>

  <p class="calibre1">"Büyüyünce ortaya çıkar elbet" dedim daha çok kendi kendime, otomobilimi çalıştırırken.</p>

  <p class="calibre1"></p>

  <h1 class="calibre8" id="sigil_toc_id_17">Bölüm 2.18</h1>

  <p class="calibre1"></p>

  <p class="calibre1"></p>

  <p class="calibre1">Mine iyi bir yol arkadaşı değildi. Yol boyu önüne baktı ve düşündü. Üstüne varmadım.</p>

  <p class="calibre1">Aysu Samancı'nın doğum gününün ne zaman olduğunu sormak geçti aklımdan, sonra vazgeçtim. Sanki "aşkın A'sı"nın üç yıl önce Aysu Samancı'nın masasında oturan Ayşe Falanca çıkmasından korkuyor gibiydim. Ona müzik de çalmadım. Gecenin içinde pencereler kapalı, sessiz, somurtuk ilerledik. Daha ben söylemeden taktığı emniyet kemerinin altında, blucin kumaşından çantası kucağında oturdu durdu.</p>

  <p class="calibre1">Onu Mecidiyeköy'de bıraktım. Tam polis merkezinin önünde. İnerken ikimiz de aynı anda</p>

  <p class="calibre1">"teşekkür ederim" dedik birbirimize. Çantasını bu kez unutmadı.</p>

  <p class="calibre1">Dojo'da çalışma çoktan başlamış olmalıydı.</p>

  <p class="calibre1">Dr. Orhan Ersek Sokak'ta park edecek yer bulamayacağımı biliyordum, o yüzden iki cadde aşağıda biri bıyıklı biri bıyıksız iki otopark mafyası mensubuna teslim ettim otomobilimi. Çıkmadan "aşkın A'sı"na yazılmış doğum günü kartını ve CD kutusunu torpido gözüne yerleştirdim.</p>

  <p class="calibre1">Evine geç kalmış insanların arasından yürüdüm ağır ağır. Kaldırımları işgal etmiş <span class="calibre9">otomobiller yüzünden caddelere indim çıktım. Yürürken derin nefes alma teknikleri uygulamak zor oluyordu biraz ama sigaraya tercih ettim.</span></p>

  <p class="calibre1">Sokağın başındaki apartmanın numarasını okuyup, "aşk yuvası"nın altı apartman aşağıda olduğunu kestirince yavaşladım. Yeni inşa edilmiş bir apartmandı bu uzaktan gördüğüme göre. Geniş cam kapılı bir girişi vardı. Kenarda bu açıdan okuyamadığım levhalar vardı üst üste.</p>

  <p class="calibre1">Karşıdan gelen bir otomobil, hedefim olan apartmanın giriş kapısının tam önünde durdu.</p>

  <p class="calibre1">Yolcu kapısından inen genç kadın hızla arka kapıyı açtı ve içine eğildi. Tek yönlü yolda, arkadan gelen başka bir otomobil anında korna çalmaya başladı. Genç kadın kucağında bir çocukla çekildi otomobilden. Yolcularını bırakan otomobil park edecek yer arar gibi ağır ağır ilerlemeye başladı sokakta. Hem yürüyor hem izliyordum.</p>

  <p class="calibre1">Kucağındaki çocuğu ağlamaya başlayan kadın, apartman girişinin yan tarafındaki zillerden birine bastı. Kapı içerden otomatikle açıldığında ben de kadının iki metre aşağısındaydım.</p>

  <p class="calibre1">Hızlı bir hamleyle kadının önüne geçtim ve kucağında çocukla içeri rahat girebilmesi için kapıyı tuttum. Bir gülümsemeyle teşekkür etti kadın ve girişteki merdivenlerden aşağı doğru indi. İndiği yönü gösteren iki ayrı çocuk doktoru tabelası vardı holde. Ben mermer görüntülü <span class="calibre9">merdivenlerden yukarı yöneldim.</span></p>

  <p class="calibre1">İlk kattaki daire numaralarından anladığıma göre, "aşk yuvası" en üst kattaydı. Derin soluklar alarak ağır ağır çıktım merdivenlerden.</p>

  <p class="calibre1">En üst kata gelince durup etrafı inceledim. Aşağı katlardaki doktor ışıltısından uzaktı <span class="calibre9">burası. Boyası dökülmeye başlayan duvarlarla kimse ilgilenmemişti uzun süredir. Aşağıda her katta iki daire olmasına karşın, bu katta tek bir kapı vardı. Kapının üzerinde olması gereken metal daire numarası çok önce düşmüş olmalıydı, yalnızca kapının üzerindeki yeri belliydi daha açık renk bir kareyle.</span></p>

  <p class="calibre1">Zile bastım. Salak bir kuş sesi öttü birkaç kere ekolanarak.</p>

  <p class="calibre1">İçerden "kim o?" sorusu falan gelmedi. İçimden beşe sayacak kadar vakit geçmemişti ki, hemen açıldı kapı.</p>

  <p class="calibre1">Açılır açılmaz da hızla kapandı. Daha doğrusu kapanmaya çalıştı.</p>

  <p class="calibre1">Kaleci Zafer'in kabak kafasının altındaki gözlerin acayip bir hayret ve hayal kırıklığı <span class="calibre9">ifadesiyle açılıp, elinin kapıyı kapamak için harekete geçtiğini görür görmez sağ ayağını</span> <span class="calibre9">uzattım kapıyla pervazın arasına.</span></p>

  <p class="calibre1"></p>

  <p class="calibre1">Yukardan iki eliyle bastırıp kapamaya çalıştığı kapının alttan gelen engelleme yüzünden kapanmadığını anlayınca ayağımı yerinden oynatmak için iki kere tekmeledi. Rakip oyuncuya kasti faul yapar gibi, bileğime doğru. Çıplak ayaklarının iç kenarıyla vurduğu için tekmelerinden etkilenmedim Aksine onun ayağı acımış olmalı. Dikkati aşağıda yoğunlaş<span class="calibre9">mışken, gücünü yukardan bastıran ellerinden çekmiş olacağım tahmin ettim Aikido sayesinde, omuzumla yüklendim kapıya. Kapı çırılçıplak bir kaleci Zafer'i içeri doğru savurarak açıldı.</span></p>

  <p class="calibre1">İçeri girip ardımdan kapadım kapıyı.</p>

  <p class="calibre1">Kaleci Zafer, elleri, serbest vuruşa karşı baraj yapan savunma oyuncuları gibi apış <span class="calibre9">arasında, sırtını duvara vermiş duruyordu.</span></p>

  <p class="calibre1">"İki gün sonra maçın var, uslu dur, bir yerini kırmayayım" dedim. "Git giyin."</p>

  <p class="calibre1">Daha fazla utanç verici bir sahneye şahit olmamak istet gibi elimle içeriyi işaret ettim.</p>

  <p class="calibre1">"Girebilir miyim?"</p>

  <p class="calibre1">Cevabını beklemeden yürüyüp, giriş holüyle ardındaki salonu ayıran tavandan sarkan iplere dizilmiş boncukları yararak içeri girdim.</p>

  <p class="calibre1">Küçük bir salondu burası. Tavanı, dışardaki terasa bakan kocaman bir pencereye doğru eğimliydi. Pencerenin dışından birbiri ardına damlar ve televizyon antenleri görülüyordu.</p>

  <p class="calibre1">Yerler uzun tüylü bir halıyla kaplıydı. Bayağı uzun tüylüydü halı. Pencereye dik gelen karşı <span class="calibre9">duvarın ortasında bir şömine vardı. Çoktandır yakılmamışa benziyordu. Yerlere atılmış</span> <span class="calibre9">minderlerden başka oturma birimi yoktu salonda. Televizyon ve yanındaki video yerde duruyordu. Videonun yanında kutusuz kasetler vardı.</span></p>

  <p class="calibre1">Pencerenin önüne giderek dışarıya baktım. Terasta Barbie House'un çekimlerinde kullanılanlardan daha büyük ama tek renk, sarı, bir güneş şemsiyesi vardı. Altında tahta ve bezden oluşmuş iki şezlong. Yerde moda ve kadın dergilerinden oluşan bir yığın duruyordu.</p>

  <p class="calibre1">Arkamda bir hareket sezince geri döndüm. Kaleci Zafer üstüne bir eşofman geçirmiş, tavandan sarkan boncuklu iplerin önünde duruyordu. Ayağında plastik bir hacı terliği vardı.</p>

  <p class="calibre1">Kel kafasında bir iki damla ter.</p>

  <p class="calibre1">"Aysu nerede?" dedim. "Markete gitti" dedi kaleci Zafer.</p>

  <p class="calibre1">Birimiz pencerenin, birimiz boncukların önünde bir süre öylece durduk. Alışılmış <span class="calibre9">misafirliklere benzemiyordu benimki.</span></p>

  <p class="calibre1">Sessizliği bozmak için sordum.</p>

  <p class="calibre1">"Antrenman nasıl gitti?"</p>

  <p class="calibre1">Omuzlarını silkti.</p>

  <p class="calibre1">"Burayı nasıl buldunuz?" dedi bana cevap vermek yerine.</p>

  <p class="calibre1">Ben de omuzlarımı silktim.</p>

  <p class="calibre1">"İçeri böyle girdiğim için özür dilerim" dedim ben de cevap yerine. "Aysu'yla iki satır konuşayım, hemen gideceğim."</p>

  <p class="calibre1">"Seni o orospu takmadı mı peşime?" dedi kaleci Zafer saçsız başını kaşıyarak.</p>

  <p class="calibre1">'Siz'den 'sen'ne bu kadar kolayca geçen birine "hangi orospu?" diye sorarak hayal kırıklığı <span class="calibre9">yaratmak istemedim. Onun peşinde olmadığımı bilmesi yeterdi bana şimdilik.</span></p>

  <p class="calibre1">"Ben yalnızca Aysu'nun yerini bulmak istiyordum" dedim. "İş yerindekiler çok meraklandılar."</p>

  <p class="calibre1">Bir şey söylemesine fırsat kalmadan kapının salak kuş sesi duyuldu dışardan. Kuş bir ötüş <span class="calibre9">serisini bitirmeden ikinciye başladı.</span></p>

  <p class="calibre1">Kaleci Zafer boncukları hışırdatarak öteki tarafına geçti</p>

  <p class="calibre1">Yukardan sarkan iplerin. Kapının açılış sesini duydum. pencereden dışarı bakmaya başladım. Onlara biraz süre vereyim dedim kendi kendime.</p>

  <p class="calibre1">Boncuklar yeniden hışırdayınca geri döndüm. İçeri girmişlerdi. Kaleci Zafer, Aysu Samancı'nın arkasında duruyordu Elleriyle omuzlarını tutmuştu. Boyları arasındaki fark çok olduğu için tuhaf bir görüntüleri vardı. Aysu Samancı'nın üzerinde ekspozisyon günü <span class="calibre9">gördüğüm giysiler vardı. Elinde bir market torbası tutuyordu. Yüzünde tuhaf bir kayıtsızlık algıladım. O geceki masum kız değildi sanki karşımdaki.</span></p>

  <p class="calibre1">"Merhaba" dedim. "Cem Tümer çok merak etti seni." "Başka şeyi merak etmiştir o bana kalırsa" dedi Aysu</p>

  <p class="calibre1">Samancı. "Zafer detektif olduğunuzu söyledi. Sizi o mu tuttu beni bulmanız için?"</p>

  <p class="calibre1">"Evet" dedim, "son gördüğümde epey telaşlıydı."</p>

  <p class="calibre1">Aysu Samancı elindeki market torbasını girişe bırakıp köşedeki mindere doğru ilerledi.</p>

  <p class="calibre1">Kendisini bıraktı minderin üzerine. Sonra ayaklarını altına çekip bağdaş kurdu. Göbeği açık buluzu sürekli ayaktayken giymek için tasarlanmıştı herhalde. İki büklüm olunca göbeğinin civarında kat izleri belirdi.</p>

  <p class="calibre1">"Bir su verir misin bana?" dedi kaleci Zafer'e. "Sosisleri de dolaba koy."</p>

  <p class="calibre1">Kaleci Zafer torbayı alıp boncuklu iplerin arkasında kayboldu.</p>

  <p class="calibre1">Aysu Samancı bana döndü.</p>

  <p class="calibre1">"Şimdi ne olacak?" dedi. "Beni buldunuz."</p>

  <p class="calibre1">"Bir şey olacağı yok" dedim. Hâlâ pencerenin önünde ayakta duruyordum. "Adam senin için endişeleniyordu. Birazdan çıkıp nerede olduğunu bildireceğim. Benim işim biter böylece."</p>

  <p class="calibre1">"Ne kadar basit, değil mi?" dedi. "Ne kadar basit."</p>

  <p class="calibre1">Şöminenin yanındaki mindere oturdum. O kadar basit olmadığını ben de biliyordum.</p>

  <p class="calibre1">"Benim vaktim çok" dedim. "Basit olmayan bir şeyler anlatmak istiyorsan dinlerim."</p>

  <p class="calibre1">Kaleci Zafer elinde kocaman bir bira bardağıyla içeri girdi. Sapını Aysu Samancı'ya doğru tutarak uzattı. Aysu Samancı kafasına dikti bira bardağının içindeki suyu.</p>

  <p class="calibre1">"Size neden bir şeyler anlatacakmışım?" dedi bira bardağını kaleci Zafer'e geri verirken.</p>

  <p class="calibre1">"Tanımıyorum bile sizi?"</p>

  <p class="calibre1">"Mahkemede vereceğin ifadeyi prova etmiş olursun" dedim. "Çalıştığın yerin ticari sırlarını başkasına vermek suç bildiğim kadarıyla."</p>

  <p class="calibre1">"Ben kimseye bir bok vermedim" dedi öfkeyle. Tepesinde bekleyen kaleci Zafer'e döndü.</p>

  <p class="calibre1">"Bir iki su bardağı al kendine doğru dürüst!"</p>

  <p class="calibre1">"Dilek Aytar'ın evinde gördüm bu üstündekinin çizimini" eledim. "Koç başı üç metreden tanınıyor."</p>

  <p class="calibre1">"O yalnızca bir iş örneğiydi" dedi Aysu Samancı. "Ticari sır sayılma?. Ben tam aksine korudum Barbie House'un yeni sezon modellerini. Hatta biraz fazla korudum. Kendilerinden bile korudum."</p>

  <p class="calibre1">Kendi kendine güldü yalnız kendi bildiği bir espri varmış gibi ortada. "Cem bey bile beni o yüzden arıyor fellik fellik. Özel detektif, mözel detektif."</p>

  <p class="calibre1">Sırtımı duvara yasladım.</p>

  <p class="calibre1">"Zodiac dosyasının içinde miydi yeni sezon modelleri?" dedim.</p>

  <p class="calibre1">Gerçek bir hayretle yüzüme baktı. "Ne kadar çok şey biliyorsunuz?" dedi. Sesimi çıkartmadım.</p>

  <p class="calibre1">"Tamam" dedi Aysu Samancı. "Anlatacağım. Ama bana yardım edeceğinize söz verin önce."</p>

  <p class="calibre1">Minderin üstüne iyice yerleşti kalçasını sağa sola kıpırdatarak.</p>

  <p class="calibre1">"Ne yapmamı istiyorsun?" dedim.</p>

  <p class="calibre1">"Üstüme başka birini salmalarını engelleyin" dedi Samancı.</p>

  <p class="calibre1">"Şişman gazeteciye direndiğin gibi direnirsen yardıma ihtiyacın yok" dedim. "Ama elimden geleni yaparım."</p>

  <p class="calibre1">Vücudunu bütünüyle yana atıp, kafasını mindere gömdü iki büklüm. Eliyle minderin kabarmış köşelerine vuruyordu şimdi bir sinir krizini taklit ederek.</p>

  <p class="calibre1">"Adam her şeyi biliyor yahu... Adam her şeyi biliyor yahu..."</p>

  <p class="calibre1">Şaşkın şaşkın bakan kaleci Zafer'e gülümsedim masum masum.</p>

  <p class="calibre1"></p>

  <p class="calibre1">Aysu Samancı kafasını yastıklardan kaldırdı. Gözlerinde ıslaklıktan olup olmadığını <span class="calibre9">anlamadığım bir parlaklık vardı.</span></p>

  <p class="calibre1">"Allah aşkına bir bardak su daha getir" dedi kaleci Zafer'e. Kaleci Zafer başını sallayarak dışarı çıktı.</p>

  <p class="calibre1">"Bu evde sigara içiliyor mu?" dedim paketimi cebimden çıkarırken.</p>

  <p class="calibre1">"Bir tane de bana verin" dedi Aysu Samancı. "O adamı hatırlamak bile asap bozuyor."</p>

  <p class="calibre1">"Artık kimsenin asabını bozamaz" dedim. Paketimden aldığım sigaralardan birini eline tutuşturdum. Yıldırım Soğancı'nın öldüğünü bilip bilmediğini merak ediyordum.</p>

  <p class="calibre1">"Allah'tan" dedi Aysu Samancı, yakmam için ağzına aldığı sigarayı bana doğru uzatırken.</p>

  <p class="calibre1">"Manyak herif!"</p>

  <p class="calibre1">"Seni neyle tehdit ettiğini bilmiyorum ama iyi direndin gerçekten o gece" dedim.</p>

  <p class="calibre1">"Bizi gördünüz mü gerçekten?" dedi Aysu Samancı.</p>

  <p class="calibre1">"Raslantı" dedim. "Arkamdaydınız. Sizin taraftan gelen sesler dikkatimi mankenlere vermemi engelledi."</p>

  <p class="calibre1">"Manyak herif dedi Aysu Samancı yeniden. "Zafer'in futbol hayatını bitirmekle tehdit etti beni."</p>

  <p class="calibre1">"Nasıl yapacakmış bunu?" dedim.</p>

  <p class="calibre1">Aysu Samancı sigarasının uzayan külünü silkmek için uygun bir şey aradı oturduğu yerden. Sonra halının üstüne silkti, eliyle uzun tüyleri sıvazlayıp kaybetti külleri.</p>

  <p class="calibre1">"Zafer şike yapacakmış güya son maçta. Gazeteye yazarım, futbol hayatı biter dedi."</p>

  <p class="calibre1">"İnandın mı?" dedim.</p>

  <p class="calibre1">"Zafer bir çok şeyi yapabilir ama şike asla" dedi Aysu Samancı. "Hayatı bu. Hiçbir şeyi yok o toptan başka. O yüzden zerre kadar inanmadım."</p>

  <p class="calibre1">Kaleci Zafer elinde aynı bira bardağıyla yeniden içeri girdi. Aysu Samancı ağır ağır içti bu kez suyunu. Bardağı geri vermedi, sigarasının külünü içine silkti. Benimkini de silkmem için bardağı bana uzattı. Önerdiğini yaptım.</p>

  <p class="calibre1">"Konuğumuza ne istediğini sorsana" dedi kaleci Zafer'e. Kaleci Zafer bana baktı. Ben başımı salladım. Devam etmesi için Aysu Samancı'ya baktım.</p>

  <p class="calibre1">"İnanmadım ama ertesi sabah gazetede adamın öldüğünü okuyunca korktum. Daha doğrusu ürktüm. Benimle konuştuğunu gören olup olmadığını bilmiyordum. Kayahan Bey'in üstüme başka birisini daha salacağını düşündüm. Bu evi ikimizden başka bilen yoktu.</p>

  <p class="calibre1">"Varmış demek" dedi kaleci Zafer.</p>

  <p class="calibre1">"Aslında yok sayılır" dedim. "Şunu baştan anlatsana."</p>

  <p class="calibre1">Aysu Samancı sigarasını elindeki bira bardağının içine attı. Ateşle suyun birleşmesinden doğan cızırtıyı duydum. Bardağı minderin kenarına koyup ayağa kalktı. Ben yerimden kımıldamadım. Pencereye gidip dışarı bakmaya başladı. Kaleci Zafer onun boşalttığı mindere oturdu. Uzun bacakları mindere sığmıyordu.</p>

  <p class="calibre1">"Bizim işte başarılı elemanların sık sık iş değiştirmesi doğaldır" dedi Aysu Samancı.</p>

  <p class="calibre1">"Dilek Hanım telefon etti bir gün, benimle görüşmek istediğini söyledi."</p>

  <p class="calibre1">"Barbie House'taki işinden memnun değil miydin?" dedim.</p>

  <p class="calibre1">"Memnun olup olmama meselesi değil bu" dedi Aysu Samancı. "Sektörde iyi yerlerdekilerle iyi ilişkiler meselesi Beni çağırdıysa gideyim dedim. Kırmak iyi olmaz. Egoma sıçayım."</p>

  <p class="calibre1">Kendi sigaramı da bira bardağının içine attım. Cızırtı daha yavaştı bu kez.</p>

  <p class="calibre1">"Kadının gözüne girmek için yanıma son yaptıklarımdan bir iki şey almıştım. Görüşmede gösterdim. Beğendi. 'Bende kalmasında sakınca var mı?' dedi. Kalsın dedim. O kadar önemli değil diye düşündüm."</p>

  <p class="calibre1">"Görüşmenin sonucu?"</p>

  <p class="calibre1"></p>

  <p class="calibre1">"Öyle çok büyük bir para öneremeyeceklerini hissettirdi. Krizden falan sözetti. Uzun vadeli bir kariyer falan. Hani bilirsiniz, biz bir aileyiz meselesi. İki gün sonra Kayahan Karasu aradı. Pis herif."</p>

  <p class="calibre1">"Ne zaman oldu bu görüşme?" dedim.</p>

  <p class="calibre1">"Geçen haftanın başında. Kayahan Karasu telefon etti sonra. Ev telefonumu bulmuş <span class="calibre9">nerden bulduysa."</span></p>

  <p class="calibre1">"Derdi neymiş?" dedim.</p>

  <p class="calibre1">"Barbie House'un bütün koleksiyonunu istedi açık açık. Büyük para önerdi."</p>

  <p class="calibre1">Kaleci Zafer oturduğu yerde kıpırdandı.</p>

  <p class="calibre1">"Sıktığı palavraları özetleyeyim: Dilek Hanım'a gösterdiğim işi çok beğenmişti..." diye devam etti Aysu Samancı pencereden dışarı bakarak. "Birlikte hazır giyimde bir devrim yapabilirdik...Ben baş stilist olacaktım... Önüm açıktı... Ama oradaki çalışmalarımın boşa gitmesine razı değildi... Vesaire vesaire. Usulünce reddettim."</p>

  <p class="calibre1">"Yeterince açık" dedim.</p>

  <p class="calibre1">Kaleci Zafer bacaklarını altına çekti.</p>

  <p class="calibre1">"Ama ısrar etti Kayahan bey. Laf uzadıkça uzadı" dedi Aysu Samancı. "Kimse vazgeçilmez değildir falan gibi laflar etti. Zorla kapayabildim telefonu. Ama ürkmeye başladım."</p>

  <p class="calibre1">"Kimseye bahsettin mi bundan?" dedim.</p>

  <p class="calibre1">"Hayır" dedi Aysu Samancı. "Bunun teklif edildiği birisi olmak bile yeterince aşağılayıcı.</p>

  <p class="calibre1">Kime söyleyebilirsin? Bu tür ilişkiler hayatını kaydırır insanın sektörde."</p>

  <p class="calibre1">"Bana söyleyebilirdin" dedi kaleci Zafer oturduğu yerden.</p>

  <p class="calibre1">Aysu Samancı ona açıyormuş gibi baktı. Sonra sevecenleşti bakışları. Ona doğru ilerledi.</p>

  <p class="calibre1">"Hani büyük bir kız olmuştum artık. Hani kendi kararlarımı kendim verebilirdim" dedi kaleci Zafer'in oturduğu minderi paylaşmaya çalışarak. Sığmadılar tabii. Oğlan yere kaydı.</p>

  <p class="calibre1">Aysu Samancı onun yerine yerleşti.</p>

  <p class="calibre1">"Bu adamın niyeti kötü diye düşündüm" dedi. "Ertesi gün işe gidip bütün işleri emniyete aldım."</p>

  <p class="calibre1">Otomobilimin torpidosundaki CD'yi hatırladım.</p>

  <p class="calibre1">"Kayahan Karasu'nun gözünü diktiği bütün tasarımları tek bir dosyada topladım. Benim çalıştıklarımı, Mine'ninkileri, başkalarını..."</p>

  <p class="calibre1">"Zodiac" dedim.</p>

  <p class="calibre1">"Evet" dedi Aysu Samancı. "Koleksiyonun başlangıç noktası bu burçlarla ilgili olandı.</p>

  <p class="calibre1">Onu seçtim sembol olarak."</p>

  <p class="calibre1">Üstündeki koç başını gösterdi elleriyle.</p>

  <p class="calibre1">"Dosyanın üzerine bir 'hidden file' numarası çektim. İnternet'te bulduğum bir programla.</p>

  <p class="calibre1">Bilgisayarlardan anlıyor musunuz?" dedi bana. "Öyle dolaşırken bulmuştum."</p>

  <p class="calibre1">"Bir PC'm var" dedim.</p>

  <p class="calibre1">"Şöyle" dedi. "Dosya durduğu yerde duruyor. İsteyen açabilir ve çalışabilir üstünde. Ama birisi diskete ya da CD'ye çekmek istediği zaman hard disk'ten siliniyor. Püfft. Yok oluyor.</p>

  <p class="calibre1">Aslında yok olmuyor da, öyle gözüküyor bilmeyene."</p>

  <p class="calibre1">"Kayahan Karasu senden alamadıklarını başkasından isteyecek miydi sence? dedim.</p>

  <p class="calibre1">"İstemek ne kelime" dedi Aysu Samancı. "Almış bile." Yıldırım Soğancı'yla arkamda itiş</p>

  <p class="calibre1">kakışlarının aşk hikâyesi olmadığını gören herkes anlayabilirdi diye düşündüm. "Şişkoyu saldı üzerine" dedim. Salmak tabiri onundu.</p>

  <p class="calibre1">"Evet" dedi Aysu Samancı. "Cem Bey beni ekspozisyona götüreceğini söyleyince aklıma bir fikir geldi. Dilek Aytar'a verdiğim bir iki burç temalı tasarımın örneğini herkes görsün de değeri sıfırlansın diye düşündüm. Diktirip giydim. O havada giyilecek şey değildi ya."</p>

  <p class="calibre1">"Şişko..." dedim. "Ne istiyordu?" "Hayvan herif dedi Aysu Samancı.</p>

  <p class="calibre1"></p>

  <p class="calibre1">Bira bardağını önüme çekip bir sigara daha yaktım. Aysu Samancı'ya da önerdim, istemedi.</p>

  <p class="calibre1">"CD'yi açamamışlar. Paniklemişler. Paniklerler tabii, bir bilen olmazsa hayatta göremezler o dosyayı. Artık ne kadar para verdilerse. Adam bilgisayarlardan falan anlamıyor. Bu gece gidelim, bitirelim işi diye tutturdu. Olmaz dedim."</p>

  <p class="calibre1">"Şike o zaman gündeme geldi herhalde" dedim. "Ne şikesi?" diye bağırdı kaleci Zafer.</p>

  <p class="calibre1">Aysu Samancı kaleci Zafer'in olmayan saçlarını okşadı kafasına uzanıp.</p>

  <p class="calibre1">"Sen satmışsın güya maçı" dedi. "Maçı sattığını gazeteye yazacakmış."</p>

  <p class="calibre1">"Kim dedi bunu?" dedi kaleci Zafer. "Yıldırım abi mi? İnandın mı?"</p>

  <p class="calibre1">Aysu Samancı'nın eli oğlanın yanaklarına indi kafasından. Başını salladı.</p>

  <p class="calibre1">"Gidip Cem Bey'le konuştu ya uzun uzun" dedi biraz kaleci Zafer'e, biraz bana.</p>

  <p class="calibre1">Sıranın bana geldiğini sezdim. Daha doğrusu kaleci Zafer'e.</p>

  <p class="calibre1">"Bebek'teki kahveye gittin ama" dedim.</p>

  <p class="calibre1">Kaleci Zafer şimşek gibi ayağa kalktı. Önümde duran bira bardağına bir tekme savurdu.</p>

  <p class="calibre1">Akıllıydı ama, ayağının içiyle vurmuştu. Bira bardağı devrildi uzun tüylü halının üzerine.</p>

  <p class="calibre1">İçindeki izmaritlerden yalnızca biri dışarı çıktı. Bir iki de su damlası.</p>

  <p class="calibre1">"Orospu çocuğu...Orospu çocuğu..."</p>

  <p class="calibre1">Halının üzerinde bir aşağı bir yukarı yürüdü. Sanki tekme atacak başka şey arıyordu da bulamıyordu. Aysu Samancı'yla ikimiz ses çıkarmadan izledik.</p>

  <p class="calibre1">"Ne üçkâğıtçıymış pezevenk" dedi kaleci Zafer. "Ne üçkâğıtçıymış. Beni de kandırdı <span class="calibre9">ayaküstü. Orospu çocuğu."</span></p>

  <p class="calibre1">Yürümesi durunca ikimiz de yüzüne baktık.</p>

  <p class="calibre1">"Ne bakıyorsunuz?" dedi. "Siz de mi inandınız o pezevenge?"</p>

  <p class="calibre1">"Sakin ol" dedi Aysu Samancı. "Ama gittin" dedim ben.</p>

  <p class="calibre1">"Gittim tabii. Sen olsan gitmez miydin?" dedi Aysu Samancı'ya. "Tıpkı senin gibi gittim ben de. Transfer görüşmesine."</p>

  <p class="calibre1">Aysu Samancı ellerini çırptı duyduğuna çok sevinmiş gibi.</p>

  <p class="calibre1">Kaleci Zafer gidip Aysu Samancı'nın önüne çömeldi. Konuşurken bir ona, bir bana bakıyordu. Yere devrilen bira bardağını alıp sigaramın külünü silktim.</p>

  <p class="calibre1">"Defile gecesi bir kenara çekti, konuştu benimle" dedi kaleci Zafer. "İkinci ligten bir takım benimle ilgileniyormuş. Ama gizliden. Bebek'te bekleyecekler seni, istersen gidip bir konuş, antrenmandan sonra dedi."</p>

  <p class="calibre1">Başını öne eğdi suçluymuş gibi. Aysu Samancı kel kafası okşadı yeniden. Sık sık yaptıkları bir şeydi bu anlaşılan.</p>

  <p class="calibre1">"Çok sevindim" dedi kaleci Zafer. "Adamın cenazesinde ne kadar duygulanmıştım halbuki. Düşünsene adam ölmüş öldüğü yerden yardım etmeye devam ediyor bana. Mezardan gelen destek. Pezevengin evladı. Orospu çocuğu. Hikâyeymis demek ki."</p>

  <p class="calibre1">"Şunu bir özetleyeyim" dedim sigaramdan bir nefes daha alıp. "Yıldırım Soğancı'ya göre seninle bir ikinci lig takımı ilgileniyormuş, transfer için. Takımın adını söyledi mi?"</p>

  <p class="calibre1">"Söyledi" dedi kaleci Zafer. "Enayiliğime daha çok gülmemeniz için söylememeyi tercih ederim."</p>

  <p class="calibre1">"Tamam" dedim. "Seninle konuşmak istediler. Gizli, öyle mi?"</p>

  <p class="calibre1">"Evet."</p>

  <p class="calibre1">"Neden Bebek?" dedim.</p>

  <p class="calibre1">"Herifler Bebek Oteli'nde kalıyormuş" dedi kaleci Zafer.</p>

  <p class="calibre1">"Sen de koşa koşa gittin."</p>

  <p class="calibre1">"Gittim" dedi kaleci Zafer.</p>

  <p class="calibre1">"Kimse gelmedi."</p>

  <p class="calibre1">"Gelmedi."</p>

  <p class="calibre1"></p>

  <p class="calibre1">"Sonra?" dedim. Sigaramı bira bardağının içine attım.</p>

  <p class="calibre1">"Sonra hiç" dedi kaleci Zafer. "Epeyi bekledim kahvede. Aysu gülme ama hayal kurdum.</p>

  <p class="calibre1">Çim sahada oynamayı falan."</p>

  <p class="calibre1">Aysu Samancı dikkatle yüzüme bakıyordu. Bir bana bir kaleci Zafer'e.</p>

  <p class="calibre1">Sonra diye sormadım.</p>

  <p class="calibre1">Kaleci Zafer kendiliğinden devam etti.</p>

  <p class="calibre1">"Canım sıkılmıştı. Hisar'a kadar yürüdüm. Hayal kurmaya devam ettim. Heriflerin işi çıkmıştı. Zaten telefonlarımı almışlardı, sonra arıyorlardı falan."</p>

  <p class="calibre1">Ne kötüydü genç âşıkların arasına girmek. Ne kötüydü.</p>

  <p class="calibre1">"Dilek Aytar'a neden uğradın?" dedim keşke uğramasaydı diye düşünerek.</p>

  <p class="calibre1">"Ne Dilek Aytar'ı!" dedi kaleci Zafer.</p>

  <p class="calibre1">Herhangi bir taşkınlığına karşı dizlerimi altıma alarak seiza pozisyonuna geçtim. Boyu benden uzundu ama o da oturuyordu. Şimdilik.</p>

  <p class="calibre1">"Mavi Mazda'nla Yeniköy'e gittiğini gözlerimle gördüm" dedim.</p>

  <p class="calibre1">Aysu Samancı dudaklarını kısmış, bir ona bir bana bakmaya devam ediyordu.</p>

  <p class="calibre1">"Mavi Mazda'm olduğunu herkes bilir." dedi kaleci Zafer.</p>

  <p class="calibre1">"Herkesin mavi Mazda'sı Coca Cola kamyonuyla burun buruna gelmez ama" dedim.</p>

  <p class="calibre1">"Üstelik yanımda bu işleri seven bir taksici vardı."</p>

  <p class="calibre1">Şrrrakkk diye bir ses çıktı kaleci Zafer'in kel kafasından. Uzun tüylü halılar olmasaydı <span class="calibre9">epeyi yankılanırdı odanın içinde şaplağın sesi.</span></p>

  <p class="calibre1">"Alçak!" diye bağırdı Aysu Samancı, kaleci Zafer'in saçsız başına vurduğu şaplaktan sonra. "Alçak! Doğruymuş demek!" Ayağa kalktı şaşkınlıktan ona yaslandığını unutan oğlanı <span class="calibre9">üstünden itekleyerek. Bir tekme ekledi tepkisine kaleci Zafer'in yanından geçerken.</span></p>

  <p class="calibre1">"Peşimi bırakması için gittim ona inan!" dedi kaleci Zafer boncukları iki eliyle ayırarak salondan çıkan Aysu'nun peşinden. Sonra ayağa kalktı, o da fırladı.</p>

  <p class="calibre1">"Aysu! Aç kapıyı! Aysu!" diye bağırdığını duydum içerden.</p>

  <p class="calibre1">Ben de ayağa kalktım. Yerdeki bira bardağını alıp şöminenin üst tarafındaki çıkıntıya koydum. İçerde istenmeyen şeyler olabileceği geldi aklıma sonra. İkisi de gençti. Boncuklu iplere doğru hareketlendim.</p>

  <p class="calibre1">Tam o sırada kaleci Zafer'in kel kafası göründü boncukların arasından.</p>

  <p class="calibre1">"Odaya kapandı" dedi. "Kilitledi kendini." "Geçer" dedim.</p>

  <p class="calibre1">"Her gittiğin yerde işi karıştırır mısın böyle?" dedi yeniden mindere kendini bırakarak otururken.</p>

  <p class="calibre1">"Bazen oluyor" dedim.</p>

  <p class="calibre1">"Bana inanmadı" dedi kaleci Zafer.</p>

  <p class="calibre1">"Hangisine?" dedim. "Hiç gitmediğine mi, peşini bıraksın diye gittiğine mi?"</p>

  <p class="calibre1">"Gerçekten peşimi bıraksın diye gittim" dedi. "Gerçekten. Bebek'teyken telefon etti."</p>

  <p class="calibre1">"Ne dedi?"</p>

  <p class="calibre1">"Ateşi başına vurmuştu valla. Gel dedi. Hemen gel. Bunu nasıl anlatırsın Aysu'ya şimdi."</p>

  <p class="calibre1">"Bir numaralar vardı aranızda eskiden öyleyse" dedim.</p>

  <p class="calibre1">"Aysu'dan önce vardı" dedi kaleci Zafer. "Onu bırakmamı içine sindiremedi."</p>

  <p class="calibre1">"Ama sonradan iyi yere dükkân açmış anladığıma göre" dedim.</p>

  <p class="calibre1">"O ayrı, bu ayrı" dedi kaleci Zafer. "O karıyı tatmin etmek zordur. İnan bana. Kayahan hayatının yatırımıydı onun."</p>

  <p class="calibre1">Sıkı geyikti bizimki.</p>

  <p class="calibre1">"Mecburen gittin" dedim.</p>

  <p class="calibre1">"Mecburen gittim" dedi. "Hemen gelmezsen takımdan attıracağım diye bağırıyordu telefonda."</p>

  <p class="calibre1">"Futbolcu olmak da zor" dedim. "Biri çağırır gelmez, öbürü gelmezsen attırırım..."</p>

  <p class="calibre1">"Şimdi Aysu'ya neden bir şey söylemediğimi anladın mı?" dedi kaleci Zafer.</p>

  <p class="calibre1"></p>

  <p class="calibre1">"Peki ne oldu Yeniköy'de?" dedim.</p>

  <p class="calibre1">Kaleci Zafer, İstanbul'dan yeni dönmüş bir Çorumlu gibi gülümsedi.</p>

  <p class="calibre1">"Orasını ne sen sor, ne ben anlatayım" dedi. "Bir hafta idare edecek kadar iyi ettim karıyı."</p>

  <p class="calibre1">Dedim ya, sıkı geyikti.</p>

  <p class="calibre1"></p>

  <h1 class="calibre8" id="sigil_toc_id_18">Bölüm 2.19</h1>

  <p class="calibre1"></p>

  <p class="calibre1"></p>

  <p class="calibre1">Aysu Samancı'yı aşk yuvalarının yatak odasında kilitli, kaleci Zafer'i salonda yalnız bırakıp çıktım evden. Bundan sonra o evde olacaklar beni ilgilendirmiyordu. Kavgayı izleyen sevişmeler hakkında çok şey duymuştum. İkisi de gençti.</p>

  <p class="calibre1">Merdivenlerden inerken kendimi biraz yorgun hissettim. Antrenmanlarda son otuz dakikada duvardaki saate daha sık bakmama yol açan yorgunluktan biraz farklıydı bu. Daha üç gün önce hiç birini tanımadığım bir yığın insanın hayatlarına karışmıştım. Bunlardan biri kafama bir biblo indirmişti. Millet mankenleri izlerken, dışarıda iki çift laf ettiğim iki insan, birbiri ardına çekip gitmişti şu güzel olup olmadığına bir türlü karar veremediğim dünyamızdan. Cumartesi'ye önemli bir maç vardı.</p>

  <p class="calibre1">Dışardaki hava biraz canlandırdı beni. Gelirken yaptığım gibi derin nefesler alarak otomobilimin bulunduğu caddeye doğru yürüdüm. Şimdi bir sinemaya gidilebilirdi. Bol patlamış mısır ve film bitince biten entrikalarla dolu bir sinemaya.</p>

  <p class="calibre1">Otomobilimi emanet ettiğim biri bıyıklı, biri bıyıksız otopark mafyası delikanlılar ortalıkta yoktu. Ama bıraktığım yerde çiziksiz duruyordu otomobilim. İçine girip pencereleri indirdim.</p>

  <p class="calibre1">Ahizeyi elime alıp Cem Tümer'in cep telefonunu tuşladım.</p>

  <p class="calibre1">Bu kez kendisi açtı. Yorgundu sesi. "Buyrun" dedi.</p>

  <p class="calibre1">"Aysu'yu buldum Cem Bey" dedim.</p>

  <p class="calibre1">"Yapma yahu" diye bağırdı telefonda. "Ne çabuk!"</p>

  <p class="calibre1">"Talihim yardım etti herhalde" dedim.</p>

  <p class="calibre1">"Selcan bak bulmuş Aysu'yu..." diye telefondan uzağa bağırdı Cem Tümer. Sonra bana döndü. "Neredeymiş?"</p>

  <p class="calibre1">Ona adresi verdim. Civardan bir kalemle kâğıt bulması için biraz bekleyip yeniden yazdırdım yavaş yavaş.</p>

  <p class="calibre1">"Neden tüymüş?" dedi adresi yazdıktan sonra.</p>

  <p class="calibre1">"Orası biraz karışık" dedim. "İsterseniz kendisi anlatsın."</p>

  <p class="calibre1">"İşe gelecek herhalde" dedi Cem Tümer.</p>

  <p class="calibre1">"Bana aksini söylemedi" dedim. "Ama büyük bir ihtimalle maaşını artırmak zorunda kalacaksınız, haberiniz olsun."</p>

  <p class="calibre1">Bir an sessizlik oldu telefonda.</p>

  <p class="calibre1">"Anlıyorum, bakarız" dedi Cem Tümer. "Haklı olabilirsiniz. Size nasıl teşekkür edebilirim?"</p>

  <p class="calibre1">"Cumartesi günü maça Aysu'yu da getirin getirebilirseniz" dedim. "Kızı affettiğinizi, yanında olduğunuzu falan göstermek için. Sonra Mine de çok yardımcı oldu bana. Mümkünse onu da davet edin."</p>

  <p class="calibre1">"Anlıyorum" dedi Cem Tümer. Sonra tekrarladı. "Anlıyorum."</p>

  <p class="calibre1">"Görüşürüz Cumartesi'ye" dedim. "İyi çekimler."</p>

  <p class="calibre1">Telefonu kapattıktan sonra ellerimi direksiyona koyup sırtımı geriye yasladım.</p>

  <p class="calibre1">Bugün ne çok şey olmuştu. Ama işimi bitirmiştim. Öyle gözüküyordu. Cumartesi günkü <span class="calibre9">maç temiz oynanacaktı. Bir küme düşme maçı ne kadar temiz oynanabilirse. Aysu Samancı'yı</span> <span class="calibre9">bulmuştum. Artık kimin için çalışırsa.</span></p>

  <p class="calibre1">Bir tatile ihtiyacın var dedim kendi kendime otomobilimi çalıştırırken. Hiç kimseye telefon etmeden, hiç kimseden telefon almadan eve geldim ağır ağır. Telesekreterde de mesaj yoktu. Ne kadar sevindim. Bir CD'yi açmaktan âciz bilgisayarıma da yüz vermedim.</p>

  <p class="calibre1">Karnımın açlığına da.</p>

  <p class="calibre1">Soyunup yatağa girdim. Kaçırdığım antrenmana kaza niyetine Oeshiba'nın hayat hikâyesini anlatan bir kitap alıp okumaya başladım. Okurken uyumuşum.</p>

  <p class="calibre1"></p>

  <p class="calibre1"></p>

  <p class="calibre1">Sıkı uyumuşum. Ne Yıldırım Soğancı girdi rüyalarıma ne Muharrem Serdarlı. Beyaz, uzun sakallarıyla Oeshiba da girmedi bazı şeyleri çözmem için bana ipucu vermeye. Bir zamanlar kıtalararası yolculuklardan sonra evime döndüğümde uyuduğum uykular gibi uyudum.</p>

  <p class="calibre1">Kalktığımda sağımda solumda ağrılar duydum bu kadar uzun uyumaktan. Gözlerim neredeyse kapalı, duşun altına girdim. Dişlerimi duşun altında fırçaladım macunsuz. Yarı <span class="calibre9">ıslak çıktım dışarı. Üstümde çok eski bir Japonya yolculuğundan kalma kimono, çaktırmadan kapıyı açıp gazetemle ekmeği aldım.</span></p>

  <p class="calibre1">Ekmeği görünce ne kadar aç olduğumu algıladım. Buzdolabını karıştırıp yiyecek doğru dürüst bir kahvaltılık bulamayınca keyifli günler için sakladığım yarım sucuğu çıkardım dolabın birinin dip taraflarından.</p>

  <p class="calibre1">Gazete okurken yağda sucuk ne güzeldi. Gazeteyi siyasi haberlerden spora, köşe yazılarından falıma kadar okudum.</p>

  <p class="calibre1">Kahvemi içerken düşündüm.</p>

  <p class="calibre1">Yapmam gereken bir şey daha vardı.</p>

  <p class="calibre1">Gitmem gereken bir ölü evi daha.</p>

  <p class="calibre1">Yolu bana Nuri gösterebilirdi. Soyadını bilmediğim Nuri.</p>

  <p class="calibre1">Kimonomu çıkarıp siyah bir pantolonla deri bir ceket giydim. Dolabımdan hiç eksik etmediğim maden suyu şişelerinden birini fondipledim. Kimseyi öpmesem de olurdu.</p>

  <p class="calibre1">Kapıyı hiç yapmadığım tarzda sertçe kapatarak çıktım. Falımda "Başladığınız işleri yarım bırakmayın" yazılıydı.</p>

  <p class="calibre1">İtiraf edeyim, bazen benim de kendimi kandırdığım oluyor.</p>

  <p class="calibre1">Otomobilimi stadyumun yanında bir gün önce parkettiğim yere bıraktım. Sahada in cin top oynuyordu. Foto Paris'e kadar aslında Ayazağa'nın da güzel bir İstanbul semti olduğunu düşünerek yürüdüm.</p>

  <p class="calibre1">Foto Paris'in kapısının kilidi tamir edilmişti. Ama açıktı. İçeri girdim. Kimse yoktu.</p>

  <p class="calibre1">"Kimse yok mu?" diye bağırdım.</p>

  <p class="calibre1">"Bir dakika bekleyin lütfen" dedi Nuri içerden.</p>

  <p class="calibre1">Ense kökümde ağrılarla oturduğum eski zaman koltuğuna oturdum. Hiç bir şey değişmemişti dükkânın içinde. Belki biraz daha temizdi, o kadar.</p>

  <p class="calibre1">Dükkânı stüdyodan ayıran perde kımıldadı. Önce kırk yaşlarında bir kadın çıktı</p>

  <p class="calibre1">başörtüsünü çenesinin altında bağlayarak. Sonra Nuri.</p>

  <p class="calibre1">"Vay Remzi abim gelmiş" diye bağırdı beni görünce. "Yarın sabah bir uğra Aysel teyze"</p>

  <p class="calibre1">dedi kadına. "Hazır olur."</p>

  <p class="calibre1">Kadının çıkmasını beklemeden önüme gelip elime sarıldı. Öpmeye kalktı. İzin vermedim.</p>

  <p class="calibre1">"Nasıl gidiyor?" dedim.</p>

  <p class="calibre1">"İyidir" dedi. "Kafan nasıl Remzi abi?"</p>

  <p class="calibre1">"Çalışıyor" dedim.</p>

  <p class="calibre1">"Bir çay söyleyeyim mi?" dedi.</p>

  <p class="calibre1">"Yok" dedim. "Senden bir ricam var."</p>

  <p class="calibre1">"Emret abi" dedi Nuri. Tezgâhın arkasına geçmişti. Ayakta duruyordu.</p>

  <p class="calibre1">"Çocuğun cenazesine gelemedim" dedim. "Biliyorsan Muharrem'in evine gidelim beraber.</p>

  <p class="calibre1">İşin yoksa."</p>

  <p class="calibre1">Bir an düşündü.</p>

  <p class="calibre1">"Ne işim olacak Remzi abi" dedi. "Benim de gitmem gerekir aslında. Bekle bir dakika."</p>

  <p class="calibre1">Perdenin arkasında kayboldu. Bir dakika sonra sırtına bir ceket geçirmiş olarak geldi.</p>

  <p class="calibre1">Ayağa kalktım. Nuri benim çıkmamı bekledikten sonra Foto Paris'in kapısını kilitledi.</p>

  <p class="calibre1">Karşıdaki karpuzcuya seslendi.</p>

  <p class="calibre1">"Apo" dedi, "ben başsağlığına gidiyorum Muharremler'e. Bir saat..." Yüzüme baktı.</p>

  <p class="calibre1">Onayladım başımla. "Bir saat kadar sonra dönerim."</p>

  <p class="calibre1"></p>

  <p class="calibre1"></p>

  <p class="calibre1">Otomobilime kadar heyecanla anlattı Nuri. Yıldırım abisinin akrabalarından falan gözüken olmamıştı. Foto Paris'i dip bucak aramış, bana haber vermesi gereken bir şeye rastlamamıştı. Annesinin kenarda köşede birikmişlerini almış, eksik malzemeleri yerine koymuş, mahalleye de dükkânı kendisinin aynen işleteceğini duyurmuştu. Tek tük gelen olmuştu iki gündür. İşin resmiyetini halletmek için bir iki hafta bekleyecekti. Gazeteden bir ses çıkmamıştı. Muharrem'in evi Küçükarmutlu'daydı.</p>

  <p class="calibre1">Otomobilimin kapısını açarken boş futbol sahasını gösterdim Nuri'ye.</p>

  <p class="calibre1">"Bugün çalışmıyorlar mı?"</p>

  <p class="calibre1">Bilmiyorum der gibi dudaklarını büzüştürdü Nuri. İçeri girdiğinde kemerini bağlaması</p>

  <p class="calibre1">gerektiğini söyledim. Yolumuz yine TEM'e düşmüştü.</p>

  <p class="calibre1">İnsan bir cenaze evine doğru giderken ister istemez suskunlaşıyor. Yolda çok fazla konuşmadık. İkimizin de düşündüğü şeyler vardı herhalde. Nuri buralara gelirken bir özel otomobilin yolcu koltuğunda hiç oturmamış biri gibi bakıyordu çevreye. Ben üst üste iki sigara içtim.</p>

  <p class="calibre1">TEM'i terkedince, İstanbul'u da terketmiş gibi olduk biraz. Asfalt daha ince, yapılar daha alçaktı. Kendiliğinden oluşmuşa benzeyen sokaklar arasında, Nuri'nin direktiflerine uyarak ilerledim.</p>

  <p class="calibre1">Cenaze evinin cenaze evi olduğu uzaktan belli olmuyordu. İki katlı, bahçe içinde bir evdi.</p>

  <p class="calibre1">Yan tarafı inşaat için yeni kazılmış bir arsaydı. Ama nedense devam etmemişti çalışma.</p>

  <p class="calibre1">Otomobilimi arsanın önündeki toprak yığınının yanma bıraktım.</p>

  <p class="calibre1">Erkekler evin önündeki küçük bahçede toplanmıştı. Komşulardan ödünç alındığı <span class="calibre9">çeşitliliğinden belli olan on oniki kadar sandalyenin altısı doluydu. Söylenecek söz muhtemelen bitmiş olduğundan gelişimiz özlenen bir hareketlilik oldu onlar için.</span></p>

  <p class="calibre1">Teker teker ellerini sıktık bahçede oturanların. Uzamış sakalları, ağlamaktan kızarmış <span class="calibre9">gözleriyle Muharrem'in babası olduğunu tahmin ettiğim adamın elini daha uzun süre sıktım.</span></p>

  <p class="calibre1">Ne dediğimi duymadan "Siz sağolun, siz sağolun" deyip duruyordu adam. Nuri elini öptü <span class="calibre9">ardımdan. Son gördüğümde Karasu Güneşspor lokalinin çay ocağında bardakları kurulayan kahveciyle daha bir içten selamlaştık. Diğerleri mahalleliydi anlaşılan.</span></p>

  <p class="calibre1">Daha yeni oturmuştuk ki, genç bir kız bir bardak meyva suyuyla, bir tabağın içinde iki börekle iki baklava getirdi. Nuri saldırdı baklavalara. Ben tabağımla bardağımı yanımdaki boş <span class="calibre9">sandalyeye yerleştirip, bir sigara yaktım.</span></p>

  <p class="calibre1">Kimse lafa nasıl başlayacağını da bilemiyordu, ardını nasıl getireceğini de. Bir tek Muharrem'in babası sürekli önüne bakıyordu. İçimde ne işim vardı burada duygusu belirmeye başladı ufak ufak.</p>

  <p class="calibre1">Nuri yardımıma koştu sanki.</p>

  <p class="calibre1">"Sabah çalışmıyordu takım" dedi lokalin kahvecisine.</p>

  <p class="calibre1">"Kampa girdiler bu sabah" dedi adam. "Hoca İlhan Beyle konuşmuş, Şile'ye gittiler kampa. Bir beni götürmediler."</p>

  <p class="calibre1">"Kampa gireceğine kara toprağa girdi oğluuum" diye bağırdı aniden Muharrem'in babası <span class="calibre9">iki eliyle yüzünü kapatarak İki yanındaki mahalleli ellerini omuzuna atıp bir şeyler söylediler.</span></p>

  <p class="calibre1">Meyva suyumdan bir yudum aldım.</p>

  <p class="calibre1">"Takımda eksik yok değil mi?" dedim. "Kamp kadrosunda?"</p>

  <p class="calibre1">"Yok hocam" dedi kahveci. "Ama sabah yolcu ettiğimde moralleri bozuktu çok."</p>

  <p class="calibre1">"Nasıl olmasın, nasıl olmasın" dedi Muharrem'in babasının yanında oturanlardan biri.</p>

  <p class="calibre1">Öteki anlamadığım bir şeyler mırıldandı ağzının içinden Arapça.</p>

  <p class="calibre1">"Polisten haber yok mu?" dedi Nuri.</p>

  <p class="calibre1">"Yook, yook" dedi Muharrem'in babası. "Haber olsa n'olacak, olmasa n'olacak. Gitti fidan gibi evladım, gitti..."</p>

  <p class="calibre1"></p>

  <p class="calibre1">Yeniden sessizliğe büründük. Buraya gelirken bir fırsatını bulup Muharrem'in odasına bir göz atmanın kolay olacağını düşünmüştüm ama bunu nasıl başaracağımı bilemiyordum şimdi.</p>

  <p class="calibre1">Yerimde kıpırdandım.</p>

  <p class="calibre1">"Tuvalet içerde Remzi abı" dedi Nuri ayağa kalkarak. "Göstereyim." Kimsenin görmediğinden emin olarak kocaman bir göz kırptı bana.</p>

  <p class="calibre1">Sigaramı betonda söndürerek Nuri'yi izledim. Evin kapısının önündeki kadın ayakkabılarının yanına çıkardık ayakkabılarımızı, içeri girdik. Loş ve nemliydi evin içi. Biz yürüdükçe önümüzden kaçışan eli tepsili kadınların yüzüne bakmadan yürüdük. Büyükçe bir oturma odasında hepsinin başı beyaz başörtüleriyle örtülü on kadar kadın gördüm kapının aralığından. Nuri evin arkalarında yanyana iki kapı gösterdi.</p>

  <p class="calibre1">"Muharrem'in odası bu" dedi kapılardan buzlu camlı olmayanını göstererek. "Sen tuvaletteyken ben sıramı beklerim dışarda."</p>

  <p class="calibre1">Başıyla tuvaletin kapısını göstererek gözünü kırptı yeniden.</p>

  <p class="calibre1">Odanın kapısını hızla açıp girdim içeri. Ardımdan kapadım.</p>

  <p class="calibre1">Evin en büyük odası Muharrem'e verilmişti anlaşılan. Duvarlar baştan başa Beşiktaş <span class="calibre9">posterleriyle doluydu. Son on yılda gazetelerin verdiği bütün sezon açılışı takım posterlerini bulabilirdiniz yanyana. Pencerelerin dışındaki bütün alanlar bunlarla doluydu. Arada bir futbolcuların tek tek fotoğrafları vardı. En çok da Metin.</span></p>

  <p class="calibre1">Evlendiğinde de kullanabilsin diye alındığı anlaşılan iki kişilik sarı demir borulu yatağın üstüne 11 numaralı bir Karasu Güneşspor forması konulmuştu kolları iki yana açık. Yatağın tam karşısında kocaman ekranlı bir televizyon vardı. Televizyonun durduğu komodinin yanında bir masa.</p>

  <p class="calibre1">Masanın üstünde bir cüzdan duruyordu. Yanında biraz bozuk para, bir güneş gözlüğü, bir Swatch saat, bir paket kâğıt mendil, ucunda siyah beyaz topla bir anahtarlık. Masanın altında gazeteye sarılmış bir çift kanlı futbol ayakkabısı. Kanlar kuruduğu için alttaki siyah deri görünüyordu artık televizyonda gördüğümden farklı olarak.</p>

  <p class="calibre1">İçim bir tuhaf oldu. Ama vaktim azdı.</p>

  <p class="calibre1">Siyah beyaz toplu anahtarlığı elime alıp, üzerinde Fiat yazan kalın kontak anahtarını ye iki Yale anahtarı kenara sıyırdım metal yuvarlakta. Yıldırım Soğancı'nın sünnet edilmiş bereket tanrısı takılı anahtarlığından aldığım küçük anahtara çok benzeyen küçük anahtarı çıkarıp cebime attım.</p>

  <p class="calibre1">Tanrı günahlarımı affetsindi. Kapıyı kapayıp odadan çıktım.</p>

  <p class="calibre1">Nuri dışarda bekliyordu. Benim çıktığımı görünce, tuvaletin buzlu camından içerde yandığı belli olan lambayı söndüren düğmeye bastı. Ben başımı salladım. Nuri gözünü <span class="calibre9">kırpmadı bu kez.</span></p>

  <p class="calibre1">Başı örtülü kadınlara çarpmamaya çalışarak evin dış kapısına geldik. Ayakkabılarımızı <span class="calibre9">giydik. Karasu Güneşspor'un lokalinin kahvecisi geldiğimizi görünce, bizi bekliyormuş gibi kalktı ayağa.</span></p>

  <p class="calibre1">"Ben de kaçayım artık" dedi ortaya.</p>

  <p class="calibre1">"Biz de kalkıyoruz" dedim. "Seni bırakırız istersen."</p>

  <p class="calibre1">"Sağol hocam" dedi adam.</p>

  <p class="calibre1">Sırayla artık tümü ayağa kalkmış erkeklerin elini sıktık. Muharrem'in babası boynuma sarıldı. Sucukların kokusunu almasın diye nefesimi tuttum. Nuri adamın elini öptü yeniden.</p>

  <p class="calibre1">Bir dolu 'başınız sağolsun... siz de sağolun' arasında çıktık sokağa.</p>

  <p class="calibre1">Nuri yanıma, kahveci arka koltuğa oturdu otomobile girdiğimizde.</p>

  <p class="calibre1">"Allah kimselere göstermesin" dedi kahveci yola çıktığımızda. Nuri de ben de cevap vermedik. Ben sigara paketimi çıkarıp Nuri'ye verdim arkaya uzatsın diye. Bir tane eksik dönen paketten kendime de yaktım otomobilin çakmağıyla.</p>

  <p class="calibre1">"Takım kampa gittiğine göre" dedim TEM'e çıktığımızda, "binada kimse yok mudur şimdi?"</p>

  <p class="calibre1"></p>

  <p class="calibre1">"Kim olacak hocam" dedi kahveci arkadan. "Bütün bina bana emanet. Niye sordun?"</p>

  <p class="calibre1">"Binanın oturumuna bakmaya söz vermiştim İlhan'a" dedim bey sözcüğünü bilinçle esirgeyerek.</p>

  <p class="calibre1">"Hayırdır hocam?" dedi kahveci oturduğu yerden öne doğru eğilerek. Nefesini ensemde duydum.</p>

  <p class="calibre1">"Takım kümede kalırsa yeni bir bina düşünüyor İlhan" diye palavra attım. "Doğru dürüst kapalı tribünler, lojman, lokal falan."</p>

  <p class="calibre1">"Aman hocam" dedi kahveci. "Çıkarmasınlar bizi on yıllık ekmek teknemizden. Aman hocam."</p>

  <p class="calibre1">"Valla bilmem" dedim. "Aklından geçen bir düşünce. Bir bak dediydi bana dün."</p>

  <p class="calibre1">"Aman hocam" dedi yeniden kahveci. "Sen bir söylesen de beni, başımıza iş açılmasa."</p>

  <p class="calibre1">"Bakarız" dedim. "Şimdilik telaşlanacak bir şey yok canım."</p>

  <p class="calibre1">"Bak sen şu işe" dedi kahveci geriye yaslanarak. "Hocam, ben açarım kapılan sana, dilediğin yere bak. Sonra gelir bir kahvemi içersin yukarda."</p>

  <p class="calibre1">Sesimi çıkarmadım artık. Yan gözle Nuri'ye baktım. Göz kırpmadım ama.</p>

  <p class="calibre1">Gaza bastım. Olağandan hızlı sürüyordum. Ayazağa'ya gelinceye kadar hiç konuşmadı <span class="calibre9">kahveci. Stadyumun yanından kıvrıldım. Şimdi boş olan yan tarafta dün İlhan Karasu'nun Mercedes'inin durduğu yere kadar ilerledim. Kahveci önemli misafirleri olan birinin telaşıyla üç adım önümüzden yürümeye başladı binaya doğru.</span></p>

  <p class="calibre1">Binayı tribünlerden ayıran uzun parmaklıklı kapıyı açmaya çalışırken yetiştik ona.</p>

  <p class="calibre1">"Hocam buyrun" dedi kapıyı ardına kadar açarken.</p>

  <p class="calibre1">Sonra gidip binanın içerlerine uzanan koridora açılan kapıyı açtı. Önümüzden girdi. İki yana açılan koridorun köşesinde durdu.</p>

  <p class="calibre1">"Hepsi bu kadar zaten hocam" dedi iki kolunu iki yana uzatarak. "Kapıları açayım, dilediğin yere bak."</p>

  <p class="calibre1">"Soyunma odalarını kilitliyor musunuz?" dedim sanki bilmiyormuş gibi.</p>

  <p class="calibre1">"Hep kilitli tutarım hocam" dedi. "Antrenmana geldiklerinde bile. Ne olur ne olmaz. Kötü <span class="calibre9">çok. Hele maç günleri. Giren çıkan belli olmaz."</span></p>

  <p class="calibre1">"Dolapları yok mu çocukların?"</p>

  <p class="calibre1">"Var hocam. Kendi dolapları var kilitli. Ama korkarım ben. Gelsin benden istesin odanın anahtarını, açayım ona. Hocayla malzemecide de var anahtar sonra. Onlardan istesinler."</p>

  <p class="calibre1">Karasu Güneşspor'un soyunma odasına giden loş koridordan yürümeye başladık ağır ağır.</p>

  <p class="calibre1">Kapının önünde aniden durdum. Nuri de durdu. Kahveci da. Elimle cebimdeki anahtara dokundum.</p>

  <p class="calibre1">"Salı gecesi Muharrem geldi mi sana kapıyı açman için?" dedim. "Geç vakit?"</p>

  <p class="calibre1">Elini kafasına götürerek kaşıdı kahveci. Benim de kafamın arkası kaşındı nedense.</p>

  <p class="calibre1">"Bak sen söyleyince hocam..." dedi. "Salı gecesi... Salı gecesi... Geldi Muharrem.</p>

  <p class="calibre1">Kimseler kalmamıştı yukarda. Kapıyordum tam."</p>

  <p class="calibre1">Soyunma odasının kilidini açtı.</p>

  <p class="calibre1">"Ne dedi?" dedim içeri ilk adımımı atarken.</p>

  <p class="calibre1">"Saatini unutmuş içerde. Hatırası varmış. Epey telaşlıydı."</p>

  <p class="calibre1">Soyunma odası bıraktığım gibiydi. Karatahtadaki yazı silinmişti. Yerine üzerinde bir takım oklarla oradan oraya yönlendirilen oyuncu simgeleriyle dolu bir futbol taktik krokisi çizilmişti. Kancalarda gömlekler, pantolonlar yoktu.</p>

  <p class="calibre1">"Ben suyu kaynatayım bir yandan hocam" dedi kahveci sonra. "İşiniz bitince bir yorgunluk kahvesi için benden."</p>

  <p class="calibre1">Kapıyı kapayınca Nuri'yle birbirimize baktık.</p>

  <p class="calibre1">"Hangisi Muharrem'in biliyor musun?" dedim anahtarı cebimden çıkararak.</p>

  <p class="calibre1">"Hayır" dedi Nuri. "Ben de çıkayım mı?" "Boşver" dedim. "Sen olmasan bulamazdım bunu."</p>

  <p class="calibre1"></p>

  <p class="calibre1">Anahtarı dolapların kilit hizasında baştan sona ağır ağır gezdirdim. 11 numaralı dolabın önünde durdum.</p>

  <p class="calibre1">Anahtarı deliğe soktum. Çevirdim. Açıldı.</p>

  <p class="calibre1">Dolabın iç kapağında Metin'in yakın plan bir portresi duruyordu yapıştırılmış. İçinde küçücük dolaba sıkıştırılmış bir spor çantası.</p>

  <p class="calibre1">"Bismillah" dedi Nuri elimi spor çantasına attığımda.</p>

  <p class="calibre1">Çantayı indirip fermuarını çektim. Oradaydı. İçine önemli şeyler koyduğunuz, elden ele gezerken zedelenmemesi için altında üstünde puf böreği gibi kabarık destekleri olan büyük boy sarı zarf, kullanılmış sporcu giysilerinin en üstünde duruyordu.</p>

  <p class="calibre1">Tahta banka oturdum. Spor çantası ayaklarımın arasındaydı. Nuri ayakta ne yapacağıma bakıyordu. Zarfı elime aldım. Üst tarafında iki yana bastırılmış ince iki teneke parçasından oluşan kilidini dikkatli dikkatli açtım. Elimi uzatıp içindekileri çıkardım.</p>

  <p class="calibre1">Telefotoyla çekilmiş, kartpostaldan bir boy büyük basılmış siyah beyaz fotoğraflardı <span class="calibre9">bunlar. Dilek Aytar’ın evinin yanındaki inşaatın içinden çekilmiş oldukları açıktı. Dilek Aytar'la kaleci Zafer'i bir oturma odasında olunabileceği kadar samimi pozlarda gösteren bir dizi fotoğraf. Fotoğraflardaki giysilerin farklılığından, bu fotoromanın değişik günlerde, değişik saatlerde çekildiği anlaşılıyordu.</span></p>

  <p class="calibre1">Nuri tepemde tersten bakıyordu fotoğraflara.</p>

  <p class="calibre1">"Yıldırım abinin çektiği belli bunları Remzi abi" dedi. "Agrandizörün lekesine bak."</p>

  <p class="calibre1">Fotoğrafların sol üst köşesinde hep aynı yerde kıvrılmış saç teli gibi bir leke apaçık görünüyordu.</p>

  <p class="calibre1">Desteyi karıştırdım. En alttaki üç fotoğrafta kaleci Zafer'in yerini Kayahan Karasu almıştı.</p>

  <p class="calibre1">Dilek Aytar sevgililerinin kucağına oturup bacaklarını iki yana açmayı seviyordu anlaşılan.</p>

  <p class="calibre1">Pantolonlu, etekli.</p>

  <p class="calibre1">Fotoğrafları zarfın içine geri ittim.</p>

  <p class="calibre1">"Gidelim şu seninkinin kahvesini içelim bakalım" dedim "Senin soyadın neydi Nuri?"</p>

  <p class="calibre1">Espriyi anlamış gibi güldü.</p>

  <p class="calibre1"></p>

  <p class="calibre1">Adam neskafenin miktarını fazla tutmuştu herhalde bana yaranmak için. Daha önceden elimde olmayan kocaman sarı zarfın nereden çıktığıyla da ilgilenmez göründü. Kahveyi hızla bitirip çıktık. Nuri Karatoprak'ı Foto Paris'in sokağının başına kadar götürmeyi önerdim, yürümeyi tercih etti.</p>

  <p class="calibre1">"Maça gelecek misin?" dedim ayrılırken. "Kaçar mı Remzi abi" dedi.</p>

  <p class="calibre1">Otomobilime girip reklamcı arkadaşımı aradım telefonda. Yerindeydi. Kendimi öğle yemeğine davet ettirdim.</p>

  <p class="calibre1">Beni müşterilerini ağırladığı cafcaflı restoranlardan biri yerine, Levent çarşısındaki esnaf lokantasına götürdü. Kuru fasulye ve pilav ısmarladım, cacıkla birlikte.</p>

  <p class="calibre1">"Yorgun görünüyorsun" dedi kolasından ilk yudumunu alırken.</p>

  <p class="calibre1">"Dün gece çok uyudum halbuki" dedim. "Hoca seni sordu" dedi.</p>

  <p class="calibre1">"Cumartesi sabah gelirim" dedim, "iki gün kalacağım güzel bir otel biliyor musun İstanbul'un yakınlarında. Şile olmasın."</p>

  <p class="calibre1">"Ne?" dedi. "Ne saçmalıyorsun?"</p>

  <p class="calibre1">Garsonun getirdiği kuru fasulyeyle pilavı birbirine karıştırdım. Reklamcı arkadaşımın dudağı büzüldü.</p>

  <p class="calibre1">"Kampa gireceğim" dedim.</p>

  <p class="calibre1">"Ne biçim detektifsin lan sen?" dedi.</p>

  <p class="calibre1">"Niye?" dedim, "işim bitti. Cumartesi günü şike mike olmayacak."</p>

  <p class="calibre1">"Ya Muharrem'in katili?" dedi.</p>

  <p class="calibre1">"Burası Türkiye" dedim. "Amerika değil. Polis yakalar nasıl olsa. Sen maça gelecek misin onu söyle asıl?"</p>

  <p class="calibre1"></p>

  <p class="calibre1">Yüzünü buruşturdu.</p>

  <p class="calibre1">"Mecburen geleceğim" dedi. "Bunca tantanadan sonra. Otel işinde ciddi misin?"</p>

  <p class="calibre1">"Son derece" dedim.</p>

  <p class="calibre1">Cep telefonunu çıkardı. Konuşmalarından müşterisi olduğunu anladığım Silivri'deki klas bir otelin sahibiyle uzun uzun konuştu. Turizm sektörünün sorunları hakkında kulaktan dolma epeyi bilgi sahibi oldum kuru fasulye pilav karışımını bitirirken. Cacığa geçtiğimde benim için iki gecelik bir rezervasyon yaptırdı. Ciddi bir indirimle.</p>

  <p class="calibre1">"Bu kıyağımı unutma" dedi telefonu cebine yerleştirirken. "Az gelişmiş ülke detektifi."</p>

  <p class="calibre1">"Sağol" dedim. Tepemizde biten garsona iki orta kahve söyledim reklamcı arkadaşımın onayını alarak. Konuyu değiştireyim dedim kendi kendime. "İşler nasıl, film çekiyor musunuz?"</p>

  <p class="calibre1">"Bir iki proje var" dedi. "Neden sordun?"</p>

  <p class="calibre1">"Cem Tümer'in bir çekimini seyrettim" dedim. "Zor iş."</p>

  <p class="calibre1">"Onun prodüksiyonları ucuza çıkar" dedi. "Kendi çektiği için. Gel de benimkilerden birini gör. Adamı film yaptığına pişman ederim."</p>

  <p class="calibre1">Ha, ha, ha, diye güldü.</p>

  <p class="calibre1">"Adam dünyanın aksesuarını yığmıştı stüdyoya" dedim. "Çekim bitince ne olur onlar?"</p>

  <p class="calibre1">"En çok buna gülerim" dedi reklamcı arkadaşım. Ardından güldü. "Prodüksiyon için, oyuncular için, yayın için dünyanın parasını dökerler, sonra üç kuruşluk ıvır zıvırı geri almayı <span class="calibre9">marifet sayarlar film bittikten sonra. Az gelişmiş ülkenin azgelişmiş reklamverenleri."</span></p>

  <p class="calibre1">Yemek bitti. Hesabı reklamcı arkadaşım ödedi. Ajansta bir toplantısı vardı, acele ediyordu gitmek için. Ben İlhan Karasu'nun çekini tahsil ettim Levent'teki bir bankadan Parayı alıp kendi bankama yatırdım. Sonra eve bile uğramadan otomobilime binip Silivri'deki otele gittim, Perşembe giriş Cumartesi çıkış yarım pansiyon uyumaya.</p>

  <p class="calibre1"></p>

  <h1 class="calibre8" id="sigil_toc_id_19">Bölüm 2.20</h1>

  <p class="calibre1"></p>

  <p class="calibre1"></p>

  <p class="calibre1">Cumartesi sabahı çok erken kalktım. Silivri'deki otelin muhteşem kahvaltısını es geçerek, kimselerin olmadığı kapalı havuzda son kez yüzüp, yola çıktım. Maç anlatan spikerlerin "tam futbol havası" dedikleri bir hava yardı ortalıkta. Otoyolda olağandan hızlı gidip Aikido çalışmasına yetiştim. Hoca böyle durumlarda her zaman yaptığı gibi velimin yazdığı mazeret kâğıdının nerede olduğunu sordu gülerek. Reklamcı arkadaşım gelmemişti çalışmaya bu kez.</p>

  <p class="calibre1">Tembel herif.</p>

  <p class="calibre1">Sıkı bir çalışma oldu.</p>

  <p class="calibre1">Duştan sonra geleneksel Cumartesi kahvaltısına katıldım sinema yönetmeni ve gemi donatanıyla birlikte. Olağan kötü beslenme düzenimin acısını çıkartırcasına yedim.</p>

  <p class="calibre1">Evin kapısında iki günlük gazete ve ekmek bekliyordu beni. Telesekreterde adını <span class="calibre9">vermeyen kadının üç ayrı notu. Bu konuda bir şeyler yapmaya karar verip, bugünkü maçtan sonraya erteledim. Erken kalkmanın, antrenmanın ve sıkı bir kahvaltının ağırlığı çökmeye başladı birden üstüme. Saati kurup uyudum.</span></p>

  <p class="calibre1">Kalktığımda hava bulutlanmıştı biraz. Bir kez daha duşa girdim. Çıkınca kendime bir kahve yapıp gazeteleri gözden geçirdim. Olağan kötülüklerden fazlası olmamıştı şu iki gün içinde. Taksici cinayetlerinin önlenmesi için düşünülen telsizli alarm tertibatının bir an önce gündeme gelmesini isteyen bir çağrısı vardı ilgili bir meslek kuruluşunun.</p>

  <p class="calibre1">Ağır ağır giyinip yola çıktığımda hafif bir yağmur inip hemen durdu. Sahanın tozları</p>

  <p class="calibre1">yatışır, iyi oldu diye düşündüm.</p>

  <p class="calibre1">Daha önce hiç dinlemediğim bir radyodan gelen caz eşliğinde Ayazağa'ya doğru sürdüm otomobilimi.</p>

  <p class="calibre1">Stada yaklaştıkça ortalıkta daha önceki gelişlerimde görmediğim bir kalabalık olduğumu gördüm. İçinde kimi oturan kimi gazete okuyan polislerle dolu bir otobüs bile vardı. Seyyar kokoreççiler, turşu suyu satıcıları, çekirdekçiler görev başındaydı. Gelip geçen yağmurdan heveslenen bir uyduruk şeffaf yağmurluk satıcısı bile vardı. Otomobilimi bırakmaya artık alıştığım yerler dolmuştu. Yarısı çocuk, yirmi kişilik bir grup seyirci bağıra çağıra geçti önümden kendime park edecek bir yer ararken. Ellerinde kahverengi-sarı bayraklar vardı.</p>

  <p class="calibre1">Karakolun ilerlerinde bir yere bıraktım otomobilimi. Koşuşturan kalabalığın genel eğilimine uyarak stada doğru yürüdüm.</p>

  <p class="calibre1">Kendine yer arayan bir bedavacı gibi tellere yaklaşıp stadyumun içine göz attım. Saha boştu. Binanın iki yanındaki açık tribünlerde epeyi insan vardı. Alt ve üst balkonların dolmuş <span class="calibre9">olduğunu gördüm. Dönüp girişe yöneldim.</span></p>

  <p class="calibre1">Girişin hemen önündeki otoparkta Cem Tümer'in Grand Cherokee'si, İlhan Karasu'nun Mercedes'i ve reklamcı arkadaşımın Jaguar'ı bir sürü otomobilin arasında yanyana duruyorlardı.</p>

  <p class="calibre1">Onları geçip benden başka kimsenin ilgilenmeyeceğinden emin olduğum siyah Şahin'in önce plakasına baktım, sonra penceresini tıklattım.</p>

  <p class="calibre1">Cep telefonuyla oynayan kır saçlı adam hayretle baktı yüzüme. Ne yapacağına kararsız biçimde yavaş yavaş indirdi camı.</p>

  <p class="calibre1">"Siz maçı izlemeyecek misiniz?" dedim adama gülümseyerek. "Antrenmanı o kadar seyrettikten sonra..."</p>

  <p class="calibre1">Ne cevap vereceğini şaşırdı adam. Öylece baktı yüzüme. "Önemli değil" dedim. "Yalnız bir otomobili bu kadar yakından takip etmeyin, belli oluyor. Şu telefonu alabilir miyim?"</p>

  <p class="calibre1">Kır saçlı adam cüzdanını boşalt avucuma desem yerine getirecek kadar şaşırmıştı, telefonu uzattı. Alıp reklamcı arkadaşımın numarasını tuşladım.</p>

  <p class="calibre1">"Kısa kes, müşterini ver bana" dedim telefona cevap verince. "Yaşlı olanını." Olduğumuz yerden binanın üçüncü katının balkonunu görebiliyordum.</p>

  <p class="calibre1"></p>

  <p class="calibre1">"Alo?" dedi İlhan Karasu'nun sesi bir kaç saniye sonra.</p>

  <p class="calibre1">"Nasılsınız İlhan Bey?" dedim telefona. Bir şey söylemesine fırsat vermeden ekledim.</p>

  <p class="calibre1">"Bakın bir Karasu Güneşspor taraftarı başarılar dilemek istiyor size." Telefonu ağzı açık beni dinleyen kır saçlı adama verdim. Başımla bir onay hareketi yaptım kararlı bir biçimde.</p>

  <p class="calibre1">"Başarılar....başarılar dilerim" diyebildi adamcağız sadece. Ter içinde kalmıştı. Telefonu aldım. Bir iki adım uzaklaştım siyah Şahin'den.</p>

  <p class="calibre1">"Sesi tanıdınız mı?" dedim telefona. "Evet, o" dedi İlhan Karasu. "Neredesin sen?"</p>

  <p class="calibre1">"Geliyorum" dedim. "Yerimi ayırın." Kapadım. Cep telefonunu kır saçlı adama geri verdim.</p>

  <p class="calibre1">"Korkmayın" dedim, "siz size söyleneni yaptınız sadece. Bence burada oturacağınıza gelin, bir köşeden seyredin maçı. Sıkı maç olacak."</p>

  <p class="calibre1">Adamın bana uygun bir cevap bulma çabası daha fazla uzamasın diye döndüm sırtımı, turnikeye doğru yürüdüm. İçeri giriş parası, dışarda satılan simitlerin fiyatına eşitti. Büyük bir ciddiyetle bileti kesip elime veren adama teşekkür edip içeri girdim. Binanın bu tarafındaki açık tribünü Karasu Güneşspor taraftarları doldurmuştu. Yüzü ancak geçerdi sayılan. Yine de üç davulcu vardı canla başla görev yapan. Bir iki çocuk yüzlerini kahverengi-sarı <span class="calibre9">boyamışlardı.</span></p>

  <p class="calibre1">İkinci kattaki lokal ağzına kadar doluydu. Tavana sigara dumanlan gözle görülebiliyordu.</p>

  <p class="calibre1">Seçim gecesi bir parti merkezi kadar gürültülüydü.</p>

  <p class="calibre1">Otuz kadar bardağa birden çay koymaya çalışan kahveciye selam verdim.</p>

  <p class="calibre1">"Yukardalar mı?" dedim.</p>

  <p class="calibre1">"Yukardalar hocam" dedi adam, "sülalece gelmişler bu gün. Kahve yetiştiremedim valla."</p>

  <p class="calibre1">Merdivenlerden yukarı çıktım. Neredeyse bilek güreşi yapacağımız yarma yine kapıdaydı.</p>

  <p class="calibre1">Beni görünce hiç tereddüt etmeden tek bir harekette açtı kapıyı.</p>

  <p class="calibre1">Sonradan ekleme muhtar bürosuna benzeyen Yönetim Kurulu odasındaki masanın koltuğunda Kayahan Karasu oturuyordu. Dilek Aytar çaprazına bir sandalye çekmiş, masanın üstünde bulduğu kâğıt kalemle bir şeyler karalıyordu. İkisinin önünde de yarım kalmış <span class="calibre9">kahveler vardı su bardaklarına konulmuş.</span></p>

  <p class="calibre1">"Merhaba" dedim ikisine birden.</p>

  <p class="calibre1">Dilek Aytar yerinden kalkıp uzattığım elimi sıktı. Kayahan Karasu oturduğu yerden gülümsemekle yetindi.</p>

  <p class="calibre1">Bütün sandalyeler taşındığı için tuhaf bir biçimde boş görünen Yönetim Kurulu odasını <span class="calibre9">hızla geçip balkona çıktım.</span></p>

  <p class="calibre1">Bu binanın görüp görebileceği en renkli futbol seyircileri sıralanmıştı balkona boydan boya.</p>

  <p class="calibre1">Cem Tümer'le İlhan Karasu ortaya oturmuşlardı. Aralarındaki sandalye boştu, bana ayrıldığını düşündüm onun. Kocasının yanında oturan Selcan Tümer tırnaklarını yemeye başlamıştı şimdiden. Onun yanında Aysu Samancı, onun yanında Mine vardı. Kızlar ellerinde kola bardaklarıyla daha kimsenin çıkmadığı sahaya bakıyorlardı hiç konuşmadan.</p>

  <p class="calibre1">İlhan Karasu'nun yanında reklamcı arkadaşım oturuyordu. Onun yanındaki iki sandalye boştu.</p>

  <p class="calibre1">Balkona girince gözler bana döndü. Sıradan hepsinin ellerini sıktım. Balkon dar olduğu için zor hareket ediliyordu. Arkada bir tek adamın, o da ayakta durabileceği kadar boşluk vardı.</p>

  <p class="calibre1">İlhan Karasu hafifçe ayağa kalktı aralıktan geçip boş sandalyeye oturabilmem için.</p>

  <p class="calibre1">"Baş köşe senin" dedi. "Ortalıklarda yokmuşsun duyduğuma göre."</p>

  <p class="calibre1">"Kampa girdim" dedim. Bacaklarım birbirine yapışık oturdum sandalyeye mecburen o sıkışıklıkta.</p>

  <p class="calibre1">Sahaya kimse çıkmamıştı hâlâ. Cem Tümer kulağıma eğildi.</p>

  <p class="calibre1">"Haklıymışsınız" dedi. Hangi konuda haklı olduğumu anlamadım.</p>

  <p class="calibre1"></p>

  <p class="calibre1">"Sizden de taraftar geldi mi?" dedim cevap yerine. Eliyle binanın öteki tarafını gösterdi.</p>

  <p class="calibre1">"Bir elli kişi varız" dedi.</p>

  <p class="calibre1">Bir grup polis, ağır hareketlerle seyircilerin arasına, binanın sahaya açılan kapısına doğru yayıldılar.</p>

  <p class="calibre1">Bir cep telefonu çaldı balkonda. Selcan Tümer eğilip çantasından çıkardı cep telefonunu.</p>

  <p class="calibre1">Hiç konuşmadan bir süre dinledi karşısındakini. Sonra kapadı. Telefonu elinde, dünyanın en sıcak gülümsemesiyle baktı bana. Niye böyle gülümsediğini anlamamış gibi davrandım. Kır saçlı adam kendisini toplamıştı anlaşılan.</p>

  <p class="calibre1">Binanın yan tarafından bir gümbürtü koptu önce. Sarı-kahverengi formalı onbir genç</p>

  <p class="calibre1">adam, maytaplar, çatapatlar ve birdenbire yükselen davul sesleri arasında koşarak çıktılar sahaya. Kollarında kaim, siyah bantlar vardı.</p>

  <p class="calibre1">İlhan Karasu reklamcı arkadaşıma döndü.</p>

  <p class="calibre1">"Dilek'le Kayahan'ı çağır sana zahmet" dedi. "Hareket başlıyor."</p>

  <p class="calibre1">Reklamcı arkadaşım ayağa kalktı. Daha bir adım atamadan Kayahan Karasu göründü <span class="calibre9">kapıda. Dilek Aytar arkasındaydı. Tantananın seslerini duymuş olmalılardı. Habercilik görevi sanki hiç verilmemiş gibi hemen yerine oturdu reklamcı arkadaşım. Yanına Dilek Aytar oturdu, Kayahan Karasu en uçtaki sandalyeye. Babası izin verse kaçacak gibiydi zoraki seyredeceği maçtan...</span></p>

  <p class="calibre1">Karasu Güneşsporlular kendi taraftarlarının bulunduğu yöndeki yarı sahaya yayılmış, ısınıyorlardı. Sonra yumruk şovlar başladı.</p>

  <p class="calibre1">"Elimden geleni yaptım" dedim İlhan Karasu'ya.</p>

  <p class="calibre1">"Tahmin ederim" dedi İlhan Karasu. Başını bana döndürmemişti.</p>

  <p class="calibre1">"Tahmin ettiğinizden daha fazlasını yaptım" dedim bu kez sesimi biraz yükselterek.</p>

  <p class="calibre1">Balkondakiler sesimi neden yükselttiğimi merak ettiler sanki.</p>

  <p class="calibre1">"Ne demek istiyorsun?" dedi İlhan Karasu bana dönerek. Merkez İdmanyurdu cılız alkışlarla çıktı sahaya.</p>

  <p class="calibre1">"Şike işini kurcalamam için konuşurken bana ne dediğinizi hatırlayın" dedim.</p>

  <p class="calibre1">"Ne dedim?" dedi İlhan Karasu. Balkonda konuşmalar aniden kesilmişti.</p>

  <p class="calibre1">"Salt şüphe üzerine iki oyuncumuzu takımdan kesersek arkamızdan değil yüzümüze gülerler, demiştiniz." dedim.</p>

  <p class="calibre1">"Demişimdir" dedi İlhan Karasu.</p>

  <p class="calibre1">Karasu Güneşspor'un iki numarası taraftarlarının bulunduğu açık tribünün önüne gelip niyeti bozukların müstehcen olarak niteleyebileceği bir takım hareketler yaptı. Kalabalık <span class="calibre9">"oley, oley, oley" diye bağırdı. Üçüncü katın balkonundakilerden kimse alkışlamadı çocuğu.</span></p>

  <p class="calibre1">"Ben de sizin gibi yaptım" dedim.</p>

  <p class="calibre1">Devam edecektim, Cem Tümer sözümü kesti.</p>

  <p class="calibre1">"Canım o şike mevzuunu halletmiştik..." dedi ağzını kulağıma yaklaştırıp.</p>

  <p class="calibre1">"Şike mevzuunda biz hiçbir şeyi halletmedik" dedim.</p>

  <p class="calibre1">"Bu da ne demek oluyor?" diye bağırdı İlhan Karasu. "Sen demedin mi maç temiz oynanacak diye?"</p>

  <p class="calibre1">Reklamcı arkadaşım resmen bizden yana kafasını uzattı konuştuklarımızı duyabilmek için.</p>

  <p class="calibre1">Ona yardımcı olayım diye sesimi biraz yükselttim ben de.</p>

  <p class="calibre1">"Maç temiz oynanacak" dedim. "Burası kesin." "Eee?" dedi Selcan Tümer.</p>

  <p class="calibre1">"Maç temiz oynanacak" dedim, "çünkü ortada şike yoktu."</p>

  <p class="calibre1">"Ne?" dedi İlhan Karasu.</p>

  <p class="calibre1">"Dalga geçme lan" dedi reklamcı arkadaşım.</p>

  <p class="calibre1">"Bu da ne demek şimdi?" dedi Cem Tümer.</p>

  <p class="calibre1">"Şike hikâyesi Yıldırım Soğancı'ııın sizden biraz para tırtıklamak için kendi kendine uydurduğu bir hikâyeydi" dedim kafamı Cem Tümer'e çevirmeden herkes ne dediğimi duysun diye. "Ortada şike mike yoktu." .</p>

  <p class="calibre1"></p>

  <p class="calibre1">"Nerden biliyorsun?" dedi İlhan Karasu. "Kendi söyledi" dedim. "Ölmeden biraz önce."</p>

  <p class="calibre1">"Dümen yaptığını mı söyledi sana?" dedi reklamcı arkadaşım. "Daha neler?</p>

  <p class="calibre1">Kaleci Zafer geldi taraftarlarının önüne. Aynı hareketleri o da yaptı. Aynı "oley"leri aldı.</p>

  <p class="calibre1">"Yok canım" dedim. "Profesyonel futbolda harbiden maç satmanın hiç aklı başında bir iş <span class="calibre9">olmadığını makul bir biçimde anlattı bana."</span></p>

  <p class="calibre1">"Ya Bebek'teki toplantı?" dedi Selcan Tümer.</p>

  <p class="calibre1">"İlhan Bey'i dümenin ciddiliğine inandırmak için" dedim, "Zafer'i de bir transfer hikayesiyle göndermiş oraya. Boşuna bekledi oğlan."</p>

  <p class="calibre1">Aysu Samancı başını salladı.</p>

  <p class="calibre1">"Aysu Hanım görsün de şikeye ikna olsun diye gidip Cem Bey'le lüzumlu lüzumsuz konuştu uzun uzun. Samimiymişler gibi giysisine falan dokundu."</p>

  <p class="calibre1">"Amma becerikliymiş herif dedi Kayahan Karasu oturduğu yerden sesini duyurmak için sandalyesinden hafifçe kalkıp. Ona döndüğümde Dilek Aytar'ın adamın böğrüne usulca bir dirsek attığını gördüm.</p>

  <p class="calibre1">Siyah giysili hakemler tam altımızda belirdiler.</p>

  <p class="calibre1">Selcan Tümer'in bu kadarla yetinmeye niyeti yoktu anlaşılan.</p>

  <p class="calibre1">"Bir de sol bek vardı..." dedi.</p>

  <p class="calibre1">Sahada İsmail Sefer'i aradı gözlerim ister istemez. Kendi kendine ısınmaya devam ederken çok sağlıklı görünüyordu.</p>

  <p class="calibre1">"Yooo" dedim. "Sol bek İsmail'in hiçbir şeyden haberi yok."</p>

  <p class="calibre1">"Ama ben kulağımla duydum adamı telefonda" dedi Cem Tümer. "Sağır değilim."</p>

  <p class="calibre1">"Sağır değilsiniz ama futboldan çok anlamıyorsunuz" dedim. "Günümüzde kanat oyuncuları da savunma yapıyorlar."</p>

  <p class="calibre1">Balkondakilerin her biri, artık gizlemeye gerek bile duymadıkları bir ilgiyle dinliyorlardı <span class="calibre9">söylediklerimi. İlhan Karasu belki de Cem Tümer'in dışındakilerin duygularına çevirmen oldu.</span></p>

  <p class="calibre1">"Ne futboldan anlaması? Ne savunması?" dedi. "Doğru dürüst anlat şunu madem başladın."</p>

  <p class="calibre1">Orta hakem uzun bir düdük çaldı her iki takımı sahanın kenarına çağırmak için. Ben bir sigara yaktım. Çok vaktim kalmamıştı.</p>

  <p class="calibre1">"Yıldırım Soğancı, Cem Bey'e sözde şike teklifini bir maç sırasında yaptı ilk kez" diye açıkladım herkese. Elimle telefonda konuşma işareti yaptım. "Kaleciyle birlikte satın alacağı <span class="calibre9">ikinci oyuncuyu söylediğinde önünde bir ikili mücadele oluyordu Cem Bey'in. Adam tam o anı bekliyordu. Söylediklerinin etkisi tam olsun diye. Gösterdiği adam topu rakipten çalıp uzaklaştırınca bir bek sandı Cem bey onu."</span></p>

  <p class="calibre1">"Oysa sol açıktı" dedi reklamcı arkadaşım.</p>

  <p class="calibre1">"Muharrem!" dedi İlhan Karasu. Cenazeye gittiği gün baktığı gibi bakıyordu sahaya. Kirk Douglas çukuru yeniden belirginleşmişti çenesinde.</p>

  <p class="calibre1">İki takımın futbolcuları hakemlerin yanına toplanmışlardı. Yan hakemler kramponları <span class="calibre9">kontrol ediyordu şimdi.</span></p>

  <p class="calibre1">Balkondakiler arasında başka ses çıkmadı. Muharrem'in adının söylenmesi başka olasılıkları aklına getirmişti bazılarının belki de.</p>

  <p class="calibre1">"Muharrem... Şu öldürülen taksici..." dedi Selcan Tümer. Sesi kulakları rahatsız edecek kadar tizleşmişti. "Yoksa onun öldürülmesi bildiğimiz..."</p>

  <p class="calibre1">"Bildiğiniz taksici cinayetlerinden olmadığı kesin" dedim. "Durakta çalışanlara vurmuyor piyango pek. Çünkü onlar durak harici müşteri almıyorlar. Eh, birini öldürüp cebinden parasını alacak olan da durağa gelip taksiye binmez ya."</p>

  <p class="calibre1">"Ben öldürmedim, o kesin" dedi Dilek Aytar kendini tutamadığı bir heyecanla.</p>

  <p class="calibre1">"Troubadour'da indiğimde yaşıyordu." Sonra çok tuhaf bir şey söylediğinin farkına vardı, rahatlamış gibi güldü.</p>

  <p class="calibre1"></p>

  <p class="calibre1">"Demek ki siz indikten sonra birisi bindi" dedim. "Sıradan bir müşteri olmayan biri.</p>

  <p class="calibre1">Tanıdığı biri."</p>

  <p class="calibre1">"Herhangi biri olabilir bu tanıdığı" dedi Kayahan Karasu.</p>

  <p class="calibre1">Parmaklarımla gösterdim olasılıkları sayarken.</p>

  <p class="calibre1">"Hem tanıdığı herhangi biri olacak, hem de tam Dilek</p>

  <p class="calibre1">Hanım indiğinde Troubadour'un önünde hazır olacak. Düşük bir olasılık bu."</p>

  <p class="calibre1">Kayahan Karasu ayağa kalktı, kollarıyla Dilek Aytar'ın gövdesine sarıldı.</p>

  <p class="calibre1">İki takım da hakemlerin arkasında orta yuvarlağa doğru yürüyorlardı şimdi.</p>

  <p class="calibre1">"Birilerini bir şeylerle itham etmeden önce iyi düşünün" dedi Kayahan Karasu. "Bu ciddi bir iş."</p>

  <p class="calibre1">"Aslında Muharrem'i öldüreni benim itham etmeme hiç gerek yok" dedim. "Çocukcağız kendisi söyledi bize katilini."</p>

  <p class="calibre1">"Saçmalama" dedi reklamcı arkadaşım. Diğerleri sessizdi, devam etmemi bekliyorlardı.</p>

  <p class="calibre1">"Ciddiyim" dedim. "Televizyondaki haberi izleyenler hatırlasın. Ne vardı görüntülerde en çok?"</p>

  <p class="calibre1">"Kan!" dedi Selcan Tümer elleriyle ağzını kapayarak. "Aman Allahım! Ne çok kan!"</p>

  <p class="calibre1">"Evet" dedim. "Kan."</p>

  <p class="calibre1">"Normal bu" dedi Kayahan Karasu. "Çocuğun boynunu kesmişler."</p>

  <p class="calibre1">"Doğru" dedim. "Direksiyonda kan vardı. Koltukta kan vardı. Bunlar normal. Ama bir şey var ki, ondaki kana sıçramış denilemez, resmen kana bulanmıştı o şey."</p>

  <p class="calibre1">"Ayakkabılar!" dedi Cem Tümer. Sesi titriyordu hafiften.</p>

  <p class="calibre1">"Evet" dedim. "Muharrem ölmeden önce kendi kanıyla boyadı yeni aldığı futbol ayakkabılarını. Bize katilini işaret etmek için. Hepimizin tanıdığı birini."</p>

  <p class="calibre1">Karasu Güneşspor ve Merkez İdmanyurdu'nun yirmiiki oyuncusu üç hakemin iki yanına dizilmişlerdi şimdi.</p>

  <p class="calibre1">Balkondakilerin tümü tek ses çıkarmadan kaleci Zafer'in kırmızı kramponlarına bakıyordu.</p>

  <p class="calibre1">Aysu Samancı bir yandan, Dilek Aytar bir yandan ayağa kalktı. İkisi de aynı anda bağırdı.</p>

  <p class="calibre1">"Yalan!" Boynumu büktüm.</p>

  <p class="calibre1">"Belki kanıtlayamam" dedim. "Ama bildiklerimi üstüste koyunca makul geliyor.</p>

  <p class="calibre1">Muharrem o gece sırası geldiği halde bir iki müşteriye gitmedi. Dilek Hanım çağırınca gitti, çünkü konuşacakları bir şey vardı. Troubadour'a kadar neleri konuştular, ne sonuca vardılar bilmiyorum ama işin devamını Zafer'le konuşmaya itiraz etmedi anlaşılan."</p>

  <p class="calibre1">"Hangi işin devamını?" dedi Kayahan Karasu. Yeniden yerine oturan Dilek Aytar'a sarılmamıştı bu kez. "Hangi işin devamını?"</p>

  <p class="calibre1">"Yıldırım Soğancı'dan istediğiniz araştırmanın sonucunu sizinle paylaşıp paylaşmama meselesini" dedim. "Muharrem, Yıldırım gibi profesyonel bir paparazzi değildi tabii. Eline fırsat geçince yararlanmak istedi."</p>

  <p class="calibre1">"Alçak! Peşime adam taktın!" diye bağırdı Dilek Aytar. İnanılmaz bir tokat indirdi Kayahan Karasu'nun suratına. Bunu hep ben yapmak istemiştim halbuki.</p>

  <p class="calibre1">"Orospu!" diye bağırarak daha ağır biçimde iade etti tokatı Kayahan Karasu. Dilek Aytar sandalyesinden yere düştü. Kimse kaldırmak için yardımına koşmadı. Dilek Aytar burnunu çeke çeke kalktı yerden. Kimse o tarafa bakmıyordu.</p>

  <p class="calibre1">Kimse konuşmuyordu da.</p>

  <p class="calibre1">Hakem ve futbolcular "Sağol! Sağol! Sağol" diye bağırdılar seyircilere. Karasu Güneşspor tribününden bir kaç kişi "Korkma, sönmez bu şafaak..." diye başladılar. Onlara katılanlar oldu. Polisler selam durdu. Balkonda hepimiz ayağa kalktık. Sigaramı söndürdüm. Sağ <span class="calibre9">tarafımda bir tıkırtı oldu.</span></p>

  <p class="calibre1">"Şunu baştan anlat" diye emretti İlhan Karasu İstiklal Marşı falsolarla bitip oturduğumuzda. "Doğru dürüst anlat." Dilek Aytar’ın sandalyesi boştu.</p>

  <p class="calibre1"></p>

  <p class="calibre1">"Müstakbel gelininizin bir de sevgilisi vardı" dedim. "Oğlunuz şüpheleniyordu. Yıldırım Soğancı'yı tuttu izlemesi, bir takım fotoğraflar falan çekmesi için. Karşılığında uygun bir yerde Karasu Tekstil bayiliği verecekti. Adam işini yaptı. Ama sonuçlan oğlunuza aktaramadan öldü. Muharrem adamın iyi arkadaşıydı, hem şike dümeninden, hem paparazzilik işinden haberdardı. Yıldırım aniden ölünce bu işten yararlanmaya kalktı." Elimi kafamın arkasında gezdirdim. "Dilek Aytar'a şantaj girişiminde bulundu ama Yıldırım'ın çektiği fotoğrafları dükkân cenaze yüzünden kalabalık olduğu için ancak gece alabildi."</p>

  <p class="calibre1">"Şantajı ne zaman yaptı?" dedi reklamcı arkadaşım.</p>

  <p class="calibre1">"Zafer, Bebek'te olmayan transfercileri beklerken. Sevgilisi hayatının yatırımının iyice tehlikeye girdiğini görünce Zafer'i cep telefonundan aradı. Zafer beklemeyi kısa kesip Yeniköy'e gitti. Biliyorum, çünkü peşindeydim."</p>

  <p class="calibre1">Aysu Samancı'nın bulunduğu yerden bir hıçkırık yükseldi. Kimse ilgilenmedi.</p>

  <p class="calibre1">"İşi halletmeyi oracıkta planladılar" dedim. "Plan ve icra."</p>

  <p class="calibre1">"İnsan birkaç fotoğraf yüzünden adam öldürtür mü böyle?" dedi Cem Tümer.</p>

  <p class="calibre1">"Adi bir orospu olursa öldürtür" dedi Kayahan Karasu. Eliyle yüzünü tutuyordu.</p>

  <p class="calibre1">Hakem saha ve top seçimi için parasını havaya attı.</p>

  <p class="calibre1">"Fotoğraflar konusunu ölümle atlatmaya alışmıştı" dedim. "İkincisi daha kolay olmalı."</p>

  <p class="calibre1">"Ay, birincisi de mi var?" dedi Mine köşeden. İlk kez konuşmuştu.</p>

  <p class="calibre1">"Yıldırım Soğancı ekspozisyon gecesi, çektiği o fotoğraflardan da söz etmiş olmalı Dilek Aytar'a" dedim. "Bir türlü açılamayan CD'den falan bahsederken..."</p>

  <p class="calibre1">"CD de nereden çıktı şimdi" dedi reklamcı arkadaşım.</p>

  <p class="calibre1">"Onu ben anlatabilirim" dedi Aysu Samancı.</p>

  <p class="calibre1">"Arkadaşın Mine anlatsın daha iyi" dedim. "Senin bilgisayarından aldığı dosyanın neden açılmadığını çok merak ediyordu. O yorulursa Kayahan bey devam eder."</p>

  <p class="calibre1">Kayahan Karasu ayağa kalktı. Sesi titriyordu.</p>

  <p class="calibre1">"Baba, bunları daha sonra konuşalım isterseniz" dedi. "Lütfen." İlhan Karasu, Cem Tümer'e baktı sorarcasına. Cem Tümer başıyla onayladı. İlhan Karasu bana döndü.</p>

  <p class="calibre1">"Ben daha çok şu birincisini merak ettim" dedi. "İzin verirsen..."</p>

  <p class="calibre1">"Siz bilirsiniz" dedim. "Şu yağmur yağma hikâyesini hatırlıyorsunuzdur."</p>

  <p class="calibre1">İki kaptan birbirleriyle öpüştüler.</p>

  <p class="calibre1">"Dilek Aytar yağmurun yağmayacağına o kadar inanıyordu ki, yağarsa kendimi vururum demişti. Ciddi değil tabii, şakadan. Fiyasko olursa hafifletecek, havayı dağıtacak bir gösteri planladı. Detektifli broşürün çekim prodüksiyonundan kalma kuru sıkı tabancayı aldı yanına.</p>

  <p class="calibre1">Ama kabak Yıldırım’ın başında patladı. Adam korkuyla kalp krizinden gitti."</p>

  <p class="calibre1">Hakem düdük çaldı. Ama hiç bir oyuncu kıpırdamadı yerinden. Tribünler, polisler, çekirdek satıcıları, top toplayıcı çocuklar, rakip takımın kalesinin arkasında elinde fotoğraf makinesiyle Nuri Karatoprak, Karasu Güneşspor Yönetim Kurulu odasının balkonundakiler hep saygı duruşundaydık şimdi, çıtımızı çıkarmadan.</p>

  <p class="calibre1">"Elinden geleni gerçekten yapmışsın" dedi İlhan Karasu oturduğumuzda. "Daha fazlası <span class="calibre9">ne?"</span></p>

  <p class="calibre1">"Maça zaten bir eksikle başlıyorsunuz" dedim. "Bari esas kaleciniz de gitmesin elinizden diye kampa girdim ben de. Kaleci Zafer konuştuklarımızı duymadı. Endişesiz oynayacak."</p>

  <p class="calibre1">Ayağa kalktım. Elimi İlhan Karasu'nun omuzuna koydum. "Maç bitince karar sizin" <span class="calibre9">dedim. "İyi seyirler."</span></p>

  <p class="calibre1">Hiçbirine hoşçakalın demeden balkon kapısına doğru yürüdüm.</p>

  <p class="calibre1">Hakem başlama vuruşu için düdüğünü çaldı.</p>

  <p class="calibre1"><br class="calibre7" /></p>

  <p class="calibre1">SON</p>

  <p class="calibre1"><br class="calibre7" /></p>

  <p class="calibre1"></p>

  <p class="calibre1"></p>
</body>
</html>
