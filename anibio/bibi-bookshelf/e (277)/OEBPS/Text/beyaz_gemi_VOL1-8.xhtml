<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>beyaz_gemi_VOL1-8</title>
  <link href="../Styles/beyaz_gemi.css" rel="stylesheet" type="text/css"/>
</head>

<body id="beyaz_gemi_VOL1" xml:lang="tr-TR">
  <div>
    <p class="Kesme"><span class="Metin-Normal char-style-override-16">&nbsp;</span></p>

    <p class="Bolum" id="toc_marker-6"><span class="Metin-Bolum-No char-style-override-17">-VI-</span></p>

    <p class="x-lk-Paragraf"><span class="char-style-override-1 x-lk-Harf" xml:lang="tr-TR">Y</span><span class="Metin-Buyuk">atağa</span> <span class="Metin-Normal">girdiği zaman hâlâ titriyordu. Uzun zaman uyuyamadı. Dışarıya gecenin karanlığı çoktan çökmüştü. Başı ağırıyordu çocuğun, ama ağzını açıp tek kelime söylemedi. Hasta olduğunu kimse bilmiyordu. Unutmuşlardı onu. Öyle bir durumda nasıl unutmasınlar ki!</span></p>

    <p class="Paragraf-Normal"><span class="Metin-Normal">Dede kendinde değildi, ne yapacağını bilemiyordu. Canlı cenaze gibi dolaşıp duruyordu ortalıkta. Dışarı çı­kıyor, tekrar içeri giriyor, derin derin iç çekerek bir kö­şe­ye büzülüyor, tekrar kalkıyor, tekrar çıkıyordu. Nine ise çenesini kapamıyordu hiç. O da yerinde duramıyor, oda­dan avluya, avludan içeriye gidip gidip geliyordu. Avludan ne dedikleri anlaşılmayan birtakım sesler duyuldu. Hızlı ayak sesleri, küfürler. - Orozkul yine mi başlamıştı yoksa? -Biri hıçkıra hıçkıra ağlıyordu...</span></p>

    <p class="Paragraf-Normal"><span class="Metin-Normal">Sesini çıkarmadan yatıyordu çocuk. Kendisini gittikçe daha kötü hissediyor, ayak seslerinden, konuşmalardan, içeride ve avluda olanlardan kafası kazan gibi şişmiş bulunuyordu.</span></p>

    <p class="Paragraf-Normal"><span class="Metin-Normal">Gözlerini kapadı. Yalnızlığını, terkedilmişliğini unut­mak için o günkü olayları, özellikle de tekrar görüp yaşamaktan mutlu olacağı olayları hatırlamaya çalıştı. Kendisini büyük çayın kıyısında görüyordu. Akıntı çok hızlı olduğu için çaya bakamıyor, başı dönüyordu. Çayın öbür kıyısında marallar vardı ve ona bakıyorlardı. Akşam üzeri gördüğü üç maralın üçü de oradaydı. Her şey yeniden başlıyor ya da tekrarlanıyordu. Koca boynuzlu maral başını kaldırınca dudaklarından damlalar dökülüyordu suya. Boynuzlu Maral Ana ise yumuşak, şefkatli bakışlarını çocuktan ayırmıyordu. İri, koyu renkli gözleri vardı. Çocuğu en çok şaşırtan şey, Maral Ana’nın bir insan gibi iç çekmesiydi. Tıpkı dedesi gibi üzgün, dertli... Sonra, çayın kıyısında sık ağaçlar arasından geçip gittiler. Üzerlerinde kızıl dallar sallanıyor, kızarık yapraklar sırtlarına dökülüyordu. Yarın yukarısına doğru tırmandılar. Orada durdular. Büyük maral boynunu uzattı, boynuzlarını geriye attı, boru öter gibi bağırdı: “Ba-oo! Ba-oo!” Çocuk bu böğürmenin çayın üzerinde uzun uzun yankılandığını hatırlayarak gülümsedi. Sonra marallar ormanda kayboldular. Ama çocuk onlardan ayrılmak istemiyordu. Onun için de bundan sonra görmek istediklerini hayal etmeye, uydurmaya başladı.</span></p>

    <p class="Paragraf-Normal"><span class="Metin-Normal">&nbsp;</span></p>

    <p class="Paragraf-Normal"><span class="Metin-Normal">Yine marallarla kendisi arasında hızlı akan büyük bir çay vardı. Öyle hızlı akıyordu ki başını döndürüyordu insanın. Çocuk bir sıçradı ve karşı tarafa doğru uçtu. Maralların hemen yakınına yumuşak bir iniş yaptı: Marallar bulundukları düzlükten ayrılmamışlardı. Boynuzlu Maral Ana onu çağırdı:</span></p>

    <p class="Paragraf-Normal"><span class="Metin-Normal">- Sen kimlerdensin evlat?</span></p>

    <p class="Paragraf-Normal"><span class="Metin-Normal">Çocuk sustu. Ana-babasının adını söylemeye utandı. Şu cevabı verdi Boynuzlu Maral Ana’ya:</span></p>

    <p class="Paragraf-Normal"><span class="Metin-Normal">- Dedem ve ben seni çok seviyoruz Boynuzlu Maral Ana. Uzun zamandır yolunu gözlüyorduk.</span></p>

    <p class="Paragraf-Normal"><span class="Metin-Normal">- Ben de seni tanıyorum, dedi Maral Ana. Dedeni de tanıyorum, çok iyi bir insandır o.</span></p>

    <p class="Paragraf-Normal"><span class="Metin-Normal">Çocuk kendini çok mutlu hissetti, ama ona ne cevap vereceğini bilemedi.</span></p>

    <p class="Paragraf-Normal"><span class="Metin-Normal">- İster misin bir balık olayım da yüzüp Isık-Göl’e, oradaki beyaz gemiye gideyim?</span></p>

    <p class="Paragraf-Normal"><span class="Metin-Normal">Bunu yapabilirdi. Beyaz gemiye kadar yüzebilirdi. Ama Boynuzlu Maral Ana bu sorusuna cevap vermedi. Bunun üzerine çocuk hemen elbiselerini çıkardı. Yaz günlerinde yaptığı gibi soğuktan titreyerek ve bir söğüt dalına tutunarak suya girdi. Ama bu defa su soğuk değildi, dondurmuyor, yakıyordu. Ateş gibi sıcaktı. Suyun dibinde gözleri açık yüzüyor, altın yaldızlı kum tanecikleri, küçük çakıl taşları gözlerinin önünde kaynaşıyor, kulakları uğulduyordu. Soluğu da kesiliyordu. Ama sıcak akıntı onu uzaklara, hep uzaklara sürüklüyordu. Birden yüksek sesle bağırmaya başladı:</span></p>

    <p class="Paragraf-Normal"><span class="Metin-Normal">- Boynuzlu Maral Anaa! Maral Anaaa! Kurtar beni! Ben de senin oğlunum!</span></p>

    <p class="Paragraf-Normal"><span class="Metin-Normal">Maral Ana kıyı boyunca onun ardından koşmaya başladı. Öyle hızlı koşuyordu ki rüzgâr boynuzlarında vınlıyor, ıslık çalıyordu...</span></p>

    <p class="Paragraf-Normal"><span class="Metin-Normal">&nbsp;</span></p>

    <p class="Paragraf-Normal"><span class="Metin-Normal">Çocuk yorganını attı. Birden hafiflemiş, rahatlamış hissetti kendini. Ter içindeydi. Ama böyle durumlarda dedesinin onu daha sıkı, daha sıcak sardığını hatırladı ve yine sıkıca sarındı. Evde kimse yoktu. Fitili kısılan lamba çok az ışık veriyordu. Kalkıp su içmek istedi, ama dışarıdan yine sert konuşmalar, bağrışmalar, ağlamalar duydu. Ağlayanı yatıştırmaya çalışanlar da vardı. Hızlı hızlı gelip gitmeler, ayakkabılardan çıkan patırtılar da duydu. Sonra, pencerenin dibinden, ahlaya-puflaya iki insan geçti. Biri ötekini sürüklüyor gibiydi. Kapı gürültüyle açıldı ve nine derin derin soluyarak, öfkeden kudurmuş bir halde, dedeyi ite-kaka soktu içeri. Çocuk dedesinin hiçbir zaman bu kadar çok korktuğunu görmemişti. Aklı başından gitmişti sanki. Sağa sola şaşkın şaşkın bakıyordu. Nine onu göğsünden itip çökertti:</span></p>

    <p class="Paragraf-Normal"><span class="Metin-Normal">- Otur, otur şuraya koca sersem! Çağrılmadan da hiçbir yere burnunu sokma! İlk defa mı kavga ediyorlar? Barışmalarını istiyorsan orada sesini çıkarmadan otur ve hiç karışma! Dediğimi yapacaksın! Duyuyor musun beni? Dediğimi yapmazsan mahveder bizi! İkimizi de kovar! Bu yaşta nereye gideriz biz?</span></p>

    <p class="Paragraf-Normal"><span class="Metin-Normal">Bundan sonra kapıyı yine vurarak kapadı ve hışımla çıktı odadan.</span></p>

    <p class="Paragraf-Normal"><span class="Metin-Normal">Ev yine sessizliğe gömüldü. Dedenin hırıltılı solumalarından başka bir şey duyulmuyordu. Ocağın çıkıntısına oturmuş, başını titreyen elleri arasına almıştı. Birden diz çöktü, kollarını havaya kaldırarak yalvarmaya başladı:</span></p>

    <p class="Paragraf-Normal"><span class="Metin-Normal">- Al beni, apar beni! Al bu bahtı karayı! Ama ona bir çocuk ver! Artık dayanamıyorum bu acıya. Bir çocuk ver ona, bir tek çocuk, acı bize!...</span></p>

    <p class="Paragraf-Normal"><span class="Metin-Normal">İhtiyar adam ağlaya ağlaya, sendeleye sendeleye kalktı. Duvarlara tutuna tutuna kapıya kadar geldi, dışarı çıkıp kapıyı kapadı. Şimdi dışarıda hıçkıra hıçkıra ağlıyor, eliyle ağzını kapatıp hıçkırıklarını boğmaya çalışıyordu.</span></p>

    <p class="Paragraf-Normal"><span class="Metin-Normal">Çocuk kendini çok fena hissetmeye başladı. Yine titriyordu şimdi. Kâh yanıyor, kâh terliyor, kâh donup tiril tiril titriyordu. Kalkıp dedesinin yanına gitmek istedi ama buna gücü yetmedi. Kolunu ayağını kaldıramıyordu. Başı, ağrıdan yapılmış bir gülleydi sanki. Bu sırada zavallı dede kapının ardında ağlıyor, sarhoş Orozkul bar bar bağırıyor, Bekey Teyze acı acı çığlıklar atıyordu. Nine ile Gülcemal’in yatıştırma çabaları, yalvarmaları da duyuluyordu.</span></p>

    <p class="Paragraf-Normal"><span class="Metin-Normal">Çocuk onlardan ayrılıp yine kendinin hayal dünyasına daldı.</span></p>

    <p class="Paragraf-Normal"><span class="Metin-Normal">&nbsp;</span></p>

    <p class="Paragraf-Normal"><span class="Metin-Normal">Yine coşkun akan çayın kıyısında idi şimdi. Marallar yine aynı yerde, çayın karşı kıyısında su içiyorlardı. Çocuk onlara bakıp yalvarmaya başladı: “Boynuzlu Maral Ana, ne olur, boynuzuna takarak bir beşik getir Bekey Teyzeme. Yalvarırım bir beşik getir.. bir de çocuğu olsun...” Böyle yalvararak Boynuzlu Maral Ana’ya doğru koşuyordu. Çayda koştuğu halde suya batmıyordu ama karşı kıyıya da bir türlü ulaşamıyordu. Koşuyor, koşuyor ama hep olduğu yerde kalıyordu sanki. Yine de Boynuzlu Maral Ana’ya yalvarıyor, and veriyordu: “Boynuna bir beşik tak da getir onlara. Bir şey yap ki dedem ağlamasın, Orozkul enişte Bekey Teyzeyi dövmesin. Küçük bir çocukları olsun. Yemin ederim ki herkesi seveceğim. Orozkul enişteyi bile seveceğim. Tek bir çocukları olsun. Boynuzuna tak da bir beşik getir onlara...”</span></p>

    <p class="Paragraf-Normal"><span class="Metin-Normal">Çocuk, uzaklardan bir çıngırak sesi duyar gibi oldu. Bu ses gittikçe daha çok duyulmaya, yakınlaşmaya başladı. Maral Ana, kayınağacından yapılmış bir beşik getiriyordu. Boynuzlarına takıp getirdiği beşiğin kemerinde şıngır şıngır bir çıngırak vardı. Maral Ana koşuyor ve çıngırak sesi gittikçe yaklaşıyordu.</span></p>

    <p class="Paragraf-Normal"><span class="Metin-Normal">&nbsp;</span></p>

    <p class="Paragraf-Normal"><span class="Metin-Normal">Fakat o ne? Çıngırak sesine uzaktan uzağa bir motor sesi karışıyor! Bir kamyon geliyordu. Kamyon motorunun sesi gittikçe daha net, daha yüksek duyulmaya başladı. Çıngırağın sesi ise zayıflamış, kesik kesik çıkıyordu artık. Derken, motorun homurtusu çıngırağın sesini yutup yok etti.</span></p>

    <p class="Paragraf-Normal"><span class="Metin-Normal">&nbsp;</span></p>

    <p class="Paragraf-Normal"><span class="Metin-Normal">Çocuk, motor sesinden ve fren gıcırtılarından, ağır bir kamyonun avluya gelip durduğunu anladı. Köpek havlayarak fırladı. Farların ışığı bir an pencereye çarparak geçti ve sonra söndü. Motor susmuştu. Kamyon kapıları açılıp kapandı. Araçtan inenler, konuşa konuşa pencerenin önünden geçtiler. Seslerinden anlaşıldığına göre üç kişiydiler.</span></p>

    <p class="Paragraf-Normal"><span class="Metin-Normal">Gülcemal sevinçle bağırarak koştu:</span></p>

    <p class="Paragraf-Normal"><span class="Metin-Normal">- Seydahmet! Seydahmet geldi! Yolunu gözlemekten bir hal olduk, çok beklettin!</span></p>

    <p class="Paragraf-Normal"><span class="Metin-Normal">- Selam! dedi gelenler.</span></p>

    <p class="Paragraf-Normal"><span class="Metin-Normal">Seydahmet de selam verdi ve sordu:</span></p>

    <p class="Paragraf-Normal"><span class="Metin-Normal">- Ne var ne yok bakalım, burda işler nasıl?</span></p>

    <p class="Paragraf-Normal"><span class="Metin-Normal">- Eh, yaşıyoruz işte, niye geciktin sen?</span></p>

    <p class="Paragraf-Normal"><span class="Metin-Normal">- Buna da şükür. Sovhoza gelip bir araba beklemeye başladım. Celesay’a kadar gelmeye razıydım. Ama gelmedi. Yine de şansım varmış, sonunda tomruklarını almak için buraya gelen şu insanlara rastladım. Boğaz karanlık, yol berbat.. biliyorsun...</span></p>

    <p class="Paragraf-Normal"><span class="Metin-Normal">- Orozkul nasıl, evde mi? dedi yabancılardan biri.</span></p>

    <p class="Paragraf-Normal"><span class="Metin-Normal">Gülcemal durakladı ve kekeleyerek cevap verdi:</span></p>

    <p class="Paragraf-Normal"><span class="Metin-Normal">- Evde.. evde.. biraz keyifsiz.. yatıyor. Ama siz rahatınıza bakın. Geceyi bizde geçirebilirsiniz, yerimiz var. Buyrun.</span></p>

    <p class="Paragraf-Normal"><span class="Metin-Normal">Eve doğru yürüdüler. Ama birkaç adım attıktan sonra durdular.</span></p>

    <p class="Paragraf-Normal"><span class="Metin-Normal">- Selam aksakal</span><span class="Metin-Normal char-style-override-18"><a class="footnote-link" href="#footnote-237-3" id="footnote-237-3-backlink">***</a></span><span class="Metin-Normal">, selam baybiçe</span><span class="Metin-Normal char-style-override-18"><a class="footnote-link" href="#footnote-237-4" id="footnote-237-4-backlink">****</a></span><span class="Metin-Normal">.</span></p>

    <div class="footnote">
      <p class="Dipnot-Metni"><a class="footnote-anchor" href="#footnote-237-3-backlink" id="footnote-237-3">***</a> <span class="Metin--talik char-style-override-19">Aksakal:</span> <span class="Metin-Normal char-style-override-19">Yaşlı erkekler için kullanılan saygı ifadesi (Ç.N.)</span></p>

      <div class="footnote">
        <p class="Dipnot-Metni"><a class="footnote-anchor" href="#footnote-237-4-backlink" id="footnote-237-4">****</a> <span class="Metin--talik char-style-override-19">Baybiçe:</span> <span class="Metin-Normal char-style-override-19">Evin yaşlı kadını, birden fazla eşi olan erkeğin ilk karısına saygı ifadesi.(Ç.N.</span><span class="char-style-override-11">)</span></p>
      </div>
    </div>

    <p class="Paragraf-Normal"><span class="Metin-Normal">Mümin dede ile Nineyi selamlıyorlardı gelenler. Dede ve nine, yabancılara nezaketsizlik olmasın, saygıda kusur etmeyelim diye, onları karşılamak için avluya çıkmışlardı. Belki Orozkul da utanıp gelir miydi acaba? Gelirse, kendini ve başkalarını rezil etmekten kurtulmuş olurdu.</span></p>

    <p class="Paragraf-Normal"><span class="Metin-Normal">Çocuğun endişesi geçmişti. Zaten kendini biraz daha iyi hissetmeye başlamıştı. Başı daha az ağrıyordu şimdi. Hatta yatağından kalkıp kamyona bakmak istedi. Nasıl bir kamyondu bu? Dört tekerleği mi, altı tekerleği mi vardı? Eski mi, yeni miydi? Bir römorku da var mıydı? Geçen ilkbaharda bir gün, bir askerî kamyon da gelmişti. Burnu kesilmiş gibi önü düz bir kamyondu. Kocaman tekerlekleri vardı. Gencecik bir asker olan sürücüsü, onun şoför kabinine oturmasına izin vermişti. Ne harika bir şeydi! Aynı kamyonla gelen sırma şeritli, yaldızlı apoletli bir de subay vardı ve o, Orozkul’la birlikte ormanı dolaşıyordu. Niçin gelmişlerdi? O güne kadar görülmüş şey değildi bu.</span></p>

    <p class="Paragraf-Normal"><span class="Metin-Normal">- Niçin geldiniz? Bir casus mu arıyorsunuz? diye sormuştu askere.</span></p>

    <p class="Paragraf-Normal"><span class="Metin-Normal">- Evet ya, casus aramaya geldik, demişti asker gülerek.</span></p>

    <p class="Paragraf-Normal"><span class="Metin-Normal">- Ama, bizim buralara hiç casus gelmedi ki.</span></p>

    <p class="Paragraf-Normal"><span class="Metin-Normal">Asker yine güldü:</span></p>

    <p class="Paragraf-Normal"><span class="Metin-Normal">- Gelseydi ne yapardın onu?</span></p>

    <p class="Paragraf-Normal"><span class="Metin-Normal">- Arkasından koşar yakalardım.</span></p>

    <p class="Paragraf-Normal"><span class="Metin-Normal">- Aferin sana, yaman bir çocuk imişsin! Ama daha küçüksün, biraz büyü de...</span></p>

    <p class="Paragraf-Normal"><span class="Metin-Normal">Sırma şeritli subayla Orozkul ormandan dönünceye kadar çocukla şoför sohbeti sürdürdüler.</span></p>

    <p class="Paragraf-Normal"><span class="Metin-Normal">- Ben bütün motorlu araçları ve sürücüleri severim, dedi çocuk.</span></p>

    <p class="Paragraf-Normal"><span class="Metin-Normal">- Peki niçin?</span></p>

    <p class="Paragraf-Normal"><span class="Metin-Normal">- Çünkü motorlu araçlar çok güzel, çok da hızlı gidiyorlar. Sonra, benzin kokusunu da severim ben. Şoförlerin hepsi genç ve hepsi Boynuzlu Maral Ana’nın çocukları.</span></p>

    <p class="Paragraf-Normal"><span class="Metin-Normal">Şoför pek anlamamıştı:</span></p>

    <p class="Paragraf-Normal"><span class="Metin-Normal">- Ne dedin? Ne dedin? Ne anası, ne boynuzu?</span></p>

    <p class="Paragraf-Normal"><span class="Metin-Normal">- Bilmiyor musun yoksa?</span></p>

    <p class="Paragraf-Normal"><span class="Metin-Normal">- Hayır, hiç duymadım böyle bir masal.</span></p>

    <p class="Paragraf-Normal"><span class="Metin-Normal">- Peki sen kimsin?</span></p>

    <p class="Paragraf-Normal"><span class="Metin-Normal">- Karagandalı bir Kazak’ım ben, maden işçisi yetiştiren bir okulda okudum.</span></p>

    <p class="Paragraf-Normal"><span class="Metin-Normal">- Hayır, onu sormuyorum, kimin oğlusun?</span></p>

    <p class="Paragraf-Normal"><span class="Metin-Normal">- Babamın ve annemin.</span></p>

    <p class="Paragraf-Normal"><span class="Metin-Normal">- Onlar kimin çocukları?</span></p>

    <p class="Paragraf-Normal"><span class="Metin-Normal">- Babalarının ve annelerinin.</span></p>

    <p class="Paragraf-Normal"><span class="Metin-Normal">- Ya onların babaları anneleri?</span></p>

    <p class="Paragraf-Normal"><span class="Metin-Normal">- Ama, hep böyle sorarsan bunun sonu gelmez ki...</span></p>

    <p class="Paragraf-Normal"><span class="Metin-Normal">- Ben, Boynuzlu Maral Ana’nın oğluyum.</span></p>

    <p class="Paragraf-Normal"><span class="Metin-Normal">- Yaa, kim söyledi bunu?</span></p>

    <p class="Paragraf-Normal"><span class="Metin-Normal">- Dedem.</span></p>

    <p class="Paragraf-Normal"><span class="Metin-Normal">Asker, şüpheli şüpheli başını sallayarak:</span></p>

    <p class="Paragraf-Normal"><span class="Metin-Normal">- Yaa, şaşılacak şey, dedi.</span></p>

    <p class="Paragraf-Normal"><span class="Metin-Normal">Asker, Boynuzlu Maral Ana’nın torunu olduğunu söyleyen bu koca kafalı, koca kulaklı çocuktan hoşlanmıştı. Pek tuhaf buluyordu onu. Yine de, kendi soylarının nerden geldiğini bilmek şöyle dursun, yedi göbek geçmişini bile sayamadığı için biraz utanmıştı. Çünkü herkesin bilmesi gerekirdi bunu. O ise yalnız anasını, babasını, dedesini ve ninesini, bir de dedesinin babasını biliyordu. Ya ondan öncekiler?</span></p>

    <p class="Paragraf-Normal"><span class="Metin-Normal">- Sana yedi göbek geçmişini, atalarının adlarını öğretmediler mi? demişti çocuk.</span></p>

    <p class="Paragraf-Normal"><span class="Metin-Normal">- Hayır. Ne işime yarayacak onların adlarını bilmek? Bilmiyorum ve bunun da bana bir zararı olmuyor.</span></p>

    <p class="Paragraf-Normal"><span class="Metin-Normal">- Dedem diyor ki, eğer insanlar atalarının adlarını bilmezlerse bozulur, kötü olurlarmış.</span></p>

    <p class="Paragraf-Normal"><span class="Metin-Normal">- Kim kötü olurmuş? İnsanlar mı?</span></p>

    <p class="Paragraf-Normal"><span class="Metin-Normal">- Evet.</span></p>

    <p class="Paragraf-Normal"><span class="Metin-Normal">- Niçin?</span></p>

    <p class="Paragraf-Normal"><span class="Metin-Normal">- Dedem diyor ki, atalarının adlarını, kim olduklarını unutanlar, kötülük yapmaktan utanmazlarmış. Çünkü o zaman insanın nasıl biri olduğunu ne çocukları bilirmiş ne de çocuklarının çocukları.</span></p>

    <p class="Paragraf-Normal"><span class="Metin-Normal">Asker gerçekten şaşırmıştı:</span></p>

    <p class="Paragraf-Normal"><span class="Metin-Normal">- Yaa, şu senin deden yaman bir adammış doğrusu. İlginç bir adam.. bir sürü saçmalıklarla dolduruyor kafanı. Hem senin kafan da kafa ha! Kulakların da büyük, atış alanındaki radar kepçeleri gibi. Dedenin anlattıklarına kulak asma sen. Biz şimdi komünizm yolunda yürüyoruz, uzaya gidiyoruz, deden de kalkmış sana neler öğretiyor! Onu bizim politika kurslarına soksak hiç de fena olmazdı. Kısa zamanda eğitirdik onu. Bak ne diyeceğim. Büyüyünce, okulunu bitirince, dedeni bırakıp çek git buradan. Kültürsüz, cahil bir adam o.</span></p>

    <p class="Paragraf-Normal"><span class="Metin-Normal">- Ben dedemi asla terketmem, çok iyi bir insandır o, dedi çocuk.</span></p>

    <p class="Paragraf-Normal"><span class="Metin-Normal">- Şimdi böyle düşünüyorsun ama büyüyünce anlarsın...</span></p>

    <p class="Paragraf-Normal"><span class="Metin-Normal">Çocuk şimdi bir yandan avludaki seslere kulak verirken, bir yandan da askerî aracın şoförüyle yaptığı konuşmayı hatırlıyordu. Burada tanıdığı şoförlerin hepsinin kendilerini Boynuzlu Maral Ana’nın torunları saydıklarına onu inandıramamış olmasına şaşıyordu.</span></p>

    <p class="Paragraf-Normal"><span class="Metin-Normal">Oysa çocuk ona gerçeği anlatmıştı, hiçbir uydurma yoktu söylediklerinde. Geçen yıl, yine sonbaharın bu günlerinde, belki biraz daha sonra, sovhoz kamyonları buradaki dağlara ot almağa gelmişlerdi. Tam evlerinin yakınından değil de, biraz ileriden geçmiş, Arça vadisine doğru ilerleyen yoldan yaylaya çıkmışlardı. Yaz boyunca kendileri için biçilen otları alıp gideceklerdi. Çocuk, Karavul dağından o güne kadar hiç duymadığı motor seslerini işitince, koşup yol ayrımına gitmişti. Ne kadar da çok kamyon vardı! Birbiri ardınca, sırayla gidiyorlardı. Büyük bir kamyon kervanı idi bu. Tam onbeş kamyon saymıştı.</span></p>

    <p class="Paragraf-Normal"><span class="Metin-Normal">O günlerde hava soğumuştu. Bugünden yarına kar bekleniyordu. Eğer biçilen otları vaktinde taşımazlarsa, üzerlerine kar yağarsa, bir daha hiç hayır bekleme o ottan. Yok say. Boğazı da geçemezlerdi zaten. İşte bu yüzden sovhozun bütün işlerini bırakıp ot almaya gelmişlerdi. Bir defada bütün otları taşımak için de sovhozun bütün kamyonlarını getirmişlerdi. Ama sandıkları kadar kolay olmayacaktı bu iş...</span></p>

    <p class="Paragraf-Normal"><span class="Metin-Normal">Ama çocuğun bunlardan haberi yoktu. Hem onu işin bu yanı hiç ilgilendirmezdi. O büyük bir telaşla, sevinçle bir kamyonun ardından koşuyor, o kamyon uzaklaşınca, ondan sonra gelen kamyonun ardında koşmaya devam ediyordu. Bütün kamyonlar yepyeni, pırıl pırıldı. Şoför kabinleri de çok güzeldi. Kocaman camları vardı. Bazılarının şoför mahallerinde bir, bazılarının iki genç vardı. Bıyıksız, sanki seçilerek alınmış yiğitlerdi bunlar. Şoförlerin yanlarında duran ikinciler, otları kamyonlara doldurup, dökülmesin diye üstünden sıkıca bağlayacaklardı. Çocuğa göre hepsi çok yakışıklı, çevik, neşeli idiler. Tıpkı sinemada gördüğü artistler gibi.</span></p>

    <p class="Paragraf-Normal"><span class="Metin-Normal">Aslında çocuk pek yanılmıyordu. Gerçekten de öyle idiler. Çok güzel kamyonları vardı o yiğitlerin. Karavul dağının yamacını aştıktan sonra, taşlı düzlükte son hızla gidiyorlardı. Kamyondakilerin keyfine, neşesine diyecek yoktu. Hava fena sayılmazdı. Kamyonun yanında sevinçle, coşkuyla koşan bu koca kafalı, koca kulaklı çocuğu görmek onları daha da neşelendirmişti. Keyfini, afacanlığını arttırmak için ona nasıl gülmezsiniz, nasıl el sallamazsınız ya da nasıl biraz korkutmak istemezsiniz? Hepsi ilgileniyordu onunla.</span></p>

    <p class="Paragraf-Normal"><span class="Metin-Normal">Sonuncu kamyonda bulunan şoförün ilgisi daha fazla olmuş, hatta kamyonu durdurmuştu. Asker elbiseli, parkalı ama apoletsizdi. Başında asker kasketi yerine bir kep vardı. Başını çocuğa doğru uzatarak ve dostça göz kırparak sordu:</span></p>

    <p class="Paragraf-Normal"><span class="Metin-Normal">- Selam! Ne işin var buralarda senin?</span></p>

    <p class="Paragraf-Normal"><span class="Metin-Normal">Çocuk biraz utanarak cevap verdi:</span></p>

    <p class="Paragraf-Normal"><span class="Metin-Normal">- Hiç, koşuyorum işte.</span></p>

    <p class="Paragraf-Normal"><span class="Metin-Normal">- Mümin dedenin torunu musun?</span></p>

    <p class="Paragraf-Normal"><span class="Metin-Normal">- Evet.</span></p>

    <p class="Paragraf-Normal"><span class="Metin-Normal">- Bundan emindim. Bak, ben de bir Buğuluyum. Bu kamyondakilerin hepsi Buğulu. Ot taşıyacağız. Artık Buğulular birbirini tanımaz oldu. Hepsi her yana dağıldılar çünkü... Dedene benden selam söyle. Kulubeg’i gördüm dersin ona. Çotbay’ın oğlu Kulubeg. Askerden dön­müş, şimdi sovhozda şoförlük yapıyor, de. Eh, hadi şimdi sağlıkla kal.</span></p>

    <p class="Paragraf-Normal"><span class="Metin-Normal">Giderken çocuğa bir de nişan hediye etti. Madalyaya benzeyen güzel bir nişan.</span></p>

    <p class="Paragraf-Normal"><span class="Metin-Normal">Dördüncü vitese alınan kamyon bir panter gibi kükreyerek öbür kamyonlara doğru ilerledi. Çocuk, asker parkalı bu yiğitle, bu Buğulu ağabeyi ile gitmeyi ne kadar istiyordu! Yazık ki o yiğit gitmiş, yol yine ıssız kalmıştı. Şimdi eve dönmesi gerekiyordu. Ama çok sevinçli, çok gururluydu. Her şeyi anlatmıştı dedesine. Hediye nişanı da göğsüne takmıştı.</span></p>

    <p class="Paragraf-Normal"><span class="Metin-Normal">O gün akşama doğru, başı göklere değen dağların doruklarından, San-Taş rüzgârı koptu geldi. Bir anda ortalık karıştı. Biçilen otlar savruluyor, hortum hortum ormanın üstüne kalkıyor, uğul uğul bir gürültüyle dağlardan da daha yükseğe çıkıyordu. Bora birden tipiye döndü, göz gözü görmez oldu ve hemen kar yağmaya başladı ardından. Yağan kar beyaz bir gece gibi kapladı yeryüzünü. Ormandaki ağaçlar şiddetli rüzgârdan yerlere yatıyor, çay kabarıyordu. Öyle bir kar yağdı ki, ne kar!</span></p>

    <p class="Paragraf-Normal"><span class="Metin-Normal">Herkes telaşla evlere koştu. Hayvanları ve avluda bulunan bazı şeyleri içeri aldılar. Olabildiği kadar çok odun taşıdılar evin içine. Kimse burnunu kapıdan dışarı uzatamaz oldu. Vaktinden önce, apansız gelen o korkunç tipide kim adım atabilirdi dışarıya!</span></p>

    <p class="Paragraf-Normal"><span class="Metin-Normal">Şaşıran, korkuya kapılan Mümin dede sobayı yakarak:</span></p>

    <p class="Paragraf-Normal"><span class="Metin-Normal">- Bu da ne ola? diye söyleniyordu.</span></p>

    <p class="Paragraf-Normal"><span class="Metin-Normal">&nbsp;</span></p>

    <p class="Paragraf-Normal"><span class="Metin-Normal">Dede, rüzgârın uğultusuna kulak veriyor, gidip gidip pencereden, gittikçe koyulaşan karanlığa bakıyordu.</span></p>

    <p class="Paragraf-Normal"><span class="Metin-Normal">- Otursana be adam yerine! diye çıkıştı nine. “Bu da ne ola? Bu da ne ola?” diye ne söylenip duruyorsun? İlk defa mı oluyor? Kış geldi işte!</span></p>

    <p class="Paragraf-Normal"><span class="Metin-Normal">- Böyle mi? Bir günün içinde mi? Olanca şiddetiyle mi?</span></p>

    <p class="Paragraf-Normal"><span class="Metin-Normal">- Niye olmasın? Sana mı soracaktı gelip gelmeyeceğini? Geleceği varmış, geldi işte!</span></p>

    <p class="Paragraf-Normal"><span class="Metin-Normal">Bacada rüzgâr uğul uğuldu. Çocuk önce epey korktu. Avluda dedesine yardım edeyim derken üşümüştü. Ama odunlar yanmaya, oda ılımaya başlayınca çocuk da ısındı ve korkusu geçti. Çam dumanı ve sıcak reçine kokusu da dolmuştu odanın içine.</span></p>

    <p class="Paragraf-Normal"><span class="Metin-Normal">Akşam yemeğini yedikten sonra yattılar. Dışarıda şiddetli rüzgâr uğulduyor, kar devam ediyordu. Pencereye kulak verip uğultuyu dinleyen çocuk “Şimdi orman kimbilir nasıl korkunçtur!” diye düşündü. Sonra birtakım karışık sesler, bağrışmalar duyunca ürperdi. Birileri bağırıyor, başka birileri de onlara cevap veriyordu. Önce bunun bir kuruntu olduğunu, ona öyle geldiğini sandı. Böyle bir havada kim gelebilirdi buraya? Ama, dede ile nine de duymuşlardı aynı sesleri.</span></p>

    <p class="Paragraf-Normal"><span class="Metin-Normal">- Gelenler var! dedi nine.</span></p>

    <p class="Paragraf-Normal"><span class="Metin-Normal">Dede pek emin değildi.</span></p>

    <p class="Paragraf-Normal"><span class="Metin-Normal">- Öyle galiba, dedi.</span></p>

    <p class="Paragraf-Normal"><span class="Metin-Normal">Sonra birden korkuya kapılarak:</span></p>

    <p class="Paragraf-Normal"><span class="Metin-Normal">- Gecenin bu saatinde, neden, kim gelir?</span></p>

    <p class="Paragraf-Normal"><span class="Metin-Normal">Acele acele giyinmeye başladı. Korkuya kapılan çocuk da kalkıp giyindi. Bu arada adamlar eve iyice yaklaşmıştı. Konuşmalar ve ayak sesleri de artmıştı. Önce çizmelerin karlara basarken çıkardıkları hışırtı, sonra sundurmaya bastıkları zaman çıkardıkları takırtılar duyuldu. Kapıyı vurmaya başladılar:</span></p>

    <p class="Paragraf-Normal"><span class="Metin-Normal">- Aksakal, kapıyı aç, donuyoruz!</span></p>

    <p class="Paragraf-Normal"><span class="Metin-Normal">- Kimsiniz?</span></p>

    <p class="Paragraf-Normal"><span class="Metin-Normal">- Yabancı değil, öz adamlarınız.</span></p>

    <p class="Paragraf-Normal"><span class="Metin-Normal">Mümin kapıyı açtı. Aynı anda soğuk bir rüzgâr doldu içeri. Üstleri başları bembeyazdı adamların. Bunlar, biçilmiş otları taşımak için Arça vadisine giden şoförlerdi. Çocuk onları hemen tanıdı. Ona bir askerî nişan hediye eden parkalı Kulubeg de vardı aralarında. Topallayarak güçlükle yürüyen bir arkadaşlarını koltuklamışlardı.</span></p>

    <p class="Paragraf-Normal"><span class="Metin-Normal">Onları bu halde görünce şaşıran dede ve nine aynı anda:</span></p>

    <p class="Paragraf-Normal"><span class="Metin-Normal">- Estağfurullah! dediler. Nedir bu hal, neler oluyor!</span></p>

    <p class="Paragraf-Normal"><span class="Metin-Normal">- Sonra anlatırız. Yedi kişi daha geliyor...</span></p>

    <p class="Paragraf-Normal"><span class="Metin-Normal">Kulubeg, ayağını yere basamayan ve inleyen arkadaşına yardım ederek:</span></p>

    <p class="Paragraf-Normal"><span class="Metin-Normal">- Hadi sen şuraya otur, dedi: “Ayağı burkulmuş da” diye onu soba yerinin çıkıntısına oturttu.</span></p>

    <p class="Paragraf-Normal"><span class="Metin-Normal">- Ötekiler nerde? diye sordu telaşla Mümin dede. Gidip hemen getireyim onları; -çocuğa dönerek- haydi sen de git çabuk Seydahmet’i çağır, elektrik fenerini alsın, hemen gelsin.</span></p>

    <p class="Paragraf-Normal"><span class="Metin-Normal">Çocuk fırladı, ama dışarı çıkar çıkmaz nefesi kesilecekti nerdeyse. Bu korkunç anları ömrünün sonuna kadar unutamayacaktı. Kıllı, soğuk, ıslık çalan bir canavar, boğazına yapışmış, onu devirmeye çalışıyordu sanki. Ama yılmadı, yıkılmadı. Boğazını canavarın pençesinden kurtardı, başını kolları arasına aldı ve Seydahmetlere doğru koştu. Aradaki mesafe yirmi otuz adımdan ibaretti. Ama o kendini, savaşçı yiğitlerini kurtarmak için tipiyi yara yara çok uzaklara koşan bir batur gibi görüyordu. Yüreği cesaretle doluydu, kararlıydı. Güçlü, korkusuz, yenilmez bir kahramandı o. Böyle görüyordu kendini. Dağdan dağa, yardan yara atlıyor, karşısına çıkan düşmanları kılıcıyla yere seriyor, insanları tam zamanında yangından, azgın dalgalarda boğulmaktan kurtarıyor, boğazlardan geçerek, kayalardan aşarak kaçmaya çalışan kıllı, kara canavarı, tepkili av uçağına binerek kovalıyordu. Tepkili av uçağının üzerinde bir kızıl bayrak dalgalanıyordu ve bir kurşundan daha hızlı gidiyordu. Makineli tüfeğiyle “Nazilere ölüm!” diye bağırarak yağmur gibi mermi yağdırıyordu o canavarın üzerine. Ve, Boynuzlu Maral Ana her şeyi görüyor, onunla övünüyordu. Seydah­met’in kapısına geldiği zaman Maral Ana ona “Haydi, şimdi de benim şoför oğullarımı kurtar!” dedi. Ve çocuk Seydahmet’in kapısını çalarken, “Onları kurtaracağım Maral Ana! Yemin ediyorum ki kurtaracağım!” diye bağırdı yüksek sesle.</span></p>

    <p class="Paragraf-Normal"><span class="Metin-Normal">- Çabuk ol Seydahmet emmi, gidip bizimkileri kurtaralım!</span></p>

    <p class="Paragraf-Normal"><span class="Metin-Normal">Çocuk bunları öyle telaşlı, öyle heyecanlı söylemişti ki Seydahmet’le Gülcemal korkarak yerlerinden sıçradılar:</span></p>

    <p class="Paragraf-Normal"><span class="Metin-Normal">- Kimi kurtaracağız? Ne oluyor?</span></p>

    <p class="Paragraf-Normal"><span class="Metin-Normal">- Dedem elektrik fenerini alıp hemen gelmeni istedi, sovhozun şoförleri tipide yollarını kaybetmişler...</span></p>

    <p class="Paragraf-Normal"><span class="Metin-Normal">- Hay aptal hay! Böyle söylesene şunu! diye homurdandı Seydahmet.</span></p>

    <p class="Paragraf-Normal"><span class="Metin-Normal">Ve hemen hazırlanmaya başladı.</span></p>

    <p class="Paragraf-Normal"><span class="Metin-Normal">Seydahmet’in sözlerine hiç canı sıkılmadı çocuğun. O nereden bilecekti buraya gelinceye kadar ne büyük kahramanlıklar gösterdiğini ve niçin yemin ettiğini.</span></p>

    <p class="Paragraf-Normal"><span class="Metin-Normal">Dedesiyle Seydahmet’in, yedi şoförü evlerinin yakınında bulduklarını ve sağ salim getirdiklerini görünce de pek şaşırmadı. Oysa başka türlü de olabilirdi. Tehlike atlatıldıktan sonra önemsiz görülür... Neyse, kaybolanlar bulunmuştu. Seydahmet onları kendi evine götürdü. Bu arada Orozkul’u da uyandırmışlardı. Beş kişiyi de o aldı. Geri kalanlar Mümin dedenin evine sığıştılar.</span></p>

    <p class="Paragraf-Normal"><span class="Metin-Normal">Dağlarda korkunç tipi dinmek bilmiyordu. Çocuk bir ara sundurmaya çıkıp baktı ve bir anda nerede olduğunu anlayamadı. Sağ ile sol, aşağısı ile yukarısı birbirine karışmış, yön-yöre bilinmiyordu. Karanlık gecede fırtına coştukça coşuyor, kuduruyordu. Kar dizboyu yükselmişti.</span></p>

    <p class="Paragraf-Normal"><span class="Metin-Normal">Bütün şoförler bulunduktan, ısındıktan, tehlike atlatıldıktan sonra Mümin dede şoförlerden başlarına geleni sordu. Oysa başlarına geleni anlamak için bunu sormaya gerek yoktu. Ansızın tipiye yakalanmışlardı. Çocuklar yine de başlarından geçeni anlattılar. Onları dinlerken dede ile nine derin derin iç çekerek:</span></p>

    <p class="Paragraf-Normal"><span class="Metin-Normal">- Oy! oy! oy! diyor, ellerini göğüslerinde çaprazlayarak Allah’a şükrediyorlardı.</span></p>

    <p class="Paragraf-Normal"><span class="Metin-Normal">Nine onlara sıcak çay verirken biraz da gençleri suçladı:</span></p>

    <p class="Paragraf-Normal"><span class="Metin-Normal">- Ah yavrularım, iyi kurtuldunuz vallahi! Çok hafif giyinmişsiniz. Böyle ince elbiselerle dağa çıkılır mı hiç? Çok çocuksunuz daha. O şehirlilere imreniyor da böyle hafif giyiniyorsunuz. Eğer sabaha kadar dışarıda kalaydınız, Allah göstermesin, kaskatı buz olurdunuz!</span></p>

    <p class="Paragraf-Normal"><span class="Metin-Normal">- Nerden bilebilirdik ki, dedi Kulubeg. Kalın giyinmek için bir sebep yoktu. Soğuk olursa, şoför kabininde kalorifer var, diye düşündük. Ocak başında oturur gibi ısınır orada insan. Uçaklar öyle yüksekten uçar ki koca dağlar küçük tümsekler hâlinde görülür. Dışarıda soğuk eksi kırk derece olur, ama içeride adamlar gömlekle otururlar.</span></p>

    <p class="Paragraf-Normal"><span class="Metin-Normal">Çocuk şoförlerin arasında bir koyun postuna uzanmış, Kulubeğ’e iyice sokulmuştu. Büyüklerin konuşmalarını can kulağıyla dinliyordu. Birdenbire böyle bir tipinin çıkmış olmasına ve bu yiğitleri onların evine sığınmak zorunda bırakmasına çok sevindiğini hiçbiri bilemezdi. İçinden, fırtınanın günlerce, en az üç gün sürmesine dua ediyordu. Burada kalmaya mecbur olurlardı o zaman. Ne iyiydi onlarla beraber olmak! O gün bir şeyi daha öğrendi. Dedesi bu yiğitlerin hepsini tanıyordu. Kendilerini değilse bile babalarını, analarını biliyordu.</span></p>

    <p class="Paragraf-Normal"><span class="Metin-Normal">Dede, biraz gururlanarak torununa:</span></p>

    <p class="Paragraf-Normal"><span class="Metin-Normal">- İşte Buğulu ağabeylerini gördün, dedi, artık onların nasıl yiğitler olduğunu biliyorsun. Hepsi de boylu-boslu maşallah! Bugünün yiğitleri hep böyle oluyor. Çok iyi hatırlıyorum. 1942 kışında bizi Magnitogorsk’a yapı işlerinde çalışmak için götürmüşlerdi...</span></p>

    <p class="Paragraf-Normal"><span class="Metin-Normal">Ve dede, çocuğun dinleye dinleye ezberlediği konuyu anlatmaya başladı: Oraya vardıklarında, ülkenin dört yanından gelip büyük bir işçi taburu oluşturan askerleri boy sırasına göre dizmişler. O uzun sırada Kırgızlar boyları küçük olduğu için en geride kalmışlar. İsim yoklaması yapıldıktan sonra bir tütün molası verilmiş. İşte o sırada yanlarına, kızıl saçlı, çam yarması gibi iri, ama içi boş bir adam gelmiş. Yüksek sesle ve alaylı alaylı sormuş:</span></p>

    <p class="Paragraf-Normal"><span class="Metin-Normal">- Nerelisiniz siz, Mançuryalı mı? demiş.</span></p>

    <p class="Paragraf-Normal"><span class="Metin-Normal">Aralarında yaşlı bir öğretmen varmış. O cevap vermiş adama:</span></p>

    <p class="Paragraf-Normal"><span class="Metin-Normal">- Hayır, demiş, biz Kırgızız. Biz, buraya yakın bir yerde Mançuryalılarla savaştığımız zamanlarda, bu Magnıto­gorsk’un adı, hayali bile yoktu. Boy meselesine gelince, hepimiz senin gibi uzun boyluyduk o zaman. Savaş bitince görürsün, boyumuz yine uzayacak...</span></p>

    <p class="Paragraf-Normal"><span class="Metin-Normal">Eski günlerin bu olayı birden aklına gelen ihtiyar, gülen gözlerle ve gururla bir gecelik misafirlerini teker teker süzdü:</span></p>

    <p class="Paragraf-Normal"><span class="Metin-Normal">- Nasıl, öğretmen haklıymış değil mi? Şehre gidince ya da yollarda görüyorum. Bizim Kırgızlar uzun boylu, yakışıklı oldular. Hiç de eskisi gibi değil artık...</span></p>

    <p class="Paragraf-Normal"><span class="Metin-Normal">Anlayışlı çocuklar gülümsediler: Espri yapmasını seviyordu bu ihtiyar.</span></p>

    <p class="Paragraf-Normal"><span class="Metin-Normal">İçlerinden biri cevap verdi:</span></p>

    <p class="Paragraf-Normal"><span class="Metin-Normal">- Mesele boy-bos ise, boyumuz bosumuz var. Ama kamyonun şarampola yuvarlanmasını önleyemiyoruz. Dev­rilen kamyonu kaldırmak için de, kalabalık olsak bile, boyumuz-gücümüz yetmiyor.</span></p>

    <p class="Paragraf-Normal"><span class="Metin-Normal">Onları haklı çıkarmaya, mazur göstermeye çalışan dede:</span></p>

    <p class="Paragraf-Normal"><span class="Metin-Normal">- Ona kimin gücü yeter evlat! Tepeleme ot yüklü bir kamyon, üstelik böyle bir tipi... Ee, olur böyle şeyler. Allah’ın yardımıyla yarın her şey düzelir. Yeter ki rüzgâr dinsin.</span></p>

    <p class="Paragraf-Normal"><span class="Metin-Normal">Şoförler, dedeye, Arça vadisinin yukarısındaki çayıra nasıl geldiklerini anlattılar: Biçilen otlar çok büyük üç yığın hâlinde toplanmış. Aynı anda üç yığını birden bozup kamyonlara yüklemeye başlamışlar. Öyle doldurmuşlar ki kamyonları, tepesinden aşağı ancak iple kayarak inebiliyorlarmış. Evden daha yüksek olmuş boyları. Şoför mahallinin ön camından, kaportadan ve tekerleklerinden başka yeri görülmüyormuş. Bir defada bütün otları taşımak istiyorlarmış. Bir daha gelecek yıla kadar oraya gelemeyeceklerini, artan otların da orada kalacağını biliyorlarmış çünkü. Acele ediyorlarmış. Bir kamyon yüklenince şoförü onu yola çekiyor, sonra gelip öteki kamyonun yüklenmesine yardım ediyormuş. Hemen hemen bütün otları yüklemişler, yalnız iki kamyon kalmış. Bu sırada bir sigara molası vermişler ve nasıl bir düzenle gideceklerini kararlaştırmışlar. Daha sonra da konvoy hâlinde harekete geçmişler. Bayırdan aşağı çok dikkatli, el yordamıyla gider gibi inmişler. Ot hafif bir yükmüş ama, tepeleme yüklenince, dar geçitli, keskin dönemeçli yollarda taşınması çok zor, hatta tehlikeliymiş.</span></p>

    <p class="Paragraf-Normal"><span class="Metin-Normal">Neyse, ileride nasıl bir tehlike ile karşılaşacaklarını akıllarına bile getirmeden, yola koyulmuşlar.</span></p>

    <p class="Paragraf-Normal"><span class="Metin-Normal">Arça yaylasından inip boğaza girmişler, akşama doğru boğaz çıkışına gelmişler. İşte o sırada yakalanmışlar tipiye. Arkasından da kar abanmış üzerlerine...</span></p>

    <p class="Paragraf-Normal"><span class="Metin-Normal">Kulubeg anlatmaya devam ederek şöyle diyordu:</span></p>

    <p class="Paragraf-Normal"><span class="Metin-Normal">- Öyle müthiş bir şeydi ki üç dakika içinde sırtımız su içinde kaldı, her tarafı karanlık bastı. Rüzgâr direksiyonu elimizden çekip alacak gibi şiddetliydi. Kamyonun her an devrilebileceğini düşünmeye başladım. Üstelik o yol, açık havada bile, güpegündüz bile tehlikeliydi...</span></p>

    <p class="Paragraf-Normal"><span class="Metin-Normal">Çocuk, ışıl ışıl gözlerini Kulubeg’e dikmiş, kımıldamadan, nefesini tutarak dinliyordu. Şimdi pencerenin dışında da aynı rüzgâr uğulduyor, aynı kar yağıyordu. Şoförlerin çoğu, elbiselerini ve çizmelerini çıkarmadan, yere gelişigüzel uzanmış, uyuyorlardı. Koca kafalı, koca kulaklı, ince boyunlu çocuk, onların çektiği sıkıntıyı aynen yaşıyor gibiydi...</span></p>

    <p class="Paragraf-Normal"><span class="Metin-Normal">Birkaç dakika içinde, yolda, göz gözü görmez olmuş. Kamyonlar, körün değneğinden ayrılmadığı gibi birbirinden hiç ayrılmıyor ve durmadan klakson çalıyorlarmış. Kar, farların üzerine perde gibi iniyor, silecekler zar-zor hareket ediyor, camları temizlemeye yetişemiyormuş. Bu yüzden, önlerini görebilmek için başlarını çıkarmak ve öyle sürmek zorunda kalmışlar. Buna sürmek mi denir! Ve kar, ardı arkası kesilmeden yağmaya devam ediyormuş. Tekerlekler patinaj yapmaya başlamış, oldukça dik bir yokuşa gelince de konvoy durmuş. Motorlar delicesine vınlıyormuş ama boşuna. Bir adım ilerlemiyormuş kamyonlar. Bunun üzerine araçlardan inmişler, kamyondan kamyona sıçrayarak en öndeki kamyonun başında toplanmışlar. Ne yapacağız? demişler. Ateş yakmak imkânsızmış. Şoför kabininde bekleseler benzin tükenecek. Çünkü ancak sovhoza ulaşmalarına yetecek kadar benzin koymuşlar depolara. Ama, kabinleri ısıtmamak da donarak ölmek olacakmış. Şaşırıp kalmışlar. Tekniğin o muazzam gücü sıfıra inivermiş, o da çaresiz imiş. Ne yapsınlar? İçlerinden biri, kamyonlardan birini boşaltıp otların arasına girmelerini teklif etmiş. Ama besbelliymiş ki ipleri çözer çözmez rüzgâr, göz açıp kapayıncaya kadar kısa bir zamanda, otları savurur, bir tutam bile bırakmazmış. Bu arada kamyonların üzerindeki kar kalınlığı da artmış da artmış. Tekerleklerin arası da dolmaya başlamış. Şoförler bir şey düşünemez olmuşlar. Soğuk rüzgâr sanki beyinlerini de dondurmuş...</span></p>

    <p class="Paragraf-Normal"><span class="Metin-Normal">Kulubeg bakışını Mümin dedeye çevirerek anlatmaya devam etti:</span></p>

    <p class="Paragraf-Normal"><span class="Metin-Normal">- Sonra, Aksakal, birdenbire, şu gencecik Buğu’yu, kardeşimi hatırladım -böyle derken elini çocuğun başına koymuş, okşamıştı-. Buğu kardeşim yol boyunca koşuyordu. Ben durdum. Tabiî dururum. Selamlaştık onunla. Biraz da gevezelik ettik.. öyle değil mi? Sen daha niçin gidip uyumadın?</span></p>

    <p class="Paragraf-Normal"><span class="Metin-Normal">Çocuk başını sallayarak Kulubeg’i onayladı. Ah o anda onun içindeki coşkuyu, cesareti görseydiler. Yüreğinin na­sıl sevinç ve gururla çarptığını bilseydiler! Kulubeg on­dan söz ediyordu! Oradaki yiğitlerin en yakışıklısı, en güçlüsü idi Kulubeg. Ah o da onun gibi olabilse!</span></p>

    <p class="Paragraf-Normal"><span class="Metin-Normal">Mümin dede de bir yandan sobaya odun atarken torununu övüyordu:</span></p>

    <p class="Paragraf-Normal"><span class="Metin-Normal">- Böyledir benim oğlum. Büyüklerin konuşmalarını dinlemeyi de pek sever. Bak kulakları nasıl kirişte!</span></p>

    <p class="Paragraf-Normal"><span class="Metin-Normal">Kulubeg devam etti:</span></p>

    <p class="Paragraf-Normal"><span class="Metin-Normal">- Nedendir bilmiyorum, o anda aklıma bu yavru geldi. O zaman çocuklara ne düşündüğümü söyledim. Rüzgârdan işitmedikleri için bağıra bağıra konuşuyordum. “Çocuklar”, dedim, “ormancıların evlerine gidelim, yoksa burada donup kalırız.” Ötekiler ağızlarını kulaklarıma dayayarak “İyi ama nasıl gideceğiz?” dediler. “Yürüyerek gitsek hiç varamayız. Kamyonları terkedip gitmemize de izin yok.” “Kamyonları biraz yokuşa itelim, sonra aşağıya doğru inmesi kolay olur, önemli olan San-Taş vadisine kadar inmektir. Ondan sonra orman evlerine gitmek zor olmaz, uzak değil...” dedim onlara. Dediklerimi anladılar. “Peki öyleyse, işi sen idare et” dediler. Bunun üzerine, “Osman Ali, geç direksiyona!” dedim. En öndeki arabayı hepimiz birden itmeye başladık. Başlangıçta pek fena gitmedi. Ama bir süre sonra soluğumuz kesildi ve gücümüz tükendi. Kamyonu değil, bir dağı itiyorduk sanki. Altına tekerlek konmuş büyük ot tayası! (büyük ot yığını). “Dayanın, haydi hoop!” diye bağırıyordum ama, sesimi kendim bile duymuyordum. Fırtınadan, kardan göz gözü görmüyordu. Motor vınlıyor, bir insan gibi inim inliyordu. Son gücüyle zorlanıyordu. Biz de öyle. Başımız dönüyordu. Yüreğim çatlayacak, parça parça olacaktı nerdeyse...</span></p>

    <p class="Paragraf-Normal"><span class="Metin-Normal">- Ay! ay! ay! diye üzüntüsünü belirtti Mümin dede. Ne büyük bir felâket bu! Hiç kuşku yok, sizi Boynuzlu Maral Ana kurtardı bu felâketten. Siz torunlarının yardımına yetişti ve çekti aldı sizi ölümün kucağından. Ne olurdu o olmasa?... Bak, duyuyor musun dışarıda tipi nasıl uğulduyor?</span></p>

    <p class="Paragraf-Normal"><span class="Metin-Normal">Çocuk uykuya dalmamak için direniyordu ama, gözkapaklarını aralamaya gücü yetmiyordu. Yarı uyur yarı uyanık halde konuşmalara kulak veriyor, gerçekle kendi hayalinde yarattığı görüntüleri birbirine karıştırıyordu. Kendini, tipiye yakalanan o yiğitlerle o yamaçta görüyordu. Önünde, karla örtülü, bir dağa doğru uzanan dik bir yokuş vardı. Tipi yüzünü gözünü kamçılıyor, yakıyordu. Hep beraber, ev kadar büyük bir kamyonu itiyor, ağır ağır yokuşu tırmanıyorlardı. Ama bir an geliyordu ki kamyon kıpırdamıyor, sonra geri geri kaymaya başlıyordu. O zaman korkup bırakıyordu kamyonu. Nasıl da korkuyordu! Hava nasıl da karanlıktı! Rüzgâr yüzünü nasıl da yakıyordu! Kayan kamyon onu ezecek diye tir tir titriyordu. İşte tam o sırada Boynuzlu Maral Ana göründü. Güçlü boynuzlarıyla kamyonu itmeye başladı. “Dayanın! Dayanın!” diye bağırıyordu çocuk. Ve kamyon bu güce karşı koyamıyor, ilerliyordu. Yokuşun tepesine çıktıktan sonra tekrar aşağıya iniyor, ikinci kamyonu itiyorlardı. Sonra üçüncüsünü, sonra birer birer hepsini. Ve her defasında Maral Ana yardım ediyordu onlara. Onu kimse görmüyor, yanıbaşlarında olduğunu kimse bilmiyordu. Ama çocuk biliyor ve görüyordu. Ne zaman güçlerini aşan bir çaba gerekse, ne zaman güçleri tükenip korkmaya başlasalar, Boynuzlu Maral Ana koşup geliyor, kamyonu itmelerine yardım ediyordu. Hep Kulubeg’in yanında oluyordu Maral Ana. Sonra Kulubeg kendisine “Haydi, geç bakalım direksiyona!” dedi. O da hemen kamyona çıkıp direksiyon başına oturdu. Kamyon sallanıyor, motor vınlıyordu. Direksiyon ne de kolay dönüyordu parmakları arasında! Küçükken fıçı kemerini çember yapmış, sürmüş, oynamıştı. Onun gibi dönüyordu. Çocuk elindeki direksiyonun oyuncağa dönüştüğünü görünce pek utandı. Derken.. birdenbire yana yatmaya başladı.. eğildi, eğildi ve sonra büyük bir gürültü ile düşüp paramparça oldu. Kamyonu devirdiği için çok korktu. Çok da utanıyordu. Kulubeg’in yüzüne bakamazdı artık. Sarsıla sarsıla ağlamaya başladı.</span></p>

    <p class="Paragraf-Normal"><span class="Metin-Normal">&nbsp;</span></p>

    <p class="Paragraf-Normal"><span class="Metin-Normal">Kulubeg çocuğu uyandırdı:</span></p>

    <p class="Paragraf-Normal"><span class="Metin-Normal">- Aa, ne oldu sana? Niçin ağlıyorsun?</span></p>

    <p class="Paragraf-Normal"><span class="Metin-Normal">Çocuk gözlerini açtı. Gördüklerinin bir düş olduğunu anlayarak sevindi.</span></p>

    <p class="Paragraf-Normal"><span class="Metin-Normal">Kulubeg onu kollarına alıp bağrına bastı:</span></p>

    <p class="Paragraf-Normal"><span class="Metin-Normal">- Fena bir düş mü gördün? Çok mu korktun? Senin gibi bir yiğit korkar mı hiç!</span></p>

    <p class="Paragraf-Normal"><span class="Metin-Normal">Kulubeg böyle diyerek, rüzgârdan kurumuş sert dudaklarıyla onu öptü:</span></p>

    <p class="Paragraf-Normal"><span class="Metin-Normal">- Hadi gel seni yatırayım. Uyku zamanı geldi.</span></p>

    <p class="Paragraf-Normal"><span class="Metin-Normal">Çocuğu, öteki şoförlerin arasında, kalın bir keçenin üzerine yatırdı. Kendisi de yanıbaşına uzanarak ve çocuğa iyice sokularak, parkasının ucuyla üstünü örttü.</span></p>

    <p class="Paragraf-Normal"><span class="Metin-Normal">&nbsp;</span></p>

    <p class="Paragraf-Normal"><span class="Metin-Normal">Ertesi gün Mümin dede torununu erkenden uyandırdı:</span></p>

    <p class="Paragraf-Normal"><span class="Metin-Normal">- Kalk yavrum, dedi usulca. Sıkıca giyin, bana yardım edeceksin.</span></p>

    <p class="Paragraf-Normal"><span class="Metin-Normal">Pencereden, sabahın donuk ilk ışıkları sızıyordu. Ötekiler ise nasıl yatmışlarsa öyle mışıl mışıl uyuyorlardı.</span></p>

    <p class="Paragraf-Normal"><span class="Metin-Normal">- Al bu keçe çizmeleri ayağına geçir, dedi Mümin.</span></p>

    <p class="Paragraf-Normal"><span class="Metin-Normal">Dedesinin elbisesinden ot kokusu geliyordu. Demek ki o atları yemlemişti bile. Çocuk çizmeleri giydi ve birlikte çıktılar. Kalın bir kar örtüsü vardı yerde, ama rüzgâr hemen hemen dinmişti. Seyrek aralıklarla hafif bir savruntu görülüyordu.</span></p>

    <p class="Paragraf-Normal"><span class="Metin-Normal">- Çok soğuk! dedi çocuk ürpererek.</span></p>

    <p class="Paragraf-Normal"><span class="Metin-Normal">- Çok değil. Hava açılıyor, diye mırıldandı dede. Ama çok müthiş idi. Daha ilk günde böyle bir tipi! Neyse, önemli olan bunun bir faciaya dönüşmemiş olmasıdır...</span></p>

    <p class="Paragraf-Normal"><span class="Metin-Normal">Ağıla girdiler. Burada Mümin’in beş koyunu vardı. Dede derin bir çömleğe elini daldırarak oradan bir elektrik feneri çıkardı, yaktı. Koyunlar başlarını ona çevirip öksürmeye başladılar.</span></p>

    <p class="Paragraf-Normal"><span class="Metin-Normal">- Al şu feneri, bana ışık tut, dedi ihtiyar. Kara koyunu kurban keseceğiz. Konuklarımız var. Onlar kalkmadan et hazır olmalı.</span></p>

    <p class="Paragraf-Normal"><span class="Metin-Normal">Çocuk söyleneni yaptı. Kapı-pencere aralıklarında rüzgâr hâlâ ıslık çalıyordu. Dışarısı alacakaranlık ve soğuktu. Dede önce eşiğin üzerine bir kucak temiz ot attı. Karakoyunu buraya getirdi, yatırıp ayaklarını bağlamadan önce biraz düşündü, sonra çömeldi:</span></p>

    <p class="Paragraf-Normal"><span class="Metin-Normal">- Feneri bırak, sen de benim gibi diz çök, dedi çocuğa.</span></p>

    <p class="Paragraf-Normal"><span class="Metin-Normal">Bundan sonra dede, ellerini göğe açarak alçak sesle bir dua okumaya başladı:</span></p>

    <p class="Paragraf-Normal"><span class="Metin-Normal">- Ey soyumuzun ulu anası, Boynuzlu Maral Ana! Bu koyunu sana kurban ediyorum: Çocuklarımızı tehlikeden kurtardığın için; atalarımızı ak sütünle beslediğin için; temiz yürekli oluşun, bize ana gözüyle baktığın için. Bizi dağda-bayırda, coşkun sellerde, kaygan yollarda yalnız bırakma! Bizi, yurdumuzu terkedip gitme! Biz senin çocuklarınızız. Âmin!</span></p>

    <p class="Paragraf-Normal"><span class="Metin-Normal">Duasını bitirdikten sonra ellerini yüzüne koyup alnından çenesine doğru sıvazlayarak indirdi. Çocuk da aynı şeyi yaptı. Bundan sonra dede tokluyu yere yatırdı, ayaklarını bağladı. Ta dedesinden, babasından kalan bıçağını kınından çıkardı.</span></p>

    <p class="Paragraf-Normal"><span class="Metin-Normal">Çocuk elindeki fenerle ona ışık tutuyordu.</span></p>

    <p class="Paragraf-Normal"><span class="Metin-Normal">&nbsp;</span></p>

    <p class="Orta-Baslik-Normal"><span class="Metin-Normal char-style-override-5">*</span></p>

    <p class="Orta-Baslik-Normal"><span class="Metin-Normal char-style-override-5">* *</span></p>

    <p class="Paragraf-Normal"><span class="Metin-Normal">&nbsp;</span></p>

    <p class="Paragraf-Normal"><span class="Metin-Normal">Nihayet rüzgâr dindi. Güneş kaçışan bulutların arasından birkaç kere korka korka baktı. Her yerde geceki fırtınanın izleri vardı: Yer yer kar kümeleri, kırık dallar, karın ağırlığıyla yere yatmış ağaççıklar, kökünden sökülmüş ve devrilmiş yaşlı ağaçlar... Çayın öbür yakasında orman suskun ve üzgündü. Çay bile yatağının dibine çekilmişti sanki. Biriken kar yüzünden kıyıları daha dik görünüyordu. Şarıltısı da hafiflemiş, sesi boğulmuştu.</span></p>

    <p class="Paragraf-Normal"><span class="Metin-Normal">Güneş hâlâ çekingen, bir görünüp bir kayboluyordu.</span></p>

    <p class="Paragraf-Normal"><span class="Metin-Normal">Ama çocuk çok sakindi, hiçbir şey canını sıkmıyordu. Geceki kaygılarını, o korkunç fırtınayı unutmuştu. Yerdeki kar da sıkıcı değildi onun için. Hatta karın olması daha iyi, daha eğlenceliydi. Sağa sola koşuyor, ayağının altındaki kar topaklarına bir tepik atarak onları savuruyordu. Evde çok kişinin olmasından, iyi bir uyku çekerek dinlenen şoförleri dinlemekten, kendileri için kesilen ko­yun etini iştahla yedikten sonra gülüşmelerinden büyük bir zevk ve mutluluk duyuyordu.</span></p>

    <p class="Paragraf-Normal"><span class="Metin-Normal">Güneş de kendisini daha çok göstermeye, daha çok parlamaya başlamıştı. Bulutlar yavaş yavaş dağılıyordu. Hatta hava da ısınıyordu. Vakitsiz gelen kar da daha çok yollarda ve patikalarda olmak üzere erimeye başlamıştı.</span></p>

    <p class="Paragraf-Normal"><span class="Metin-Normal">Şoförler ve yardımcıları gitmeye hazırlandıkları zaman çocuğun çok canı sıkıldı. Çok üzüldü. Yiğitler avluya çıkıp vedalaşırken, ev sahiplerine gösterdikleri konukseverlik ve yardım için teşekkür ederlerken yanlarından hiç ayrılmadı. Mümin dede ve Seydahmet de atlarına binmişlerdi. Dedenin kucağında bir demet odun, Seydahmet’in kucağında ise büyük bir kalaylı güğüm vardı. Bunlarla motorların, radyatörlerin donan suyunu ısıtıp eriteceklerdi.</span></p>

    <p class="Paragraf-Normal"><span class="Metin-Normal">Hepsi birlikte hareket ettiler. Bu sırada çocuk koşup dedesinin yanına gelerek:</span></p>

    <p class="Paragraf-Normal"><span class="Metin-Normal">- Dede, ben de gelmek istiyorum, beni de götür! dedi.</span></p>

    <p class="Paragraf-Normal"><span class="Metin-Normal">- Ama oğlum, görüyorsun ki benim kucağımda odun var, Seydahmet de o güğümü taşıyor. Seni yanımıza alamayız. Hem ne işin var orada? Karda yürüyemezsin, çok yorulursun.</span></p>

    <p class="Paragraf-Normal"><span class="Metin-Normal">Çocuk çok üzüldü, küstü, somurttu. Bunun üzerine Kulubeg elinden tutarak:</span></p>

    <p class="Paragraf-Normal"><span class="Metin-Normal">- Hadi gel bakalım, dedi, dönüşte dedenin atına binersin.</span></p>

    <p class="Paragraf-Normal"><span class="Metin-Normal">Böylece, Arça yamaçlarından inen yolun ayrım noktasına doğru yürüdüler. Yollarda kar çoktu. Az sonra çocuk bu yiğit delikanlılara ayak uydurmanın hiç de kolay olmadığını anladı. Yorulmuştu.</span></p>

    <p class="Paragraf-Normal"><span class="Metin-Normal">- Bin bakalım sırtıma, dedi Kulubeg.</span></p>

    <p class="Paragraf-Normal"><span class="Metin-Normal">Çevik bir hareketle çocuğu omuzuna aldı. Sonra da sırtında hiç yük yokmuş gibi öyle rahat taşımaya başladı ki, sanırsınız her gün aynı işi yapıyor.</span></p>

    <p class="Paragraf-Normal"><span class="Metin-Normal">Onların yanında yürüyen bir şoför:</span></p>

    <p class="Paragraf-Normal"><span class="Metin-Normal">- Yahu Kulubeg, sen bu işi çok iyi yapıyorsun, dedi.</span></p>

    <p class="Paragraf-Normal"><span class="Metin-Normal">- Ee, hayatım boyunca kız ve erkek kardeşlerimi taşıdım ben sırtımda. Altı kardeştik ve en büyükleri bendim. Annem ve babam tarlada çalışıyorlardı. Şimdi kız kardeşlerim evli, çocukları da var. Askerden döndüm, bekârdım, henüz iş de bulamamıştım. O zaman kız kardeşlerimden biri -büyüğü- bana: “Ağabey, gel bizde kal, sen çok iyi çocuk bakıyorsun.” dedi. “Olmaz”, dedim, “artık kendi çocuklarımı taşıyacağım sırtımda...”</span></p>

    <p class="Paragraf-Normal"><span class="Metin-Normal">Böyle, konuşa konuşa ilerliyorlardı. Çocuk memnundu. Kulubeg’in güçlü omuzlarında kendini çok rahat ve güvenli hissediyordu.</span></p>

    <p class="Paragraf-Normal"><span class="Metin-Normal">&nbsp;</span></p>

    <p class="Paragraf-Normal"><span class="Metin-Normal">“Ah onun gibi bir ağabeyim olsa, kimseden, hiçbir şeyden korkmazdım” diye hayal kurmaya başladı. “Oroz­kul o zaman dedeme bağırsın ya da başkalarına dokunsun da görsün! Kulubeg’in ona kaşlarını çatıp şöyle bir bakması yeterdi sus-pus olup yerinde oturması için.”</span></p>

    <p class="Paragraf-Normal"><span class="Metin-Normal">&nbsp;</span></p>

    <p class="Paragraf-Normal"><span class="Metin-Normal">Bir gün önce terkedilen ot kamyonları kavşağın iki kilometre kadar ilerisinde idi. Hepsinin üzeri karla örtülmüştü ve kışın tarlada bırakılan ot tayalarına benziyorlardı. Görünüşe göre kimse yerlerinden kımıldatamazdı onları.</span></p>

    <p class="Paragraf-Normal"><span class="Metin-Normal">Ateş yakıp odunları tutuşturdular. Suyu ısıttılar. Isıtılan suyu öndeki arabanın radyatörüne döktüler, motoru çalıştırdılar. Motor, hırıltı gürültü ile ve güçlükle de olsa çalıştı. Bundan sonra işler daha kolay oldu. Çalışan her kamyon hemen ardındakini yedeğe alıyor, onu da çalıştırıyordu.</span></p>

    <p class="Paragraf-Normal"><span class="Metin-Normal">Böylece bütün kamyonları çalıştırdıktan sonra bunlardan ikisini şarampola düşen kamyona bağladılar. Çalışan kamyonlar çekti, onlar itti. Onlarla beraber çocuk da itiyor ve kendisine her an “Sen çekil, dolaşma ayak altında” demelerinden korkuyordu. Ama kimse ona böyle bir şey söylemedi. Belki ona Kulubeg izin verdiği içindi bu. Kulubeg en güçlüleriydi, herkes onu sayıyordu.</span></p>

    <p class="Paragraf-Normal"><span class="Metin-Normal">Şoförler bir defa daha vedalaştılar. Kamyonlar hareket etti. Önce ağır ağır, sonra daha hızlı. Kar kaplı dağların arasından bir kamyon kervanı ilerliyordu şimdi. Boynuzlu Maral Ana’nın torunlarıydı bu gidenler. Ama bilmiyorlardı ki, bir çocuğun hayal gücüyle canlanan Boynuzlu Maral Ana, kimseye görünmeden onların önünde sıçraya sıçraya, bazen de ok gibi fırlayarak gidiyordu. Bütün felâketlerden, bütün tehlikelerden o koruyordu onları. Zorlu yollardaki kazalardan, yuvarlanan kayalardan, çığlardan, kar fırtınasından, sisten, Kırgızların yüzyıllar süren göçebe hayatlarında karşılaştıkları bütün belâlardan.. o koruyordu. Mümin dedesi kara koyunu kurban ederken Maral Ana’dan onları korumasını istememiş miydi?</span></p>

    <p class="Paragraf-Normal"><span class="Metin-Normal">&nbsp;</span></p>

    <p class="Paragraf-Normal"><span class="Metin-Normal">Gittiler. Çocuk da hayalinde onlarla beraber gidiyordu. Kulubeg’in kamyonunda, onun yanında oturuyordu “Kulubeg Ağabey, bak, Boynuzlu Maral Ana koşuyor önümüzde” diyordu, “-Aa, olamaz!”. “-Yemin ederim ki koşuyor. Bak! Bak!”</span></p>

    <p class="Paragraf-Normal"><span class="Metin-Normal">&nbsp;</span></p>

    <p class="Paragraf-Normal"><span class="Metin-Normal">Dedesi onu daldığı hayalden kurtardı:</span></p>

    <p class="Paragraf-Normal"><span class="Metin-Normal">- Hey, niye dikilip kaldın öyle? Haydi gidiyoruz. Bin bakalım, vakit geçiyor.</span></p>

    <p class="Paragraf-Normal"><span class="Metin-Normal">Eyerin üzerinde eğilip çocuğun ata binmesine yardım etti. Onu kürkünün eteğiyle sımsıkı sarmalarken sordu:</span></p>

    <p class="Paragraf-Normal"><span class="Metin-Normal">- Üşüdün mü?</span></p>

    <p class="Paragraf-Stili-Yok para-style-override-2"><span class="char-style-override-20">&nbsp;</span></p>

    <p class="Orta-Baslik-Kunye"><span class="Metin-Normal char-style-override-17">*</span></p>

    <p class="Orta-Baslik-Kunye"><span class="Metin-Normal char-style-override-17">* *</span></p>

    <p class="Paragraf-Normal"/>

    <p class="Paragraf-Normal"><span class="Metin-Normal">O zamanlar okula gitmiyordu.</span></p>

    <p class="Paragraf-Normal"><span class="Metin-Normal">Ama şimdi, o sıkıntılı uykusundan arada bir uyanıyor, büyük bir üzüntü içinde “Yarın okula nasıl gideceğim? Hastayım, kendimi hiç iyi hissetmiyorum...” diye düşünüyordu. Sonra yine dalıyordu. Okuldaymış, öğretmenin kara tahtaya yazdığı kelimeleri defterine geçiriyormuş gibi geldi ona: “At. Ata. Taka.. At. Ata. Taka”<a class="footnote-link" href="#footnote-237-5" id="footnote-237-5-backlink">*****</a>. Birinci sınıfta öğrenilen bu yazılarla defterinin bütün sayfalarını doldurdu. “At, Ata, Taka... At, Ata, Taka...” Sonra yoruldu, gözleri karardı. Gözlerinin önünde bütün harfler oynaşıyordu. Ateşten bunalıp terliyor, üstünü açıyor, ama bu defa da üşüyor, başka yerlerde, başka dünyada görüyordu kendini. Bazen balık olup soğuk suda beyaz gemiye doğru yüzüyor, yüzüyor.. ama bir türlü ulaşamıyordu. Bazen de tipiye yakalanıyordu... Dağ yolunda, dumanlı soğuk havada, ot taşıyan kamyonları görüyordu. Kamyonların tekerlekleri kayıyor, olduğu yerde kızaklıyordu. Kamyonlar insan gibi hıçkıra hıçkıra ağlıyor ama yerlerinden bir adım öteye gidemiyorlardı. Tekerlekler vınlayarak topaç gibi dönüyor, ısınıp kızarıyor, alev alev yanıyorlardı. O zaman Boynuzlu Maral Ana ot kamyonunu dağa doğru itiyordu. Çocuk da olanca gücüyle yardım ediyordu ona. Kan ter içinde kalmıştı. Sonra birdenbire ot kamyonu bir bebek beşiği oluveriyordu. Boynuzlu Maral Ana ona “Haydi koşalım, bu beşiği Bekey Teyze ve Orozkul enişteye götürelim” diyordu. Ve birlikte koşmaya başlıyorlardı. Maral Ana’ya yetişemiyordu. Ama ileride beşiğin çıngırağından çıkan sesleri duyuyor ve şıngırtının geldiği yana koşuyordu.</span></p>

    <div class="footnote">
      <p class="Dipnot-Metni"><a class="footnote-anchor" href="#footnote-237-5-backlink" id="footnote-237-5">*****</a> <span class="Metin--talik char-style-override-19">Taka</span><span class="Metin-Normal char-style-override-19">: Nal (Kırgızca)</span></p>
    </div>

    <p class="Paragraf-Normal"><span class="Metin-Normal">Sundurmadan gelen ayak seslerini ve açılan kapının gıcırtısını duyunca uyandı. Dedesi ve ninesi idi gelenler. Biraz yatışmış görünüyorlardı. Yabancıların gelişi Oroz­kul’u ve Bekey Teyzeyi de biraz yatıştırmış olmalıydı. Orozkul belki içip içip sızmıştı. Avuldan ne çığlık geliyordu ne de küfür.</span></p>

    <p class="Paragraf-Normal"><span class="Metin-Normal">Geceyarısına doğru ay dağın üzerindeydi. Tül hâlesini en yüksek ve bembeyaz karla örtülü bir tepeye asmıştı. Ebedî buzların tutsağı olan tepe karanlığı delerek göklere yükseliyordu. Engebeli yüzeyindeki çıkıntılar, sivrilikler, puslar içinde zayıf zayıf parlamaktaydı. Onun çevresinde ise sessiz dağlar, yalçın kayalar, kımıltısız kara ormanlar vardı. Çay, ta aşağılarda kalmış, kayaların arasından gürül gürül akıyordu.</span></p>

    <p class="Paragraf-Normal"><span class="Metin-Normal">Ayışığı pencereden ve yanlamasına giriyordu odaya. Çocuk rahatsız oluyordu bu ışıktan. Ninesinden pencerenin perdesini çekmesini isteyecekti ama bundan vazgeçti. Çünkü nine yine dedesine çıkışıyordu, öfkeliydi:</span></p>

    <p class="Paragraf-Normal"><span class="Metin-Normal">- Koca sersem, diyordu yatağa girerken, insanlara karşı akıllı-uslu davranmasını bilmiyorsun, bari çeneni tut. Başkalarını dinle. Hayatın onun elinde. Az da olsa maaşını veren o. Her ay elimize geçiyor hiç olmazsa. Aylıksız-donluksuz kim ne yapsın seni! Sakalın ağardı hâlâ akıllanmadın...</span></p>

    <p class="Paragraf-Normal"><span class="Metin-Normal">İhtiyar Mümin ağzını bile açmıyordu. Nine de sustu. Ama az sonra daha yüksek sesle bağırdı:</span></p>

    <p class="Paragraf-Normal"><span class="Metin-Normal">- Maaşı kesilen adam artık adam değildir, insan değildir!</span></p>

    <p class="Paragraf-Normal"><span class="Metin-Normal">Mümin dede yine bir şey söylemedi.</span></p>

    <p class="Paragraf-Normal"><span class="Metin-Normal">Çocuk uyuyamıyordu. Başı ağrıyor, aklı karışıyordu. Okulunu düşünüp üzülüyordu o. Şimdiye kadar bir gün bile kalmamıştı okuldan. Yarın okula, Celesay’a gidemezse neler olacağını bilemiyordu. Bir yandan da, Oroz­kul dedesini işten kovarsa hâlinin ne olacağını düşünüyordu. Nine dedesine cehennem azabı çektirirdi. Ne yaparlardı o zaman?</span></p>

    <p class="Paragraf-Normal"><span class="Metin-Normal">İnsanlar niçin böyle yaşıyorlardı? Niçin bazıları iyi bazıları kötüydü? Niye bazıları mutlu, bazıları mutsuz? Niye bazılarından herkes korkar da bazılarından kimse korkmaz? Niye bazılarının çocukları var, bazılarının yok? Niye bazıları başkalarına maaş verdirmeyebiliyor? Besbelli, en iyi durumda olanlar en çok aylık alanlardı. Ama dedenin maaşı çok azdı ve herkes onunla alay ediyordu. Ah, ne yapsa da dedesinin maaşını arttırsalar? Maaşı çok olsa, Orozkul bile saygı gösterirdi ona.</span></p>

    <p class="Paragraf-Normal"><span class="Metin-Normal">Bu düşünceler gittikçe daha çok ağrıtıyordu kafasını. Bir ara yine, o gün akşam üzeri çayın öbür yakasında gördüğü maralları düşünmeye başladı. Geceleri ne yapıyorlardı acaba? O soğuk, çıplak dağda ya da o kapkaranlık ormanda yapayalnızdılar. Yapayalnız olmaları korkunç bir şey! Ya kurt çıkagelir ve onlara saldırırsa? O zaman Bekey Teyzeye sihirli beşiği kim getirir?</span></p>

    <p class="Paragraf-Normal"><span class="Metin-Normal">Sıkıntılı bir uykuya daldı. Uyurken Boynuzlu Maral Ana’dan Orozkul eniştesi ve Bekey Teyzesine akçaka­yından bir beşik getirmesini istiyor, “Bir de çocukları olsun” diye dua ediyordu. Uzaktan uzağa çıngırağın sesini duyuyordu şimdi. Maral Ana, o sihirli beşiği boynuzuna takmış, uçarcasına koşarak geliyordu.</span></p>
  </div>
</body>
</html>
