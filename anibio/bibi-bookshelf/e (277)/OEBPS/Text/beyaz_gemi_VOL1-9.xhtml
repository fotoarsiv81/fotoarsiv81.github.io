<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>beyaz_gemi_VOL1-9</title>
  <link href="../Styles/beyaz_gemi.css" rel="stylesheet" type="text/css"/>
</head>

<body id="beyaz_gemi_VOL1" xml:lang="tr-TR">
  <div>
    <p class="Kesme"><span class="Metin-Normal char-style-override-16">&nbsp;</span></p>

    <p class="Paragraf-Stili-Yok para-style-override-1"><span class="Metin-Bolum-No char-style-override-16">-VII-</span></p>

    <p class="x-lk-Paragraf"><span class="char-style-override-1 x-lk-Harf" xml:lang="tr-TR">Ç</span><span class="Metin-Buyuk">ocuk</span><span class="Metin-Normal">, ertesi sabah, erkenden, bir elin alnına dokunmasıyla uyandı. Dedesinin eliydi bu. Soğuktu, çünkü dışarıdan gelmişti.</span></p>

    <p class="Paragraf-Normal"><span class="Metin-Normal">Çocuğun elini hohlayarak ısıtmaya çalışıyor, alnını tutuyor, göğsünü yokluyordu. İçini çekti ve üzgün bir sesle:</span></p>

    <p class="Paragraf-Normal"><span class="Metin-Normal">- Yat yavrum, dedi, kalkma! Vah vah! Çok hastasın, ateşin var. Ben de okul vakti geldiği halde hâlâ niçin kalk­madığını merak etmiştim...</span></p>

    <p class="Paragraf-Normal"><span class="Metin-Normal">- Hemen kalkıyorum, dedi çocuk başını yastıktan kaldırarak.</span></p>

    <p class="Paragraf-Normal"><span class="Metin-Normal">Ama başı döndü, gözleri karardı ve kulakları uğuldadı.</span></p>

    <p class="Paragraf-Normal"><span class="Metin-Normal">Dede onu usulca yatırarak:</span></p>

    <p class="Paragraf-Normal"><span class="Metin-Normal">- Yat yavrum, kalkmayı düşünme. Hasta hasta seni okula götürür müyüm hiç? Çıkar dilini de bir bakayım.</span></p>

    <p class="Paragraf-Normal"><span class="Metin-Normal">Çocuk kalkmak istiyordu.</span></p>

    <p class="Paragraf-Normal"><span class="Metin-Normal">- Öğretmen kızacak, dersi kaçıranları hiç sevmiyor...</span></p>

    <p class="Paragraf-Normal"><span class="Metin-Normal">- Kızmaz yavrum, ben gider anlatırım ona. Göster bakayım dilini.</span></p>

    <p class="Paragraf-Normal"><span class="Metin-Normal">Dede, çocuğun diline ve boğazına dikkatle baktı. Uzun uzun nabzını dinledi. Nasırdan kaskatı olan parmaklarıyla çocuğun ter içinde, ateşten yanan bileğini tutup atardamarını bulabilmesi bir mucizeydi doğrusu. Nasıl olduysa, kendisini biraz rahatlatan bir sonuç çıkarmıştı:</span></p>

    <p class="Paragraf-Normal"><span class="Metin-Normal">- Allah büyüktür. Çok önemli değil, sadece soğuk almışsın. Bugün yataktan çıkma. Akşam sıcak kuyruk yağıyla göğsünü ve ayaklarını ovarım. Bir güzel terlersin ve Allah’ın yardımıyla yarın tarpan<a class="footnote-link" href="#footnote-237-6" id="footnote-237-6-backlink">******</a>tay gibi kalkarsın ayağa.</span></p>

    <div class="footnote">
      <p class="Dipnot-Metni"><a class="footnote-anchor" href="#footnote-237-6-backlink" id="footnote-237-6">******</a> <span class="Metin--talik char-style-override-19">Tarpan:</span> <span class="Metin-Normal char-style-override-19">Orta Asya’da yaşayan yabani bir at ırkıdır. Kara-yağız renklidirler. Genellikle bir aygır yönetiminde sürü hâlinde yaşarlar. (Ç. N.)</span></p>
    </div>

    <p class="Paragraf-Normal"><span class="Metin-Normal">İhtiyar adam, torununun başucunda oturarak dün olanları ve bugün de onu bırakmayan olayları hatırladı, kaygılandı, içini çekti ve düşünceye daldı. “Allah’ından bulsun!” diye mırıldandı. Sonra yine çocuğa döndürdü başını:</span></p>

    <p class="Paragraf-Normal"><span class="Metin-Normal">- Ne zaman hastalandın? Bana niye söylemedin? Dün akşam mı?</span></p>

    <p class="Paragraf-Normal"><span class="Metin-Normal">- Evet, dün akşam üzeri, çayın öbür kıyısında maralları gördüğüm zaman. Koşup senin yanına geldim. Sonra üşüdüm.</span></p>

    <p class="Paragraf-Normal"><span class="Metin-Normal">Mümin dede kendisini suçlar gibi:</span></p>

    <p class="Paragraf-Normal"><span class="Metin-Normal">- Yaa, peki yavrum, sen yat, benim gitmem gerek.</span></p>

    <p class="Paragraf-Normal"><span class="Metin-Normal">Dede kalktı ama çocuk onu bırakmak istemiyordu:</span></p>

    <p class="Paragraf-Normal"><span class="Metin-Normal">- Dede, orada gördüğüm maral Boynuzlu Maral Ana’nın kendisiydi değil mi? Tüyleri süt gibi beyazdı, kocaman kocaman gözleri vardı. Bir insan gibi bakıyordu. Boynuzlu Maral Ana idi değil mi o?</span></p>

    <p class="Paragraf-Normal"><span class="Metin-Normal">Mümin dede belli etmeden güldü:</span></p>

    <p class="Paragraf-Normal"><span class="Metin-Normal">- Ah budala yavrum benim... Neyse, dediğin gibidir, belki Maral Ana’nın ta kendisidir. Ben de diyorum ki...</span></p>

    <p class="Paragraf-Normal"><span class="Metin-Normal">Sözünü bitiremedi. Nine görünmüştü kapıdan. Avludan telaşlı adımlarla geliyordu. Besbelli yeni haber getiriyordu. Kapıdan adımını atar atmaz heyecanla:</span></p>

    <p class="Paragraf-Normal"><span class="Metin-Normal">- Hadi bakalım koca adam, sen de git oraya! diye bağırdı.</span></p>

    <p class="Paragraf-Normal"><span class="Metin-Normal">Mümin başını eğdi. Pek üzgündü, acınacak haldeydi. Nine ise konuşmaya devam etti:</span></p>

    <p class="Paragraf-Normal"><span class="Metin-Normal">- Çaydaki tomruğu kamyonla çekip çıkaracaklarmış. Sen de git ve ne derlerse yap... Hay Allah, süt kaynatacaktım...</span></p>

    <p class="Paragraf-Normal"><span class="Metin-Normal">Böyle dedi ve koşup ocağı yaktı, bir hayli kap kacak sesi duyuldu. Mümin’in suratı asıktı. Karısına bir çift lâf edip cevap verecekti ama o buna da fırsat bırakmadı:</span></p>

    <p class="Paragraf-Normal"><span class="Metin-Normal">- Hey, ne dikilip duruyorsun be adam! Hay başımın belası, bırak aksiliği. İnadın ne sana yararı var ne bana, onların yanında adam mısın sen! Orozkul’u görmeye gelenleri gördün mü? Nasıl bir kamyonları olduğunu da gördün mü? On tomruk yüklesen bana mısın demez, dağları aşırıp götürür. Orozkul bize gözucuyla bile bakmıyor. Ne kadar dil döktüm ona, ne kadar alçaldım karşısında. Artık kızına eşikten içeri adım attırmıyor. Kısır karı şimdi Seydahmet’lerin evinde. Ağlaya ağlaya gözünün yaşı kurumuş. Şimdi sana, senin gibi beyinsiz babasına lânetler okuyor...</span></p>

    <p class="Paragraf-Normal"><span class="Metin-Normal">Mümin’in sabrı taştı. Kapıya doğru yürürken:</span></p>

    <p class="Paragraf-Normal"><span class="Metin-Normal">- Yeter artık! diye bağırdı... Sen çocuğa sıcak süt ver, hastalandı, yatıyor!</span></p>

    <p class="Paragraf-Normal"><span class="Metin-Normal">- Peki, peki, veririm, daha dikilip durma, git Allah aşkına, git!</span></p>

    <p class="Paragraf-Normal"><span class="Metin-Normal">Kocasını dışarı çıkarıp nihayet yola saldıktan sonra kendi kendine söylenmeye devam etti: “Ne oldu bu adama böyle? Kimseye karşı gelmezdi, ağzını açıp tek kelime söylemez, isteneni yapardı. Çıldırdı mı ne! Yetmiyormuş gibi Orozkul’un atını al, dörtnala koştur! -Çocuğa öfkeli bir bakış yönelterek- Hem kimin için atıyor kendisini suya, ateşe!...</span></p>

    <p class="Paragraf-Normal"><span class="Metin-Normal">Böyle dedi ama çocuğa sıcak sütle erimiş taze tereyağ getirdi. Süt dudaklarını yakıyordu çocuğun. Nine içmesi için zorladı:</span></p>

    <p class="Paragraf-Normal"><span class="Metin-Normal">- Sıcak sıcak iç, hadi korkma. Soğuk algınlığını yalnız kaynar şeyler söküp atar!</span></p>

    <p class="Paragraf-Normal"><span class="Metin-Normal">Ağzı yanan çocuğun gözlerinden yaş geldi. Bunun üzerine nine de birden yumuşadı:</span></p>

    <p class="Paragraf-Normal"><span class="Metin-Normal">- Peki öyleyse, biraz soğutarak iç. Tam hastalanacak zamanı buldun sen de! diye içini çekti.</span></p>

    <p class="Paragraf-Normal"><span class="Metin-Normal">Çocuk sıkışmıştı, çişini yapmak için dışarı çıkmak ihtiyacını duyuyordu. Usulca kalktı. Bütün vücudunda tuhaf ama hoş bir gevşeme duyuyordu. Nine sıkıntısını anladı:</span></p>

    <p class="Paragraf-Normal"><span class="Metin-Normal">- Ne var, çişini mi yapacaksın?</span></p>

    <p class="Paragraf-Normal"><span class="Metin-Normal">- Evet, dedi çocuk.</span></p>

    <p class="Paragraf-Normal"><span class="Metin-Normal">- Dur kalkma, bir leğen getireyim.</span></p>

    <p class="Paragraf-Normal"><span class="Metin-Normal">Ve leğeni getirdi. Çocuk arkasını dönüp çişini yaptı. İdrarının sapsarı ve çok sıcak oluşuna pek şaştı.</span></p>

    <p class="Paragraf-Normal"><span class="Metin-Normal">Şimdi kendini daha iyi hissediyordu. Başağrısı da azalmıştı.</span></p>

    <p class="Paragraf-Normal"><span class="Metin-Normal">Çocuk yatağında rahat rahat yatıyordu. Ninesine karşı, kendisine baktığı için minnet duyuyor, yarına kadar iyileşip mutlaka okula gitmesi gerektiğini düşünüyordu. Orada arkadaşlarına ormanda gördüğü üç maralı da anlatacaktı. Beyaz dişi maralın Boynuzlu Maral Ana olduğunu söyleyecekti. Yavrusunu da getirmişti Maral Ana. Yavrusu artık büyümüştü, güçlenmişti. Bunların yanında şöyle kocaman bir erkek maral vardı. Bu erkek maralın kocaman ve güçlü boynuzlarıyla ana maralı ve yavrularını kurtlardan koruduğunu da anlatacaktı. Sonra, eğer marallar her zaman burada kalmaya karar verirlerse, Boynuzlu Maral Ana’nın, Orozkul eniştesiyle Bekey Teyzesine sihirli bir beşik getireceğini de söyleyecekti.</span></p>

    <p class="Paragraf-Stili-Yok para-style-override-2"><span class="Metin-Normal char-style-override-16">&nbsp;</span></p>

    <p class="Orta-Baslik-Kunye"><span class="Metin-Normal char-style-override-17">*</span></p>

    <p class="Orta-Baslik-Kunye"><span class="Metin-Normal char-style-override-17">* *</span></p>

    <p class="Paragraf-Normal"/>

    <p class="Paragraf-Normal"><span class="Metin-Normal">Sabahleyin marallar yine geldiler çay kıyısına. Geç doğup erken batan sonbahar güneşi sıradağların üzerinden görünüp yükselmeye başlarken, onlar da ormanın yukarısından aşağıya inmişlerdi. Güneş yukarılara çıktıkça orman aydınlanıyor ve ısınıyordu. Gecenin uyuşukluğu geçince orman, ışık ve renklerine kavuşmuş, canlanmıştı.</span></p>

    <p class="Paragraf-Normal"><span class="Metin-Normal">Marallar hiç acele etmeden ağaçlar arasından yürüyor, güneş gören açık yerlerde ısınıyor, ara sıra da çiğli yaprakları koparıp koparıp yiyorlardı. Yine aynı sıra ile yürüyorlardı: En önde erkek maral, ortada yavru maral, arkada da yuvarlak karınlı Maral Ana. Dün Orozkul ile Mümin dedenin kesip sürükledikleri uğursuz çamın açtığı izden yürüyorlardı. İz, sabanla açılmış gibi tazeydi, ama yer yer, sürüklenirken kökünden kopardığı otlarla örtülüydü. İki adamın, kayalara sıkışıp kaldığı için çayda bırakıp gittikleri çamın bulunduğu yere kadar uzanıyordu bu iz.</span></p>

    <p class="Paragraf-Normal"><span class="Metin-Normal">Marallar, kolayca su içebildikleri yer olduğu için geliyorlardı oraya. O sırada Orozkul, Seydahmet ve tomruğu götürmek için gelen iki kişi de aynı yere gelmekteydiler. Sıkışan tomruğu kamyona bağlamak ve sonra çekip kurtarmak için aracı yanaştıracakları uygun yeri belirleyeceklerdi. Peşlerinde Mümin de vardı. Başını öne eğmiş, kararsız, tereddütlü adımlarla yürüyordu. Bir gün önceki olaydan sonra ne yapacağını, nasıl davranacağını bilemiyordu zavallı. Orozkul onun da karışmasına izin verecek miydi? Yoksa, bir gün önce tomruğu atla çekip çıkarmak için uğraştıkları zaman olduğu gibi yine onu kovacak mıydı? Ya ona: “Ne işin var burada, dün kovulduğunu söylemedim mi!” derse? Herkesin yanında küfreder yine kovarsa? Bu kuşkular çıkmıyordu kafasından. İşkence görmeye gider gibiydi ama yine de gidiyordu. Nine de geliyordu onun hemen ardından. Güya ağacı çıkarmak için ne yapacaklarını merak etmişti. Aslında kocasını gitmeye zorluyor, onu karaltısıyla itiyordu. Onun Oroz­kul’la konuşmasını, Orozkul’a kendini bağışlatmasını istiyordu.</span></p>

    <p class="Paragraf-Normal"><span class="Metin-Normal">Orozkul önemli kişi görünümündeydi. Çalımlı çalımlı yürüyor, derin derin soluyor, sert bakışlarla etrafa göz atıyordu. Akşamki içkiden dolayı başı hâlâ kazan gibiydi ama öcünü almış olmaktan memnundu. Bir ara başını çevirince, Mümin’in seke seke geldiğini gördü. Sahibi tarafından dövülmüş sadık bir köpek gibiydi. “Dur hele! Bak daha neler yapacağım sana! Şimdilik yüzüne bakmayacağım bile. Benim için bir hiçsin sen artık, gelip ayaklarıma kapanacaksın...” diye geçiriyordu aklından. Dün akşam karısını sille tokat evden kovduğu zaman nasıl korkunç çığlıklar attığını hatırlıyordu da seviniyordu. “Görürsün sen.. hele şu iki adam tomruklarını alıp gitsinler de, ikinizi birbirinize saldırtayım da.. gör o zaman! O kancık şimdi öz babasının gözünü oyacak.. kudurmuş kurt gibi...”</span></p>

    <p class="Paragraf-Normal"><span class="Metin-Normal">Bir yandan da yanındaki ziyaretçisiyle konuşuyordu. Koketay adında, göl kıyısındaki kolhozlardan birinde muhasebeci olarak çalışan bu iri-kara adam, onun çok eski bir arkadaşıydı. Oniki yıl kadar önce Koketay kendisine bir ev yaptırırken, gerekli keresteyi Orozkul’dan almıştı. Değerli tahtaları ona su gibi ucuz bir fiyata satmıştı Orozkul. Bu adam daha sonra büyük oğlunu evlendirmiş ve ona da bir ev yaptırmıştı. Tabiî keresteyi aynı şekilde yine Orozkul’dan aldı. Şimdi ise küçük oğlunu evlendirecekti ve yine Orozkul’a işi düşmüştü. Ee, hayat zordu işte! Tam bir işini bitirip hale-yola koyuyorsun, “Tamam, artık rahat edeceğim” diyorsun, hemen başka bir dert çıkıyor. Böyle olunca da, Orozkul gibi adamlarla dostluğu sürdürmek zorunda kalıyorsun...</span></p>

    <p class="Paragraf-Normal"><span class="Metin-Normal">Koketay Orozkul’a:</span></p>

    <p class="Paragraf-Normal"><span class="Metin-Normal">- Allah izin verir de şu evi bir an önce bitirip içine oturunca, kutlamak için seni şeref konuğu olarak davet edeceğim. Gelirsen çok eğleniriz, istediğin kadar içki içe­riz, diyordu.</span></p>

    <p class="Paragraf-Normal"><span class="Metin-Normal">Orozkul sevinmişti. Sigarasını tüttürüyor ve alçak sesle konuşuyordu:</span></p>

    <p class="Paragraf-Normal"><span class="Metin-Normal">- Sağ ol. Ne demişler Çağrılan yere ar eyleme, çağrılmayan yeri dar eyleme. Çağırırsan elbette giderim. Zaten ilk defa gitmiş olmayacağım. Ben de şimdi kendi kendime akşama kadar beklese de tomruğu o zaman götürse daha iyi olmaz mı? diyordum. Çünkü sovhozdan geçerken kimseye görünmemen gerek. Eğer seni görürlerse...</span></p>

    <p class="Paragraf-Normal"><span class="Metin-Normal">- Doğru söylüyorsun, diye durakladı Koketay, ama akşama daha çok var. Yavaş yavaş giderim. Yolda nasıl olsa bir kontrol noktası yok. Çok zayıf bir ihtimalle belki bir milis ya da başka biri çıkabilir ama...</span></p>

    <p class="Paragraf-Normal"><span class="Metin-Normal">Hem başı ağrıyan, hem midesi yanan Orozkul yüzünü buruşturdu:</span></p>

    <p class="Paragraf-Normal"><span class="Metin-Normal">- Tamam işte, ben de onu söylemek istiyorum, dedi. Yüz yıl iş için gider gelirsin köpeklerin birine rastlamazsın, ama yüz yılda bir defa bir yere ağaç götürmeye kalkarsın, hemen yakalanırsın. Bu hep böyle olur...</span></p>

    <p class="Paragraf-Normal"><span class="Metin-Normal">Sustular ve kendi düşüncelerine daldılar. Orozkul, dün bu tomruğu çayda bırakmak zorunda kaldığı için kızıyor, küfürler savuruyordu içinden. Ağacı orada bırakmamış olsalar, geceleyin kamyona yükleyecekler, gü­neş doğmadan uzaklaşacaklardı oradan... Hep şu bunak Mümin’in yüzünden idi bu başına gelenler. Bu ebleh, onun gücünü hiçe saymış, baş kaldırmıştı. Görecekti o gününü.. yer yerinden oynasa yine yanına bırakmayacaktı yaptıklarını...</span></p>

    <p class="Paragraf-Normal"><span class="Metin-Normal">Adamlar çayın kıyısına geldikleri zaman marallar da su içmekteydiler. Tuhaf yaratıklardı şu insanlar! Yerlerinde durmuyor, gürültü patırtı ile âlemi ayağa kaldırıyorlardı. İşlerini düşünüp konuşmaya daldıkları için çayın öbür kıyısındaki maralları farketmemişlerdi oraya gelinceye kadar.</span></p>

    <p class="Paragraf-Normal"><span class="Metin-Normal">Marallar, şafağın rengiyle kızıllaşan ağaççıkların arasından, berrak, dibi taşlı sığ bir yerde, topuklarına kadar suya girmişlerdi. Telaşsız, yavaş yavaş içiyorlardı. Su so­ğuktu, ama güneş gittikçe daha sıcak, daha tatlı salıyordu ışınlarını. Suya kanan marallar da besbelli bundan büyük bir zevk alıyor, dallardan sırtlarına düşüp incileşen çiğleri kurutuyorlardı o tatlı ışında. Hafif bir buğu çıkıyordu sırtlarından. Sabah güneşi çok güzeldi, huzur veriyordu.</span></p>

    <p class="Paragraf-Normal"><span class="Metin-Normal">Adamlar maralları hâlâ görmemişlerdi. Biri kamyonun yanına gitti, ötekiler kıyıya gelip durdular. Hayvanlar kulaklarını oynatıyor, bazı sesleri duyuyor ama aldırmıyorlardı. Bu sırada, kamyonla römork hareket edince, birden tüyleri diken diken oldu, bir an şaşıp kaldılar oldukları yerde. Kamyonun motoru yıldırım gibi gürlüyordu. Marallar davrandılar ve gitmeye karar verdiler. Tam o sırada kamyon durdu. Motorun gürültüsü, vınlaması da durdu. Marallar bir an durakladıktan sonra yine, geldikleri yöne doğru yürümeye devam ettiler. Çünkü çayın öbür kıyısındaki adamlar da yüksek sesle konuşuyor ve çok hareket ediyorlardı.</span></p>

    <p class="Paragraf-Normal"><span class="Metin-Normal">Marallar patikadan yavaş yavaş ilerlediler, alçak ağaçların arasına daldılar. Sırtları bir görünüp bir kayboluyordu. Adamlar hâlâ farkında değillerdi. Onları ancak bir sel yatağının meydana getirdiği düzlükten geçerken farkettiler. Güneşin iyice aydınlattığı o kumlu düzlükte çok iyi görünüyorlardı. Adamlar onları görünce ağızları açık, şaşıp kaldılar. Herbiri ayrı bir duruşta donmuştu sanki.</span></p>

    <p class="Paragraf-Normal"><span class="Metin-Normal">İlk konuşan Seydahmet oldu:</span></p>

    <p class="Paragraf-Normal"><span class="Metin-Normal">- Hey! Şunlara bakın! Marallar! Nerden geldi bunlar?</span></p>

    <p class="Paragraf-Normal"><span class="Metin-Normal">Orozkul hiç önem vermiyormuş gibi:</span></p>

    <p class="Paragraf-Normal"><span class="Metin-Normal">- Ne bağırıyorsun öyle, nedir bu yaygara? Marallar işte. Biz onları dün de gördük. Nerden geliyorlarmış? Bir yerden gelmişler işte!</span></p>

    <p class="Paragraf-Normal"><span class="Metin-Normal">İri-yarı Koketay öyle etkilenmiş, öyle heyecanlanmıştı ki, boğazını sıkan gömleğinin yakasını açarak bağırdı:</span></p>

    <p class="Paragraf-Normal"><span class="Metin-Normal">- Vay! vay! vay! Ne kadar da semiz bunlar! Hiç aç kal­mamışlar burada!</span></p>

    <p class="Paragraf-Normal"><span class="Metin-Normal">Koketay’ın hemen ardından, gözleri yuvalarından çıkacakmış gibi açılan şoför de bağırdı:</span></p>

    <p class="Paragraf-Normal"><span class="Metin-Normal">- Şu ana marala bak! Şu alımlı yürüyüşe! İki yaşındaki kısrak kadar büyük vallahi! İlk defa görüyorum böylesini!</span></p>

    <p class="Paragraf-Normal"><span class="Metin-Normal">Koketay’ın domuz gözleri fıldır fıldır dönüyordu. Birden iştahı açılarak bağırdı:</span></p>

    <p class="Paragraf-Normal"><span class="Metin-Normal">- Erkeğinin boynuzlarına bak! Nasıl kaldırıyor onları! Yabani değiller, hiçbir şeyden korktukları yok! Orozkul, nerden geliyor bunlar?</span></p>

    <p class="Paragraf-Normal"><span class="Metin-Normal">Orozkul, ev sahibi olmanın gururu ve övüngeçliğiyle cevap verdi:</span></p>

    <p class="Paragraf-Normal"><span class="Metin-Normal">- Kesimi yasak bölgeden, geçidin ötesindeki ormandan. Niçin korkmadıklarını mı soruyorsun? Onları kimse ürkütmüyor da ondan.</span></p>

    <p class="Paragraf-Normal"><span class="Metin-Normal">Seydahmet içindekini dışa vurdu:</span></p>

    <p class="Paragraf-Normal"><span class="Metin-Normal">- Ah şimdi bir tüfek olsaydı! En az iki yüz kilo et çıkardı. Ne dersin?</span></p>

    <p class="Paragraf-Normal"><span class="Metin-Normal">O âna kadar biraz geride süklüm-püklüm yürüyen Mümin dede kendini tutamadı:</span></p>

    <p class="Paragraf-Normal"><span class="Metin-Normal">- Delirdin mi sen? Onları vurmak yasak! dedi yavaş bir sesle.</span></p>

    <p class="Paragraf-Normal"><span class="Metin-Normal">Orozkul öfkeli bir bakış fırlattı. “Sen hâlâ ağzını açmaya cesaret ediyor musun!” diyordu içinden. Onu en ağır küfürlerle bir güzel haşlamak istedi ama, yabancılar olduğu için kendini tuttu. Yalnız, yüzüne bile bakmadan çıkıştı:</span></p>

    <p class="Paragraf-Normal"><span class="Metin-Normal">- Bize akıl vermeye kalkışma! Avlanmaları korumaya alındıkları yerde yasak onların. Ama şimdi orda değiller. Burada bize kimse karışamaz. Anladın mı?</span></p>

    <p class="Paragraf-Normal"><span class="Metin-Normal">Cümlesini bitirirken hınçla bakmıştı. Mümin susup başını eğdi:</span></p>

    <p class="Paragraf-Normal"><span class="Metin-Normal">- Anladım, dedi.</span></p>

    <p class="Paragraf-Normal"><span class="Metin-Normal">Bu sırada Mümin’in peşini bırakmayan nine kolundan tutup çekerek çıkıştı:</span></p>

    <p class="Paragraf-Normal"><span class="Metin-Normal">- Sen çeneni kapatsan iyi edersin!</span></p>

    <p class="Paragraf-Normal"><span class="Metin-Normal">Adamlar utanarak gözlerini yere indirdiler. Sonra yine, tek sıra hâlinde yamacı tırmanan maralları seyre daldılar. Koyu renkli erkeği önde yürüyor, güçlü boynuzlarını gururla kaldırıyordu. Onun ardında boynuzsuz yavruları, en geride ise Boynuzlu Maral Ana. Açık, killi bir zeminde idiler şimdi. Çok güzel bir manzara idi. Adım atışları, her hareketleri görünüyordu.</span></p>

    <p class="Paragraf-Normal"><span class="Metin-Normal">Görünüşte sakin duran patlak gözlü genç şoför hayranlığını gizleyemedi:</span></p>

    <p class="Paragraf-Normal"><span class="Metin-Normal">- Ne güzellik! Ne hârika şeyler! Yazık ki fotoğraf makinemi almadım yanıma. Ne kadar güzel olurdu...</span></p>

    <p class="Paragraf-Normal"><span class="Metin-Normal">Orozkul’un canı sıkılmıştı. Onun sözünü kesti:</span></p>

    <p class="Paragraf-Normal"><span class="Metin-Normal">- Güzelliği müzelliği bırak artık! Oldukça zaman kaybettik. Güzellik karın doyurmaz. Kamyonu geri geri yanaştır, tam kıyıya... Seydahmet, sen de çizmelerini çıkar! -Şoföre dönerek- Sen de çıkar. Şu zinciri tomruğa bağlayın hele. Çabuk olun, çok işimiz var!</span></p>

    <p class="Paragraf-Normal"><span class="Metin-Normal">Orozkul emir vermenin zevkini de çıkarıyordu.</span></p>

    <p class="Paragraf-Normal"><span class="Metin-Normal">Seydahmet çizmelerini çıkarmaya başladı. Çizmeler ayağını sıktığı için kolay çıkmıyordu.</span></p>

    <p class="Paragraf-Normal"><span class="Metin-Normal">Nine, gizlice Mümin dedenin kolunu çekerek çıkıştı:</span></p>

    <p class="Paragraf-Normal"><span class="Metin-Normal">- Ne dikilip duruyorsun, gidip yardım etsene! Sonra sen de çıkar çizmelerini ve gir suya!</span></p>

    <p class="Paragraf-Normal"><span class="Metin-Normal">Mümin Seydahmet’in yardımına koştu. Sonra kendi çizmelerini de çıkardı. Bu sırada Orozkul ve Koketay kamyon şoförüne komut veriyorlardı:</span></p>

    <p class="Paragraf-Normal"><span class="Metin-Normal">- Bu tarafa gel! Daha gel!</span></p>

    <p class="Paragraf-Normal"><span class="Metin-Normal">- Biraz sol yap!</span></p>

    <p class="Paragraf-Normal"><span class="Metin-Normal">- Biraz daha gel. Hoop!</span></p>

    <p class="Paragraf-Normal"><span class="Metin-Normal">Kamyonun sesini duyan marallar adımlarını hızlandırdılar. Ürkek ürkek bakındıktan sonra da yamacın yukarısına doğru koştular ve kayın ağaçları arasında gözden kayboldular.</span></p>

    <p class="Paragraf-Normal"><span class="Metin-Normal">- Aa, kaçtılar işte! dedi Koketay. Bir ganimet kaçırmış gibi üzülmüştü.</span></p>

    <p class="Paragraf-Normal"><span class="Metin-Normal">Orozkul onun kafasından geçenleri anladığı için böbürlenerek:</span></p>

    <p class="Paragraf-Normal"><span class="Metin-Normal">- Korkma, bir yere gidemezler. Akşama kadar buradasın. Ben davet ediyorum. Allah istedi bunu. İnan bana, iyi bir ziyafet olacak.</span></p>

    <p class="Paragraf-Normal"><span class="Metin-Normal">Böyle derken gülerek arkadaşının omuzuna vurdu. Yaa, işte böyle. Orozkul da neşeleniyordu bazen!</span></p>

    <p class="Paragraf-Normal"><span class="Metin-Normal">İri-kara Koketay, sarı dişlerini göstererek sırıttı:</span></p>

    <p class="Paragraf-Normal"><span class="Metin-Normal">- Madem ki böyle diyorsun, kalırız. Ev sahibi sensin, senin dediğin olur.</span></p>

    <p class="Paragraf-Normal"><span class="Metin-Normal">Kamyon yanaşmıştı. Arka tekerlekler suya girmişti. Şoför daha fazla sokulmayı göze alamıyordu. Şimdi zinciri ağaca kadar götürüp bağlamak gerekiyordu. Yeteri kadar uzun olursa tomruğu sıkıştığı yerden çekip çıkarmak pek zor olmayacaktı.</span></p>

    <p class="Paragraf-Normal"><span class="Metin-Normal">Zincir, kalın, uzun ve ağırdı. Tomruğun yanına kadar taşımaları gerekiyordu onu. Şoför acele etmeden çizmelerini çıkarıyor ve suya korka korka bakıyordu. Suya çizmeleriyle mi yoksa çıplak ayakla mı girse daha iyi olacağına da karar veremiyordu. Sonunda “çıplak ayakla girsem daha iyi olur, yoksa su çizmelere dolabilir, çünkü oldukça derin, bel boyu... Sonra bütün gün ıpıslak çizmelerle dolaşmak zorunda kalırım...” diye düşündü. Önce suyun ne derece soğuk olduğunu da anlamaya çalışıyordu. Mümin dede onun duraklamasından yararlanarak yanına koştu:</span></p>

    <p class="Paragraf-Normal"><span class="Metin-Normal">- Evlat, sen çizmelerini çıkarma, Seydahmet ve ben yaparız o işi, dedi.</span></p>

    <p class="Paragraf-Normal"><span class="Metin-Normal">Şoför utandı:</span></p>

    <p class="Paragraf-Normal"><span class="Metin-Normal">- Aman Aksakal, olmaz! diye itiraz etti.</span></p>

    <p class="Paragraf-Normal"><span class="Metin-Normal">- Sen konuğumuzsun, biz ise buradayız, bu iş bize düşer, sen direksiyonun başına geç bakalım.</span></p>

    <p class="Paragraf-Normal"><span class="Metin-Normal">Mümin dede ve Seydahmet çelik zincir kangalını ortasından bir sırık geçirerek kaldırdılar ve suya girdiler. Seydahmet ayağını suya sokar sokmaz avaz avaz bağırmaya başladı:</span></p>

    <p class="Paragraf-Normal"><span class="Metin-Normal">- Uyy! Çok soğuk! Su değil buz!</span></p>

    <p class="Paragraf-Normal"><span class="Metin-Normal">Orozkul ve Koketay onu cesaretlendirmek için alaylı alaylı gülerek:</span></p>

    <p class="Paragraf-Normal"><span class="Metin-Normal">- Haydi gir, bir şey olmaz! Seni ısıtacak bir şeyler buluruz sonra.</span></p>

    <p class="Paragraf-Normal"><span class="Metin-Normal">İhtiyar Mümin hiç ses çıkarmıyordu. Donduran soğuğu hissetmiyordu bile. Sanki daha az göze çarpmak için omuzlarını iyice indirmiş, küçülmüştü. Kaygan taşlara basa basa yürürken bir tek şey istiyordu Allah’tan: Oroz­kul’un onu kovmamasını, bu yabancıların yanında ona küfretmemesini, aptal, zavallı bir ihtiyar olduğu için onu bağışlamasını.</span></p>

    <p class="Paragraf-Normal"><span class="Metin-Normal">Orozkul da sesini çıkarmadı. Mümin’in çabalarını gör­mezlikten geliyor, onu adam yerine koymuyordu. Ama içinden, ondan öcünü almakta olduğu için büyük bir zevk duyuyordu: “Yaa, işte böyle olursun, işte böyle kapanırsın ayaklarıma. Yazık ki daha büyük bir görevim yok. Bak o zaman ondan da büyüklerini nasıl koyun gibi boynuzlarından tutup fırlatırdım. Hepsini nasıl toz-toprak içinde bırakıp sürüklerdim. Hiç olmazsa bir kolhoza ya da sovhoza baş olsaydım! Bak nasıl her şey düzene girerdi. Disiplin yok onlarda! Bir de gelip, başkanı, müdürü saymadıklarından şikâyet ediyorlar! En bayağı bir çoban geliyor, âmirleriyle senli-benli konuşuyor! Ee, sonu böyle olur işte! Yetkisini kullanmasını bilmeyen aptallara böyle yaparlar! Böyle mi davranmak gerekir onlara! Eskiden insanların kellesini uçururlarmış da kimse ağzını açıp bir şey söyleyemezmiş. Aksine, daha çok sever, daha çok sayarlarmış üstlerini. Öylesi iyi işte! Ya şimdi? Beş para etmezlerin en kötüsü, bana kafa tutmaya kalkıyor! Pekâlâ öyleyse, sürün bakalım ihtiyar bunak! Sürün!”</span></p>

    <p class="Paragraf-Normal"><span class="Metin-Normal">Ara sıra Mümin’in olduğu yere bir göz atıyor ve onun o duruma düşmesine seviniyordu.</span></p>

    <p class="Paragraf-Normal"><span class="Metin-Normal">Mümin ise iki büklüm olarak buz gibi suda ayağını sürüye sürüye Seydahmet’le birlikte zinciri çekiyordu ve sevinçliydi. Çünkü Orozkul çalışmasına engel olmamıştı ve onu bağışlamış görünüyordu. Onun da kafasında düşünceler vardı tabiî ve o da içinden konuşuyordu: “Bağışla bu ihtiyarı, bağışla” diyordu. “Dün kendimi tutamadım, oğlanı almak için okula gittim. Yavrucak yapayalnız, acıdım ona. Ama bugün okula gitmedi, hasta yatıyor. Haydi unut dün olanları. Bağışla. Sen de benim yabancım değilsin. Senin ve kızımın mutluluğunuzu istemiyor muyum sanıyorsun? Eğer size Allah bir evlat verirse, ben de kızımın çocuğunun doğum çığlığını duyar duymaz öleceksem, buna razıyım. Yemin ediyorum böyle bir şey olursa sevinçten ağlarım. Tek sizin çocuğunuz olsun da Allah canımı alacaksa alsın. Ama ne olur kızımı bırakma, beni de bağışla. Bütün işleri yaparım ben. Ayaklarımın üstünde durdukça her güçlüğe katlanırım. Yeter ki sen iste, sen emret!...”</span></p>

    <p class="Paragraf-Normal"><span class="Metin-Normal">Biraz uzakta durup ona bakan nine de el-kol hareketiyle durmadan sıkıştırıyordu onu: “Haydi durma, gayret et! Bak seni bağışladı. Söylediklerimi yaparsan işler düzelecek...” demek istiyordu.</span></p>

    <p class="Paragraf-Normal"><span class="Metin-Normal char-style-override-16">&nbsp;</span></p>

    <p class="Orta-Baslik-Kunye"><span class="Metin-Normal char-style-override-17">*</span></p>

    <p class="Orta-Baslik-Kunye"><span class="Metin-Normal char-style-override-17">* *</span></p>

    <p class="Paragraf-Normal"/>

    <p class="Paragraf-Normal"><span class="Metin-Normal">Çocuk uyuyordu. Sadece bir defa bir tüfek sesiyle uyandı ama hemen sonra yine uykuya daldı. Bir gün önceki uykusuzluk ve rahatsızlıktan dolayı bitkindi ve o yüzden derin bir uykuya dalmıştı. Yine de uyku arasında rahat bir yatakta yattığını hissediyor, ateşi ya da titremesi olmadığı için seviniyordu. Ninesi ve Bekey Teyzesi olmasa daha uzun zaman yatacaktı. Nine ve Teyze yavaş sesle konuşmaya çalışsalar da, kap-kacak gürültüsü çocuğu uyandırmıştı.</span></p>

    <p class="Paragraf-Normal"><span class="Metin-Normal">Nine alçak sesle konuşuyordu:</span></p>

    <p class="Paragraf-Normal"><span class="Metin-Normal">- Şu derin çanağı sen al. Şu tabağı da götür. Ben de kova ile eleği alıyorum. Uff belim! Ölüyorum yorgunluktan. Çok iş gördük. Ama, Allah’a şükür, çok seviniyorum.</span></p>

    <p class="Paragraf-Normal"><span class="Metin-Normal">- Ah eneke, ben de öyleyim. Dün ölümü göze almıştım. Gülcemal olmasa belki kendimi öldürürdüm.</span></p>

    <p class="Paragraf-Normal"><span class="Metin-Normal">- Bırak bu saçmalıkları! dedi nine. Karabiberi aldın mı? Hadi gidelim! Sizi barıştırmak için bu armağanı Allah gönderdi bize. Gidelim!</span></p>

    <p class="Paragraf-Normal"><span class="Metin-Normal">Çıkıp giderlerken Bekey Teyze sordu:</span></p>

    <p class="Paragraf-Normal"><span class="Metin-Normal">- Çocuk ne durumda? Hâlâ uyuyor mu?</span></p>

    <p class="Paragraf-Normal"><span class="Metin-Normal">- Bırakalım biraz daha uyusun. Hazır olunca sıcak sıcak çorba içiririz ona.</span></p>

    <p class="Paragraf-Normal"><span class="Metin-Normal">Ama artık çocuğun uykusu kaçmıştı. Dışarıdan konuşmalar ve ayak sesleri duyuluyordu. Bekey Teyze sesli sesli gülüyor, Nine ile Gülcemal de aynı şekilde gülerek cevap veriyorlardı. Bu arada yabancı adamların seslerini de duydu. “O akşam gelenler olmalı, demek ki daha buradalar” diye düşündü. Ama dedesini görememişti ve sesini de işitmiyordu. Neredeydi? Ne yapıyordu dedesi?</span></p>

    <p class="Paragraf-Normal"><span class="Metin-Normal">Dışarıdan gelen seslere kulak kabartarak dedesinin gelmesini bekliyordu. Dedesine, bir gün önce gördüğü maralları anlatacaktı. Çok istiyordu bunu. Çünkü yakında kış bastıracaktı ve onlar için ormanda yeteri kadar ot bırakmalıydılar. Yiyeceksiz bırakmamalıydılar onları. Hem insanlara da alışsınlar, çayı geçip hiç korkmadan avluya kadar gelsinlerdi. Geldikleri zaman en çok sevdikleri yiyeceği vermeliydiler. Ne idi maralların en çok sevdiği yiyecekler? Yavru marala peşi sıra gelmesini de öğretecekti. Harika bir şey olurdu bu! Kimbilir, yavru maral belki okula da gelirdi onunla...</span></p>

    <p class="Paragraf-Normal"><span class="Metin-Normal">Çocuk sabırsızlıkla dedesini bekliyor ama dedesi bir türlü gelmiyordu. Az sonra, dedesi değil de Seydahmet geldi. Memnun görünüyordu. Pek neşeliydi. Yürürken biraz sallanıyor ve kendi kendine gülümsüyordu. Yanına yaklaşınca çocuğun burnuna keskin bir alkol kokusu geldi. Bu iğrenç, keskin kokudan nefret ediyordu. Çünkü bu koku ona Orozkul’un kudurmuşluğunu ve zorbalığını, dedesi ile Bekey Teyzesinin çektiği acıları, bunların mutsuzluğunu hatırlatırdı. Ama Seydahmet’in sarhoşluğu Orozkul’un sarhoşluğundan çok farklıydı. Seydahmet içince daha kibar, daha neşeli olur, zararsız bir budala olup çıkardı. Aslında içkisiz olduğu zamanlarda da kafası pek çalışmazdı ya! Sarhoşken dedesiyle Seydahmet arasında aşağı yukarı şöyle bir konuşma geçerdi:</span></p>

    <p class="Paragraf-Normal"><span class="Metin-Normal">- Aptal aptal ne gülüyorsun öyle Seydahmet? Sen de mi kafayı çekip havalandın yoksa?</span></p>

    <p class="Paragraf-Normal"><span class="Metin-Normal">- Ah Aksakal, seni ne kadar sevdiğimi bir bilsen.. şerefim üzerine yemin ederim ki öz babam gibi seviyorum seni.</span></p>

    <p class="Paragraf-Normal"><span class="Metin-Normal">- Bir de genç olacaksın! Senin yaşındakiler araba sürüyor, traktör sürüyor, sen ise dilini bile döndüremiyorsun. Ah senin yaşında olacaktım ki, en azından bir traktör sürücüsü olurdum...</span></p>

    <p class="Paragraf-Normal"><span class="Metin-Normal">- Bak Aksakal, ben orduda iken kumandan bana, “Sen sürücü olamazsın, kabiliyetin yok” dedi. Ben piyadeyim, piyade! Piyade olmazsa ordu hiçbir şey yapamaz!</span></p>

    <p class="Paragraf-Normal"><span class="Metin-Normal">- Piyade ha! Tembelin tekisin sen! Bir de karına bak! Kör talih işte, sana düşmüş zavallı. Senin gibi yüz tanesine değişmem Gülcemal’i.</span></p>

    <p class="Paragraf-Normal"><span class="Metin-Normal">- Biz de bunun için buradayız ya Aksakal. Ben de bir taneyim, o da bir tane. Benden başka erkek, ondan başka kadın yok...</span></p>

    <p class="Paragraf-Normal"><span class="Metin-Normal">- Boş yere çene yoruyorum. Öküz kadar kuvvetlisin ama beş paralık aklın yok.</span></p>

    <p class="Paragraf-Normal"><span class="Metin-Normal">Böyle derken Mümin dede umutsuzluğunu belirtmek için elini sallardı. Seydahmet ise onun ardından öküz taklidi yaparak:</span></p>

    <p class="Paragraf-Normal"><span class="Metin-Normal">- Möö! Möö! diye bağırırdı.</span></p>

    <p class="Paragraf-Normal"><span class="Metin-Normal">Seydahmet bundan sonra gidip avlunun ortasında durur, ne zaman, nerede duyup öğrenmişse, tuhaf bir şarkı söylemeye başlardı:</span></p>

    <p class="Paragraf-Normal"><span class="Metin-Normal char-style-override-16">&nbsp;</span></p>

    <p class="Paragraf-Normal"><span class="Metin--talik">Kızıl dağlardan geldim ben, kızıl dağlardan</span></p>

    <p class="Paragraf-Normal"><span class="Metin--talik">Altımda kızıl aygır hey.. kızıl küheylan</span></p>

    <p class="Paragraf-Normal"><span class="Metin--talik">Aç kapım ey bezirgân, kızıl bezirgân</span></p>

    <p class="Paragraf-Normal"><span class="Metin--talik">Gel içelim seninle kızıl şaraptan.</span></p>

    <p class="Paragraf-Normal"><span class="Metin--talik">&nbsp;</span></p>

    <p class="Paragraf-Normal"><span class="Metin--talik">Kızıl dağlardan inmişim, kızıl dağlardan</span></p>

    <p class="Paragraf-Normal"><span class="Metin--talik">Kızıl öküz belinde hey, öküz belinde</span></p>

    <p class="Paragraf-Normal"><span class="Metin--talik">Aç kapını ey bezirgân, kızıl bezirgân</span></p>

    <p class="Paragraf-Normal"><span class="Metin--talik">Gel içelim seninle kızıl şaraptan.</span></p>

    <p class="Paragraf-Normal"><span class="Metin-Normal char-style-override-16">&nbsp;</span></p>

    <p class="Paragraf-Normal"><span class="Metin-Normal">Bu şarkı sürüp gider, bir türlü sonu gelmezdi. Çünkü Seydahmet, deve, horoz, fare, kaplumbağa, hareket eden ne kadar canlı varsa tek tek sayar, hepsinin sırtına binip dağlardan inerdi. Çocuk da sarhoş Seydahmet’i ayık Seydahmet’ten daha çok severdi.</span></p>

    <p class="Paragraf-Normal"><span class="Metin-Normal">İşte bunun için Seydahmet’in geldiğini görünce ona tatlı tatlı gülümsedi.</span></p>

    <p class="Paragraf-Normal"><span class="Metin-Normal">Seydahmet şaşırmıştı:</span></p>

    <p class="Paragraf-Normal"><span class="Metin-Normal">- Şuna bak sen! Yahu bana senin hasta olduğunu söylediler! Hiç de hasta değilsin sen. Çıkıp dışarıda oynasana. Hiç böyle yatılır mı?</span></p>

    <p class="Paragraf-Normal"><span class="Metin-Normal">Böyle dedi ve kendini çocuğun yatağı üzerine bıraktı. Nefesi içki, elleri ve elbisesi ise taze kesilmiş çiğ et kokuyordu. Çocuğu sarsa sarsa öpüyordu yanaklarından. Bir haftadır tıraş görmemiş yüzünün sert kılları çocuğun yanağına batıyordu:</span></p>

    <p class="Paragraf-Normal"><span class="Metin-Normal">- Tamam, tamam Seydahmet emmi, yeter artık, dedi çocuk. Peki dedem nerde, onu görmedin mi?</span></p>

    <p class="Paragraf-Normal"><span class="Metin-Normal">- Deden mi? Şeyde.. işte.. orda.. dedi Seydahmet anlaşılmaz bir el işaretiyle... Orda.. şey ediyor. Et pişiriyor... Biz şeyi çıkardık da sudan... İşte ısınmak için içtik biraz... Şey pişiriyor işte... Haydi, giyin de sen de çık... Biz hepimiz orda, sen tek başına burda.. olmaz!</span></p>

    <p class="Paragraf-Normal"><span class="Metin-Normal">- Ama dedem hiç yataktan çıkma dedi.</span></p>

    <p class="Paragraf-Normal"><span class="Metin-Normal">- Ne demek yataktan çıkmamak? Haydi gel. Böyle bir günde olur mu hiç! Her zaman göremezsin böyle günü... Ziyafet var ziyafet... Kap yağlı, kaşık yağlı, ağız yağlı.. haydi kalk!</span></p>

    <p class="Paragraf-Normal"><span class="Metin-Normal">Sarhoş sarhoş çocuğu giydirmeye başladı.</span></p>

    <p class="Paragraf-Normal"><span class="Metin-Normal">- Bırak Seydahmet emmi, kendim giyinirim, dedi çocuk onun kolundan sıyrılmaya çalışarak.</span></p>

    <p class="Paragraf-Normal"><span class="Metin-Normal">İçki kokusundan çocuğun başı hafifçe dönmeye başlamıştı. Ama Seydahmet onu dinlemiyordu. Tabak yağlı, kaşık yağlı, ağız yağlı iken, böyle bir günde, zavallı çocuğu tek başına bırakmamakla ona iyilik ettiğini sanıyordu.</span></p>

    <p class="Paragraf-Normal"><span class="Metin-Normal">&nbsp;</span></p>

    <p class="Paragraf-Normal"><span class="Metin-Normal">Seydahmet çıktı. Çocuk da peşinden. Hava rüzgârlıydı. Gökyüzü yarı kapalıydı ve bulutlar koşuşuyordu. Çocuk daha sundurmayı geçmeden hava iki defa değişti. Önce göz kamaştıran bir güneşli hava, hemen ardından iç karartan bulutlu hava göründü. Bu yüzden yine başının ağrıdığını hissetti. Rüzgârla bir o yana bir bu yana savrulan duman çocuğun yüzüne çarptı ve gözlerini yaktı. “Çamaşır yıkıyorlar galiba” diye düşündü çocuk. Çünkü çamaşırlar biriktiği zaman ateşi avluda yakar, üç evin çamaşırını birden yıkamak için suyu büyük kazanda ısıtırlardı. Bir kişinin kaldıramayacağı kadar büyük bir kazandı bu. Bekey Teyze ile Gülcemal birlikte kaldırırlardı.</span></p>

    <p class="Paragraf-Normal"><span class="Metin-Normal">Çocuk o çamaşır günlerini severdi. Çünkü dışarıda kocaman bir ateş yakarlardı o zaman. Evdeki gibi değildi. O ateşin etrafında ve ateşle oynayabiliyordu. Sonra, yıkanmış çamaşırları kurutmak için ipe asmak da bir zevkti. İpe asılan beyaz, mavi, kırmızı.. her renkten çamaşır, bayrak gibi süslerdi avluyu. Bunların arasında koşup oynamaktan, yüzünü ıslak çamaşırlara sürmekten de çok hoşlanırdı.</span></p>

    <p class="Paragraf-Normal"><span class="Metin-Normal">Bu defa avluda çamaşır görmüyordu. Ama çok büyük bir ateş yakmışlardı. Ağzına kadar büyük parça etlerle dolu kazandan koyu bir buhar çıkıyordu. Etler pişmek üzereydi. Kokusu çocuğun burnuna kadar geliyor ve ağzını sulandırıyordu. Bekey Teyze yepyeni ve kırmızı entarisini giymişti. Ayağına yeni meşin çizmelerini çekmiş, güllü şalını eynine atmış, ocağın üzerine eğilerek kazanın üzerinde biriken köpükleri alıyordu. Mümin dede de oradaydı ve diz çökmüş yanan odunları karıştırıyordu.</span></p>

    <p class="Paragraf-Normal"><span class="Metin-Normal">- İşte deden orda, dedi Seydahmet ve yine şarkısını mırıldanmaya başladı:</span></p>

    <p class="Paragraf-Normal"><span class="Metin-Normal">&nbsp;</span></p>

    <p class="Paragraf-Normal"><span class="Metin-Normal">Kızıl dağlardan geldim ben, kızıl dağlardan</span></p>

    <p class="Paragraf-Normal"><span class="Metin-Normal">Altımda kızıl aygır hey, kızıl küheylan...</span></p>

    <p class="Paragraf-Normal"><span class="Metin-Normal">Ona şarkısını yarıda bıraktıran Orozkul oldu. Başı ustura ile kazınmış, elinde balta, kolları sıvalı idi. Arabaların bırakıldığı yerden geliyordu:</span></p>

    <p class="Paragraf-Normal"><span class="Metin-Normal">- Ne cehenneme kayboldun! diye bağırdı. Konuk odun kırıyor, bizimkisi şarkı söylüyor!</span></p>

    <p class="Paragraf-Normal"><span class="Metin-Normal">Böyle derken odun kıran şoförü gösteriyordu. Seydah­met onu yatıştırmak için:</span></p>

    <p class="Paragraf-Normal"><span class="Metin-Normal">- Hemen hallederim, dedi, sen meraklanma!</span></p>

    <p class="Paragraf-Normal"><span class="Metin-Normal">Sonra şoförün yanına giderek:</span></p>

    <p class="Paragraf-Normal"><span class="Metin-Normal">- Ver baltayı dostum, ben yaparım o işi, diye baltayı elinden aldı.</span></p>

    <p class="Paragraf-Normal"><span class="Metin-Normal">Bu sırada çocuk, ocağın önünde diz çökmüş odunları karıştıran dedesinin yanına gelmişti. Arkasında durup seslendi:</span></p>

    <p class="Paragraf-Normal"><span class="Metin-Normal">- Dede!</span></p>

    <p class="Paragraf-Normal"><span class="Metin-Normal">Dedesi onu duymadı.</span></p>

    <p class="Paragraf-Normal"><span class="Metin-Normal">- Dede! diye bağırdı çocuk omuzundan tutarak.</span></p>

    <p class="Paragraf-Normal"><span class="Metin-Normal">&nbsp;</span></p>

    <p class="Paragraf-Normal"><span class="Metin-Normal">Yaşlı adam dönüp baktı ve çocuk onu tanıyamadı. O da sarhoştu çünkü. O güne kadar onu hiç öyle görmemişti. Yalnız, Isık-Göl’ün hatırı sayılır kişileri öldüğü zaman verilen yas ziyafetlerinde pek az içtiği olurdu. Zaten öyle zamanlarda kadınlara bile biraz içki verirlerdi. Ama böyle durup dururken sarhoş olacak kadar içtiği görülmüş şey değildi.</span></p>

    <p class="Paragraf-Normal"><span class="Metin-Normal">Yaşlı adam dönüp torununa baktı. Ama uzak, tuhaf, yabancı bir bakışla. Yüzü yanıyordu, kıpkırmızıydı. Torununu görünce daha da kızardı. Kızardı ama hemen sonra da sapsarı oldu. Doğruldu. Çocuğu kucaklayıp bağ­rına basarak ve kekeleyerek:</span></p>

    <p class="Paragraf-Normal"><span class="Metin-Normal">- Sana ne oldu? Ne istiyorsun? dedi.</span></p>

    <p class="Paragraf-Normal"><span class="Metin-Normal">Bundan başka bir şey söylemiyordu. Konuşmasını unutmuştu sanki. İhtiyarın heyecanı çocuğa da geçti:</span></p>

    <p class="Paragraf-Normal"><span class="Metin-Normal">- Dede, sen hasta mısın yoksa? diye sordu çocuk kaygıya kapılarak.</span></p>

    <p class="Paragraf-Normal"><span class="Metin-Normal">- Yok.. yok.. şey.. bir şeyim yok.. diye kekeledi Mümin. Şey ediyorum da.. şu ateşi şey edeceğim.. hadi sen dolaş biraz...</span></p>

    <p class="Paragraf-Normal"><span class="Metin-Normal">Çocuğu neredeyse iterek yanından uzaklaştırmış, sonra herkese arkasını çevirip ateşin başına çökmüştü. Diz çökmüş öylece duruyor, hiçbir tarafa bakmıyor, kendi düşüncelerine dalıyor ve ara sıra odunları karıştırıyordu. Neye uğradığını şaşıran torununun avludan geçip odun kırmakta olan Seydahmet’e doğru gittiğini görmedi. Dönüp bakmamıştı çünkü.</span></p>

    <p class="Paragraf-Normal"><span class="Metin-Normal">Çocuk, ne dedesinin başına geleni, ne de avluda olup bitenleri anlıyordu. Hangara birkaç adım kala, tüylü tarafı alta gelecek şekilde serilmiş bir derinin üzerinde taze kesilmiş et yığınını farkediverdi. Derinin kenarlarından hâlâ rengi bozulmuş kan sızıyordu. Biraz ötede, köpek, hırlaya hırlaya bir barsağı çekiştirmekteydi. Kaya gibi, iri-kara bir adam da oturuyordu et yığınının başında. Koketay idi bu. Elinde bir de bıçak vardı. Yine orada bulunan Orozkul’la etleri paylaşıyorlardı. Acele etmeden, rahat bir şekilde kemikleri kırarak ayırdıkları parçaları, birer birer yanlarında iki ayrı kümeye atıyorlardı.</span></p>

    <p class="Paragraf-Normal"><span class="Metin-Normal">İri yarı kara adam çiğ eti koklayarak:</span></p>

    <p class="Paragraf-Normal"><span class="Metin-Normal">- Nefis bir şey! Zevk dediğin böyle olur! dedi.</span></p>

    <p class="Paragraf-Normal"><span class="Metin-Normal">Orozkul da pek cömert davranıyordu:</span></p>

    <p class="Paragraf-Normal"><span class="Metin-Normal">- Al, bunu da al, kendi payına ayır! Sen geldin diye Allah kendi sürüsünden bu kısmeti gönderdi. Her zaman olmaz ha!</span></p>

    <p class="Paragraf-Normal"><span class="Metin-Normal">Orozkul’u hıçkırık tutuyor, sık sık ayağa kalkarak çok tıkınmaktan şişen karnını sıvazlıyordu. Şimdiden iyice sarhoş olduğu belliydi. Boğuluyormuş gibi ıslık sesi çıkara çıkara soluyor, rahat nefes almak için de ikide birde başını yukarı kaldırıyordu. İnek memesi gibi şiş yüzü, tokluktan ve mutluluktan ışıl ışıldı.</span></p>

    <p class="Paragraf-Normal"><span class="Metin-Normal">Bu korkunç manzarayı ürpererek, içi parçalanarak seyrediyordu çocuk. Gözlerine inanamıyordu: Toz toprak içinde sürünen bu kesik baş, Boynuzlu Maral Ana’nın başıydı!</span></p>

    <p class="Paragraf-Normal"><span class="Metin-Normal">Hızla koşup kaçmak istedi oradan. Ama ayakları onu dinlemedi. Orada kımıldamadan duruyor, gözlerini maralın kesik başından ayıramıyordu. Daha dün çay kıyısında karşılaştıkları zaman kendisine tatlı tatlı bakan, düşünce yoluyla konuşarak, ondan, çıngıraklı, sihirli bir beşik getirmesini istediği Boynuzlu Maral Ana mıydı bu? Aynen ona benziyordu. Bir anda nasıl çirkin bir et yığını, soyulmuş bir deri, kesilmiş ayaklar, fırlatılıp atılmış bir kelle hâline gelirdi!</span></p>

    <p class="Paragraf-Normal"><span class="Metin-Normal">Oradan çıkıp gitmeliydi. Gitmeliydi ya, bunu bir türlü yapamıyordu. Taş kesilmişti sanki. Bütün bunların niçin ve nasıl olduğunu da anlayamıyordu. O sırada, et kesen iri yarı o kara adam, bıçağının ucunu bir böbreğe batırarak çocuğa uzattı:</span></p>

    <p class="Paragraf-Normal"><span class="Metin-Normal">- Al bakalım küçük, közde kızartırsan çok güzel olur, dedi.</span></p>

    <p class="Paragraf-Normal"><span class="Metin-Normal">Çocuk yerinden kımıldamadı. Bu defa Orozkul:</span></p>

    <p class="Paragraf-Normal"><span class="Metin-Normal">- Hadi al! diye emretti ona.</span></p>

    <p class="Paragraf-Normal"><span class="Metin-Normal">Çocuk, bilinçsiz, hissiz bir durumda elini uzattı. Şimdi, buz gibi soğumuş avucunda, Boynuzlu Maral Ana’nın henüz soğumamış böbreğini sıkarak kımıldamadan duruyordu. O sırada Orozkul, maralın kesik başını boynuzlarından tutarak kaldırdı ve eliyle tarttı:</span></p>

    <p class="Paragraf-Normal"><span class="Metin-Normal">- Amma da ağır ha! Yalnız boynuzları bile kimbilir kaç kilodur!</span></p>

    <p class="Paragraf-Normal"><span class="Metin-Normal">Kelleyi oradaki bir kütüğün üzerine koydu, baltayı eline aldı ve boynuzları kafadan ayırmak için başladı vur­maya. Baltayı boynuzların köküne indirirken bir yandan da konuşuyordu:</span></p>

    <p class="Paragraf-Normal"><span class="Metin-Normal">- Ne boynuz ama! (çocuğa göz kırparak) Dedene armağan ederiz bunları. Öldüğü zaman mezarına dikeriz. O zaman saygılı davranmadığımızı kim söyleyebilir? Daha fazla ne isteyebilirler? Böyle bir boynuz için insan hemen bugün ölmek ister! Keh! keh! keh!</span></p>

    <p class="Paragraf-Normal"><span class="Metin-Normal">Boynuz bir türlü kopmuyordu. Hiç de kolay değildi onu kesip kafadan ayırmak. Sarhoş Orozkul baltayı gelişigüzel vuruyor, başaramadığı için de kuduruyordu. Kafa kayıp kütükten düşüyor, o da yerde vurmaya devam ediyordu. Kafa bu defa bir tarafa sıçrıyor, Orozkul da baltayı havada tutarak arkasından koşuyordu.</span></p>

    <p class="Paragraf-Normal"><span class="Metin-Normal">Çocuk, baltanın her inişinde irkilip sıçrıyor, tiksiniyor, istemeden geri çekiliyor, ama bir türlü ayrılıp gidemiyordu oradan. İnsan bir kâbus gördüğü zaman, bilinmeyen bir kuvvet korktuğu şeyden kaçıp uzaklaşmasına nasıl engel oluyorsa, o da öyle, olduğu yere çakılıp kalmıştı. Boynuzlu Maral Ana’nın camlaşan ve hep açık duran gözlerinin baltadan korkup kapanmayışına şaşıp kalıyordu. Kafa baltadan ürkmüyor, gözlerini bile kırpmıyordu. Kafa toza çamura bulanmıştı ama gözleri açık ve tertemizdi. Sanki, ölümün onu yakaladığı andaki şaşkınlık içinde donup kalmış ve öyle bakmaya devam ediyordu dünyaya. Çocuk, sarhoş Orozkul’un baltayı o açık gözlere indirmesinden, onları patlatıp çıkarmasından korkuyordu şimdi.</span></p>

    <p class="Paragraf-Normal"><span class="Metin-Normal">Boynuz hâlâ kopmuyor, Orozkul kudurdukça kuduruyor, baltanın ağzıyla, tersiyle rastgele vurmaya devam ediyordu...</span></p>

    <p class="Paragraf-Normal"><span class="Metin-Normal">Seydahmet Orozkul’un yanına sokuldu:</span></p>

    <p class="Paragraf-Normal"><span class="Metin-Normal">- Böyle giderse boynuzu da kıracaksın, ver baltayı ben yapayım...</span></p>

    <p class="Paragraf-Normal"><span class="Metin-Normal">Orozkul baltayı savura savura hırıltılı bir sesle cevap verdi:</span></p>

    <p class="Paragraf-Normal"><span class="Metin-Normal">- Çekil başımdan! Kendim yaparım, sen parçalayamazsın!</span></p>

    <p class="Paragraf-Normal"><span class="Metin-Normal">- Nasıl istersen.</span></p>

    <p class="Paragraf-Normal"><span class="Metin-Normal">Seydahmet böyle derken yere tükürdü ve evine doğru yürüdü. O iri yarı kara adam da kendi payına düşen etleri bir torbaya koyup sırtlamış, onun ardından yürüyordu.</span></p>

    <p class="Paragraf-Normal"><span class="Metin-Normal">Orozkul sarhoş inadıyla hâlâ Boynuzlu Maral Ana’nın kafasını koparmaya çalışıyordu. Nice zamandır beklediği fırsatı yakalamış da, şimdi intikam alıyor, hıncını çıkarıyordu.</span></p>

    <p class="Paragraf-Normal"><span class="Metin-Normal">Balta darbesiyle sıçrayıp ayakları dibine düşen kafayı tekmeliyor, sanki anlayacakmış gibi ağzı köpüklene köpüklene küfürler savuruyordu ona:</span></p>

    <p class="Paragraf-Normal"><span class="Metin-Normal">- Seni alçak! Namussuz! Al sana! Al sana! Aldatırsın ha! Seni paramparça etmezsem bana da Orozkul demesinler!</span></p>

    <p class="Paragraf-Normal"><span class="Metin-Normal">Baltayı indirmeye devam ediyordu. Sonunda maralın kafası çatladı, etrafa kemik kırıkları sıçramaya başladı.</span></p>

    <p class="Paragraf-Normal"><span class="Metin-Normal">- Al sana! Al sana!</span></p>

    <p class="Paragraf-Normal"><span class="Metin-Normal">Balta birden maralın gözüne isabet etti. Çocuk bir çığlık attı. Patlayan gözden sarı, yapışkan bir sıvı aktı. Şimdi hayvanın gözü de ölmüştü.</span></p>

    <p class="Paragraf-Normal"><span class="Metin-Normal">Orozkul vahşi bir kin ve kudurganlıkla mırıldanıyordu:</span></p>

    <p class="Paragraf-Normal"><span class="Metin-Normal">- Bundan da büyük kafaları kıracağım! Bundan da büyük boynuzları parçalayacağım!</span></p>

    <p class="Paragraf-Normal"><span class="Metin-Normal">Kafayı alnından ve tepesinden yarabilmişti. Baltayı atıp iki eliyle birden boynuza yapıştı. Kafayı da ayağı ile basarak olanca gücüyle bükmeye başladı. Sonra, bir ağacın kökünden sökülürken çıkardığı çatırtı ile, boynuzu koparıp aldı. Orozkul ve Bekey Teyze için sihirli beşiği takıp getireceği Maral Ana’nın boynuzu idi bu...</span></p>

    <p class="Paragraf-Normal"><span class="Metin-Normal">Çocuk pek fena oldu. Döndü, elindeki böbreği yere bırakıp, yavaş yavaş evlerine doğru yürüdü. Herkesin yanında düşüp bayılacak, midesi bulandığı için kusacak diye çok korkuyordu. Yüzü sapsarı olmuş, alnını yapışkan ve soğuk bir ter basmıştı. Harıl harıl yanmakta olan ateşin yanından geçti. Kazandan yine öyle yoğun buhar çıkıyordu. Zavallı Mümin yine sırtı herkese dönük, yüzünü ateşe vermiş duruyordu. Çocuk dedesini rahatsız etmek istemedi. Bir an önce eve gidip yatağına girmek, başını yorganın altına gizlemek istiyordu. Hiçbir şey duymamak, hiç kimseyi görmemek, unutmak istiyordu...</span></p>

    <p class="Paragraf-Normal"><span class="Metin-Normal">Evin önünde Bekey Teyze çıktı karşısına. Teyzesi gülünç bir şekilde giyinip süslenmişti ama, yüzü gözü Orozkul’dan yediği dayağın morartılarıyla doluydu ve çok zayıftı. Yersiz bir neşe içinde o büyük et ziyafeti için eli yağlı dolanarak oraya buraya koşuyordu.</span></p>

    <p class="Paragraf-Normal"><span class="Metin-Normal">- Neyin var senin? diye çocuğu durdurdu.</span></p>

    <p class="Paragraf-Normal"><span class="Metin-Normal">- Başım ağrıyor.</span></p>

    <p class="Paragraf-Normal"><span class="Metin-Normal">- Vah yavrum vah! Hastasın demek!</span></p>

    <p class="Paragraf-Normal"><span class="Metin-Normal">Coşkun bir sevgi gösteriyordu çocuğa. Yanaklarından şapur şupur öptü. O da ötekiler gibi sarhoştu. Onun nefesinden de ötekilerde olduğu gibi tiksindirici bir votka kokusu geliyordu.</span></p>

    <p class="Paragraf-Normal"><span class="Metin-Normal">- Başı ağrıyormuş yavrumun! Ah canım benim! Herhalde karnın da açtır?</span></p>

    <p class="Paragraf-Normal"><span class="Metin-Normal">- Hayır, aç değilim. Yatmak istiyorum.</span></p>

    <p class="Paragraf-Normal"><span class="Metin-Normal">- Peki, gel öyleyse seni yatırayım. Yapayalnız kalacaksın ama! Bak, herkes bizim evde toplandı. Konuklar da, bizimkiler de. Et de pişti zaten.</span></p>

    <p class="Paragraf-Normal"><span class="Metin-Normal">Çocuğu razı etmişti. Elinden tutup eve doğru götürdü onu. Ocağın önünden geçerlerken Orozkul göründü. Ter içindeydi. Yüzü inek memesi gibi şişik ve kızarıktı. Elindeki maral boynuzunu, zafer kazanmış gibi bir kurumla Mümin dedenin yanına fırlattı. İhtiyar hafifçe doğruldu.</span></p>

    <p class="Paragraf-Normal"><span class="Metin-Normal">Orozkul ona dönüp bakmadı bile. Orada bulunan su dolu bir kovayı kaldırıp, üstüne başına döke döke içmeye başladı. Bir ara ağzını kovadan ayırarak:</span></p>

    <p class="Paragraf-Normal"><span class="Metin-Normal">- Artık ölebilirsin! dedi birdenbire.</span></p>

    <p class="Paragraf-Normal"><span class="Metin-Normal">Sonra yine başını kovaya daldırdı.</span></p>

    <p class="Paragraf-Normal"><span class="Metin-Normal">Çocuk, dedesinin dili dolaşa dolaşa cevap verdiğini duydu:</span></p>

    <p class="Paragraf-Normal"><span class="Metin-Normal">- Sağ ol oğul, sağ ol. Artık ölüm beni korkutmaz. Demek bana da saygın varmış, ben de şerefleniyorum...</span></p>

    <p class="Paragraf-Normal"><span class="Metin-Normal">Çocuk bir halsizlik hissetti vücudunda:</span></p>

    <p class="Paragraf-Normal"><span class="Metin-Normal">- Ben eve gideceğim, dedi.</span></p>

    <p class="Paragraf-Normal"><span class="Metin-Normal">Bekey Teyzesi bırakmadı:</span></p>

    <p class="Paragraf-Normal"><span class="Metin-Normal">- Orada tek başına yapacağın bir şey yok! diye nerdeyse zorla onu kendi evine götürdü ve odanın bir köşesindeki yatağa yatırdı.</span></p>

    <p class="Paragraf-Normal"><span class="Metin-Normal">Orozkul’un evinde ziyafet için her şey hazırdı: Haşlanmış etler, kızarmış etler, kavurmalar... Nine ile Gülcemal bunları hazırlıyor, Bekey Teyze ise ocakla ev arasında mekik dokuyordu. Sofranın hazırlanmasını beklerken, Orozkul ve iri-yarı Koketay şiltelere kurulmuş, yastıklara dayanmış, sıcak çaylarını yudumluyorlardı. Birdenbire büyük adam, önemli adam olmuşlar, kendilerini bey gibi, prens gibi görmeye başlamışlardı. Seydah­met ise bardakların boş kalmamasına dikkat ediyor, dur­madan çay dolduruyordu.</span></p>

    <p class="Paragraf-Normal"><span class="Metin-Normal">Çocuk, hiç ses çıkarmadan yatıyordu köşesinde. Sinirleri gerilmiş, eli ayağı tutmaz haldeydi. Yine üşümeye, titremeye başlamıştı. Kalkıp gitmek istiyordu ama yataktan çıkar çıkmaz kusmaktan korkuyordu. Biraz hareket etse, boğazına gelip tıkanan şey dışarı fırlayacaktı çünkü.</span></p>

    <p class="Paragraf-Normal"><span class="Metin-Normal">O sırada kadınlar Seydahmet’i dışarı çağırdılar. Seydah­met gitti ve az sonra döndü. Elindeki kocaman sırlı tepsi tepeleme et doluydu ve etler duman duman tütüyordu. Tepsiyi iki eliyle ve güçlükle taşıyarak, Oroz­kul’la Koketay’ın önlerine usulca koydu. Onun ardından da kadınlar çeşit çeşit yemekleri taşıyarak içeri girdiler.</span></p>

    <p class="Paragraf-Normal"><span class="Metin-Normal">Bıçaklar, tabaklar kondu. Herkes yerini aldı. Seydah­met de votka kadehlerini doldurmaya başladı. Köşeye dizilmiş içki şişelerini başıyla işaret ederek:</span></p>

    <p class="Paragraf-Normal"><span class="Metin-Normal">- İçkici başı benim! diyordu.</span></p>

    <p class="Paragraf-Normal"><span class="Metin-Normal">En son Mümin dede girdi içeriye. Tuhaf bir durumdaydı. Her zamankinden daha küçük, daha bitkin görünüyordu. Boynunu kısıp bir kenara ilişmek istedi ama, iri-yarı Koketay yüce gönüllü davranarak yanına oturmasını rica etti:</span></p>

    <p class="Paragraf-Normal"><span class="Metin-Normal">- Buraya gelin Aksakal, yanımıza oturun.</span></p>

    <p class="Paragraf-Normal"><span class="Metin-Normal">- Sağ ol, şurada oturayım, nasıl olsa biz evimizdeyiz.</span></p>

    <p class="Paragraf-Normal"><span class="Metin-Normal">- Yoo olmaz, en yaşlımız sizsiniz. Buraya buyrun.</span></p>

    <p class="Paragraf-Normal"><span class="Metin-Normal">Israr ederek onu kendisiyle Orozkul’un arasına oturttu. Sonra da:</span></p>

    <p class="Paragraf-Normal"><span class="Metin-Normal">- Haydi Aksakal, dedi, içelim. Bu uğurlu av şerefine kaldıralım kadehlerimizi. İlk sözü siz alın.</span></p>

    <p class="Paragraf-Normal"><span class="Metin-Normal">Mümin dede, öksürüp boğazını temizlemeye çalıştıktan sonra kadehini kaldırarak konuştu:</span></p>

    <p class="Paragraf-Normal"><span class="Metin-Normal">- Bu evde huzur olması dileğiyle. Huzur olan evde mutluluk da olur.</span></p>

    <p class="Paragraf-Normal"><span class="Metin-Normal">- Çok doğru, çok doğru... diye onu onayladılar ve herkes kadehini ağzına götürdü, birkaç yudum içti.</span></p>

    <p class="Paragraf-Normal"><span class="Metin-Normal">Koketay, Mümin dedenin şerefe kadeh kaldırdığı halde içkisini içmediğini gördü ve sitem etti:</span></p>

    <p class="Paragraf-Normal"><span class="Metin-Normal">- Ama olmadı.. damadınıza ve kızınıza mutluluk dileyerek kadeh kaldırıyor, sonra da içkinizi içmiyorsunuz!</span></p>

    <p class="Paragraf-Normal"><span class="Metin-Normal">Dede biraz telaşlandı:</span></p>

    <p class="Paragraf-Normal"><span class="Metin-Normal">- Madem ki onların mutluluğunu istiyoruz, ben de içerim elbet.</span></p>

    <p class="Paragraf-Normal"><span class="Metin-Normal">Ve Mümin dede, herkesin şaşkın bakışları arasında, ağzına kadar votka dolu kadehi bir solukta içip bitirdi ve sonra başını iki yana salladı.</span></p>

    <p class="Paragraf-Normal"><span class="Metin-Normal">- Yaşasın! İşte bu görülecek şey!</span></p>

    <p class="Paragraf-Normal"><span class="Metin-Normal">- Dedemizin eşi yoktur!</span></p>

    <p class="Paragraf-Normal"><span class="Metin-Normal">- Aferin dedeye, yaman bir adammış doğrusu!</span></p>

    <p class="Paragraf-Normal"><span class="Metin-Normal">Herkes gülüyor ve Mümin dedeye övgü yağdırıyordu.</span></p>

    <p class="Paragraf-Normal"><span class="Metin-Normal">Odanın içi iyice ısınmış, boğucu bir hava ile dolmuştu. Çocuk acıdan kıvranıyor, midesi bulanıyordu. Gözleri kapalıydı, ama bu sarhoş insanların bütün söylediklerini, dudak şapırdatmalarını, Boynuzlu Maral Ana’nın etini iştahla tıkınırken birbirlerine en iyi parçaları ikram etmelerini, yağlı kadehleri tokuşturmalarını, büyük bir tabağa kemirilmiş kemiklerin atılışını.. duyuyordu.</span></p>

    <p class="Paragraf-Normal"><span class="Metin-Normal">Koketay dudaklarını şapırdatarak:</span></p>

    <p class="Paragraf-Normal"><span class="Metin-Normal">- Nefis, sanki körpecik bir tay eti! dedi.</span></p>

    <p class="Paragraf-Normal"><span class="Metin-Normal">- Ne sandınız ya? Hem dağlarda yaşa, hem de böyle et yeme! O kadar aptal mıyız biz? dedi Orozkul.</span></p>

    <p class="Paragraf-Normal"><span class="Metin-Normal">Seydahmet onu onayladı:</span></p>

    <p class="Paragraf-Normal"><span class="Metin-Normal">- Doğru ya! Yoksa niye yaşıyoruz buralarda?</span></p>

    <p class="Paragraf-Normal"><span class="Metin-Normal">Boynuzlu Maral Ana’nın etini hepsi çok beğenmişti. Nine, Bekey, Gülcemal, hatta Mümin dede bile. Bu arada çocuğu da unutmamışlardı. Bir tabağa et ve öbür yemeklerden koyarak önüne götürdüler ama istemedi. Hasta olduğunu anlayan sarhoşlar, bir daha yemek götürüp rahatsız etmediler onu.</span></p>

    <p class="Paragraf-Normal"><span class="Metin-Normal">Çocuk dişlerini sıkıyor, bunun mide bulantısını azaltacağını düşünüyordu. Ama ona asıl acı veren güçsüzlüğünü anlaması, Boynuzlu Maral Ana’yı öldüren bu insanlara hiçbir şey yapamaması idi. Çocuk hiddetiyle ve umut­suzca, onları cezalandırmak, ne kadar korkunç bir suç işlediklerini anlatmak için öç alma hayalleri kurmaya başladı. Ne var ki, onları cezalandırmak için Kulubeg’i yardıma çağırmaktan başka yol bulamıyordu. O fırtınalı gecede, öteki genç şoförlerle birlikte ot taşımaya gelen asker parkalı o yiğitten yardım isteyebilirdi. Tanıdığı insanlar arasında Orozkul’un üstesinden gelebilecek, onun yüzüne karşı gerçekleri haykırabilecek tek insan o idi.</span></p>

    <p class="Paragraf-Normal"><span class="Metin-Normal">Ve hayalinde Kulubeg’i yardıma çağırdı. O da kamyonunu hızla sürerek geldi. Makineli tüfeğini alarak sürücü koltuğundan atladı:</span></p>

    <p class="Paragraf-Normal"><span class="Metin-Normal">- Nerdeler?</span></p>

    <p class="Paragraf-Normal"><span class="Metin-Normal">- Şurada!</span></p>

    <p class="Paragraf-Normal"><span class="Metin-Normal">&nbsp;</span></p>

    <p class="Paragraf-Normal"><span class="Metin-Normal">İkisi birden Orozkul’un evine koştular. Bir tekme vurarak kapıyı açtı Kulubeg: “Eller yukarı! Kimse yerinden kımıldamasın!” diye makineliyi üzerlerine doğrulttu. Neye uğradıklarını şaşırdılar, oldukları yerde korkudan tir tir titremeye başladılar. Son lokmaları boğazlarında kaldı. Ağızları yüzleri yağ içinde, ellerinde ise yedikleri yağlı etin iri kemikleri, karınları iyice doymuş sarhoş adamlar, kımıldamadan duruyorlardı.</span></p>

    <p class="Paragraf-Normal"><span class="Metin-Normal">Kulubeg makineli tüfeğini Orozkul’un şakağına dayadı:</span></p>

    <p class="Paragraf-Normal"><span class="Metin-Normal">- Rezil herif! Ayağa kalk!</span></p>

    <p class="Paragraf-Normal"><span class="Metin-Normal">Orozkul baştan ayağa titreyerek ve Kulubeg’in ayaklarına kapanarak kekeleye kekeleye yalvarmaya başladı:</span></p>

    <p class="Paragraf-Normal"><span class="Metin-Normal">- A a a cı ba na! Öö öl dür me beni!</span></p>

    <p class="Paragraf-Normal"><span class="Metin-Normal">Kulubeg acımadı:</span></p>

    <p class="Paragraf-Normal"><span class="Metin-Normal">- Dışarı çık köpek! Sonun geldi artık!</span></p>

    <p class="Paragraf-Normal"><span class="Metin-Normal">Böyle derken kıçına bir tekme atarak onu dışarı itmişti. Orada bulunanların hepsi, korkudan dillerini yutmuş olarak avluya çıktılar. Kulubeg emir verdi:</span></p>

    <p class="Paragraf-Normal"><span class="Metin-Normal">- Yüzünü duvara dön! Boynuzlu Maral Ana’yı öldürdüğün için, ucuna sihirli beşiği takıp getirdiği boynuzunu kestiğin için öleceksin!</span></p>

    <p class="Paragraf-Normal"><span class="Metin-Normal">Orozkul’un dizlerinin bağı çözüldü ve yere yattı. Toz toprak içinde sürünüyor, hüngür hüngür ağlıyor, inliyor, yalvarıyordu:</span></p>

    <p class="Paragraf-Normal"><span class="Metin-Normal">- Öldürmeyin beni! Çocuğu olmayan, dünyada yapayalnız kalmış bir insanım ben. Ne oğlum var, ne kızım. Acıyın bana...</span></p>

    <p class="Paragraf-Normal"><span class="Metin-Normal">Ne olmuştu gururuna, kibirine, çalımına? Alçak, yüzsüz korkak! Öldürmeğe bile değmezdi böylesini. Çocuk Kulubeg’e:</span></p>

    <p class="Paragraf-Normal"><span class="Metin-Normal">- Peki öyleyse, onu öldürmeyelim, dedi. Ama burdan defolup gitsin ve bir daha hiç görünmesin. Onun gibi bir adamın hiç işi yok burda.</span></p>

    <p class="Paragraf-Normal"><span class="Metin-Normal">Orozkul ayağa kalktı, pantalonunu düzeltti, ardına bakmaya bile cesaret edemeden yürüdü. Boynunu iyice kısmıştı. Perişandı. Şiş göbeği sallanıyor, pantalonu sarkıyordu. Ama Kulubeg durdurdu onu:</span></p>

    <p class="Paragraf-Normal"><span class="Metin-Normal">- Dur bakalım! Sana son bir sözümüz daha var! Hiç çocuğun olmayacak! Çünkü sen kötü, pis bir yaratıksın! Burada seni hiç kimse sevmiyor. Orman sevmiyor, ormanın ağacı, bir tek otu sevmiyor seni. Bir faşistsin sen. Hadi defol ve sakın bir daha buralara ayak basayım deme! Çabuk kaybol!</span></p>

    <p class="Paragraf-Normal"><span class="Metin-Normal">Orozkul ardına bile bakmadan hızlandı.</span></p>

    <p class="Paragraf-Normal"><span class="Metin-Normal">- Yakala! Tut! diye bağırdı Kulubeg onu korkutmak için havaya iki el ateş ederek. Sonra gülmeye başladı.</span></p>

    <p class="Paragraf-Normal"><span class="Metin-Normal">Çocuk sevinçten uçuyordu. Orozkul gözden kaybolunca Kulubeg bu defa kapının önünde suçlu suçlu duran ötekileri azarladı:</span></p>

    <p class="Paragraf-Normal"><span class="Metin-Normal">- Böyle bir adamla bir arada nasıl barınabildiniz? Nasıl katlandınız ona? Hiç utanmıyor musunuz!</span></p>

    <p class="Paragraf-Normal"><span class="Metin-Normal">Hak yerini bulmuştu. Çocuk iyice rahatladı. Kendisini bu hayale öyle kaptırmıştı ki herkesin Orozkul’un evinde niçin toplandığını, niçin yeyip içtiklerini unutmuştu.</span></p>

    <p class="Paragraf-Normal"><span class="Metin-Normal">Bir kahkaha patlaması onu o mutlu, o mucize âleminden çıkardı. Gözlerini açıp kulak kabarttı. Dedesi odada değildi. Kadınlar kap-kacağı topluyor, çay servisine hazırlanıyorlardı. Seydahmet yüksek sesle bir şeyler anlatıyor, ötekiler de katıla katıla gülüyordu:</span></p>

    <p class="Paragraf-Normal"><span class="Metin-Normal">- Ee, sonra ne oldu?</span></p>

    <p class="Paragraf-Normal"><span class="Metin-Normal">- Hadi anlat!</span></p>

    <p class="Paragraf-Normal"><span class="Metin-Normal">Orozkul gülmekten kırılıyordu. Ölecekti nerdeyse. Ahlar uflar arasında:</span></p>

    <p class="Paragraf-Normal"><span class="Metin-Normal">- Şey.. şunu bir kere daha anlat... Sonra sen ne dedin de bu kadar korktu? Uf.. çok gülünç.. dayanamayacağım..</span></p>

    <p class="Paragraf-Normal"><span class="Metin-Normal">Seydahmet hiç nazlanmadan anlatmaya başladı:</span></p>

    <p class="Paragraf-Normal"><span class="Metin-Normal">- Bakın nasıl oldu: Marallara yaklaştık. Onları ormanın ağaçsız bir yerinde görmüştük. Üçü de oradaydılar. Tam atları bir ağaca bağlamıştık ki bizim ihtiyar ellerime yapıştı; “Marallara ateş edemeyiz!” dedi, “Biz Buğuluyuz, Maral soyundanız, Boynuzlu Maral Ana’nın soyundan..” Küçük bir çocuk gibi saf saf bakıyordu bana. Gözleriyle yalvarıyordu. Katıla katıla gülmek geldi içimden ama kendimi tuttum. Üstelik çok ciddi bir tavırla: “Ne oluyor sana, yoksa sen hapsi boylamak mı istiyorsun?” dedim. “Yoo” dedi. “Bilirsin ki bu eski masallar Beğ’ler zamanında yoksul halkı sindirip sömürmek için uydurulmuş!” dedim. İhtiyarın ağzı açık, dona kaldı. “Yahu sen ne diyorsun?” dedi. “Ne dediğimi duydun. Sen şimdi bırak bu bey masalını, bay masalını. Yoksa bir yetkiliye iki satır yazı yazarım, hiç yaşına bakmadan tutuklarlar seni!”</span></p>

    <p class="Paragraf-Normal"><span class="Metin-Normal">- Kah! Kah! Kah!</span></p>

    <p class="Paragraf-Normal"><span class="Metin-Normal">Herkes birden katıla katıla gülüyordu. En çok gülen de Orozkul idi. Çünkü herkesten fazla onu neşelendiriyordu bu olay. Seydahmet anlatmaya devam etti:</span></p>

    <p class="Paragraf-Normal"><span class="Metin-Normal">- Sonra marallara yavaş yavaş sokulduk. Başka bir hayvan olsa bizi görür görmez bir iz bile bırakmadan kaçıp giderdi ormana. Ama bu enayi marallar hiç kaçmıyor. Çünkü onları hiç korkutmamışlar. -Sarhoş Seydah­met biraz farfarlık ediyordu.- Ben, elimde tüfek, önden gidiyordum, ihtiyar da peşimden... İşte o sırada beni bir şüphe aldı. Çünkü o güne kadar ben bir serçe bile vurmamıştım. Doğru söylüyorum, şaka değil, bir serçe bile vurmamıştım. Eğer maralı vuramazsam ormana dalıp kaybolacaklardı. Sonra, yakala yakalayabilirsen! Geçidi aşar giderler. Böyle bir avı kaçırmak da aptallık olurdu. Ama bu bizim ihtiyar eski avcılardandır. Eskiden ayı avına çıkardı. Bunu bildiğim için ona dedim ki: “Dede, al şu tüfeği, sen ateş et!” “Olmaz, sen yap o işi” dedi. “Gör­müyor musun, zil-zurna sarhoşum ben” dedim. Ayaklarımın üzerinde duramıyormuşum gibi sallanmaya başladım. Zaten tomruğu sudan çıkardığımız zaman birlikte bir şişe votka içtiğimizi görmüştü. Onun için sarhoş numarası yapıyordum...</span></p>

    <p class="Paragraf-Normal"><span class="Metin-Normal">Yinebir kahkaha koptu odada: “Kah! kah! kah!...</span></p>

    <p class="Paragraf-Normal"><span class="Metin-Normal">- Ona dedim ki: “Ben bu işi asla başaramam, eğer maralları kaçırırsak bir daha hiç gelmezler. Elimiz boş dönmektense hiç dönmeyelim daha iyi. Biliyorsun değil mi sebebini? Düşün biraz: Niçin gönderdiler bizi buraya?”Bir şey demedi. Ama tüfeği de bir türlü almıyordu eline. “Pekâlâ, nasıl istersen” dedim. Tüfeği elimden düşürüp, dönüp gidiyor numarası yaptım. O da peşimden geldi. “Bak,” dedim, “Orozkul beni kovarsa pek önemli değil, ama senin gibi bir ihtiyar nerede iş bulur?” Yine bir şey demedi. Ben ise, tabloyu tamamlamak, numaramı pekiştirmek için şarkımı mırıldandım:</span></p>

    <p class="Paragraf-Normal"><span class="Metin-Normal">&nbsp;</span></p>

    <p class="Paragraf-Normal"><span class="Metin--talik">Kızıl dağlardan inmişim, kızıl dağlardan</span></p>

    <p class="Paragraf-Normal"><span class="Metin--talik">Altımda kızıl aygır hey, kızıl küheylân</span></p>

    <p class="Paragraf-Normal"><span class="Metin--talik">Aç kapını ey bezirgân, kızıl bezirgân...</span></p>

    <p class="Paragraf-Normal"><span class="Metin-Normal char-style-override-16">&nbsp;</span></p>

    <p class="Paragraf-Normal"><span class="Metin-Normal">Yine hep birden güldüler: Kah! Kah! Kah!</span></p>

    <p class="Paragraf-Normal"><span class="Metin-Normal">- Sarhoş olduğuma iyice inanmıştı. Tüfeği almak için onu bıraktığım yere yürüdü. Biz böyle tartışırken marallarımız biraz uzaklaşmıştı. “Dikkat et”, dedim, “kaçırırsak bir daha hiç yakalayamayız. Ürkütmeden ateş edeceksin.” İhtiyar tüfeği aldı. Yavaş yavaş yaklaştık. O, aptal aptal mırıldanıyordu: “Bağışla beni Boynuzlu Maral Ana! Bağışla!” Ben ısrar ettim: “Bak söylüyorum, vuramazsan sen de o marallarla kaç git. Çünkü hiç eve gelmemen daha iyi olur o zaman”.</span></p>

    <p class="Paragraf-Normal"><span class="Metin-Normal">Yine güldüler: Kah! kah! kah!</span></p>

    <p class="Paragraf-Normal"><span class="Metin-Normal">&nbsp;</span></p>

    <p class="Paragraf-Normal"><span class="Metin-Normal">Sarhoşların hırıltısı, kahkahası ve pis içki kokusu çocuğu boğacaktı nerdeyse. İyice terlemişti. Şişip çoğalan, beynine sığmayan şiddetli ağrı başını çatlatacaktı. Sanki birisi başını tekmeliyor, balta ile yüzüne gözüne vuruyor, o ise gözünü saklamak için başını sağa sola çekiyordu. Yüksek ateşten cayır cayır yanıyordu... Birden kendini soğuk bir çay kenarında hissetti. Balık olmuştu. Her şeyi vardı: Kuyruğu, balık vücudu, balık yüzgeçleri... Yalnız başı değişmemişti, üstelik de gittikçe ağrısı artıyordu. Çaya atladı. Soğuk, derin, karanlık sularda yüzüp gidiyordu. Hayatının sonuna kadar balık olarak kalacağını, dağlara hiç dönmeyeceğini söylüyordu kendi kendine. “Artık dağlara hiç dönmeyeceğim! Balık olarak kalayım daha iyi! Balık olarak kalayım daha iyi! Balık olarak...”</span></p>

    <p class="Paragraf-Normal"><span class="Metin-Normal">Onun yatağından usulca kalkıp dışarı çıktığını kimse farketmedi. Evin köşesini döner dönmez kusmaya başladı. Duvara tutunuyor, inliyor, ağlıyor, gözyaşları ve hıçkırıklar arasında boğuk bir sesle şöyle diyordu:</span></p>

    <p class="Paragraf-Normal"><span class="Metin-Normal">- Balık olarak kalsam daha iyi! Gideceğim buradan... Balık olmak istiyorum!</span></p>

    <p class="Paragraf-Normal"><span class="Metin-Normal">Pencerenin o tarafında, Orozkul’un evinde insanlar kahkahalar, çığlıklar atıyor, sarhoş hırıltıları çıkarıyorlardı. Bu vahşi gülüşler çocuğun kafasını patlatıyor, işkenceler içinde bırakıyordu onu. Biraz nefes alıp dinlendikten sonra avluda yürümeye başladı. Avlu boştu. Sönmüş ocağın başında dedesi Mümin’i gördü: Sarhoş kendini bilmez bir halde, Maral Ana’nın boynuzu yanında, toza toprağa uzanmış yatıyordu. Yine orada bir yerde, köpek, maralın başından kalanları kemiriyordu. Başka kimseler yoktu.</span></p>

    <p class="Paragraf-Normal"><span class="Metin-Normal">Çocuk dedesinin üzerine eğildi, omuzundan tutarak sarstı:</span></p>

    <p class="Paragraf-Normal"><span class="Metin-Normal">- Dede, kalk eve gidelim, haydi kalk, gidelim! dedi. İhtiyar adam cevap vermedi. Sanki çocuğun sesini duymamıştı. Hem cevap vermeye kalksa ne söyleyebilirdi?</span></p>

    <p class="Paragraf-Normal"><span class="Metin-Normal">Çocuk yalvarıyordu:</span></p>

    <p class="Paragraf-Normal"><span class="Metin-Normal">- Kalksana dede, haydi kalk eve gidelim!</span></p>

    <p class="Paragraf-Normal"><span class="Metin-Normal">Çocuk, dedesinin burada toza-toprağa uzanarak yatışının asıl sebebini biliyor muydu? Torununa Boynuzlu Maral Ana’nın kutsallığını anlatmıştı. Onu buna inandırmıştı. Sonra da bütün anlattıklarına, telkinlerine kendisi ihanet etmişti. Hem de bunu talihsiz kızı ve torunu için yapmıştı. İşte bunun için, rezil olduğu için ölü gibi yatıyordu burada. Bunun için cevap veremiyordu.</span></p>

    <p class="Paragraf-Normal"><span class="Metin-Normal">- Dede, bari başını kaldır, diye yalvarıyordu çocuk.</span></p>

    <p class="Paragraf-Normal"><span class="Metin-Normal">Rengi iyice kaçmış, hareketleri zayıflamış, elleri dudakları titriyordu:</span></p>

    <p class="Paragraf-Normal"><span class="Metin-Normal">- Dede, benim ben! Duyuyor musun? Çok fenayım, başım ağrıyor, çok ağrıyor... diye ağlıyordu.</span></p>

    <p class="Paragraf-Normal"><span class="Metin-Normal">İhtiyar inledi, kımıldadı ama kalkamadı.</span></p>

    <p class="Paragraf-Normal"><span class="Metin-Normal">Çocuk gözyaşlarını sel gibi akıtarak dedesini sarsıyordu:</span></p>

    <p class="Paragraf-Normal"><span class="Metin-Normal">- Dede, Kulubeg gelecek mi? Söyle gelecek mi?</span></p>

    <p class="Paragraf-Normal"><span class="Metin-Normal">Çocuk, zorlanarak da olsa dedesini yüzüstü çevirdi. Onun toza belenmiş yüzünü, seyrek yapışık sakalını görünce irkildi. Biraz önce Orozkul’un baltasıyla parçalanan Boynuzlu Maral Ana’nın başı canlandı gözünde ve korkudan kenara sıçradı. Biraz uzakta durup:</span></p>

    <p class="Paragraf-Normal"><span class="Metin-Normal">- Balık olacağım ben, duyuyor musun dede, balık olacağım ve yüzüp gideceğim buralardan. Kulubeg gelirse ona benim balık olduğumu söyle.</span></p>

    <p class="Paragraf-Normal"><span class="Metin-Normal">Dede cevap vermedi.</span></p>

    <p class="Paragraf-Normal"><span class="Metin-Normal">Çocuk güçlükle yoluna devam etti, çaya gitti ve hemen suya girdi. Acele ediyor, ayağı kayıyor, düşüyor ama hemen kalkıyor, suyun sığ yerinde titreye titreye koşmaya devam ediyordu. Çayın hızlı akışlı derin yerine geldi ve akıntı alıp götürdü onu. Burgaçlarda çırpınıyor, yüzüyor, nefesi kesiliyordu. Gittikçe daha çok üşüyordu...</span></p>

    <p class="Paragraf-Normal"><span class="Metin-Normal">Çocuğun balık olup çay boyunca yüzüp gittiğini henüz kimse bilmiyordu.</span></p>

    <p class="Paragraf-Normal"><span class="Metin-Normal">&nbsp;</span></p>

    <p class="Paragraf-Normal"><span class="Metin-Normal">Avludan bir sarhoş şarkısı duyuldu:</span></p>

    <p class="Paragraf-Stili-Yok para-style-override-2"><span class="Metin-Normal char-style-override-16">&nbsp;</span></p>

    <p class="Paragraf-Normal"><span class="Metin--talik">Kambur dağlardan inmişim, kambur dağlardan</span></p>

    <p class="Paragraf-Normal"><span class="Metin--talik">Kambur deve üstünde hey kambur deve...</span></p>

    <p class="Paragraf-Normal"><span class="Metin--talik">Aç kapını ey bezirgân, kambur bezirgân</span></p>

    <p class="Paragraf-Normal"><span class="Metin--talik">Gel içelim seninle hey, acı şaraptan...</span></p>

    <p class="Paragraf-Normal"><span class="Metin-Normal char-style-override-16">&nbsp;</span></p>

    <p class="Orta-Baslik-Kunye"><span class="Metin-Normal char-style-override-17">*</span></p>

    <p class="Orta-Baslik-Kunye"><span class="Metin-Normal char-style-override-17">* *</span></p>

    <p class="Paragraf-Normal"><span class="Metin-Normal">Sen artık bu şarkıyı duyamazsın. Su boyunca yüzüp gittin çocuğum. Kendi efsaneni de alıp götürdün.</span></p>

    <p class="Paragraf-Normal"><span class="Metin-Normal">Yüzüp gittin. Kulubeg’in gelmesini beklemedin. Yazık, çok yazık! Beklemedin Kulubeg’i. Niye koşup yola çıkmadın? Yola çıkıp koşsaydın mutlaka görecektin onu. Daha uzaktan görür görmez tanırdın onun kamyonunu. Elini kaldırınca o hemen dururdu.</span></p>

    <p class="Paragraf-Normal"><span class="Metin-Normal">- Nereye gidiyorsun? derdi Kulubeg.</span></p>

    <p class="Paragraf-Normal"><span class="Metin-Normal">- Senin yanına, diye cevap verirdin.</span></p>

    <p class="Paragraf-Normal"><span class="Metin-Normal">Seni hemen şoför kabinine alır, yanına oturturdu. Beraber giderdiniz. Sen ve Kulubeg. Önünüzde hiç kimsenin görmediği Boynuzlu Maral Ana koşardı. Ama sen görürdün onu...</span></p>

    <p class="Paragraf-Normal"><span class="Metin-Normal">Ama sen yüzüp gittin. Hiçbir zaman balık olamayacağını biliyor muydun? Isık-Göl’e kadar yüzemeyeceğini, beyaz gemini göremeyeceğini ve ona “Selâm Beyaz Gemi, ben geldim, ben!” diyemeyeceğini biliyor muydun?</span></p>

    <p class="Paragraf-Normal"><span class="Metin-Normal">Çay boyunca yüzüp gittin çocuğum.</span></p>

    <p class="Paragraf-Normal"><span class="Metin-Normal">Şimdi ben sana yalnız şunu söyleyebilirim: “Çocuk kalbinin, çocuk ruhunun bağdaşamadığı her şeyi reddettin. İşte beni teselli eden de budur. Bir şimşek gibi yaşadın sen. Bir defa çaktın ve söndün. Şimşeği çaktıran göktür. Ve gök ebedîdir. İşte budur beni teselli eden. Bir başka tesellim daha var: İnsandaki çocuk vicdanı, tohumdaki öz gibidir. Ve o öz olmadan tohum filizlenmez, gelişmez. Yeryüzünde bizi neler beklerse beklesin, insanoğlu doğdukça ve öldükçe, insanoğlu yaşadıkça, hak ve doğruluk denen şey de var olacaktır...</span></p>

    <p class="Paragraf-Normal"><span class="Metin-Normal">Sana, senin sözlerini tekrarlayarak veda ediyorum: “Merhaba Beyaz Gemi, ben geldim!”</span></p>

    <p class="Paragraf-Normal"><span class="Metin-Normal char-style-override-16">&nbsp;</span></p>

    <p class="Orta-Baslik-Normal"><span class="Son char-style-override-21">- SON -</span></p>
  </div>
</body>
</html>
