<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Yıldız Gemisi</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">
</p><p class="calibre2">
<br class="calibre7"/>
</p><p class="calibre2">
<tt class="calibre5"><span class="bold">BÖLÜM I</span></tt>
</p><p class="calibre2">
<br class="calibre7"/>
</p><p class="calibre2">
<tt class="calibre5"><span class="bold">KOĞUŞLAR</span></tt>
</p><p class="calibre4"><tt class="calibre5">1</tt></p><p class="calibre4"><tt class="calibre5">Yüreğinin çarpıntısı Roy Complain'e uzak bir cisimden yansıyarak kaynağına geri dönen yankı gibi, ormandaki açıklığı dolduruyormuş gibi geldi. Bir ayağını kompartımanının kapı eşiğine atmış halde durarak öfkenin damarlarındaki balyozumsu vuruşlarını dinledi.</tt></p><p class="calibre4"><tt class="calibre5">"E hadi, git gideceksen! Gidiyorum diyen sen değil miydin?" Ardından gelen sesteki, Gwenny'nin sesindeki, keskin alay onu açıklığa doğru iteledi. Genzinden yükselen hafif bir homurtuyla birlikte kapıyı arkasına bakmadan çarparak kapattı, sonra sinirlerini kontrol altına alabilmek amacıyla ellerini acıtırcasına ovuşturdu. Gwenny ile yaşıyor olmanın anlamı buydu işte: Yok yere başlayan ağız kavgaları ve benliğini bir hastalık gibi tırmalayan çılgın öfke patlamaları. Hiçbir zaman saf bir öfke de olmuyordu bu - bulanık sular gibiydi ve o, en taşkın anlarında bile yine geri döneceğini, Gwenny'den özür dileyeceğini ve kendini küçük düşüreceğini biliyor, bu gerçek, aklının bir köşesinde pusuda bekliyordu. Kadınını gereksiniyordu Complain. Uyan döneminin bu erken dakikalarında bile, ayakta birkaç kişi görebilmek mümkündü; bir süre sonra işlerine dağılmış olacaklardı. Bir grup adam oturmuş YukarıGit oynuyorlardı. Complain, elleri cebinde onlara yaklaştı ve omuzlarının üzerinden dalgın dalgın baktı. Güverteye boyanmış olan oyun tahtası bir adamın açılmış kollarından iki kat daha uzundu. Üzerine markalar ve semboller yerleştirilmişti. Oyunculardan biri öne doğru eğildi ve kümelerinden bir çiftini ilerletti.</tt></p><p class="calibre4"><tt class="calibre5">Başını kaldırıp Complain'e hınzırca göz kırptı ve zafer kazanmış bir komutan edasıyla, "Beş numarayı kanattan çevirdim," dedi.</tt></p><p class="calibre4"><tt class="calibre5">Complain umursamaz bir tavırla öte yana döndü. Ömrünün uzun yılları boyunca bu oyun onun üzerinde tekinsiz bir çekim gücü oluşturmuştu. Yeniyetme kol ve bacakları çömelmekten hamlayıncaya ve gözleri gümüş renkli markalan bulanık görmeye başlayıncaya dek oynamıştı bunu. YukarıGit diğerlerini, neredeyse Greene kavminin tümünü de, büyüsü altına almıştı; bu onlara gerçek yaşantılarında bulamadıkları bir güç ve ferahlık duygusu tattırıyordu. Complain kendini büyünün etkisinden sıyırabilmişti, ama onu çok özlüyordu. Zihnini bir şeylerin üzerinde yoğunlaştırabilmek güzeldi ne de olsa.</tt></p><p class="calibre4"><tt class="calibre5">Her iki yanındaki kapıların farkına bile varmaksızın ağır ağır yürüdü. Onların yerine, gözleriyle gelip gidenleri izliyor, sanki bir işaret bekliyordu. Yüzünün deforme yarısını meraklı bakışlardan içgüdüsel olarak kaçırarak barikatlara doğru acele acele giden Wantage'i gördü. Wantage uzun oyun tahtasının başına hiç oturmazdı: İki yanında birden insanların bulunmasına tahammül edemezdi. Konsey onu çocukluğunda niçin sağ bırakmıştı ki? Greene kavminde sık sık deforme bebekler doğar ve onları bekleyen tek şey de bıçak olurdu. Wantage'e henüz küçük bir oğlan çocuğuyken "Kertik Surat" adını takmış ve eziyet etmişlerdi; ama güçlü ve yırtıcı bir delikanlı haline geldiğinde, ona karşı daha hoşgörülü bir tavır takınmayı uygun bulmuşlardı. Artık daha üstü kapalı geçebiliyorlardı dalgalarını.</tt></p><p class="calibre4"><tt class="calibre5">Complain, avarelikten belirli bir amaca geçişini fark bile etmeksizin, Wantage'in peşi sıra barikat yönünde ilerlemeye başlamıştı. Kapılardan biri ardına dek açıldı ve bizzat Teğmen Greene peşinde iki subayıyla birlikte dışarı çıktı. Greene her ne kadar yaşlanmış idiyse de hâlâ huysuzun tekiydi ve seke seke yürüyüşünde gençliğinin coşkusundan izler taşıyordu. Subayları, Patcht ve Zilliac, kemerlerine astıkları dikkat çekici çarpanlarıyla birlikte, burunları havada ardı sıra yürüyorlardı.</tt></p><p class="calibre4"><tt class="calibre5">Şeflerinin ani ortaya çıkışı karşısında bir an için paniğe kapılan Wantage'in selam durmasını Complain neşeyle izledi. Bu, elini başına götürmek yerine neredeyse başını eline doğru götürdüğü utanç verici bir hareket olmuştu ve Zilliac tarafından iç karartıcı bir sırıtışla karşılanmıştı. Gururları bunu itiraf etmelerine her ne kadar engel oluyorsa da, geçerli olan ilke yağcılıktı. Üçlünün önlerinden geçme sırası Complain'e geldiğinde, başını öte yana çevirip kaşlarını çatarak geleneksel biçimde davrandı. Hiç kimse onun, bir avcının, herhangi bir başka kişiyle eşit olmadığını düşünemezdi. Öğreti böyle diyordu: "Hürmet göstermeye kendini zorunlu hissetmedikçe kimse kimseden daha aşağı değildir."</tt></p><p class="calibre4"><tt class="calibre5">Keyfi yerine gelmiş olarak Wantage'e yetişti ve eliyle adamın sol omzuna vurdu. Diğer yönde hızla dönen Wantage kısa bir değneği Complain'in karnına yerleştirdi. Sanki çepeçevre yalın kılıçlarla sarılmış bir adam gibi, hareketlerinde çok tutumlu davranıyordu. Değneğin ucu Complain'in göbeğinin tam üzerine oturmuştu.</tt></p><p class="calibre4"><tt class="calibre5">Değneğin ucunu öte yana iterken, "Yavaş ol bakalım, hoş çocuk," dedi Complain. "Sen hep böyle mi selamlarsın dostlarını?"</tt></p><p class="calibre4"><tt class="calibre5">Wantage, bakışlarım Complain'den kaçırarak, "Sandım ki... Benliğine ferahlık, avcı. Niçin et peşinde değilsin?" diye sordu.</tt></p><p class="calibre4"><tt class="calibre5">"Çünkü seninle birlikte barikatlara geliyorum. Üstelik, midem dolmuş ve borçlarım ödenmiş; ete gereksinmem yok."</tt></p><p class="calibre4"><tt class="calibre5">Complain diğerinin sol yanına geçmeye çalışır ve o da bu çabaları boşa çıkartırken sessizlik içinde yürüdüler. Complain, Wantage'in üzerine gelmesi olasılığını da göz ardı etmeyerek onu fazla zorlamamaya özen gösteriyordu. Şiddet ve ölüm Koğuşlar'da salgın haldeydi ve yüksek doğum oranıyla doğal bir denge oluşturuyordu, ama hiç kimse de sırf ahenk sağlasın diye ölüme neşeyle gitmezdi.</tt></p><p class="calibre4"><tt class="calibre5">Barikatların yakınında koridor kalabalıklaştı; Wantage, yapması gereken işleri olduğunu mırıldanarak uzaklaştı. Adımlarında bir çeşit acı gururla, duvarın dibinden dimdik yürüyordu.</tt></p><p class="calibre4"><tt class="calibre5">En son barikat, koridoru tamamen kesen, ortası geçitli, ahşap bir bölmeydi. Orada sürekli olarak iki Muhafız görevlendirilmişti. Bu noktadan itibaren Koğuşlar sona eriyor ve ponik arapsaçının labirentleri başlıyordu. Ama barikat geçici bir yapıydı, çünkü bu bölünmenin bizzat kendisi de değişime tabiydi. Greene kavmi, yeterli hasat ya da canlı hayvan sağlayamamalarından ötürü sürekli yeni alanlara doğru yer değiştirmek zorunda olan, yarı göçebe bir toplumdu. Bu, ön barikat ileri kaydırılarak ve Koğuşlar'ın bitiminde, en arkadaki aynı miktarda alan da öne alınarak sağlanıyordu. Halen tam böyle bir eylemin uygulanma dönemindeydiler. Önlerinde uzanan biçilmiş ve ezilmiş ponik kargaşası arkalarında yeniden filizlenecekti: Kavim bitmek tükenmek bilmeyen koridorlarda çürük meyvenin içinde dolanan bir elma kurdu gibi ağır ağır yol alıyordu. Barikatın ilerisinde insanlar gayretle çalışıyor, yenebilir özsuyu ve içlerini baltalarının üzerine sıçrata sıçrata yüksek ponik saplarını doğruyorlardı. Gövdeler devrilir devrilmez mümkün olduğunca çok miktarda özsuyun korunabilmesi amacıyla derhal ters çevriliyorlardı. Daha sonra içleri boşaltılacak, boş borular kurutularak belirli boylarda kesilecek ve çeşitli amaçlar doğrultusunda kullanılacaklardı. Sürekli inip kalkan baltaların hemen yanında, bitkilerin diğer bölümlerinin de hasatları yapılıyordu: yapraklar tıbbi kullanım için, genç filizler sofra çeşnisi olarak, tohumlar ise yiyecek, düğme, Koğuşlar'da kullanılan teflerde zil, YukarıGit oyunlarında marka niyetine ve her şeyi denemeye meraklı minik ağızlara sokulamayacak kadar iri oldukları için de bebek oyuncakları şeklinde...</tt></p><p class="calibre4"><tt class="calibre5">Ponikleri temizleme görevinin en zor yanı, toprağın altında çelik bir ağ gibi uzanan köklerin, güvertenin derinliklerine dek inmiş ve iç içe geçmiş uçlarını birbirlerinden ayırabilmekteydi. Kökler parçalandıkça oluşan humusu, ellerinde kürekleri olan başka bir grup torbalara dolduruyordu; humus özellikle bu bölgede boldu; yaklaşık iki ayak derinliğinde kaplamıştı güverteyi: Buraların daha önce hiçbir kavmin işlemediği keşfedilmemiş arazi olduğunun bir kanıtıydı bu. Doldurulmuş torbalar arabalarla gerisin geri Koğuşlar'a çekiliyor, yeni odalarda yeni tarlalar açılmasında kullanılmak üzere orada sıralarını bekliyorlardı. Barikatın önünde çalışmakta olan bir başka grup adam daha vardı ki, Complain onları özel bir ilgiyle izledi. O grup diğerlerinden daha üst bir rütbedeydiler; onlar sadece avcıların arasından seçilen Muhafizlar'dı ve bir gün, talih ya da ayrıcalık sayesinde, Complain'in de bu imrenilen sınıfa dahil edilmesi olasıydı. Neredeyse duvar gibi örülmüş olan arapsaçı geri itildikçe yeni yeni kapılar ortaya çıkıp seyredenlere karanlık suratlarını gösteriyorlardı. Bu kapıların ardındaki odalar birçok gizem ortaya koyacaklardı: Yitik Devler ırkının bir zamanlar malı olmuş olan binlerce garip nesne — yararlı, yararsız ya da büsbütün anlamsız. Muhafızlar'ın görevi bu antik mezarların kapılarını kırıp girmek ve içlerinde her ne varsa kavmin, daha doğrusu kendilerinin yararına göre seçip ayırmaktı. Zamanla, konseyin keyfi nasıl uygun bulmuşsa, ganimetler ya dağıtılmış ya da yok edilmiş olacaklardı. Koğuşlar'ın aydınlığına bu şekilde çıkarılan şeylerin büyük kısmı Teğmen tarafından tehlikeli ilan edilmiş ve yakılmıştı.</tt></p><p class="calibre4"><tt class="calibre5">Böyle kapıların açılması sırasında gerçek olmasa bile varsayılan kimi tehlikeler de tamamen yok sayılmazdı. Koğuşlarda dolaşan söylentilere bakılırsa, arapsaçının içine yuvalanmış daha küçük diğer bazı kavimler, böyle kapıları açtıktan sonra sessiz sedasız ortadan kaybolmuşlardı. Çalışan insanları seyretmenin büyüsüne kapılan sadece Complain değildi artık. Her biri yanındaki yeterli sayıda çocuk kotasıyla birlikte birkaç kadın barikatın önünde durmuş, humus ve ponik sapı taşıyıcılarının gidip gelmelerini aksatıyordu. Sineklerin, Koğuşlar'dan hiç eksik olmayan hafif vızıltılarına, küçük ağızların dırdır korosu da eklenmişti. Muhafızlar bu tantananın eşliğinde sıradaki kapıyı kırdılar. İşçilerin bir an için duraklayıp karanlık açıklığa doğru korkuyla baktıkları kısa süreli bir sessizlik oldu. Yeni oda tam bir düş kırıklığıydı, insanları korkutacak ve şaşırtacak bir Dev iskeleti dahi yoktu. Duvarları küçük torbaların sıralandığı raflarla kaplı basit bir depoydu sadece. Küçük torbalar çeşitli renklerde tozlarla doluydu. Bir adet parlak sarı ve bir adet de kızıl toz dolu torba düşerek patladı ve güvertenin üzerinde iki renk yelpazesi, havada da birbirlerine karışan iki bulut oluşturdular. Bu denli çok renk görmeye alışık olmayan çocuklardan yükselen sevinç çığlıkları Muhafizlar'ın sert emirler yağdırmalarına ve canlı bir zincir oluşturarak keşiflerini barikatın arkasındaki bir arabaya taşımaya başlamalarına yol açtı.</tt></p><p class="calibre4"><tt class="calibre5">Complain belli belirsiz bir düş kırıklığı ile oradan uzaklaşmaya başladı. Sonuç olarak, belki de avlanmaya gidecekti.</tt></p><p class="calibre4"><tt class="calibre5">"Ama kimsenin gereksinimi yokken arapsaçı niçin aydınlatılmış?" Soru Complain'e genel telaşın içinden süzülerek gelmişti. Döndü ve soruyu, yere çömelmiş iriyarı bir adamı çevreleyen birkaç küçük oğlan çocuğundan birinin sormuş olduğunu gördü. Şefkatle gülümseyen birkaç anne hemen yakında duruyor, elleriyle sinekleri kovalıyorlardı.</tt></p><p class="calibre4"><tt class="calibre5">'Toniklerin de büyümek için ışığa gereksinmeleri var, tıpkı senin karanlıkta yaşayamayacağın gibi," yanıtı geldi hemen. Complain konuşan adamın Bob Fermour olduğunu gördü, sadece tarla odalarında çalıştırılmaya uygun, ağır kanlı bir adamdı. Çocuklara karşı Öğreti'nin tasvip ettiğinden daha dostça davranır ve dolayısıyla çok tutulurdu. Complain, Fermour'un bir öykücü olarak tanındığını anımsadı ve aniden yolundan sapıp onu dinlemeye heveslendi. Öfkesinin olmadığı zamanlarda kendini bomboş hissediyordu.</tt></p><p class="calibre4"><tt class="calibre5">"Poniklerden önce orada ne vardı?" diye sordu küçük bir kız. Çocuklar, kendi acemi yöntemlerince, Fermour'u bir öykü anlatmaya başlaması için kışkırtıyorlardı.</tt></p><p class="calibre4"><tt class="calibre5">"Onlara dünya hakkındaki öyküyü anlat, Bob!" diye önerdi annelerden biri. Fermour, Complain'e soran gözlerle baktı.</tt></p><p class="calibre4"><tt class="calibre5">"Bana aldırma," dedi Complain. "Kuramlar benim için sinekten önemsizdir." Kavmin güç odakları kuram yapmayı ya da kesinkes pratik gereği olmayan konularda düşünmeyi uygun bulmuyorlardı; dolayısıyla Fermour ikircikli davranmıştı. "Eh, aslında bunların hepsi de varsayım, çünkü Greene kavminin başlangıcından önce dünyada nelerin olup bittiğine ilişkin hiçbir belgemiz yok," dedi Fermour. "Ya da belge bulsak bile, pek bir anlam çıkaramıyoruz." Sözlerine devam etmeden önce dinleyicilerinin arasındaki yetişkinlere keskin bir bakış fırlattı. "Çünkü modası geçmiş efsanelerle uğraşmaktan çok daha önemli işlerimiz var yapılması gereken."</tt></p><p class="calibre4"><tt class="calibre5">"Dünyayla ilgili öykü nedir, Bob? Heyecanlı mı?" diye sordu bir oğlan çocuğu sabırsızca.</tt></p><p class="calibre4"><tt class="calibre5">Fermour çocuğun kâküllerini gözlerinden çekerek, hevesle, "Hem de öykülerin en heyecanlısı," dedi. "Çünkü bizi ve yaşantımızı ilgilendiriyor. Şimdi, dünyamız hayran olunacak bir yer. Kat kat güvertelerden oluşmuş, tıpkı şu an bulunduğumuz gibi ve bu katlar bitmek bilmiyor, çünkü bir halka oluşturuyorlar. Dolayısıyla sonsuza dek yürür, yürür, ama sonuna hiçbir zaman erişemezsiniz. Ve bütün bu katlar gizemli yerlerle dolu — kimi iyi, kimi kötü ve bütün o koridorlar poniklerle kaplanmış."</tt></p><p class="calibre4"><tt class="calibre5">"Baştaraf halkından n'aber?" diye sordu aynı çocuk. "Yüzleri gerçekten yeşil mi?"</tt></p><p class="calibre4"><tt class="calibre5">Fermour sesini alçaltarak, "Onlara da geleceğiz," dedi ve genç dinleyici kitlesi daha yakına sokuldular. "Dünyanın dış koridorlarında dolaşırsanız nelerin olacağını size anlatmıştım. Ama eğer merkez koridora girebilirseniz, dosdoğru dünyanın en uzak bölgelerine giden bir anayola çıkmış olursunuz ve ancak o zaman Baştaraf'a erişebilirsiniz."</tt></p><p class="calibre4"><tt class="calibre5">"Hepsinin de gerçekten ikişer kafaları mı var?" diye sordu küçük kız. "Tabii ki hayır," dedi Fermour. "Onlar bizim küçük kavmimizden daha uygarlar" — genç dinleyicilerini yine şöyle bir gözden geçirdi - "ama onlar hakkında çok az şey biliyoruz, çünkü onlarla bizim ülkemiz arasında sayısız engel var. Büyüdükçe hepinizin görevi şu olmalı: denemek ve dünyamız hakkında daha çok şey öğrenmek. Hâlâ bilmediğimiz bir yığın şey bulunduğunu unutmayın ve dünyamızın dışında henüz tahmin bile edemediğimiz başka dünyaların da olabileceğini." Çocuklar etkilenmiş görünüyorlardı, ama kadınlardan biri güldü ve "Gerçekten olup olmadığını bile hiç kimsenin bilmediği bir şey hakkında tahmin yürütmek de onlara ne faydalı olur ya! "dedi.</tt></p><p class="calibre4"><tt class="calibre5">Complain oradan uzaklaşırken içten içe kadına hak veriyordu. Ortalıkta dolaşmakta olan hepsi de başka başka, hepsi de rahatsız edici ve hiçbiri de otoriteler tarafından destek görmeyen çok sayıda benzer kuram vardı o günlerde. Fermour'u açıkça kınamasının kendi toplumsal konumunu yükseltip yükseltmeyeceğini tarttı aklından; ama ne yazık ki Fermour'u herkes aldırmazdan geliyordu; o çok yavaştı. Daha geçen uyanda, tarla odalarında aylaklık ettiği için halkın önünde falakaya çekilmişti.</tt></p><p class="calibre4"><tt class="calibre5">Complain açısından daha acil olan sorun şuydu: Avlanmaya gitmeli mi, gitmemeli mi? Son sıralarda bir barikatlara bir geriye nasıl böyle huzursuzca yürüyüp durduğu geldi aklına apansız. Yumruklarını sıktı. Zaman geçiyor, fırsatlar oluşmuyor, bir şeyler hep ama hep eksik kalıyordu. Complain yine -çocukluğundan beri yaptığı gibi- orada olacağına söz veren ama sözünü hiç tutmayan bir şeyleri kovalayarak öfke içinde fır döndü. Kendini bir krize -gönülsüz olarak-hazırlamakta olduğunu belli belirsiz hissedebiliyordu. Bu sanki yükselmekte olan bir ateş gibiydi, ama ateşli bir havaleden bile daha kötü olacağa benziyordu. Bir koşu tutturdu. Saçları, uzun ve siyah, gözlerinin önünde çırpınıyordu. Huzuru kaçmıştı. Genç yüzü hafif bir dolgunluğun altında genellikle güçlü ve uyumlu çizgiler taşırdı. Mert bir çeneye ve sakin bir kahramanlığı çağrıştıran biçimli bir ağza sahipti. Ama bir bütün olarak bu çehreyi içten içe işleyen beyhude bir acılık da vardı ve bu yeis hemen hemen tüm kavmin ortak görünümüydü. Hiçbir adamın diğerinin gözlerine doğrudan doğruya bakmamasını öğütlerken Öğreti oldukça bilgece davranmıştı.</tt></p><p class="calibre4"><tt class="calibre5">Complain, alnında boncuk boncuk toplanan terlerle, neredeyse körlemesine koşuyordu. Uyu ya da uyan, Koğuşlar her zaman sıcaktı ve ter hemen boşanıveriyordu. Yanından geçtiği hiç kimse ona dikkat etmemişti: Kavimde sık sık amaçsız koşuşturmalar olur, birçok insan yüreğindeki hayaletlerden kaçmaya çalışırdı. Complain'in bildiği tek şey Gwenny'ye geri dönmek zorunda olduğuydu. Kadınlar unutuşun büyülü merhemine sahiptiler.</tt></p><p class="calibre4"><tt class="calibre5">Odalarına paldır küldür daldığında, Gwenny elinde bir fincan çayla ayakta duruyordu. Kadın onu fark etmemiş gibi davrandı, ama tavrı tamamen değişti, yüzünün dar hatları gerildi. Bu metanet, sanki kendini fiziksel bir saldırıya karşı hazırlıyormuşçasına, şimdi daha da belirginleşmişti. "Bana öyle bakma, Gwenny. Can düşmanın değilim ben senin." Söylemek istedikleri bunlar değildi aslında, ayrıca ses tonu yeterince teskin edici olmamıştı, ama kadının görüntüsü de öfkesinin kısmen geri dönmesine yol açmıştı. Hâlâ öte tarafa bakan kadın, "Evet, sen benim can düşmanımsın!" dedi sert bir biçimde. "Senden nefret ettiğim kadar hiç kimseden nefret etmiyorum." "Madem öyle, çayından bir yudum ver bana ve ikimiz de beni zehirlemesini umalım."</tt></p><p class="calibre4"><tt class="calibre5">Kadın fincanı ona uzatırken, "Keşke olsaydı," dedi zehirli bir sesle. Complain onu iyi tanıyordu. Gwenny'nin öfke parlamaları kendininkiler gibi değildi: Onunki yavaş yavaş dinmeliydi; kadınınki ise bir an vardı, bir an yok; yüzüne tokadı indirdikten hemen sonra sevişebilirdi. Ve sevişmeyi de çok iyi becerirdi hani.</tt></p><p class="calibre4"><tt class="calibre5">"Haydi neşelen," dedi kıza. "Boş yere tartıştığımızı biliyorsun, her zamanki gibi."</tt></p><p class="calibre4"><tt class="calibre5">"Boş yere ha! Sana göre Lidya boş yere demek mi oluyor?! Sırf doğum sırasında öldü diye... biricik bebeğimiz ve sen ona boş yere diyorsun." "Onu aramızda bir silah gibi kullanmaktansa boş vermek daha iyi değil mi?" Gwenny fincanı geri alırken elini kızın çıplak koluna kaydırdı ve parmaklarını ustalıkla bluzundan içeri soktu.</tt></p><p class="calibre4"><tt class="calibre5">"Kes şunu!" diye bağırdı kız kurtulmaya çabalayarak. "Bu kadar iğrenç olma! Ben seninle konuşurken bile tek düşünebildiğin şey bu mu? Bırak beni, seni pis hayvan!"</tt></p><p class="calibre4"><tt class="calibre5">Ama o bırakmadı. Bunun yerine, diğer koluyla kızı belinden sardı ve kendine çekti. Kız tekmelemeye çalıştı. Complain diziyle kızın dizinin arkasına vurdu ve birlikte yere düştüler. Yüzünü yaklaştırdığında, kız burnunu ısırmaya çalıştı. "Çek şu ellerini üzerimden!" diye soludu kız.</tt></p><p class="calibre4"><tt class="calibre5">"Gwenny... Gwenny, haydi, tatlım," diye dil dökmeye başladı. Kızın tavrı aniden değişmişti. Yüzündeki ürkek uyanıklık, yerini hülyalı bakışlara bıraktı.</tt></p><p class="calibre4"><tt class="calibre5">"Sonra beni de yanında ava götürecek misin?"</tt></p><p class="calibre4"><tt class="calibre5">"Evet," dedi. "Sen ne dersen."</tt></p><p class="calibre4"><tt class="calibre5">Ancak, Gwenny'nin ne deyip ne demediği olayların akışı üzerinde çok az etki yapıyordu. Evlilik yoluyla Gwenny'nin uzaktan akrabası olan iki kız, Ansa ve Daise, soluk soluğa gelerek babasının, Ozbert Grass'ın durumunun ağırlaştığını ve kızını görmek istediğini söylediler. Babası bir uyu-uyan önce, tırmanan çürük hastalığına yakalanmıştı ve Gwenny bir kez onu uzaktaki odasında görmeye gitmişti. Pek fazla yaşamayacağı düşünülüyordu: Koğuşlar'da hasta düşen insanlar nadiren uzun süre dayanabilirlerdi.</tt></p><p class="calibre4"><tt class="calibre5">"Onu görmeye gitmeliyim," dedi Gwenny. Çocukların ana-babalarından edindikleri bağımsızlıkları böyle olağanüstü durumlarda kısmen gevşek tutulurdu; yasalar hasta ziyaretine izin veriyorlardı.</tt></p><p class="calibre4"><tt class="calibre5">"Kavmin büyük bir adamıydı," dedi Complain ciddiyetle. Ozbert Grass birçok uyu-uyanlar boyunca üst muhafızlık yapmıştı ve yokluğu hissedilecekti. Yine de Complain, kendisi de gidip kayınpederini görmeyi önermedi; duygusallık, Greene kavminde kökü kurutulmaya çalışılan zayıflıklardan biriydi. Bunun yerine, Gwenny gittiğinde, Değerbiçen Em Roffery'yi görmek ve et fiyatları hakkında bilgi edinmek için pazar yerine indi.</tt></p><p class="calibre4"><tt class="calibre5">Yolunun üzerinde, ağılların yanından geçti. Hiç olmadıkları kadar çok hayvanla doluydular - avcıların yakaladıkları vahşi olanlardan çok daha besili ve yumuşak etli hayvanlar.</tt></p><p class="calibre4"><tt class="calibre5">Roy Complain hiç de bir düşünür sayılmazdı ve ona burada kendi başına açıklayamadığı bir paradoks varmış gibi geliyordu. Kavim hiç bu kadar refah içinde ve çiftlikler de hiç bu kadar zengin olmamıştı; en basit amele bile dört uyu-uyanda bir et tadabiliyordu. Ama Complain kendisinin eskisinden daha az varlıklı olduğunu hissediyordu. Daha çok avlanıyor, ama daha az av bulabiliyor ve karşılığında da daha az alabiliyordu. Aynı durumla karşı karşıya kalan diğer avcılardan birkaçı şimdiden vazgeçmiş ve başka işlere yönelmişlerdi. Complain, evcil hayvanların bollaşmasıyla Roffery'nin ete biçtiği fiyat arasındaki bağlantıyı kafasında kuramadığı için, işlerinin gittikçe bozulmasını basitçe Değerbiçen Roffery'nin avcı kastına karşı duyduğu gareze bağlıyordu. Sonuçta, pazar kalabalığının içine itiş kakış daldı ve değerbiçiciye abus bir selam verdi.</tt></p><p class="calibre4"><tt class="calibre5">Sitemkâr bir edayla, "Benliğin ferahlasın," dedi.</tt></p><p class="calibre4"><tt class="calibre5">Değerbiçen, zar zor derlemekte olduğu uçsuz bucaksız listelerden başını kaldırarak, "Senin kesenden," diye karşılık verdi güler yüzle. "Koşan et değerleri düşük bugün, avcı. Altı somun kazanabilmek için hatırı sayılır büyüklükte bir leş getirmen gerekecek."</tt></p><p class="calibre4"><tt class="calibre5">"Tecrit aşkına! Ve son gördüğümde bana tahıl fiyatlarının düştüğünü söylemiştin, seni fırıldak serseri!"</tt></p><p class="calibre4"><tt class="calibre5">"Kibar bir söz kullanmaya çalış, Complain: Senin kadavranın benim için kabuk kadar bile değeri yok. Sana tahıl fiyatları düşecek dediysem n'olmuş? O da düştü - ama koşan et daha çok düştü."</tt></p><p class="calibre4"><tt class="calibre5">Değerbiçen kara bıyıklarını sıvazladı ve bir kahkaha patlattı. Çevrede aylak aylak gezinen birkaç kişi daha kahkahaya katıldı, içlerinden biri, hırpani kılıklı, kokmuş bir adam olan Cheap, pazarda takas etmeyi umduğu bir kucak dolusu yuvarlak teneke kutu taşıyordu. Complain vahşi bir tekmeyle kutuları havaya saçtı. Öfkeyle kükreyen Cheap, kutularını şimdiden kapışan kalabalığın ellerinden kurtarmak umuduyla peşlerinden seğirtti. Bu olay karşısında Roffery daha yüksek sesle gülmeye başladı, ama artık mizah duygusunun yönü Complain'den başka tarafa kaymıştı.</tt></p><p class="calibre4"><tt class="calibre5">"Baştaraf'ta yaşasaydın halin daha da beter olacaktı," diye teselli etti. "Oradakiler mucizelerin insanları. Onlar, nefeslerinden hayvanlar yaratır ve havada yakalarlar. Avcılara kesinlikle gereksinmeleri yok." Boynuna konan bir sineğe öfkeyle vurdu. "Ve uçuşan böceklerin lanetini de tamamen ortadan kaldırmışlar."</tt></p><p class="calibre4"><tt class="calibre5">"Palavra!" dedi yakınlarında durup dinleyen yaşlı bir adam. "Benimle ters düşme, Eff," dedi Değerbiçen. "Eğer yaşına bokundan daha çok değer veriyorsan. "Palavra ki nasıl," dedi Complain. "Kim sineksiz bir yer hayal edecek kadar saf olabilir?"</tt></p><p class="calibre4"><tt class="calibre5">Kutularını kısmen geri toplamış ve Complain'in omuz! başına dikilmiş olan Cheap, "Complain'siz bir yer hayal edebiliyorum," diye kükredi. Şimdi, her an kavga çıkarmaya hazır, yüz yüze duruyorlardı.</tt></p><p class="calibre4"><tt class="calibre5">Değerbiçen, "Durma, at şuna dayağı," diye seslendi Cheap'e. "Hiçbir avcının işine burnunu sokmasını istemediğini göster ona."</tt></p><p class="calibre4"><tt class="calibre5">"Bir teneke toplayıcısı ne zamandan beri bir avcıdan üstün tutuluyor Koğuşlar'da?" diye ortaya sordu Eff diye çağrılan yaşlı adam. "Bakın sizi uyarıyorum, bu kavim için kötü günler yakındır. O günleri görecek kadar aranızda bulunmayacağıma şükrediyorum."</tt></p><p class="calibre4"><tt class="calibre5">Yaşlı adamın sözlerine karşı dört bir yandan alaycı homurtular ve genel bir hoşnutsuzluk dalgası yükseldi. Aniden insanlarla bir arada bulunmaktan bezen Complain, oradan usul usul uzaklaştı. Yaşlı adamın peşi sıra geldiğini gördü ve ona başıyla ihtiyatlı bir selam verdi.</tt></p><p class="calibre4"><tt class="calibre5">"Hepsini görebiliyorum," dedi Eff, belli ki gamlı haberlerini sürdürmeye kararlıydı. "Yumuşuyoruz. Yakında hiç kimse Koğuşlar'dan ayrılmaya ya da ponikleri temizlemeye bile zahmet etmeyecek. Hiçbir amacımız olmayacak. Hiçbir cesur adam kalmayacak — sadece yiyen ve oyun oynayanlar. Hastalık, ölüm ve diğer kavimlerin baskısı başlayacak; şu an seni görmekte olduğumdan nasıl eminsem bundan da aynı şekilde eminim. Bir zamanlar Greene kavminin olduğu yerlerde yakında sadece arapsaçı kalacak."</tt></p><p class="calibre4"><tt class="calibre5">"Baştaraf halkının iyi insanlar olduklarını işittim," dedi Complain, bu tirada müdahale ederek "Büyü yerine mantığa inandıklarını."</tt></p><p class="calibre4"><tt class="calibre5">"Demek şu Fermour denilen adamcağızı dinledin," diye karşılık verdi Eff ters ters, "ya da onun soyundan birini. Bazı adamlar gerçek düşmanlarımızın kim olduğu hakkında gözlerimizi köreltmek istiyorlar. Onlara adamlar diyorum, ama aslında adam değiller; onlar - Hariciler. işte onlar bu, avcı, Hariciler: doğaüstü varlıklar. Bana kalsaydı eğer topunu birden öldürtürdüm. Ama artık cadı avına çıkmıyoruz hiç. Oysa ben çocukken sık sık yapardık bunu. Bak ne diyorum sana, bütün kavim yumuşuyor, yumuşuyor. Bana kalsa..." Eff belki de tam megalomanik bir katliam hülyasına dalmak üzereyken nefesi tükendi, sesi kısıldı. Complain hiç çaktırmadan uzaklaşıverdi: Açıklığın öte yanından Gwenny'nin yaklaşmakta olduğunu görmüştü.</tt></p><p class="calibre4"><tt class="calibre5">"Baban?" diye sordu.</tt></p><p class="calibre4"><tt class="calibre5">Kız bir eliyle anlamı belirsiz bir işaret yaptı.</tt></p><p class="calibre4"><tt class="calibre5">"Tırmanan çürüğü bilirsin," dedi tekdüze bir sesle. "Bir uyu-uyan bitmeden önce Uzun Yolculuğa çıkmış olacak."</tt></p><p class="calibre4"><tt class="calibre5">"Yaşamın ortasında ölümle baş başayız," dedi Complain ciddiyetle: Bergass şerefli bir adamdı.</tt></p><p class="calibre4"><tt class="calibre5">Duadan alınan alıntıyı onun yerine tamamlayarak, "Ve Uzun Yolculuk çoktan başlamıştır," diye tamamladı kız. "Yapılacak bir şey yok artık. Bu arada bana da babamın yüreği ve senin ava götürmek için verdiğin söz kaldı. Gidelim artık, Roy. Beni de yanında poniklere götür, lütfen."</tt></p><p class="calibre4"><tt class="calibre5">"Koşan et leş başına altı somuna düşmüş," dedi kıza. "Gitmeye bile değmez, Gwenny."</tt></p><p class="calibre4"><tt class="calibre5">"Bir somunla çok şey satın alınabilir. Babamın kafatası için bir kâse gibi, örneğin."</tt></p><p class="calibre4"><tt class="calibre5">"Bu senin üvey annenin görevi."</tt></p><p class="calibre4"><tt class="calibre5">"Seninle ava gitmek istiyorum."</tt></p><p class="calibre4"><tt class="calibre5">Kızın sesindeki tonu iyi tanıyordu. Topukları üzerinde öfkeyle döndü, tek kelime dahi söylemeden en öndeki barikata doğru yürüdü. Gwenny peşi sıra uslu uslu izledi onu.</tt></p><p class="calibre4"><tt class="calibre5">2</tt></p><p class="calibre4"><tt class="calibre5">Avcılık Gwenny'nin büyük tutkusu haline gelmişti. Kavim bölgesini hiçbir kadının tek başına terk etmesine izin verilmediğinden, bu sayede Koğuşlar'dan uzaklaşabiliyor ve yalnız olmanın heyecanını tadıyordu. İşin öldürme kısmına karışmıyordu, ama arapsaçında yaşayan hayvanların peşinden Complain'in gölgesi gibi sürünüyordu.</tt></p><p class="calibre4"><tt class="calibre5">Evcilleştirilmiş hayvan sürülerinin gittikçe büyümelerine ve dolayısıyla av eti fiyatlarındaki ani düşüşe rağmen, Koğuşlar'da, gittikçe artan gereksinimlerini karşılamaya yeterli et bulunamıyordu. Kavim sürekli bir dengesizlik konumundaydı; sadece iki kuşak önce Büyükbaba Greene tarafından oluşturulmuştu ve kendi kendine yeterli olabilmesi daha bir süre için olanaksızdı. Gerçekten de, ciddi bir kaza ya da geçici bir başarısızlık onu hâlâ paramparça edebilir, içerdiği aileleri bulabildikleri diğer kavimlerin yanına kaçırabilirdi. Complain ve Gwenny, arapsaçı içinde buldukları bir patikayı, en öndeki barikatın bir miktar açığına dek izlediler ve sonra çalılıklara doğru saptılar. Arada sırada tesadüf ettikleri birkaç avcı da yerlerini yalnızlığa, arapsaçının çıtırtıh yalnızlığına bırakmıştı. Complain önlerine çıkan bitki sapı kalabalığını, izlerinin belli olmaması için kesmekten çok iterek, dar bir izlekten yukarı doğru ilerliyordu. Tepeye eriştiklerinde,; omzunun üzerinden merakla bakan Gwenny ile birlikte durdular.</tt></p><p class="calibre4"><tt class="calibre5">Tek tek ponikler kısa süreli enerji parlamaları göstererek ışığa doğru boy atmış ve üzerlerini neredeyse tamamen kapatmıştı. Sonuçta, çevrenin genel aydınlığı hastalıklı bir tona bürünmüş ve nesneler görülmekten çok hayal edilir hale gelmişti. Üstüne üstlük bir de yaprakların arasında duman gibi dolanan sinek ve tatarcık bulutları vardı: Görüş alanı çok sınırlı ve düş kurmaya uygundu. Ama bir adamın, tebeşir beyazlığında bir alnı ve boncuk gibi gözleri olan bir adamın, durmuş onları gözlüyor olduğu da su götürmez bir gerçekti. Üç adım kadar önlerindeydi. Çok tetikte bir görünümü vardı. Geniş göğsü çıplaktı ve sadece bir şort giymişti. Onların biraz sollarına düşen bir noktaya bakıyor gibiydi. Ancak ışık o kadar belirsizdi ki, daha iyi görebilmek için kendilerini ne kadar zorlarlarsa, herhangi bir şeyden emin olabilmeleri de o kadar güçleşiyordu - bir adamın oradaki varlığı dışında! Ve adam birdenbire orada değildi artık. "Hayalet miydi?" diye tısladı Gwenny.</tt></p><p class="calibre4"><tt class="calibre5">Complain çarpanını eline alarak adımlarını sıklaştırdı. Gözleyicileri ortadan o denli seri kaybolmuştu ki, kendini her şeyin bir gölge oyunu olduğuna inandıracaktı neredeyse. Şimdi adamın yerinde ezilmiş filizlerin dışında hiçbir iz kalmamıştı.</tt></p><p class="calibre4"><tt class="calibre5">"Daha fazla gitmeyelim," diye sinirli sinirli fısıldadı Gwenny. "Ya bir Baştaraf adamıysa - ya da bir Harici?"</tt></p><p class="calibre4"><tt class="calibre5">"Aptal olma," dedi Complain. "Kafayı yiyen ve arapsaçında tek başlarına yaşayan yabani adamlar olduğunu biliyorsun. Bize zarar vermeyecektir. Eğer bizi vurmayı düşünüyor olsaydı, çoktan vururdu."</tt></p><p class="calibre4"><tt class="calibre5">Buna rağmen, yaptıkları bu avareliğin onları hedef tahtası haline getirmesi, ya da sinsi ama amansız bir hastalık gibi gizli ve kesin bir biçimde ölümlerini planlıyor olması olasılıklarını düşündükçe ensesinde ürpertiler dolaşıyordu. "Ama yüzü öyle beyazdı ki," diye itiraz etti Gwenny.</tt></p><p class="calibre4"><tt class="calibre5">Kızı kolundan sıkıca yakaladı ve ileri doğru itti. Oradan ne kadar çabuk uzaklaşırlarsa o kadar iyiydi.</tt></p><p class="calibre4"><tt class="calibre5">Oldukça hızlı hareket ederek domuzların açtığı bir patikayı geçtiler ve yan koridorlardan birine saptılar. Complain orada sırtını duvara dayayarak çömeldi ve Gwenny'ye de aynı şeyi yaptırdı.</tt></p><p class="calibre4"><tt class="calibre5">"Dinle ve izlenip izlenmediğimizi anlamaya çalış," dedi. Ponikler çevrelerinde yılan gibi kıvranıp hışırdıyor ve sayısız minik böcek sessizliği her yandan kemiriyordu. Birlikte, Complain'in kafasını giderayak çatlatacak kadar büyük bir şamata çıkarıyorlardı. Ve bütün bu gürültünün arasında, orada olmaması gereken yabancı bir nota vardı. Bunu Gwenny de işitmişti.</tt></p><p class="calibre4"><tt class="calibre5">"Başka bir kavme yaklaşıyoruz," diye fısıldadı kız. "Bu patikanın bitiminde bir tane olacaktı."</tt></p><p class="calibre4"><tt class="calibre5">Duydukları ses, daha barikatlarına erişmeden, hatta kokularını bile almadan önce, bir kabilenin varlığını kaçınılmaz olarak haber veren bebek ağlamaları ve bağrışmalarıydı. Daha sadece birkaç hafta önce bu bölge domuz arazisi sayılmaktaydı; başka bir kattan gelen yeni bir kavim Greene avlaklarına; doğru yavaş yavaş yaklaşıyordu anlaşılan.</tt></p><p class="calibre4"><tt class="calibre5">"Bunu geri döndüğümüzde rapor ederiz," dedi Complain ve kızı diğer tarafa yöneltti.</tt></p><p class="calibre4"><tt class="calibre5">Kendisi de kıza rahatça ayak uydururken bir yandan da, kaybolmamak için yaptıkları dönüşleri sayıyordu. Sollarında basık bir kemer altı göründüğünde bir domuz izini takibe başlayarak altından geçtiler. Burası Kıç merdivenleri olarak bilinen, alt katlara doğru büyük bir yokuşun indiği yerdi. Yokuşun başından önce bir çatırtı ve ardından da tanıdık bir böğürtü geldi: Domuz! Complain, Gwenny'ye tepenin başında olduğu yerden kıpırdamadan kalmasını işaret ettikten sonra, yayını omzundan ustalıkla kaydırıp içine bir ok yerleştirerek aşağı doğru indi. Avcı kanı kaynamaya başlamıştı ve tüm kaygılarını unutmuş halde bir gölge gibi hareket ediyordu. Gwenny'nin gözleri ona sessiz bir destek iletisi gönderdiler.</tt></p><p class="calibre4"><tt class="calibre5">Bu defalık olabildiğince gelişecekleri arazi bulmuş olan ala kat ponikleri, üzerlerinde kemer gibi kıvrılan ince ağaççıklar halinde büyümüşlerdi. Complain yarın kenarına dek kayarak yüksek poniklerin arasından aşağıyı gözledi. Orada bir hayvan, kökleri eşeleyerek mutlu bir biçimde dolaşmaktaydı: Her ne kadar duyduğu böğürtüler küçük canlıların seslerine benziyor idiyse de çevrede yavru görünmüyordu.</tt></p><p class="calibre4"><tt class="calibre5">Kaçınılmaz arapsaçıyla kaplı bayırdan aşağı inerken, almak üzere olduğu yaşam için geçici bir vicdan sızlaması duydu. Bir domuzun yaşamı! İçindeki acıyı derhal bastırdı: Öğreti "yumuşaklığı" tasvip etmiyordu. Dişi domuzun yanında üç adet yavrusu vardı, ikisi kara, biri kahverengi: hortumsu burunları ve kepçeyi andıran altçeneleriyle kurt gibi kıllı ve uzun bacaklı yaratıklar. Dişi domuz büyük bir lütufkârlıkla böğrünü onun hazır bekleyen okuna doğru dönmüştü. Başını kaldırarak küçük gözleriyle çevresindeki ağaç gövdelerinin aralarına şüpheyle bakmıyordu.</tt></p><p class="calibre4"><tt class="calibre5">"Roy! Roy! İmdat!.."</tt></p><p class="calibre4"><tt class="calibre5">Keskin çığlık yukarıdan gelmişti: Gwenny'nin çarpıcı bir dehşet içinde yükselen sesiydi bu.</tt></p><p class="calibre4"><tt class="calibre5">Domuz ailesi anında korkuya kapılarak analarına ayak uydurmaya çabalayan üç yavruyla birlikte bitki saplarının arasında gözden kayboldu. Onların çıkardıkları patırtı bile avcının kafasının üzerinden gelen didişme seslerini bastırmaya yetmemişti.</tt></p><p class="calibre4"><tt class="calibre5">Complain hiç duraksamadı. Gwenny'nin ilk çığlığıyla irkildiği sırada okunu düşürmüştü. Onu geri almaya kalkışmaksızın yayını omzuna attı, çarpanını çekti ve Kıçmerdivenleri'nin yokuşundan yukarı doğru fırladı. Ama tüm yokuşa yayılmış arapsaçı rahatça koşmak için pek de elverişli bir ortam sayılmazdı. Tepeye eriştiğinde Gwenny gitmişti.</tt></p><p class="calibre4"><tt class="calibre5">Solundan bir çatırtı geldi ve o tarafa yöneldi. Kendini olabildiğince küçük bir hedef haline getirmek için iki büklüm koşuyordu; Gwenny'yi taşımakta olan sakallı iki adam gördü. Kız çırpınmıyordu; onu bayıltmış olmalıydılar. Complain'in dikkatinden kaçan üçüncü adam az kaldı işini bitirecekti. Bu adam arkadaşlarının arkasını kollamak üzere geride kalmış ve sapların arasına sinmişti. Şimdiyse koridor boyunca geriye doğru bir ok fırlatmıştı. Ok, Complain'in kulağının dibinden vınlayarak geçti. İkinci bir oktan sakınarak kendini hemen yere attı ve patikadan geriye doğru sürünmeye başladı. Ölmenin kimseye yararı olmazdı.</tt></p><p class="calibre4"><tt class="calibre5">Sessizlik ve bir de çılgın bitki örtüsünün her zamanki hışırtısı! Yaşıyor olmanın da kimseye yararı yoktu. Gerçeklerle tek tek yüzleşiyordu. Domuzları elinden kaçırmıştı; Gwenny'yi kaybetmişti; konseyin karşısına çıkmak ve onlara niçin bir kadın eksik olduklarını açıklamak zorunda kalacaktı. Çarpıcı gerçek yaşadığı şokla maskelenmişti bir an için: Gwenny yoktu artık! Complain onu hiç sevmemişti, hatta sıklıkla nefret bile etmişti; ama kız onundu, gerekliydi. Öfke, diğer duygularını boğarak yükseldi, taştı ve zihnini ferahlattı. Öfke! Öğreti'nin bellettiği merhem buydu işte.</tt></p><p class="calibre4"><tt class="calibre5">Yerden avuç avuç kök ve toprak sökerek çevresine savurdu, suratını çarpıttı, öfkesini teknede hamur gibi yoğurdu... Kızdı, kızdı, kızdı... yere kapaklanıp toprağı yumrukladı, kıvrandı, küfretti. Ama hep sessizce. Kriz sonunda tükenmiş ve içini bir boşluk hissi kaplamıştı. Gelgitten artakalan çamurlu sahiller gibi boş başını ellerinin arasına alarak uzun bir süre orada oturdu. Artık kalkıp Koğuşlar'a geri dönmekten başka çaresi kalmamıştı. Rapor vermek zorundaydı. Bezgin düşünceler kafasının içinde birbirlerini kovaladı. Burada sonsuza dek oturabilirim. Isısı hiç değişmeyen hafif bir esinti, nadiren kararan ışık. Büyümeye çalışıp başaramayan, çevremde çürüyen ponikler. Ölüm dışında hiçbir şey gelmez başıma...</tt></p><p class="calibre4"><tt class="calibre5">Ancak sağ kalırsam eğer eksik olan o şeyi, o büyük şeyi bulabilirim. Kendime çocukken söz verdiğim şeyi. Belki artık onu hiçbir zaman bulamayacağım;ya da belki Gıvenny bulurdu onu benim için —yo, hayır, o da bulamazdı; kız onun yerini tutan bir teselliydi sadece. Belki de o yoktur, hiç olmamıştır. Ama öylesine büyük bir şeyin yokluğu bile kendi içinde bir varlık değil mi? Bir delik. Bir duvar. Rahibin dediği gibi, bir felaketti yaşanan.</tt></p><p class="calibre4"><tt class="calibre5">Neredeyse hayal edebiliyorum bir şeyleri. Büyük. En azından... dünyadan daha büyük de olamaz ya, yoksa dünya o olurdu. Dünya, gemi, yer, gezegen... Başkalarının kuramları, benim derdim değil: Kuramlar neyi çözebildi ki? Hepsi de kuru gürültü!</tt></p><p class="calibre4"><tt class="calibre5">Kalk ayağa haydi, seni mıymıntı herif.</tt></p><p class="calibre4"><tt class="calibre5">Ayağa kalktı. Daha doğrusu, kendini ayaklarının üzerine sürükledi. Eğer Koğuşlar'a dönmesi için bir neden yoksa, orada oturması için de yoktu. Geri dönmesini geciktiren şeylerin başında karşılaşacağı umursamazlık, Gwenny'nin olası yazgısı karşısında küçümseyici gülümsemeler, kaybı nedeniyle verilecek cezalara ilişkin önsezileri yer alıyordu. Arapsaçının içinde yavaş yavaş ilerlemeye başladı.</tt></p><p class="calibre4"><tt class="calibre5">Complain barikatların önündeki açıklığa gelmeden önce ıslık çaldı, kimliği belirlendi ve Koğuşlar'a alındı. Kısa süreli yokluğu sırasında şaşırtıcı bir değişim yaşanmıştı; yarı sersemlemiş bir haldeyken bile farkına varmadan edemedi.</tt></p><p class="calibre4"><tt class="calibre5">Elbiselerdeki çeşitlilik Greene kavminin giyinme sorununun açık bir göstergesi olmuştu hep. iki kişinin aynı şeyleri giydiğini görebilmek olanaksızdı; bireysellik hiçbir zaman teşvik edilen bir eğilim olmadığı için, seçimden çok zorunluluk nedeniyle. Giyinmenin kavim içindeki işlevi soğuktan korunmaktan çok, dönüşümlü olarak alçakgönüllülüğün ve teşhirciliğin bekçiliği görevini üstlenmek olmuştu; bir de toplumsal mertebenin hazır bir göstergesiydi. Sadece seçkinler, Muhafızlar, avcılar ve değerbiçenler üniformaya benzer bir şeyler bulabiliyorlardı. Geri kalanlar ise bir kumaş ve deri salatasından seçmek zorundaydılar.</tt></p><p class="calibre4"><tt class="calibre5">Ama şimdi giysilerdeki o yavanlık ve eskilik yerini rengârenk bir yeniliğe bırakmışa benziyordu. En sefil ayak işçisi bile cırtlak yeşil paçavralara bürünmüş poz kesmekteydi.</tt></p><p class="calibre4"><tt class="calibre5">Complain, yanından geçmekte olan bir adama, "Neler oluyor burada, Butch?" diye sordu.</tt></p><p class="calibre4"><tt class="calibre5">"Benliğin ferahlasın, arkadaşım. Muhafızlar bir depo dolusu toz boya buldular. Sen de gidip dalsana! Tam keyfimize göre bir kutlama olacak!" Daha ileride bir kalabalık toplanmış çene yarıştırmaktaydı. Güverte boyunca bir dizi soba yerleştirilmişti; bulunabilen en büyük tencereler cadı kazanları gibi kaynıyordu üzerlerinde. Sarı, kızıl, pembe, leylak, kara, deniz mavisi, gök mavisi, yeşil ve bakır rengi sıvılar ayrı ayrı köpürüp tütüyor ve insanlar çevrelerinde giysilerini bir oraya bir buraya daldırarak koşuşturuyorlardı. Olağanüstü hareketliliklerinin tiz gürültüsü kalın buhar bulutlarının arasından işitilebiliyordu.</tt></p><p class="calibre4"><tt class="calibre5">Boyaların kullanıma sokulduğu tek alan bu değildi. Boyaların konseyin işine yaramadığı bir kez ilan edildikten sonra, Muhafızlar torbaları canı isteyenin alması için dışarı atmışlardı. Torbaların birçoğu patlamış ve içindekiler çevreye, saçılmıştı. Şimdi bütün köy parlak renk patlamaları, bulaşıkları ve yelpazeleriyle bezenmiş haldeydi.</tt></p><p class="calibre4"><tt class="calibre5">Dans edilmeye başlanmıştı. Hâlâ ıslak giysiler içindeki kadınlar ve erkekler el ele tutuşmuş, kahverengi gölcükler halinde birleşen gökkuşağı renklerini artları sıra akıtarak, açıklıklarda dönmeye başlamışlardı. Bir avcı bulduğu bir kutunun üzerine sıçrayarak şarkı söylemeye girişti. Bir başkası zili: bir tef çalıyordu. Güverte boyunca sıralanmış kazanların çevrelerinde dönmek için, gittikçe daha fazla insan, nefes nefese ama mutlu, kalabalığa katılıyordu. Renklerle sarhoş olmuşlardı, birçoğu bunları daha önce hiç görmemişti.</tt></p><p class="calibre4"><tt class="calibre5">Başlangıçta mesafeli davranan sanat erbabının ve Muhafızların bir kısmı da, nemli havadaki coşkuya daha fazla kayıtsız kakmayarak, eğlenceye katıldılar. Kır odalarından çıkan insanlar, mutluluktan paylarını kapmaya heves ederek, çeşitli barikatlardan içeri sızıyorlardı.</tt></p><p class="calibre4"><tt class="calibre5">Complain, bütün bu olup bitenleri somurtarak izledikten sonra, topukları üzerinde geri döndü ve raporunu sunmak üzere Teğmenliğe doğru yürüdü. Öyküsünü sessizce dinleyen bir subay, bizzat Teğmen Greene'in karşısına çıkması gerektiğini kabaca emretti.</tt></p><p class="calibre4"><tt class="calibre5">Bir kadın yitirmiş olmak önemli bir sorundu. Greene kavmi yaklaşık dokuz yüz kişiden oluşuyordu ve bunların aşağı yukarı yarısı olgunluk çağının altında ve yüz otuz kadarı da kadındı. Koğuşlar'daki en büyük bela eş seçme düellolarıydı. Teğmen'in huzuruna çıkarıldı. Yaşlı adam iki yanındaki muhafızlarıyla birlikte antika bir masanın arkasında oturuyor ve olan biteni kırçıl kaşlarının altından dikkatle gözlüyordu. Ne bir hareket ne de işaret yapmadan çevresine hoşnutsuzluk yaymaktaydı.</tt></p><p class="calibre4"><tt class="calibre5">"Benliğiniz ferahlansın, efendim," diye alçakgönüllülükle arz etti Complain. "Senin kesenden," diye geldi beylik yanıt. Ardından da "Kadınını kaybetmeyi nasıl becerdin, Avcı Roy Complain?" diye homurdandı Teğmen. Kadınının, Kıçmerdivenleri'nin başında nasıl yakalandığını duraklayarak anlattı. "Baştaraftakiler'in işi olabilir," diye de fikir yürüttü. Greene'in refakatçilerinden Zilliac, "Öcü masalları anlatma bize," diye tersledi. "Üstün ırklar hakkındaki bu palavraları daha önce de duyduk ve inanmadık. Greene kavmi Çıkmazlar'dan bu yana her şeyin efendisidir." Complain öyküsünü anlattıkça Teğmen daha çok öfkeleniyordu. Kolları ve bacakları titremeye başladı; gözleri yaşla doldu; çenesi salyayla ışıl ışıl oluncaya dek ağzı çarpıldı; burun deliklerinden sümük köpürüyordu. Masası da öfkesine koşut olarak sarsılmaya başlamıştı. Önce arkaya sallanan adamın boğazından bir gurultu yükseldi ve dağınık beyaz saçlarının altında cildi soluk vişne çürüğü rengini aldı. Dehşete kapılan Complain bir yandan da bunun ne kadar takdire şayan ve yıldırıcı bir icraat olduğunu teslim etmek zorunda kalmıştı. Gazabı paçalarından akan Teğmen aniden bir topaç gibi titreyerek yere yıkılıp kaskatı kesildiğinde gösterinin doruğuna ulaşılmıştı. Zilliac ve iş arkadaşı Patcht suratları karşılıklı öfkeyle seğirerek çarpanlarını çekip adamın başına koşuştular.'</tt></p><p class="calibre4"><tt class="calibre5">Teğmen, bu gerekli ayinden halsiz düşmüş olarak, koltuğuna yavaşça, çok yavaşça titreye titreye geri tırmandı. "Bir gün ölümüne neden olacak böyle yaparken," diye kendi kendine mırıldandı Complain. Bunun düşüncesi bile içini kısmen ısıtmıştı.</tt></p><p class="calibre4"><tt class="calibre5">Yaşlı adam boğuk bir sesle, "Yasalara göre cezanı belirleyelim şimdi," dedi. Çaresizmişçesine odaya bir göz gezdirdi.</tt></p><p class="calibre4"><tt class="calibre5">"Çok başarılı bir babadan gelmesine rağmen Gwenny, kavmimiz için iyi bir kadın olamamıştı," dedi Complain dudaklarını yalayarak. "Hiç çocuk üretemedi, efendim. Bir tane olmuştu, bir kız, daha sütten kesilmeden öldü. Sonra bir daha yapamadı, efendim — Rahip Marapper'ın dediği gibi."</tt></p><p class="calibre4"><tt class="calibre5">"Marapper salağın tekidir!" diye haykırdı Zilliac.</tt></p><p class="calibre4"><tt class="calibre5">"Şu senin Gwenny iyi vücut ölçüleri olan bir kızdı," dedi Patcht. "Her şeyi yerli yerinde. Yatmak için uygun bir kız."</tt></p><p class="calibre4"><tt class="calibre5">"Yasaların ne söylediğini biliyorsun, genç adam," dedi Teğmen. "Büyükbabam kavmimizi kurarken oluşturmuştu onları. Öğreti'den sonra yaşantımızdaki en önemli şeylerdir onlar. Şu dışarıdaki şamata da neyin nesi? Evet, çok büyük bir adamdı, şu benim dedem. Öldüğü gün beni çağırdığını anımsıyorum da..." Complain'in korku bezleri hâlâ gürül gürül çalışıyordu, ama bir an için her biri diğerlerinden sadece kendi korkularının dışavurumları şeklinde haberdar halde, özbenlikleri içinde yakalanması güç birer ipucunun peşi sıra koştururlarken uzaktan seyrediyormuş gibi oldu kendilerini. Her biri tek tek yalıtılmıştı ve her adamın bir eli komşusununkine karşı duruyordu.</tt></p><p class="calibre4"><tt class="calibre5">Zilliac, Teğmen'in anılarını keserek, "Hüküm ne olacak?" diye homurdandı. "Oh, ah, dur bakayım... Kadınını yitirmiş olmakla zaten cezalandırılıyorsun, Complain. Şu andan başlamak üzere, önümüzdeki altı uyu-uyanın her birinde, sen yatmadan önce Muhafız subayı tarafından altışar değnek vurulacak. Pekâlâ. Gidebilirsin. Ve Zilliac, ulu tecrit aşkına, git de şu dışarıdaki hırgürün ne olduğuna bir bak."</tt></p><p class="calibre4"><tt class="calibre5">Böylece Complain kendini yine dışarıda buldu. Bir gürültü ve renk dalgası karşıladı onu. Eğlencenin coşkusunda kendilerini kaybetmişçesine herkes oradaydı. Günlük yaşantının bezginliklerini biraz olsun hafifletmeye en az başkaları kadar hevesli olduğu için, o da kendini eğlencenin ortasına atardı normal olarak, ama o anki ruh haliyle sadece gözlerden uzak kalmaya özen göstererek kalabalığın kenarından sıvıştı.</tt></p><p class="calibre4"><tt class="calibre5">Odasına dönmeyi biraz geciktirdi, yine de. (Oradan çıkartılacaktı artık: Bekâr erkeklere özel oda tahsis edilmiyordu.) Neşe yumağının sınırlarında aylak aylak dolaştı, dans çevresinde döne döne akarken, yaklaşmakta olan cezanın beklentisiyle midesi eziliyordu. Ana kalabalıktan kopan ikili gruplar, telli sazların ritimlerine ayak uydurarak kendilerinden geçercesine zıplayıp duruyorlardı. Gürültü dinmek bilmiyordu ve olayları izleyen birisi dans edenlerin çılgın hareketlerinde -sıçrayan kafalar, bükülen parmaklar- paniğe kapılmak için nedenler bulabilirdi. Ama katılmayanların sayısı çok azdı. Uzun boylu, somurtkan doktor Lindsey, bunlardan biriydi; böylesine bir hız için çok ağır kalan Fermour bir diğeriydi; suratının deforme yarısını kalabalıktan öteye çeviren Vantage üçüncüsü; Kamu Dayakçısı ise dördüncü. Bu sonuncunun ilgilenmesi gereken randevuları vardı ve belirlenen zamanda yanında muhafızlarıyla birlikte Complain'in başına dikildi. Giysileri sırtından kabaca çıkarıldı ve cezasının ilk taksitini ödemek zorunda kaldı.</tt></p><p class="calibre4"><tt class="calibre5">Bu tip olayları izleyen bir grup göz olurdu genellikle. Ama bu kez cereyan etmekte olan daha ilginç bir şey vardı - Complain acısını mahremiyet içinde çekti. Yarına daha çok ilgi bekleyebilirdi.</tt></p><p class="calibre4"><tt class="calibre5">Gömleğini yaralarının üzerine çekerek inleye inleye yolunu tuttu odasının, içeri girdi ve Rahip Marapper'ı onu bekler buldu.</tt></p><p class="calibre4"><tt class="calibre5">3</tt></p><p class="calibre4"><tt class="calibre5">Rahip Henry Marapper oldukça iri cüsseli bir adamdı. Koca göbeğini sarkıtarak sabırla çömeliyordu. Onun açısından alışılmadık olan şey, oturuş biçimi değil uğrama zamanıydı. Complain, iki büklüm olmuş rahibin karşısında, bir hoş geldin ya da açıklama bekleyerek durdu; ikisi de gelmeyince önce o bir şeyler gevelemek zorunda kaldı. Kısa bir homurtu dışında ses çıkarmasına gururu izin vermemişti. Bu durum karşısında Marapper kirli bir pençe kaldırdı. "Benliğine ferahlık, oğul."</tt></p><p class="calibre4"><tt class="calibre5">"Senin kesenden, peder."</tt></p><p class="calibre4"><tt class="calibre5">Rahip, ayağa bile kalkmaya zahmet etmeksizin öfkenin alışageldik diz hareketini yaparak, "Ve yüreğinde ise keşmekeş," diye ekledi riyakârca. Complain bir testiden kendisi için bir maşrapa dolusu sarımsı su doldururken, "Sopaya çekildim, peder," dedi boğuk bir sesle; suyun birazını içti, kalanıyla da saçlarını düzeltti.</tt></p><p class="calibre4"><tt class="calibre5">"Ben de öyle işittim, Roy, ben de öyle işittim. Umut ederim ki bu aşağılanmanın sonucunda zihnin biraz huzur bulmuştur."</tt></p><p class="calibre4"><tt class="calibre5">"Kemiklerimin pahasına, evet."</tt></p><p class="calibre4"><tt class="calibre5">Ağırdan alarak ve yüzünü buruşturarak gömleğini omuzlarının üzerine doğru sıyırmaya başladı. Giysinin lifleri yaralarına takıldıkça neredeyse hoş bir acı duyuyordu. Gelecek uyu-uyan döneminde bu çok daha kötü olacaktı. Sonunda kanlı giysiyi yere attı ve üzerine tükürdü. Çabasını rahibin ne kadar umursamaz bakışlarla izlediğini görmek içten içe sinirlendiriyordu onu. "Dans etmiyorsun demek, Marapper?" diye iğneleyici bir sesle sordu. "Benim görevlerim duygularla değil akılla ilgili," diye yanıtladı diğeri sofulaşarak. "Kaldı ki, unutulup gitmenin dahî iyi yöntemlerini biliyorum." "Arapsaçına sürüklenip götürülmek gibi, sanırım."</tt></p><p class="calibre4"><tt class="calibre5">"Üzerine düşen kısmı böyle zekice karşılıyor olduğunu görmek beni memnun ediyor, dostum; Öğreti de bunun böyle olmasını isterdi. Seni yeise gömülmüş bulacağımdan korkuyordum; ama benim tesellilerime gerek duyulmadığını neşeyle görüyorum." Complain, yumuşak gözlerinden kaçınarak, rahibin yüzüne baktı. Yakışıklı bir yüz değildi bu. Aslında, şu anda bir yüze bile benzemiyordu, daha çok domuz yağından kabaca yoğrulmuş bir totem, kurnazlık, açgözlülük ve bencillik gibi insanoğlunu yaratan değerlere adanmış bir anıttı sanki. Complain, elinde olmaksızın, adama ısındığını hissetti; işte karşısında tanıdığı ve baş edebileceği biri vardı. "Nevrozlarım seni gücendirmesin, peder," dedi. "Biliyorsun kadınımı yitirdim ve yaşantım ciddi biçimde ayaklar altına düştü. Elime ne geçmişse, ki zaten çok azdı, kaybolup gitti ve kalanı da zorla alacaklar. Muhafızlar gelecek, beni değneğe çekmiş olan Muhafızlar yarın yine çekecek ve beni odamdan çıkarıp bekâr erkeklerle oğlan çocuklarının yanında yaşamaya zorlayacaklar. Ne avcılığım için bir karşılık, ne de ıstırabım için bir teselli! Bu kavmin yasaları çok acımasız, rahip — Öğreti'nin bizzat kendisi zalim bir palavra — bütün bu boğucu dünya zehir gibi acı bir çekirdekten başka bir şey değil. Neden böyle olmalı ki? Neden mutluluğa bir şans tanınmıyor? Ah, ben de kardeşimin yaptığı gibi kafayı yiyeceğim; dışarıdaki ahmaklar kalabalığına dalacak ve kederimi her birine parça parça dağıtacağım!"</tt></p><p class="calibre4"><tt class="calibre5">"Lütfen bağışla," diye araya girdi rahip. "İlgilenmem gereken geniş bir cemaatim var; sonra itiraflarını da dinleyebilirim, ama öfkeni kendine saklaman gerek." Gerinerek ayağa kalktı ve omuzlarına sardığı yağlı pelerini düzeltti. O şişman boğazı elleriyle cendereye alma dürtüsünü bastıran Complain, "Ama buradaki yaşam bize ne veriyor ki?" diye sordu. "Niçin buradayız? Dünyanın amacı ne? Sen bir rahipsin — bana dürüstçe yanıt ver."</tt></p><p class="calibre4"><tt class="calibre5">Marapper endişeyle içini çekti ve ellerini itiraz eder biçimde kaldırdı. "Çocuklarım, cehaletiniz beni hayrete düşürüyor; ne de inatçı bir şeymiş! 'Dünya' diyorsunuz, bu kıytırık, huzursuz kavmi kastederek. Dünya bundan çok daha fazla. Biz — her şey: ponikler, Ölüyollar, Baştaraf halkı, her bir şey -adına Gemi denilen, bir dünyadan diğerine hareket etmekte olan, bir çeşit kabın içindeyiz. Bunu size defalarca söyledim, ama bir türlü kafanıza girmiyor." "Yine şu kuramlar!" diye somurttu Complain. "Dünya'ya Gemi dense, ya da Gemi'ye Dünya, bizim için ne değişir ki?"</tt></p><p class="calibre4"><tt class="calibre5">Koğuşlar'da yaygın olarak bilinen ama genellikle de reddedilen "gemi"' kuramı her nedense onu rahatsız ediyor ve korkutuyordu. Dudaklarını büzdü ve "Şimdi uyumak istiyorum, peder," dedi. "Uyku huzur veriyor hiç olmazsa. Senin verdiğin ise sadece bilmeceler. Biliyor musun, uykumda seni görüyorum bazen; bana anlamam gereken bir şeyler söylüyorsun hep, ama her nasılsa hiçbir sözcük işitemiyorum." Rahip, sırtını dönerken, "Ve sırf düşlerinde de değil," dedi tadı tatlı. "Sana sormak istediğim önemli bir şey vardı, ama şimdilik kalsın. Yarın döneceğim; seni adrenalinin pençesinden kurtulmuş olarak bulmayı umut ediyorum," diye ekledi; sonra çıkıp gitti.</tt></p><p class="calibre4"><tt class="calibre5">Complain, dışarıdaki şenliğin seslerini duymaksızın, kapalı kapıya uzun bir süre baktı. Sonra, boş yatağa yorgun argın tırmandı.</tt></p><p class="calibre4"><tt class="calibre5">Uyku gelmedi bir türlü. Gwenny ile bu odada katlanmak zorunda kaldıkları bitip tükenmek bilmeyen tartışmaları... daha ezici ve acımasız karşılıklar arayışları, ateşkeslerinin boşunalığı... zihninin içinde dönüp durdular. Çok uzun bir süredir var olmuşlardı ama artık yoktular: Gwenny bundan böyle bir başkasıyla uyuyor olacaktı. Complain mutlulukla karışık bir pişmanlık duyuyordu. Gwenny'nin kaçırılmasıyla son bulan olaylar zincirini aklından geçirirken, aniden, onların yaklaşmaları üzerine poniklerin arasında gözden kaybolan hayaletimsi şekli anımsadı. Şeklin ortadan yitişindeki tekinsiz ustalıktan daha öte bir gerginlik duyarak yatağında doğruldu. Kapısının dışında her şey dinmişti artık. Kafasındaki düşünceler onun sandığından da uzun bir süredir birbirlerini kovalıyor olsalar gerekti; dans sona ermiş, dans edenler uykuya yenik düşmüşlerdi. Eğer şimdi kapısını açsa, uzaktan uzağa poniklerin bitmek tükenmek bilmeyen hışırtılarının geldiğini işitebilecekti.</tt></p><p class="calibre4"><tt class="calibre5">Ama sinirleri kapıyı açma düşüncesini bile ürkütücü kılıyordu. Koğuşlar'da garip yaratıklarla ilgili sık sık anlatılan efsaneler Complain'in zihnine üşüştüler. Baştaraf'ın gizemli halkıyla ilgili olanlar en öndeydi. Baştaraf uzak bir bölgeydi; oradaki insanlar yabancı törelere ve silahlara sahiptiler. Arapsaçının içinde usul usul yayılıyorlardı ve eninde sonunda küçük kavimlerin tümünü silip atacaklardı ya da en azından efsaneler böyle söylüyordu. Ama ne denli ürkütücü olurlarsa olsunlar, onların da insan oldukları kabul edilmişti. Mutantlar ise insanların altındalardı. Kavimlerinden koyulmuşlardı ve arapsaçının içinde ya münzeviler olarak ya da gruplar halinde yaşıyorlardı. Çok fazla diş, çok fazla kol, ya da çok az beyne sahiplerdi. Eklemlerindeki yapısal bozukluklar nedeniyle ya paytak yürür, ya sürünür, ya da sekerek kaçışırlardı. Çekingendiler ve bu yüzden de bir yığın tuhaf özellik yüklenmişti üzerlerine. Ve bir de Hariciler vardı. Hariciler insan değillerdi. Eff gibi yaşlı adamların düşleri Hariciler tarafından sürekli olarak bunaltılırdı. Arapsaçının sıcak çamurundan doğaüstü yollarla yaratılmışlardı. Hiç kimsenin uğramadığı bölgelerde onlar vücut bulmuşlardı. Ne yürekleri ne de akciğerleri vardı, ama insanlara çok benzer ve bu sayede ölümlülerin arasında dikkat çekmeden yaşayarak semirir ve diğer insanların yaşam güçlerini vampir gibi emerlerdi. Hariciler saptanmaktan kurtulmayı daima becerirlerdi, ama herkes onların orada olduklarını bilirdi: Cadı avlarının düzenlendiği gerçeği bile bunun yeterli bir kanıtıydı. Tıpkı arapsaçının içinde kaybolup giden o tehditkâr görüntü gibi, kapısının hemen dışında toplanıyor olabilirlerdi şu an.</tt></p><p class="calibre4"><tt class="calibre5">Greene kavminin basit mitolojisi böyleydi işte ve Ölüyollar diye bilinen o bölgenin koridorlarında ağır ağır ilerleyen bir dizi diğer kavmin yaşattığı iyi saatte olsunlar hiyerarşisinden pek farklı da sayılmazdı. Mitolojinin bir kısmını da, tamamen ayrı bir tür olan Devler oluşturuyordu. Baştaraf halkının, Mutantlar'ın ve Hariciler'in var oldukları bilinirdi; zaman zaman bir Mutant arapsaçından sürüklenerek getirilir ve canları sıkılıp Büyük Yolculuğa çıkarılıncaya dek ahalinin Önünde oynatılırdı; ayrıca birçok savaşçı Baştaraf halkıyla ya da Hariciler'le teke tek dövüştüklerine yemin ediyorlardı; ama bu üç yaratık türünün de ortak özellikleri rastlanmalarının pek güç oluşuydu. Uyan dönemlerinde ve çevrenizde arkadaşlarınız varken onları hesaba katmak bile gereksizdi.</tt></p><p class="calibre4"><tt class="calibre5">Devler'in gözardı edilmesi ise olanaksızdı. Onlar gerçekti. Bir vakitler her şey onlara ait olmuştu ve insanoğlunun atası olduklarını iddia edenler bile vardı. Onlardan kalan anılar her yerdeydi ve ne denli ulu oldukları aşikârdı. Eğer bir gün gelir de geri dönerlerse, karşı koymak mümkün olmayacaktı. Bütün bu hayaletimsi şekillerin arkasında yaşayan belli belirsiz bir şey daha vardı: bir şekilden ziyade bir simge. Onun adı Tanrı'ydı ve pek öyle korkulacak bir şey sayılmazdı; ama artık onun adını kimse anmıyordu ve nesilden nesile hâlâ geçirilebilmesi insanı hayrete düşürüyordu. Kesin bir şey ifade etmeksizin vurgulayıcı bir havaya sahip olan "tecrit aşkına" deyimiyle, tanımlanamayan bir bağlantısı vardı. Hafif bir küfre dönüşmek olmuştu Tanrı'nın sonu. Complain'in o uyan döneminde poniklerle gözlemlediği bundan çok daha endişe verici bir şeydi.</tt></p><p class="calibre4"><tt class="calibre5">Tedirginliğinin tam göbeğindeyken, Complain'in aklına bir başka şey daha geldi: Gwenny'nin işittiği ağıt sesleri, iki farklı gerçek birbirine çok iyi uyuyordu. Adam ve yaklaşan kavim. Adam bir Harici ya da öyle gizemli biri değildi. Sadece başka bir kavme ait etten ve kemikten yapılı bir avcıydı. Bu kadar basit, bu kadar açık...</tt></p><p class="calibre4"><tt class="calibre5">Complain gevşeyerek sırtüstü uzandı. Yaptığı ufak tefek çıkarsamalar sayesinde aptallığı bir yana itelenmişti. Bu kadar aleni bir şeyi nasıl olup da akıl edemediğinden dolayı hâlâ hafiften şaşkın olsa da, zihnindeki yeni berraklıkla gurur duyuyordu. Yaptığı her şey çok otomatikti, ya yöresel yasalar, evrensel öğreti ile biçimleniyorlardı, ya da kendine özgü mizacıyla; bundan böyle bu şekilde olmamalıydı. Hiçbir zam yeterince başvurmuyordu muhakemesine. Bugünden itibaren artık biraz daha şey gibi, yani, örneğin Marapper gibi olacak, nesnelere değer biçecekti - ama Roffery nasıl elle tutulu şeylere değer biçiyorsa, o da elle tutulmayan şeylere...</tt></p><p class="calibre4"><tt class="calibre5">Birbirine denk düşürecek başka gerçekler bulabilme umuduyla zihnini şöyle bir yokladı. Belki yeterince gerçek toparlayabilirseniz eğer, "gemi" kuramı bile mantığa uygun" hale getirilirdi.</tt></p><p class="calibre4"><tt class="calibre5">Yaklaşan kavmi Teğmen Greene'e haber vermiş olması gerekirdi. Bu bir hataydı. Eğer kavimler burun buruna gelirlerse, zorlu kavgalar olacaktı; Greene'ler hazırlıklı bulunmalıydılar. N'apalım, raporun beklemesi gerekecekti biraz. Neredeyse inadına uykuya daldı. Uyandığında Complain'i pişen yemek kokuları karşılamadı. Her yanı tutulmuş halde doğruldu, inledi, kafasını kaşıdı ve yatağından indi. Yüreğinde bedbahtlık dışında hiç bir şey yokmuş gibi geldi bir an; sonra bedbahtlığın altında yavaş yavaş toparlanmakta olduğunu hissetti. Eyleme geçecekti, eyleme geçmeye sürüklenecekti; bunun nasıl olacağı ise kendini daha sonra belli edecekti. Yaklaşmakta olan o büyük şey kendini yine belli ediyordu ona.</tt></p><p class="calibre4"><tt class="calibre5">Kapıya doğru mıymıntı mıymıntı yürüdü ve açtı. Dışarıda tuhaf bir sessizlik bekliyordu. Complain onun peşi açıklığa çıktı.</tt></p><p class="calibre4"><tt class="calibre5">Curcuna artık sona ermişti. Oyuna katılanlar kendi kompartımanlarına dönmeye zahmet etmeyerek, coşkulu saatlerden arta kalan parlak kalıntıların arasında, dayanılmaz uykunun onları yakaladığı yerde sızmışlardı. Güvertenin sert zemini üzerinde ya aptal aptal uyukluyor ya da kımıldamaya gerek duymayarak uyandıkları yerde yatıyorlardı. Her zaman olduğu üzere sadece çocuklar ortada dolanıyorlar, uykulu annelerini dürterek harekete geçirmeye çalışıyorlardı. Koğuşlar geniş bir savaş alanını andırıyordu; ama katledilenlerden kan Emiyordu bu kez ve çekecekleri daha çok ıstırapları vardı.</tt></p><p class="calibre4"><tt class="calibre5">Complain uyuyanların arasında sessizce yürüdü. Bekâr erkeklerin uğrak yeri olan Mahfel'e vardığında yiyecek bulabilecekti. YukarıGit oyun alanına serilmiş yatan bir çift sevgilinin yanından geçti. Adamın Cheap olduğunu fark etti; kolu hâlâ tombulca kıza dolanmış ve eli giysisinin içine sokulmuştu; yüzü Yörünge'ye dönüktü; ayakları Samanyolu'na uzanmıştı. Küçük sinekler kızın bacaklarından tırmanıp eteğinin altına giriyorlardı.</tt></p><p class="calibre4"><tt class="calibre5">Yaklaşmakta olan bir gölge vardı. Complain yaklaşan gölgenin annesi olduğunu biraz endişeyle tanıdı. Çok sıkı uygulanmamakla birlikte Koğuşlar'daki yasa, bir çocuğun kalça hizasına dek büyüdüğünde kız ve erkek kardeşleriyle bağını koparmasını ve bel hizasına gelinceye kadar da annesiyle birlikte olmasını gerektiriyordu. Ama Myra geveze bir kadındı; belinin yasakladığını dili geri alıyordu ve her fırsatta çocuklarıyla kararlı bir sesle konuşmayı ihmal etmiyordu.</tt></p><p class="calibre4"><tt class="calibre5">"Selam, anne," diye homurdandı Complain. "Benliğine ferahlık." "Senin kesenden, Roy."</tt></p><p class="calibre4"><tt class="calibre5">"Rahmin de aynı şekilde ferahlasın."</tt></p><p class="calibre4"><tt class="calibre5">"Senin de bildiğin gibi, bu tür iltifatlar için çok yaşlıyım artık," dedi kadın böyle resmi konuşmasına gücenerek.</tt></p><p class="calibre4"><tt class="calibre5">"Kendime yiyecek bir şeyler bulmaya gidiyorum, anne."</tt></p><p class="calibre4"><tt class="calibre5">"Gwenny gerçekten de öldü demek. Biliyordum! Sen sopaya çekildiğinde Bealie oradaymış ve ilanı duymuş. Bu, zavallı babasının sonu olacak, göreceksin. Zamanında orada olamadığım için üzgünüm... sopayı kastediyorum — diğerlerini elimden geldiğince kaçırmamaya çalışacağım; ama itiş kakış sırasında yeşilin en canlı tonunu da kaptım! Ne bulduysam boyadım. Şu an üzerimde olan gömleği de ben boyadım; beğendin mi? Gerçekten de öyle coşturucu bir şey ki..." "Bak, anne, sırtım çok ağrıyor, konuşmak gelmiyor içimden." "Tabii ağrıyacak, Roy; aksini bekleyemezsin. Cezan tamamlandığında ne halde olacağını düşünmek bile içimi titretiyor. Gözeneklerini gevşetmesi için cildine sürebileceğim yağım var biraz. Daha sonra ise Doktor Lindsey'e bir görünsen iyi olur, eğer tavsiyelerine karşılık olarak ayırabileceğin fazladan biraz av etin varsa - olması da gerek, Gwenny gitmiş duyduğuma göre. Ondan tam olarak hoşlanmamıştım hiçbir..."</tt></p><p class="calibre4"><tt class="calibre5">"Bak, anne..."</tt></p><p class="calibre4"><tt class="calibre5">"Oh, eğer Mahfel'e gidiyorsan seninle geleceğim. Özel bir yere gitmiyordum zaten. Fısıldananlardan öğrendiğim kadarıyla... yaşlı Toomer Munday'den yani, haberi nereden aldığını tecrit bilir — Muhafızlar boya deposunda bir miktar çay ve kahve bulmuşlar. Bunları ortalığa saçmadıklarını fark etmişsindir. Devler bizim becerebildiğimizden çok daha iyi kahve yetiştiriyorlardı." O dalgın dalgın yemek yerken sözcükler dört bir yanından aktılar. Daha sonra, annesi onu odasına götürdü ve sırtındaki çürüklerin üzerine yağ sürdü. Bunu yaparken, daha önce de dinlemiş olduğu öğütlerini sıralamaya devam ediyordu: "Unutma, Roy, işler her zaman böyle kötü gitmeyecek; tatsız bir dönem yaşıyoruz sadece. Bunun bütün keyfini kaçırmasına izin verme."</tt></p><p class="calibre4"><tt class="calibre5">"İşler hep berbattı böyle, anne, yaşanmaya değer ne var ki?" "Böyle konuşmamalısın. Öğreti'nin acımızı dışarı vurmamamızı öğütlediğini biliyorum, ama sen olaylara benim baktığım gözle bakmıyorsun. Hep söylerim, yaşam bir sırdır. Sırf yaşıyor olmamız gerçeği bile..." "Of, bunları biliyorum hep. Beni ilgilendirdiği kadarıyla yaşamın ipliği pazara düşmüş."</tt></p><p class="calibre4"><tt class="calibre5">Myra, Complain'in öfkeli yüzüne uzun uzun baktı ve kendi yüz hatları bir merhamet ifadesi şeklinde yumuşadı.</tt></p><p class="calibre4"><tt class="calibre5">"Kendimi teselli etmek istediğimde," dedi kadın, "uzayıp giden bir karanlığı düşlerim, her yönde alabildiğince uzanan. Ve bu karanlığın içinde bir grup küçük fener yanmaya başlar. O fenerler bizim cesaretle parlayan yaşamlarımızdır. Bize çevremizde neler olduğunu gösterirler. Ama bu olanların anlamı nedir, fenerleri kim yakmıştır, niçin yakmıştır?.." İçini çekti.</tt></p><p class="calibre4"><tt class="calibre5">"Uzun Yolculuğa çıktığımızda, fenerimiz söndüğünde, daha çok şey bilebileceğiz belki."</tt></p><p class="calibre4"><tt class="calibre5">Roy öfkeyle, "Bir de bunun seni teselli ettiğini mi soylumun?" diye sordu. Fener masalını annesinden dinleyeli epey olmuştu ve şimdi yine işitmek gerçekten de teselli vericiydi ama onun bunu fark etmesini istemiyordu. "Evet. Evet, beni teselli ediyor. Biliyor musun, ikimizin feneri burada birlikte yanıyor." Masada etraflarındaki bir noktaya parmağıyla dokundu. "Benimkinin burada, bilinmezliğin ortasında tek başına yanıyor olmamasına müteşekkirim." Bir kol boyu uzaklıktaki bir noktayı işaret ediyordu.</tt></p><p class="calibre4"><tt class="calibre5">Complain başını iki yana sallayarak ayağa kalktı.</tt></p><p class="calibre4"><tt class="calibre5">"Anlayamıyorum," diye itiraf etti. "Orada çok daha iyi de olabilir." "Ah, evet, olabilir. Ama çok farklı olacaktır. Benim korktuğum da bu işte. O farklı olabilir: her şey çok farklı."</tt></p><p class="calibre4"><tt class="calibre5">"Bir bakıma haklı da sayılırsın sanırım. Sadece isterdim ki buralar daha farklı olsun. Bu arada, anne, kavmi terk eden ve tek başına arapsaçına giden kardeşim Gregg..."</tt></p><p class="calibre4"><tt class="calibre5">"Hâlâ düşünüyor musun onu?" diye hevesle sordu yaşlı kadın. "Gregg iyi bir çocuktu, Roy; gitmemiş olsaydı eğer muhafızlığa dek yükselecekti." "Hâlâ yaşıyor olabilir mi dersin?"</tt></p><p class="calibre4"><tt class="calibre5">Kadın kesin bir ifadeyle başını salladı. "Arapsaçında mı? Hariciler'in onu enselediklerinden emin olabilirsin. Yazık, çok yazık- Gregg iyi bir Muhafız olurdu. Hep demişimdir."</tt></p><p class="calibre4"><tt class="calibre5">Complain tam gitmek üzereyken kadın, "Yaşlı Ozbert Bergass'ın soluğu kesilmedi hâlâ," dedi. "Kızı Gwenny'yi çağırttığını söylediler. Onu ziyarete gitmek senin de görevin."</tt></p><p class="calibre4"><tt class="calibre5">İlk kez, yadsınamaz bir gerçeği dile getirmişti. Ve görev ilk kez zevkle boyanmış haldeydi; Bergass kavim içinde bir kahramandı. Sağlam koluna asılı bir bağ dolusu ölü ördek taşıyan tek-kollu Olwell, Complain'e huysuzca bir selam verdi; bunun dışında, hareket eden tek bir Tanrı kuluyla dahi karşılaşmamıştı. Bergass'ın evini kurduğu odalar Koğuşlar'ın en geri ucunda kalmıştı artık. Bir zamanlar bu odalar ön barikatların bitişiğindeydi. Kavim santim santim ilerledikçe, tedricen geriye doğru kaymıştı; kavmin tam ortasına denk düştükleri günlerde, Ozbert Bergass gücünün doruğundaydı. Şimdiyse şu yaşlılık günlerinde, odaları herkesin çok ama çok gerisinde kalmıştı. İnsanoğluyla Ölüyollar arasındaki son barikat kapısının hemen ötesindeydi. Gerçekten de, en yakın komşularıyla onun arasında birkaç boş kompartıman vardı: Eski komşuları, mıymıntı herifler, bir süre önce pırtılarını toplayıp ilerilere, yaşantının merkezine taşınmışlardı; ama o, inatçı ve yaşlı adam, olduğu yerden kıpırdamamış, iletişim hatlarını gittikçe uzatarak yanında haddinden çok fazla kadınıyla birlikte muhteşem bir sefalet içinde yaşamayı tercih etmişti.</tt></p><p class="calibre4"><tt class="calibre5">Eğlence uğramamıştı oralara. Bergass'ın koridoru, Koğuşlar'ın geri kalanındaki aşırı coşkuyla tezat oluşturacak biçimde, uğursuz ve soğuk görünümdeydi. Çok uzun bir süre önce, Belki de Devler'in zamanında, orada bir patlama olmuştu. Belirli bir mesafedeki tüm duvarlar kararmış ve tavanda bir adam boyunun rahatlıkla geçebileceği genişlikteki bir delik üstteki güverteye açılmıştı. Burada, yaşlı Muhafız'ın kapısının önünde, hiçbir ışık yanmıyordu. Kavmin süregelen yer değiştirmesi de bu bakımsızlığa katkıda bulunmuştu, çünkü arka barikatta inatla yeşermeye devam eden birkaç pejmürde ponik, kirli güverte boyunca ancak diz boyu büyüyebilmişlerdi.</tt></p><p class="calibre4"><tt class="calibre5">Complain, içi sıkılarak Bergass'ın kapısını çaldı. Kapıl açıldı ve dışarıya, Complain'in yüzünün çevresinde bir böcek| bulutu gibi kıvrılarak, bir ses ve buhar karmaşası boşaldı.</tt></p><p class="calibre4"><tt class="calibre5">Kibarca, "Benliğin, ana," dedi Complain onu dikizleyen yaşlı cadıya. "Kesenden, savaşçı. Ah, sen Roy Complain'sin, öyle mi? Ne istiyorsun? Bütün aptal genç adamların körkütük sarhoş olduklarını sanıyordum, içeri girsen iyi edersin. Gürültü yapmamaya çalış."</tt></p><p class="calibre4"><tt class="calibre5">İçerisi kurutulmuş ponik gövdeleriyle tıka basa dolu, genişçe bir odaydı. Ponikler duvarlar boyunca istiflenmiş ve odayı neredeyse bir ormana çevirmişlerdi. Duvarları ve güverteleriyle birlikte dünyalarının bütün dokusunun harap olacağına ye kavmin böyle ponik gövdelerinden oluşturulmuş odalarda ve arapsaçının içinde yaşamak zorunda kalacaklarına ilişkin bir saplantısı vardı Bergass'ın. Bizzat kendisi Ölüyollar'ın genişçe bir yerinde benzer bir deneye kalkışmış ve sağ salim atlatabilmişti; ama başka hiç kimsenin aklına yatmaktı bu fikir.</tt></p><p class="calibre4"><tt class="calibre5">Bir köşedeki dumanı tüten büyük bir kazandan yayılan et suyu kokusu çevreyi kaplamıştı. Genç bir kız çorbayı karıştırıyordu. Complain dumanın içinde durup odaya göz gezdirdi. Bizzat Ozbert Bergass, şaşırtıcı biçimde, odanın ortasındaki bir halının üzerinde oturuyordu. Kendi aralarında lafa dalmış olan ev ahalisinden hiç kimsenin kulak asmadığı bir şeyler söylenip duruyordu. Complain kapıyı vuruşunun nasıl olup da işitilebildiğini merak etti. Yaşlı adamın yânı başına çömeldi. Tırmanan çürük çok ilerlemişti. Her zamanki gibi karından başlamış ve hemen yanındaki kalbe doğru yol almıştı. Bir adamın eli uzunluğunda açık kahverengi hatlar etin üzerinde beliriyor, buruşan vücuda yer yer bir ceset görünümü veriyordu.</tt></p><p class="calibre4"><tt class="calibre5">Boş bakışlarını Complain'e dikerek, "... ve böylece gemi yitirilmişti ve insanoğlu yitirilmişti ve yitirmenin bizzat kendisi yitirilmişti," dedi yaşlı adam boğuk bir sesle. "Ve ben enkazın her yanına tırmandım ve biliyorum ve diyorum ki ne kadar zaman geçerse kendimizi yeniden bulmamız da o kadar güçleşecek. Aha şu aptal kadınlar bunu anlamıyor, sen umursamıyorsun, ama Greene'e defalarca dedim ki kavminle yanlış yapıyorsun. 'Yanlış yapıyorsun,' dedim ona, 'sırf gereksinmen yok diye karşına çıkan her şeyi ezip geçiyorsun. Yaktığın şu kitaplar, şu filmler,' dedim, 'onları mahvediyorsun, çünkü birilerinin çıkıp onları sana karşı kullanmalarından korkuyorsun. Ama bilmemiz gereken nice sırlar saklı onlarda,' dedim, 've sen salağın tekisin; parçaları bir araya getirmek zorundayız, mahvetmek değil. Senin var olduklarını bildiğinden bile çok sayıda güverteler gezdim,' dedim... Siz ne istemiştiniz, bayım?"</tt></p><p class="calibre4"><tt class="calibre5">Monologdaki bu kesinti ona yöneltilmişe benzediği için, Complain belki bir hizmeti olabilir diye geldiği yanıtını verdi.</tt></p><p class="calibre4"><tt class="calibre5">"Hizmet mi?" diye sordu Bergass. "Ben her zaman başımın çaresine bakmışımdır. Ve benden önce de babam, babam kılavuzların en büyüğüydü. Bizi bugünkü gibi bir kavim| durumuna neyin getirdiğini biliyor musun? Sana söyleyyeyim: Ben henüz küçük bir çocukken babamla birlikte araştırmak için çıkmıştık ve Devler'in cephanelik diye adlandırdıkları bir yer keşfettik. Evet, odalar dolusu çarpan... tıka basa! O keşif olmasaydı eğer, Greene'ler bugünkü konumlarına gelemezlerdi; şimdiye dek çoktan yok olup giderdik. Evet, seni de gönderebilirim o cephaneliğe, eğer gelecek cesaretin varsa. Ölüyollar'ın merkezinin çok daha ötesinde, ayakların ele dönüştüğü ve zeminin senden kayıp gittiği ve bir böcek gibi havada süzüldüğün yerde..."</tt></p><p class="calibre4"><tt class="calibre5">"Saçmalıyor," diye düşündü Complain. Ele dönüşen ayaklan geveleyen yaşlı adama Gwenny'den bahsetmek abes olacaktı. Ama yaşlı kılavuz aniden durdu ve "Buraya nasıl geldin, Roy Complain?" diye sordu. "Bana biraz çorba ver, midem tahta gibi kurudu."</tt></p><p class="calibre4"><tt class="calibre5">Bir tas getirmeleri için kadınlara işaret eden Complain, "Dayanıp dayanmadığını görmek için geldim," dedi. "Sen büyük bir kişisin; seni bu halde görmek beni üzüyor."</tt></p><p class="calibre4"><tt class="calibre5">"Büyük bir kişi," diye aptalca mırıldandı diğeri, sonra ani bir şevkle, "Çorbam nerede kaldı? Hay horozun sidiktorbası, ne yapıyor bu kaltaklar? ...larını mı yıkıyorlar çorbada?" diye bağırdı.</tt></p><p class="calibre4"><tt class="calibre5">Genç bir kadın aceleyle bir tas çorba getirdi ve bunu yaparken Complain'e hınzırca göz kırptı. Bergass kendi başına hiçbir iş yapamayacak kadar güçsüz düşmüştü ve Complain yağlı sıvıyı kaşık kaşık içirmeye başladı. Complain kılavuzun yaşlı gözlerinin onunkileri aradığını fark etti, sanki paylaşmak istedikleri bir sırları varmışçasına; ölmekte olanlar birilerine bakmaya çalışır daima derlerdi, ama Complain gözlerini O parlak bakışlardan töresel alışkanlıkla kaçırıyordu. Öte yana doğru döndüğünde, aniden her yanı kaplayan pisliği fark etti. Güverte neredeyse poniklerin büyümelerine yetecek kadar pislikle dolmuştu; ölü ponik gövdeleri bile yağlı çiğ damlacıklarıyla kaplanmıştı. "Teğmen niçin burada değil? Doktor Lindsey nerelerde? Rahip Marapper'ın sizinle ilgileniyor olması gerekmiyor muydu?" diye öfkeyle parladı. "Burada daha iyi bakılıyor olmalıydınız."</tt></p><p class="calibre4"><tt class="calibre5">"Şu kaşığa dikkat et, genç adam. Bir dakika dur da su dökeyim... ah, şu lanet karnım! Gergin. Çok gergin... Şu doktor... kadınlarıma doktoru başımdan savmalarını söyledim. Yaslı Greene, o gelmez, çürükten ödü kopuyor. Kaldı ki, o da neredeyse benim kadar yaşlandı artık; bu uyu-uyanlardan birinde Zilliac onu alaşağı edecek ve yönetimi ele alacak... Bak işte o adama gelince. Bergass'ın düşüncelerinin yine dağılmaya başladığını gören Complain aceleyle, "Rahibi getirmemi ister misiniz?" diye sordu.</tt></p><p class="calibre4"><tt class="calibre5">"Rahip mi? Kim, Henry Marapper mı? Yaklaş hele, sana bir şey söyleyeyim, sadece ikimizin arasında. Bir sır. Başka hiç kimseye söylemedim. Dinle şimdi... Henry Marapper benim oğullarımdan biridir. Evet! Ne onun palavralarına kulak asarım, nede..."</tt></p><p class="calibre4"><tt class="calibre5">Kendi sözlerini vıraklar gibi sesler çıkararak kestiğinde Complain bir an için ağrılarından dolayı inliyor sandı; sonra yaşlı adamın arada, "Oğlum! Oğlum!" diyerek gülmekte olduğunu anladı. Orada daha fazla kalmanın anlamı yoktu. Kadınlardan birine kısa ve sert birkaç söz söyleyerek tiksinti gelmiş halde aniden ayağa kalktı ve Bergass'ı kahkahalarının şiddetinden karnının sarkmış derileri sallanır halde bırakarak yürüdü. Diğer kadınlar onlarla hiç ilgilenmeden elleri kalçalarında ya da geleneksel olarak sinekleri kovalayarak çevrede duruyorlardı. Complain oradan ayrılırken umursamaz kulağına parça parça konuşmalar çarptı.</tt></p><p class="calibre4"><tt class="calibre5">"... ve bütün o giyecekleri de nereden bulmuş, bilmek isterdim. Sadece basit bir çiftlik ırgatı. Size muhbirdir diyorum..."</tt></p><p class="calibre4"><tt class="calibre5">"Öpücüklerini çok kolay dağıtıyorsun, genç Wenda. İnan bana, ben senin yaşındayken..."</tt></p><p class="calibre4"><tt class="calibre5">"... bugüne dek bulduğum en güzel beyin salatası..."</tt></p><p class="calibre4"><tt class="calibre5">"... şu Cullindram Ana'nın daha yeni yedizleri oldu. Bir Çelimsiz enik dışında hepsi de ölü doğdular. Geçen seferkiler beşizdi, anımsıyorsanız eğer. Ona dosdoğru dedim ki, 'Erçiğine karşı kesin olmalısın ve'..."</tt></p><p class="calibre4"><tt class="calibre5">"... küpelerini kumara vermiş de..."</tt></p><p class="calibre4"><tt class="calibre5">"... atıyor..."</tt></p><p class="calibre4"><tt class="calibre5">"... hiç bu kadar gülmemiştim..."</tt></p><p class="calibre4"><tt class="calibre5">Yine karanlık koridora çıktığında, rahat bir nefes alarak bir süre duvara yaslandı. Hiçbir şey yapmamıştı, Bergass söylemek amacıyla geldiği Gwenny'nin ölümünü dahi çıtlatılmamıştı, yine içinde bir şeyler kopmuştu. Sanki beyninin içini de ağır bir cisim yuvarlanıyordu; bu ona acı veriyor, ama daha net düşünebilmesini de sağlıyordu. Bunun can alıcı bir çeşit düğüm noktasına kavuşacağını içgüdüsel olarak biliyordu.</tt></p><p class="calibre4"><tt class="calibre5">Bergass'ın odası bunaltıcı biçimde sıcaktı; Complain terden sırılsıklam olmuştu. Şimdi durup dinlediğinde kadınların seslerini koridordan bile duyabiliyordu. Aniden Koğuşlar gerçekte oldukları gibi canlandılar zihninde. Birçok sesin usandırıcı vıcırtısıyla dolu büyük bir mağaraydı bu. Hiçbir yanında gerçek eylem yoktu, sadece sesler, ölen sesler.</tt></p><p class="calibre4"><tt class="calibre5">4</tt></p><p class="calibre4"><tt class="calibre5">Uyan dönemi usul usul ilerledi ve uyu dönemi yaklaştıkça Complain'in midesi, gelecek ceza taksitinin beklentisi içinde, daha da huzursuzlanmaya başladı. Koğuşlar'ın tümünde ve çevredeki bilinen bölgelerde her dört uyu-uyandan biri karaltılırdı. Mutlak bir karanlık olmazdı bu, çünkü koridorların orasında burasında küçük pilot ışıkları dörtgen aylar gibi parlardı; odalar ise tamamen karanlık ve aysızdı. Doğanın kabul edilegelmiş bir yasasıydı bu. Anne ve babalarının kendi çocukluklarında karanlığın bu kadar uzun sürmediğini söylediklerini iddia eden yaşlılar da vardı; ama yaşlı insanlar belleklerinin hatalı işlemesiyle bilinirler ve yitip gitmiş çocukluk yıllarından kalma anılarıyla tuhaf öyküler uydururlar.</tt></p><p class="calibre4"><tt class="calibre5">Karanlık bastığında ponikler boş çuvallar gibi çökerlerdi. Narin gövdeleri çatlar ve en coşkun filizlerin dışında her yan kararırdı. Kısacık kışlarıydı bu onların. Aydınlık geri geldiğinde filizler taze bir güçle boy verir, üzerlerindeki buruşuk sıvalı yeni bir yeşil dalgayla silkip atarlardı. Dört uyu-uyan sonra ise onlara gelecekti solma sırası. Bu döngüyü en güçlü ya da en şanslıları atlatabilecekti sadece.</tt></p><p class="calibre4"><tt class="calibre5">Birkaç yüz kişilik Koğuşlar ahalisinin çoğu, bu uyan dönemini, büyük kesimi sırtüstü olmak üzere, atıl halde geçirdiler. Onların barbarca coşku sellerini hep böyle kitlesel istirahatler izlerdi. Tükenmişlerdi ve en önemlisi, günlük yaşantının meşakkatine bir kez daha dalabilecek kadar toparlanamıyorlardı. Bütün kavmin üzerine bir uyuşukluk çökmüştü. Çarşaf çarşaf bedbinliğe bürünmüşlerdi sanki ve ponik arap-saçı barikatların az ilerisinde temizledikleri açıklıklara doğru sızmaya başlamıştı bile. Onları yine ayaklarının üzerine ancak açlık dikebilirdi.</tt></p><p class="calibre4"><tt class="calibre5">"Topunu birden boğazlayabilirsin ve sana karşı parmaklarını bile kıpırdatamazlar," dedi Wantage, yüzünün sağ yanında esin benzeri bir ışıltıyla. Complain alaycı bir sesle, "Peki niçin denemiyorsun?" diye sordu. "Biliyorsun Dua'da da böyle söylenir: Bastırılmış kötü emeller katlanarak çoğalır ve sonunda onları besleyen zihni yutar. Hiç durma, Kertik Surat!" Anında bileğinden yakalandı ve keskin bir bıçak boğazının bir santim dibinden yalayarak geçti. Bir yarısı öfkeyle çarpılmış, diğer yarısı ise ebedi ve anlamsız bir sırıtışa mahkûm korkunç bir çehre yüzüne nefretle bakıyordu; koca, gri bir göz boşlukta bir yerdeki kendine özel manzarasına dalmıştı. "Bana sakın bir daha böyle hitap etme, seni kokmuş et parçası," diye dişlerinin arasından tısladı Wantage. Bıçağı tutan elini indirip sırtını döndü ve yüzünü öte yana çevirdiğinde sakatlığını anımsayarak öfkesi yerini utanca bıraktı. "Affedersin." Complain daha ağzından çıkarken pişman olmuştu sözlerine, ama diğeri ona bir daha bakmadı.</tt></p><p class="calibre4"><tt class="calibre5">Bu olayla sinirleri altüst olan Complain de yavaş yavaş yürüdü. Yaklaşmakta olan yeni kavmi araştırdığı arapsaçından dönerken rastlamıştı Wantage'a. Eğer yeni gelenler Greene kavmi ile karşılaşacaklara, ki hiçbir şekilde kesinleşmiş sayılmazdı, daha bir süre için gerçekleşmeyecekti bu; ilk sorun rakip avcılar arasındaki çatışmalar tarzında ortaya çıkacaktı. Ölüm de olabilirdi bunun anlamı; en azından yaşantılarına tekdüzeliğine bir son vereceği kuşkusuzdu. Bu arada bildiğini kendine saklayacaktı. Haberi Teğmen'e otoriteden hoşlanan biri versindi.</tt></p><p class="calibre4"><tt class="calibre5">Cezasını çekmek üzere Muhafizlar'ın koğuşlarına doğru giderken Wantage dışında hiç kimseyle karşılaşmamıştı. Uyuşukluk hüküm sürüyordu hâlâ her yerde; Kamu Sopacısı bile iş yapmaya isteksiz davranıyordu.</tt></p><p class="calibre4"><tt class="calibre5">"Başka uyu-uyanlar da olacak," demişti Complain'e. "Acelen nedir? Çek arabanı ve bırak yatayım. Git ve kendine yeni bir kadın bul."</tt></p><p class="calibre4"><tt class="calibre5">Böylece Complain, midesindeki düğüm yavaş yavaş çözülürken, kendi kompartımanına geri dönmüştü. Dar yan koridorlardan birinde telli bir saz çalınıyordu; tenor bir sesle söylenen bir şarkıdan kelimeler çalındı kulağına:</tt></p><p class="calibre4"><tt class="calibre5">"... içinde bu gidişin</tt></p><p class="calibre4"><tt class="calibre5">... çok uzun bir süredir</tt></p><p class="calibre4"><tt class="calibre5">... Gloria."</tt></p><p class="calibre4"><tt class="calibre5">Güçlükle anımsanan eski bir şarkı; kapıyla birlikte şarkıyı da kapattı. Marapper, yağlı suratını avuçları arasına almış, şişman parmaklarında pırıldayan yüzükleriyle onu bekliyordu yine.</tt></p><p class="calibre4"><tt class="calibre5">Rahibin neler söyleyeceğini önceden biliyor olduğu hissi aniden Complain'in zihnini içten içe kemirmeye başlamıştı; sanki bu tabloyu daha önce de yaşamış gibiydi. Onu saran örümcek ağı benzeri bu yanılsamayı yırtıp kurtulmak istedi ama beceremedi.</tt></p><p class="calibre4"><tt class="calibre5">Rahip alışılagelmiş hareketi bıkkınlıkla yaparak, "Genişlik, oğul," dedi. "Bakıyorum da acı var yüzünde."</tt></p><p class="calibre4"><tt class="calibre5">"Hem de çok, peder. Öldürmek teselli edebilir onu sadece." Kelimeleriyle umulmadık bir şeyler söylemeye çalışsa da, bildik bir tabloyu yineliyor olduğu duygusu Complain'i terk etmiyordu.</tt></p><p class="calibre4"><tt class="calibre5">"Öldürmekten öte şeyler de var. Düşlerinde bile göremeyeceğin şeyler." "Bana palavra atma, peder. Birazdan yaşamın gizemlerle dolu olduğunu söyleyeceksin ve aynı annem gibi dırdıra başlayacaksın. Ben birilerini öldürmem gerektiğini hissediyorum."</tt></p><p class="calibre4"><tt class="calibre5">"O da olur, o da olur," diye teselli etti rahip. "Bu şekilde hissediyor olman da çok iyi. Hiçbir zaman kabuğuna çekilme oğlum; bu, hepimiz için ölüm gibidir. Biz burada atalarımızın işlediği bir suçun vebalini çekiyoruz. Bizi yaraladılar! Kör edildi gözlerimiz; yanlış yönlere atıyoruz hep kendimizi..." Complain yorgun argın tırmandı ranzasına. Bu sahneyi bir kez daha yaşıyor olma yanılsaması kaybolmuştu ve yiter yitmez de unutulmuştu. Artık sadece uyumak istiyordu. Yarın bu yalnız odasından da atılmış ve sopaya çekilmiş olacaktı; artık sadece uyumak istiyordu. Ama rahibin de konuşmasını kestiğini fark etti. Başını kaldırdı ve Marapper'ı ranzasına dayanmış ona bakarken buldu. Complain gözlerini telaşla kaçırmazdan önce bakışları bir an için çakıştı. Toplumlarındaki en katı yasaklardan birisi bir adamın diğerinin gözlerine doğrudan doğruya bakmasına yönelikti; dürüst, iyi niyetli kişiler birbirlerine sadece kaçamak bakışlar atardı. Complain alt dudağını tehdit edercesine ileri uzattı.</tt></p><p class="calibre4"><tt class="calibre5">"Tecrit aşkına, Marapper, benimle alıp veremediğin nedir?" diye patladı. Rahibin piçliğini az önce öğrenmiş olduğunu söylemek geliyordu içinden. "Altı sopalık taksitini yemedin, Roy, evladım, öyle değil mi?" "Bundan sana ne, rahip?"</tt></p><p class="calibre4"><tt class="calibre5">"Bir rahip kişisel çıkar nedir bilmez. Senin iyiliğin için soruyorum; kaldı ki, yanıtın beni özel olarak ilgilendiriyor."</tt></p><p class="calibre4"><tt class="calibre5">"Hayır, sopa yemedim. Hepsi de sırtüstü serilmişler, bildiğin gibi... Sopacıbaşı bile!"</tt></p><p class="calibre4"><tt class="calibre5">Rahibin gözleri yine onunkileri arıyordu. Complain rahatsızca doğruldu ve yüzünü duvara çevirdi; ama rahibin bir sonraki sorusu onun yine dönmesine yol açtı. "Hiç kafayı yiyip kaçmak geldi mi içinden, Roy?"</tt></p><p class="calibre4"><tt class="calibre5">Complain elinde olmadan düşlemeye başlamıştı: Ateş saçan çarpanıyla Koğuşlar boyunca koşuyor, herkes ondan korkarak, ona saygı duyarak kaçışıyor ve onu ortamın yegâne hâkimi olarak bırakıyorlardı. Yüreği huzursuzca çarpmaya başladı. Kavmin en iyi ve en yırtıcı adamlarından bazıları -hatta kendi öz kardeşlerinden Gregg- kafayı yemişler, kimisi kaçarak bundan böyle arapsaçının keşfedilmemiş bölgelerinde yaşamaya başlamış, ya da dönüp cezalarıyla yüz yüze gelmekten korktukları için diğer kavimlere katılmışlardı. Bunun erkekçe, hatta şerefli bir davranış biçimi olduğunu biliyordu; ama bunu kışkırtmak bir rahibe yakışmazdı. Eğer bir adam ölümcül bir hastalığa yakalanmışsa doktor önerebilirdi bunu; ama bir rahip insanın içindeki engellenme duygularını bir nevroz halinde çökelmelerinden önce yüzeye çıkararak özgürce akıl boşalmalarını sağlamak ve bu şekilde kavmi bölmek değil birleştirmek zorundaydı.</tt></p><p class="calibre4"><tt class="calibre5">İlk kez olarak, Marapper'ın da kendi yaşantısında bir krizle boğuşmakta olduğunu kavradı ve bunun Bergass'ın hastalığıyla bir bağlantısı olup olamayacağını merak etti.</tt></p><p class="calibre4"><tt class="calibre5">"Bak bana, Roy. Yanıt ver."</tt></p><p class="calibre4"><tt class="calibre5">"Benimle niçin bu şekilde konuşuyorsun?" Rahibin sesindeki aciliyetle neredeyse tamamen oturur konuma gelmişti</tt></p><p class="calibre4"><tt class="calibre5">"Hamurunun ne olduğunu anlamak zorundayım."</tt></p><p class="calibre4"><tt class="calibre5">"Dua'nın bize ne söylediğini biliyorsun: Biz ödleklerini nesliyiz ve günlerimiz korku içinde geçer."</tt></p><p class="calibre4"><tt class="calibre5">"İnandığın bu mudur?" diye sordu rahip.</tt></p><p class="calibre4"><tt class="calibre5">"Doğal olarak. Öğretimiz budur."</tt></p><p class="calibre4"><tt class="calibre5">"Senin yardımına gereksinmem var, Roy. Sana yol gösterirsem izler miydin? Koğuşlar'dan da öteye, Ölüyollar'a?"</tt></p><p class="calibre4"><tt class="calibre5">Bütün bunlar alçak sesle ve aceleyle konuşulmuştu. Ve Complain'in damarlarında kararsızlık nabız gibi alçaktan ve hızlı hızlı vuruyordu. Tartışmalı bir sonuca varmamak amacıyla bilinçli olarak hiçbir gayret göstermedi; ona sinirleri yol göstermeliydi! Zihni güven vermiyordu... çünkü çok şey biliyordu. "Bunun için cesaret gerekir," diyebildi sonunda.</tt></p><p class="calibre4"><tt class="calibre5">Rahip küçük bir çığlık benzeri bir ses çıkararak geniş baldırlarını tokatladı. "Hayır, Roy, bir palavracılar sülalesinin dölü olduğun için yalan söylüyorsun. Eğer gidersek, toplum içindeki yetişkin adamların sorumluluklarından sakınmış, kaçmış olacağız. Yani sinsice tüyeceğiz. Eski usul bir doğaya dönüş eylemi olacak bu, Roy, ana rahmine dönebilmek için yapılmış sonuçsuz bir girişim. Yahu, sırf buradan ayrılmak bile korkaklığın dipsiz kuyusu sayılır! Şimdi, benimle gelecek misin?"</tt></p><p class="calibre4"><tt class="calibre5">Kelimelerin doğrudan ifade ettiklerinden daha ötedeki bir anlam Complain'in yüreğinde bir kararın biçimlenmesine yol açtı. Gidecekti! Mutlaka kaçıp kurtulmak zorunda olduğu o sis, bilincinin hemen ilerisinde her zaman var olmuştu. Atılacakları serüven hakkında daha ayrıntılı bilgi edinmeden önce kararını Marapper'ın kurnaz gözlerinden saklamaya çalışarak ranzasından aşağı kaydı.</tt></p><p class="calibre4"><tt class="calibre5">"Ölüyollar'ın arapsaçında tek başımıza ne yapacağız, rahip?" Rahip koca başparmağını burun deliklerinden birine dayayıp düşünerek yumruğunun üzerinden sabit bakışlarla baktı. "Yalnız gitmeyeceğiz. Dört kişi daha gelecek bizimle, seçilmiş adamlar. Bir süredir bunun için hazırlanıyordum ve şimdi her şey tamam. Sen yaşantından hoşnut değilsin, kadının elinden alındı; yitirecek nen kaldı? Sana gelmeni şiddetle tavsiye ederim —kendi iyiliğin için tabii— her ne kadar yanımda iradesi zayıf ve avcı gözü keskin birinin bulunması işime gelse de."</tt></p><p class="calibre4"><tt class="calibre5">"Diğer dördü kim, Marapper?"</tt></p><p class="calibre4"><tt class="calibre5">"Bunu sana bizimle gelmeye karar verdiğinde söyleyeceğim. Eğer Muhafızlar'a ihbar edilirsem, hepimizin boğazını — özellikle de benimkini!— yirmi yerinden doğrarlar."</tt></p><p class="calibre4"><tt class="calibre5">"Ne yapacağız? Nereye gideceğiz?"</tt></p><p class="calibre4"><tt class="calibre5">Marapper ağır ağır ayağa kalktı ve gerindi. Becerebileceği en korkunç dudak büküşüyle, ağzı arada düğümlenmiş bir halat gibi yamuluncaya dek yanaklarından birini yukarı, diğerini aşağı kaydırdı ve uzun parmaklarıyla saçlarını taradı. "Kendi başına git, Roy, eğer benim önderliğime bu kadar güvensizsen! Yahu, sırf mızmızlanıp soru soran kadınlar gibisin. Sana, planımın senin kavrayabileceğinden çok daha yüce olmasının dışında, başka bir şey söylemeyeceğim. Gemiye egemen olmak! işte bu! Daha azı değil! Geminin bütünüyle ele geçirilmesi... Bunun ne anlama geldiğini kavramaktan bile acizsin." Rahibin korkunç çehresi karşısında ursan Complain sadece, "Gelmeyi reddetmeyecektim," diye sızlanabildi.</tt></p><p class="calibre4"><tt class="calibre5">"Geleceğim mi demek istiyorsun?"</tt></p><p class="calibre4"><tt class="calibre5">Marapper tek bir söz etmeksizin kolunu hararetle sıktı Yanakları parlıyordu. Kendini bağladığı an paniğe kapılan Complain, "Şimdi bizimle gelecek diğer dört kişinin kim olduklarını söyle," dedi.</tt></p><p class="calibre4"><tt class="calibre5">Marapper kolunu saldı.</tt></p><p class="calibre4"><tt class="calibre5">"Eskilerin ne dediklerini bilirsin, Roy: Gerçekler kimseyi özgür kılmaz. Yakında yeterince öğreneceksin. Sana şimdi söylemesem daha iyi. Gelecek uyu dönemi erken vakitte harekete geçmemizi planlıyorum. Şimdi seni bırakacağım; yapılması gereken işlerim var hâlâ. Kimseye tek söz etme."</tt></p><p class="calibre4"><tt class="calibre5">Kapıdan çıkarken durakladı. Elini ceketinin içine sokarak dışarı bir şey çıkardı ve zaferle salladı. Complain bunun nesli tükenmiş Devler'in kullandığı okuma cisimlerinin bir araya getirilmesiyle oluşturulmuş bir kitap olduğunu gördü. Marapper, kitabı zulasına tekrar yerleştirirken, "Gücümüzün anahtarı bu işte!" diye dramatik biçimde haykırdı. Sonra kapıyı ardından kapattı. Complain sadece beyni çalışarak odanın ortasında bir heykel gibi hareketsiz durdu. Beyninde hiçbir yere varmayan düşünceler halka olmuş dönüyorlardı. Ama Marapper rahipti, Marapper diğer insanlardan çoğunun paylaşmadığı bilgilere sahipti, Marapper öncülük etmeliydi. Complain ağırdan alarak kapıya gitti, açtı ve dışarı bir göz attı.</tt></p><p class="calibre4"><tt class="calibre5">Rahip çoktan gözden kaybolmuştu. Sakallı sanatçı Meller'dan başka kimse yoktu görünürde. Odasının açıldığı koridorun duvarına canlı renklerle bir resim boyuyor, bir uyu-uyan önce topladığı çeşitli boyaları kullanarak dalgınlaşmış zeki yüzüyle renkleri hafif darbelerle sürüyordu. Elinin altından kocaman bir kedi sıçramıştı duvar boyunca. Complain'i fark etmedi. Geç oluyordu. Complain neredeyse tamamen ıssız Mahfel'e bir şeyler atıştırmaya gitti. Kendinden geçmişçesine yedi. Döndü ve Meller'ı boyamasını vecd içinde sürdürür halde buldu. Kapısını kapattı ve yavaş yavaş uyku için hazırlanmaya başladı. Yatağın başucundaki bir çengelde hâlâ Gwenny'nin giysisi asılı duruyordu; onu aniden çekip aldı ve gözden ırağa, bir dolabın arkasına fırlattı. Sonra yatağına uzandı ve sessizliğin uzayıp gitmesini dinledi. Şişman ve nefesi tıkanmış haldeki Marapper aniden paldır küldür daldı odasına. Pelerininin araya sıkışan köşesini nefes nefese çekiştirirken kapıyı çarparak kapattı.</tt></p><p class="calibre4"><tt class="calibre5">"Sakla beni, Roy... Çabuk! Bakıp durma, seni aptal herif, acele et! Kalk ayağa, bıçağına davran! Birazdan Muhafızlar burada olacaklar, Zilliac burada olacak. Peşimdeler. Onlar zavallı yaşlı rahipleri gördükleri yerde boğazlarlar!" Konuşurken bir yandan da Complain'in ranzasına koşmuş, onu duvardan çekmiş, arkasına saklanmaya çalışıyordu.</tt></p><p class="calibre4"><tt class="calibre5">Complain, "Ne yaptın sen?" diye açıklama istedi. "Niçin peşindeler? Niçin buraya saklanıyorsun? Niçin beni de bulaştırıyorsun?"</tt></p><p class="calibre4"><tt class="calibre5">"İltifat olsun diye değil, tabii ki. Sadece en yakınımda sen vardın ve bacaklarım hiçbir zaman koşmak için imal edilmediler. Yaşamım tehlikede." Marapper konuşurken sanki saklanacak daha iyi bir yer ararcasına çılgın gibi çevresine bakındı ve sonra belli ki olduğu yerde kalmaya karar verdi. Yatağın öte yanına bir battaniye yerleştirerek kendini kapı yönünden gizlemiş oldu. "Benim buraya girdiğimi görmüş olmalılar," dedi. "Hani kendi postum umurumda değil, ama planlarım var. Düşüncelerimizi Muhafızlar'dan birine açtım ve o da dosdoğru gidip Zilliac'a anlattı."</tt></p><p class="calibre4"><tt class="calibre5">"Ben niçin..." diye öfkeyle söze başladı Complain. Dışarıdan gelen itiş kakış sesleri onlara en kısa bir uyarıyı verdiği anda sonuna dek savrulan kapı, menteşeleri üzerinde geri sıçrayarak açıldı. Complain yarı yarıya arkasında durduğu kapının çarpmasından birkaç santimle kurtulmuştu. Bu ani kriz Complain'in düş gücünü besledi. Sanki kapının kenarı suratına dek gelmişçesine yüksek sesle inleyip sendeleyerek yüzünü elleriyle kapattı ve öne eğildi. Rütbede üstten bir sonraki adamın, Teğmen'in sağ kolu Zilliac'ın odaya daldığını ve kapıyı ardından tekmeleyerek kapattığını parmaklarının arasından görebiliyordu. Adam Complain'e hakir gören bir bakış fırlattı. "Kes zırıldamayı, be adam," diye bağırdı Zilliac. "Rahip nerede? Onun buraya girdiğini gördüm."</tt></p><p class="calibre4"><tt class="calibre5">Odayı gözden geçirmek için çarpanı hazır durumda dönerken Complain Gwenny'nin tahta taburesini bir ayağından kavradı ve Zilliac'ın gergin ense köküne şiddetle indirdi. Parçalanan odun ve kemiğin insanın içini ısıtan çatırtıları odayı doldururken Zilliac boylu boyunca yere uzandı. O daha zemine düşmeden Marapper ayağa fırlamıştı bile. Bütün; dişlerini sergileyerek ağır ranzayı bir kenarından kaldırdı ve düşen adamın üzerine yıktı.</tt></p><p class="calibre4"><tt class="calibre5">"İşini bitirdim!" diye bağırdı rahip. "Horozun bağırsakları, işini bitirdim!" Böylesine cüsseli bir adam için oldukça seri hareket ederek Zilliac'ın çarpanını kaptı ve kapıya döndü.</tt></p><p class="calibre4"><tt class="calibre5">"Aç şunu, Roy! Kuşkusuz başkaları da olmalı dışarıda ve bu işin içinden hâlâ nefes alabilen gırtlaklarla ya şimdi çıkarız, ya da hiçbir zaman." Ama tam o esnada kapı Complain'in yardımına gerek kalmadan kendi kendine açıldı. Haşlanmış tavuk gibi bembeyaz kesilmiş yüzüyle Meller orada durmuş bir bıçağı kınına sokmakla meşguldü.</tt></p><p class="calibre4"><tt class="calibre5">"İşte sizin için bir adak, rahip," dedi. "Birileri gelmeden önce onu içeri çeksem iyi olacak."</tt></p><p class="calibre4"><tt class="calibre5">Koridorda boylu boyunca yatan bir Muhafız'ı ayak bileklerinden yakaladı. Complain yardımına gitti ve gevşek vücudu birlikte içeri taşıyıp kapıyı kapattılar. Meller kapıya dayanarak alnında biriken terleri sildi. </tt></p><p class="calibre4"><tt class="calibre5">"Ne işe bulaştığınızı bilmiyorum, rahip," dedi, "ama bu herif içeride çıkardığınız velveleyi duyunca arkadaşlarını toplamak için gitmeye kalktı. Parti başlamadan bir an önce onun hakkından gelmenin uygun olacağını düşündüm." </tt></p><p class="calibre4"><tt class="calibre5">"Uzun Yolculuğu'nu huzur içinde yapsın," dedi Marapper alçak sesle. "İyi iş becerdin, Meller. Gerçekten, hepimiz de amatörlere göre iyi iş beceriyoruz." </tt></p><p class="calibre4"><tt class="calibre5">"Fırlatabileceğim bir bıçağım var," diye açıkladı Meller. "Bu da benim şansım... Göğüs göğüse kavga etmekten hiç hazzetmem çünkü. Oturmamda sakınca var mı?" </tt></p><p class="calibre4"><tt class="calibre5">Complain iki cesedin arasına sersemlemiş halde diz çökecek kalp atışlarını kontrol etti. Olaylar başlar başlamaz her günkü Complain gitmiş, yerine hareketlerinde daha becerikli ve dürtülerinde emin, otomatik ve yeni bir adam gelmişti. Simdi eliyle Zilliac'ı ve yere yığılmış haldeki Muhafız'ı yoklamış ve ikisinde de nabza rastlamamıştı. O anda devrede olan avcı kişiliğiydi. </tt></p><p class="calibre4"><tt class="calibre5">Küçük kavimlerde ölüme hamamböcekleri kadar sık rastlanırdı. "Ölüm, bir adamın en uzun organıdır," derdi halk şiirlerinden biri. Çok sık karşılaşılan bu uzatmalı tablo, Öğreti'nin büyük kısmına da konu oluşturuyordu: Bu tabloyla başa çıkmanın resmi bir yolu yordamı olmalıydı. Korku vericiydi ve korkunun bir erkeğin yüreğine yerleşmemesi gerekirdi. Şimdi ölümle yüz yüze geldiğinde Complain'in içindeki otomatik adam, çocukluğundan beri şartlandırıldığı üzere, seçilecek ilk doğru tavır olan mecalsizliğe düşüvermişti.</tt></p><p class="calibre4"><tt class="calibre5">İşareti alan Marapper ve Meller de hafif hafif inlemekte olan Complain'e katıldılar. Ancak ne zamanki o karmaşık işlemleri bittiğinde ve son Uzun Yolculuk sözleri sarf edildiğinde her zamanki hallerine kısmen dönebildiler. </tt></p><p class="calibre4"><tt class="calibre5">Sonra sessiz gövdelerin üzerinden birbirlerine korku içinde ve koyunumsu bir zafer havasında bakarak karşılıklı oturdular. Dışarıda her şey sessizliğe gömülmüştü; meraklı bir kalabalığın toplanmasını ve olan bitenin ortaya çıkmasını engelleyen tek şey yakın zamandaki cümbüşün ardından gelen uyuşukluk haliydi. Complain yavaş yavaş yine düşünebilmeye başladığını keşfetti. </tt></p><p class="calibre4"><tt class="calibre5">"Senin planlarını Zilliac'a nakleden Muhafız ne olacak peki?" diye sordu. "Eğer burada oyalanırsak, Marapper, yakında başımıza bela açar." </tt></p><p class="calibre4"><tt class="calibre5">"Eğer burada sonsuza dek bile oyalansak," dedi rahip, "burun deliklerimizi sızlatmak dışında bizi rahatsız edemez. Çünkü şu anda önümüzde yatıyor." Meller'in içeri sürüklediği cesedi işaret etti ve ekledi: "Ki bu da planlarımın daha ötelere iletilmemiş olduğunun bir göstergesidir sanırım. Demek ki çok şanslıyız: Zilliac'ı aramaya başlamalarından önce hâla biraz vaktimiz var. Onun da kendine has ufaktan bir tezgâh olmuş olsa gerek diye düşünüyorum, aksi takdirde yanında refakatçileriyle gelirdi. Bu bizim açımızdan daha da iyi. Haydi, Roy, bir an önce harekete geçmeliyiz. Koğuşlar bizim için pek sağlıklı sayılmaz artık."</tt></p><p class="calibre4"><tt class="calibre5">Umulmadık ölçüde titreyen bacaklarıyla ayağa kalkmaya yeltendi ve derhal oturdu. Daha temkinli olarak yine kalkmayı denerken kendini savunurcasına, "Duyarlı bir insana göre o ranzayla bayağı iyi iş yaptım, ha?" dedi. "Hâlâ niçin senin peşinde olduklarını açıklamanı bekliyorum, rahip," dedi Meller.</tt></p><p class="calibre4"><tt class="calibre5">Marapper, kapıya doğru ilerlerken, teskin edici bir sesle, "Acil yardımın için ne kadar teşekkür etsek azdır," dedi. Meller çıkışı koluyla kesti ve "Neye bulaştığınızı öğrenmek istiyorum," diye ısrar etti. "Bana ben de bulaşmışım gibi geliyor."</tt></p><p class="calibre4"><tt class="calibre5">Marapper geri çekilerek susmaya devam edince tez canlı davranan Complain, "Niçin onun da bizimle gelmesine izin vermiyoruz, rahip?" diye araya girdi. "Anlaşıldı..." dedi sanatçı düşünceli düşünceli. "İkiniz de Koğuşlar'ı terk ediyorsunuz! Dostlarım, size bol şans... Aradığınız her neyse umarım bulursunuz. Bana gelince; ben burada güven içinde kalmayı ve resim yapmayı sürdürmeyi tercih ederim. Davetiniz için teşekkürler."</tt></p><p class="calibre4"><tt class="calibre5">"Seni zaten davet etmemiş olmam gibi küçük mevzular bir yana, tüm dediklerine katılıyorum," dedi Marapper. "Bugünlük iyi bir gösteri yaptın dostum, ama yanımda sadece gerçek eylemcilere gereksinmem var... ve onlardan da sadece birkaç tane olmalı, bir ordu değil."</tt></p><p class="calibre4"><tt class="calibre5">Meller kenara çekildiğinde Marapper kapının tokmağını yakaladı ve tavrı biraz daha yumuşadı: "Bizim yaşamlarımız mikroskopik ölçüde küçük sürelerdir, boyacı, ama şu anda onları sana borçlu olduğumuza inanıyorum. Şükranlarımızla birlikte dön boyalarına ve kimseye tek söz etme."</tt></p><p class="calibre4"><tt class="calibre5">Kendisine yetişebilmek için acele eden Complain ile birlikte koridordan aşağı ilerlemeye başladı. Kavmin üzerini uyku örtmüştü. Arka barikatlardan birine gitmekte olan gecikmiş bir nöbetçinin yanından geçtiler; cırlak paçavralara bürünmüş iki genç erkek ve iki kız yine eğlencenin havasını yakalamaya çalışıyorlardı; bunların dışında, her yer ıssızdı.</tt></p><p class="calibre4"><tt class="calibre5">Yan koridorlardan birine keskin bir dönüş yapan Maraphler kendi kompartımanına doğru yollandı. Çevresine sinsi bakışlar atarak cebinden mıknatıslı bir anahtar çıkardı ve Complain'i öne iterek kapıyı açtı. Bu büyük bir odaydı, ama bütün bir ömür boyu biriktirilmiş ıvır zıvırla, dilenilmiş ya da rüşvet alınmış bin bir nesneyle, Devler'in neslinin tükenmesinden bu yana anlamlarını yitirmiş ve artık sadece onlarınkinden çok daha üstün bir uygarlığın şaşırtıcı totemleri haline gelmiş şeylerle ağzına kadar doluydu. Complain dört bir yanında gördüğü ama tanımlayamadığı bir fotoğraf makinasına, vantilatörlere, yapbozlara, kitaplara, prizlere, kondansatörlere, bir yatak lazımlığına, bir kuş kafesine, vazolara, yangın söndürme araçlarına, deste deste anahtara, iki yağlıboya tabloya, "Ayın Haritası" başlıklı bir parşömene, oyuncak bir telefona ve içlerinde "şampuan" adlı koyu bir çökelti bulunan bir karton dolusu şişeye çaresizlik içinde bakakaldı. Merak dışında hiçbir şeye yaramayan ganimetler, ganimetler... </tt></p><p class="calibre4"><tt class="calibre5">Marapper gitmeye hazırlanarak, "Diğer üç asiyi getirinceye dek burada bekle," dedi. "Sonra yola çıkmış olacağız."</tt></p><p class="calibre4"><tt class="calibre5">"Ya onlar da Muhafız gibi ihanet etmişlerse sana?"</tt></p><p class="calibre4"><tt class="calibre5">"Etmeyecekler... Onları gördüğünde senin de anlayacağın gibi," diye kısa kesti Marapper. "Muhafız'a sırf bunu buraya girerken gördüğü için açıklama yapmıştım." Gömleğinin içindeki kitaba vurdu.</tt></p><p class="calibre4"><tt class="calibre5">O çıktıktan sonra, Complain manyetik kilidin yuvasına yerleştiğini duydu. Eğer rahibin planlarında ters giden bir şey olursa, kurtarıldığında yapması gerekecek bir yığın münasebetsiz açıklamayla birlikte burada kilitli kalacak ve büyük olasılıkla Zilliac'ın ölümü yüzünden ölecekti. Elindeki acıyan bir noktayı kaşıyarak gergince bekledi. Sonunda eğilip baktığında, avucuna ufacık bir tahta kıymığının batmış olduğunu gördü. Gwenny'nin tahta taburesinin ayaklan hep pürüzlü olmuştu zaten.</tt></p><div class="mbppagebreak" id="calibre_pb_1"></div>
</body></html>
