<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Yıldız Gemisi</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">
</p><p class="calibre8"><tt class="calibre5"><span class="bold">BÖLÜM III</span></tt></p><p class="calibre8"><tt class="calibre5"><span class="bold">BAŞTARAF</span></tt></p><p class="calibre4"><tt class="calibre5">1</tt></p><p class="calibre4"><tt class="calibre5">Baştaraf, Roy Complain'in o güne dek gördüğü hiçbir yere benzemiyordu. Kıçmerdivenleri'nin ihtişamı, Koğuşlar'ın hoş derbederliği, Ölüyollar'ın itici viraneliği, hatta Devler'e yakalandığı o tüyler ürpertici denizin görünümü... bunların hiçbiri onu Baştaraf'ın farklılığına hazırlamamıştı. Her ne kadar Fermour ve Marapper gibi onun ellerini de ardından bağlamışlarsa da, küçük grupları kamp yerine girerken uyanık avcı gözleriyle çevresini dikkatle taramaktaydı.</tt></p><p class="calibre4"><tt class="calibre5">Koğuşlar'ın irinli arazisinde kaybolup gitmiş köylerle Baştaraf arasındaki köklü farklılıklardan birisi kısa zamanda belirgin hale gelmişti. Greene kavmi ve benzerleri her zaman yavaş yavaş hareket ederlerken, Baştaraf belirli ve değişmeyen sınırlarla kesinkes yerleşik konumdaydı. Bu yerleşiklik tesadüften ziyade bir örgütlülük sonucuymuş gibi görünüyordu. Complain'in kafasındaki Baştaraf kavramı hep biraz bulanık olmuştu; zihninde buraları korku verici, üstelik bulanık olduğu için daha da korkunç bir yer olarak canlandırmıştı. Şimdiyse bir köyden çok daha muazzam genişlikte olduğunu görüyordu. Neredeyse başlı başına bir âlemdi burası.</tt></p><p class="calibre4"><tt class="calibre5">Baştaraf'ın barikatları bile Koğuşlar'daki derme çatma geçitlerden farklıydı. Devriye grubu poniklerin içinde teklifsizce ilerledikçe, önce üzeri yana çekildiğinde çıngırdayan minik zillerle işlenmiş ağır bir perdeye ulaştılar. Perdenin ötesinde pis ve lekeli olmakla birlikte hiç ponik bulundurmayan ve ardında Baştaraf muhafızlarının ok ve yayla nöbet tuttukları masa ve sıralardan oluşmuş bir barikatla sonlanan bir koridor uzanıyordu.</tt></p><p class="calibre4"><tt class="calibre5">Baştaraf'ta karşılıklı bir miktar seslenme ve bağrışmanın ardından, kik erkek ve iki kadından oluşan devriye grubunun bu son katın ötesine geçmesine izin verildi. Onun da ardında, Ölüyollar'ın başlıca musibetlerinden birinin, o ana dek her de hazır ve nazır olan tatarcıkların geçemediği, bu kez ince tülden yapılmış ikinci bir perde vardı. Bunu ise asıl Baştaraf bölgesi izliyordu. Complain için en akla hayale sığmaz özellik ponik bitkilerinin ortadan kaybolmuş olduğu gerçeğiydi. Koğuşlar'ın iç kısımlarında, tabii ki, tüm bitkiler baltadan geçirilmiş ya da çiğnenmişti, ama kayıtsızca ve bu temizliğin geçiciliği bilinerek; eski köklerin güverte yüzeyini kaplar halde kalmalarına bile göz yumulmuştu. Ayrıca özsularının mayhoş kokusundan erkekler tarafından kullanılan değneklere ve çocukların oyuncak yaptıkları kitinli tohumlara dek çevrede hep poniklerin andaçları bulunmuştu.</tt></p><p class="calibre4"><tt class="calibre5">Burada ise ponikler sanki hiçbir zaman var olmamışçasına silinip atılmışlardı. Onlarla birlikte görmeye alıştıkları moloz ve toprak örtüsü tamamen süpürülmüştü; hatta köklerin sert zemine işlediği izler bile silinmişti. Artık açgözlü bitki karmaşasıyla maskelenmeyen ışıklar küstahça parlıyordu. Her yerde öylesine garip bir hal vardı ki —sert, çıplak ve hepsinden önce geometrik- bu kapıların, bu koridorların ve güvertelerin bağımsız bir krallık değil, aslında daha kirli paslı diğer bölgelerin bir uzantısı olduğunu Complain'in tastamam anlayabilmesi için epey bir sürenin geçmesi gerekmişti; çevrenin dış görünüşü alışılmışın o denli dışındaydı ki, bu durum, Koğuşlar'ın genel yayılımına olan uyumu göremeyecek kadar köreltmişti gözlerini.</tt></p><p class="calibre4"><tt class="calibre5">Üç tutsak küçük bir hücreye doğru itile kakıla götürüldüler. Bütün eşyaları alındıktan sonra elleri çözüldü. Kapı suratlarına çarpılarak kapatıldı. "Ey Bilinç!" diye inledi Marapper. "Şu fukara, masum rahibin içine düştüğü duruma bir bak! Froyd bu posacı pislik güruhunun ruhlarını çürütsün!" Fermour, saçındaki pislikleri temizlemeye çalışırken, "En azından Wantage için gerekli cenaze törenini yapmana izin verdiler," dedi.</tt></p><p class="calibre4"><tt class="calibre5">Merakla ona baktılar.</tt></p><p class="calibre4"><tt class="calibre5">"Başka ne bekliyordun?" diye sordu Marapper. "Zorbalar da en azından insan. Ama bu, akşam yemeğinden önce bağırsaklarımızı boyunlarına asmış olmayacakları anlamına gelmez."</tt></p><p class="calibre4"><tt class="calibre5">"Ah, çarpanımı bırakmış olsalardı bir..." dedi Complain. Sadece çarpanları değil ama tüm çantaları ve eşyaları da ellerinden alınmıştı. Küçük odayı kolaçan etti. Koğuşlar'daki birçok daire gibi burası da neredeyse tamamen özelliksizdi. Kapının bitişiğindeki duvara iki adet gösterge yerleştirilmiş karşı duvara ise bir ranza tutturulmuştu; tavandaki ızgaradan hafif bir hava akımı sağlanıyordu. Sonra üçü birden huzursuzca kıpırdanmaya başladılar.</tt></p><p class="calibre4"><tt class="calibre5">Marapper pelerinine yapışıp kurumuş pisliklerden kurtulmaya çabalıyordu, isteksizce uğraşırken kapı açılıp iki adam belirdiğinde hevesle kaldırdı bakışlarını; Fermour'un yanından geçen rahip yeni gelenlere doğru yürüdü. "Beni teğmeninize götürün; benliklerinize de ferahlık," dedi. "Onu bir an önce görmem şart. Ben bekletilecek adam değilim."</tt></p><p class="calibre4"><tt class="calibre5">İki muhafızdan biri sertçe, "Hepiniz bizimle geleceksiniz," dedi. "Bize verilen emir böyle."</tt></p><p class="calibre4"><tt class="calibre5">Sağduyulu davranan Marapper, her ne kadar koridora çıkarılırlarken gururlu bir protesto havasına bürünse de, hemen itaat etmeyi uygun bulmuştu. Yolları üzerinde onları kenardan seyreden birkaç kişiyi geçerek Baştaraf'ın içlerine doğru götürüldüler. Complain geçişlerinin bu insanlar tarafından öfkeyle izlendiğini fark etti. Orta yaşlı bir kadın, "Sizi uyuz itler!" diye seslendi. "Benim Frank'ımı öldürdünüz! Şimdi de siz öleceksiniz!" Tehlike kokusunun iyice keskinleştirdiği duyularıyla Complain, yol boyunca tüm ayrıntıları dikkatle kaydetmişti. Burada, Ölüyollar boyunca olduğu üzere, Marapper'ın Ana Koridor diye adlandırdığı yer her güverte bitişinde kesintiye uğruyordu; kıvrılarak giden koridorların çevresinden ve güverteler arası geçitlerden geçerek dairesel sapaklar yapmak zorunda kalıyorlardı. Pratik olarak, eğer ilerlemek istiyorlarsa, merminin tüfekten fırladığı gibi düz bir hat boyunca değil namlunun içindeki yivler gibi sarmal bir çizgi boyunca hareket etmeleri gerektiği anlamı çıkıyordu.</tt></p><p class="calibre4"><tt class="calibre5">Bu yöntemle iki güverte geçtiler. Complain güverteler Sapının kenarına şablonla "Güverte 22" yazılmış olduğunu biraz şaşırarak gördü; bu, yolculuklarını etaplara ayıran bitmek tükenmek bilmez güverte numaralarıyla aralarında doğrudan bir bağ kuruyordu; bu aynı zamanda, eğer Ölüyol-1. 5te yanda yine başlamıyorsa, doğrudan Baştaraf'ın en az yirmi dört güverte boyunca uzanıyor olduğu anlamına geliyordu.</tt></p><p class="calibre4"><tt class="calibre5">Bu, Complain'in inanamayacağı bir şeydi. Çoktan kanıtlanmış olan şeyleri bile kabullenmekte ne kadar zorlandığını kendi kendine defalarca anımsatmak gereğini duydu. Ama... Güverte 1'in ötesinde ne vardı? Tek hayal edebildiği Myra'nın, annesinin, garip fenerlerin yandığı büyük karanlık olarak tarif ettiği o yere doğru büyüyen süper-poniklerle kaplı bir arazi parçasıydı. Rahibin gemi kuramı bile, yazılı kanıtlarla destekleniyor olsa da, çocukluk yıllarından beri düşlerine kazılı olan bu görüntüyü silmeye yetersiz kalıyordu. Zihninde iki kuramı, belirli bir hoşnutluk duyarak, karşı karşıya getirdi; yaşamı boyunca ne zaman elle tutulmayan ve gözle görülmeyen bir şey üzerine kafa yorsa huzursuzluktan başka bir şey hissedebilmiş değildi. Greene kavminin düşüncelerini bir kın gibi sınırlayan kurumuş deriyi vücudundan atmaya başlamıştı.</tt></p><p class="calibre4"><tt class="calibre5">Complain'in zihninde süregiden monolog, onu Fermour ve rahiple birlikte daha büyükçe bir odaya iten ve kendileri de peşlerinden gelerek kapıyı kapatan muhafızlar tarafından kesildi. Odanın içinde bekleyen iki muhafız daha vardı. Olağandışı iki özellik bu odayı Complain'in o güne dek içinde bulunduğu tüm diğer odalardan ayırıyordu. Bunlardan biri sanki avcının ne olabileceğini bir türlü kestiremediği bir amaçla ahşap bir fıçının içine yerleştirilmiş, parlak renkli çiçekleri olan bir bitkiydi. Diğer olağandışı özellik ise genç bir kızdı; kız, gri ve temiz bir üniforma giymiş ve ellerini rahatça iki yanına salmış halde bir masanın arkasından onu izliyordu. Saçları düzgün biçimde omuzlarına dökülmüştü. Saçları siyah, gözleri ise griydi; ince, solgun ve duyarlı bir yüze sahipti; yanağının ağzına doğru olan bükümünde Complain'in anlayabilmeyi içgüdüsel biçimde arzu ettiği bir anlam gizliydi. Her ne kadar genç, etkili ve mükemmel bir alna sahip olsa da, bakışlarınız kızın çenesine ininceye dek uyandırdığı izlenim, güzellikten çok incelik şeklindeydi. Ancak, bu kızı yakından tanımanın tehlikeli olabileceğine dair zarif ama yadsınamaz uyarı işte tam da orada gizliydi.</tt></p><p class="calibre4"><tt class="calibre5">Kız tutsakların hepsini teker teker süzdü.</tt></p><p class="calibre4"><tt class="calibre5">Bakışları karşılaştığında Complain, kızın gözlerinde tuhaf bir tehlike tutkusu okudu; Fermour'un tavırlarındaki gergin hal, onun da kızın çekimine kapıldığını belli ediyordu. Kızın bakışlarıyla Koğuşlar'ın en katı yasaklarından birini çiğniyor olması her şeyi daha da rahatsız edici hale getirmekteydi. "Gregg'in haydutları sizsiniz demek," dedi kız sonunda. Onları bir kez gördükten sonra daha fazla bakmaya gerek duymadığı açıkça belli oluyordu; zarif başını kaldırarak duvardaki bir lekeyi incelemeye başlamıştı. "Sonunda birkaçınızı yakalamamız iyi oldu. Bize çok ve gereksiz huzursuzluk yarattınız. Şimdi işkencecilere devredileceksiniz; sizden bilgi çıkarmamız gerek. Yoksa hemen burada ve şimdi gönüllü olarak bilgi vermeyi mi tercih ederdiniz?" Sesi, gururluların suçlulara karşı kullandıkları tarzda, soğuk ve ilgisizdi, işkencenin, onlar gibilerine en layık temizlik maddesi olduğunu ima eder gibiydi.</tt></p><p class="calibre4"><tt class="calibre5">Fermour konuştu:</tt></p><p class="calibre4"><tt class="calibre5">"Sana yalvarıyoruz, merhametli kadın, bizi işkenceden esirgeyin!" "Benim ne görevim ne de niyetim merhametli olmak," diye karşılık verdi kız. "Cinsiyetime gelince... Bu, sanırım, sizin ilgi alanınızın dışında kalıyor. Adım Müfettiş Vyann; Baştaraf'a getirilen tüm tutsakları ben denetlerim ve konuşamayacak kadar nazlı olanları tezgâhlara sevk ederim. Özellikle de siz haydutlar daha iyisini hak etmiyorsunuz. Çete reisinizin bizzat kendisine nasıl ulaşabileceğimizi öğrenmemiz gerekiyor."</tt></p><p class="calibre4"><tt class="calibre5">Marapper kollarını iki yanına olabildiğince açtı.</tt></p><p class="calibre4"><tt class="calibre5">"Sizi temin ederim ki," dedi, "ne bu reisin, ne de ona hizmet eden avanesinin kim olduklarını biliyoruz. Biz üçümüz manen bağımsız bireyleriz; kavmimiz birçok güverte ötede kaldı. Ben alçakgönüllü bir rahibim ve yalan bilmem." "Alçakgönüllü, öyle mi?" diye sordu kız küçük çenesini öne çıkararak. "Baştaraf'ın bu kadar yakınında ne yapıyordunuz? Bizim çevremizde dolaşmanın ne kadar tehlikeli olduğunu bilmiyor muydunuz?"</tt></p><p class="calibre4"><tt class="calibre5">"Baştaraf'a bu kadar yaklaştığımızı idrak edememiştik," dedi rahip. 'Tonikler çok sıktı. Çok uzun bir yoldan geldik."</tt></p><p class="calibre4"><tt class="calibre5">"Tam olarak nereden geliyorsunuz?"</tt></p><p class="calibre4"><tt class="calibre5">Bu, Müfettiş Vyann'ın onlara yönelteceği bir dizi sorunun ilki olmuştu. Marapper soruları yağ çekerek ve mutsuzca yanıtladı; konudan sapmasına izin verilmiyordu. Kız dinlerken de konuşurken de onların gerilerine doğru bakıyordu. Onların da insan oldukları gerçeğine karşı öylesine umursamazdı ki, gösteri yapmak için onun önüne getirilmiş üç sirk köpeğinden farkları kalmamıştı; iki sessiz insan ve onların biraz önlerinde durmuş, elini kolunu sallayan, itiraz eden, ağırlığını bir o bacağına bir bu bacağına veren bir üçüncüsü, Marapper, kızın gözünde sadece çözüm bekleyen musibetlerdi.</tt></p><p class="calibre4"><tt class="calibre5">Soruşturmanın gidişinden, kızın söze onların bir çapulcu çetesinin üyeleri olduklarına inanarak başladığı, ancak bundan kuşku duyarak bitirdiği belli oluyordu. Öyle anlaşılıyordu ki, bu çapulcu çetesi henüz açıklık kazanmayan bazı sorunların yaşanmakta olduğu bir dönemde, yakınlardaki bir inden hareketle Baştaraf'a baskınlar düzenlemişti.</tt></p><p class="calibre4"><tt class="calibre5">Vyann'ın, üçlüyü umduğundan daha az heyecan verici bulması sonucu uğradığı düş kırıklığı, tavrının daha da soğuklaşmasına yol açmıştı. Aralarındaki buz kalınlaştıkça Marapper'ın da çenesi düşüyordu.</tt></p><p class="calibre4"><tt class="calibre5">Kolayca kışkırtılabilen çılgın düş gücü, bu vurdumduymaz kadının parmaklarını şaklatarak onu Uzun Yolculuğa nasıl gönderivereceğini getiriyordu gözlerinin önüne. Sonunda bir adım öne çıkarak elini masanın üzerine koydu. "Sizin anlamanız gereken nokta, hanımefendi," dedi etkileyici bir ses tonuyla, "şudur: Biz sıradan tutsaklar değiliz. Devriyeleriniz bizi pusuya düşürdükleri sırada, Baştaraf'a doğru çok önemli haberlerle ilerliyordum." "Bak sen!" Kızın kaşları zaferle kalkmıştı. "Bir saniye önce bana önemsiz bir köyden gelen alçakgönüllü bir rahip olduğunu söylüyordun. Bu çelişkiler canımı sıkıyor."</tt></p><p class="calibre4"><tt class="calibre5">"Bilgi!" dedi Marapper. "Bunun nereden geldiğini niçin sorgulayalım? Sizi ciddi biçimde uyarıyorum; ben çok değerliyim!"</tt></p><p class="calibre4"><tt class="calibre5">Vyann'ın dudaklarında hafif ve buz gibi bir gülümseme dolaştı. "Demek sahip olduğunuz çok önemli bilgiler nedeniyle yaşamlarınızın bağışlanması gerekiyor. Öyle mi, rahip?"</tt></p><p class="calibre4"><tt class="calibre5">Marapper avurtlarını şişirerek kurnazca, "Ben çok önemli bilgiler taşıyorum, demiştim," dedi. "Eğer şuradaki zavallı, cahil arkadaşlarımın soluklarını da bağışlamayı lütfederseniz, ben de, tabii ki, sonsuz mutluluk duyarım." "Demek öyle." İlk kez olarak dudaklarının çevresinde dolaşan ve ifadesini kısmen yumuşatan bir mizahın izleriyle masanın arkasındaki koltuğa oturdu. Complain'i işaret etti.</tt></p><p class="calibre4"><tt class="calibre5">"Sen," dedi, "eğer bizim kulaklarımıza akıtabileceğin bilgilere sahip değilsen ne verebilirsin?"</tt></p><p class="calibre4"><tt class="calibre5">"Ben bir avcıyım," dedi Complain. "Şurada duran dostum Fermour bir çiftçidir. Eğer bilgimiz yoksa bile, size hizmet edebilecek gücümüz var," Vyann ona bakmaya tenezzül bile etmeksizin ellerini masanın üzerinde kavuşturdu. "Rahibinizin düşüncesi yerinde sanırım: Zekâ bizi kandırabilir, ama kaba kuvvet asla. Halihazırda Baştaraf'ta yeterince kas gücüne sahibiz zaten." "Ve sen, koca adam," diyerek bakışlarını Fermour'a çevirdi, "kendin için tek bir söz bile etmedin. Senin bize sunabileceğin ne tür bir armağanın var?" Fermour bakışlarını yere indirmeden önce kıza dik dik baktı. "Sessizliğim sadece huzursuz düşüncelerimi örtüyordu, hanımefendi," dedi. "Bizim küçük kavmimizde sizinle boy ölçüşebilecek bir kadın yoktu."</tt></p><p class="calibre4"><tt class="calibre5">Vyann, soğuk bir mantıkla, "Bu tür şeyleri de rüşvetten sayıyoruz," dedi. "Pekâlâ, rahip, vereceğin bilgiler ilginçtir umarım. Ne olduklarını bana söyler misin acaba?"</tt></p><p class="calibre4"><tt class="calibre5">Bu, Marapper için küçük bir zafer anıydı. Ellerini paçavraya dönmüş pelerininin içine soktu ve başını kararlılıkla salladı.</tt></p><p class="calibre4"><tt class="calibre5">"Bilgimi yetkili bir şahıs için saklayacağım," dedi. "Maalesef, hanımefendi, sizin yetkinizi yeterli bulmuyorum."</tt></p><p class="calibre4"><tt class="calibre5">Kadın gücenmişe benzemiyordu. Ellerinin masanın üzerinde hiç kıpırdamamış olmaları, denilebilir ki, özdenetiminin bir ölçüşüydü. "Üstümün derhal buraya getirilmesini sağlayacağım," dedi. Muhafızlardan biri gönderildi; çok geçmeden cıva gibi çevik, orta yaşlı bir adamla birlikte geri döndü.</tt></p><p class="calibre4"><tt class="calibre5">Yeni gelenin etkileyiciliği kendini derhal belli ediyordu. Akan suyun yokuşta açtığı oluklar gibi derin çizgiler yüzünden aşağı iniyordu ve hâlâ sarı olan saçlarının içinde yol yol olmuş beyazlar bu yalçın görünümü daha da belirgin hale getiriyordu. Bakışları canlı, ağzı yetkindi. Yüzündeki yırtıcı ifadeyi Vyann'a gülümsemek için bir anlığına yumuşattı ve arada bir Marapper'a bakarak bir köşede kızın söylediklerine sessizce kulak kabarttı. Fermour, boğuk bir sesle, "Şansımızı denemeye ne dersin?" diye fısıldadı Compain'e.</tt></p><p class="calibre4"><tt class="calibre5">"Aptal olma," diye fısıldadı yanıtını Complain. "Bırak barikattaki muhafızları aşabilmeyi, bu odadan çıkmamız bile olanaksız."</tt></p><p class="calibre4"><tt class="calibre5">Fermour, sanki tek başına kaçmaya kalkışacakmış gibi, ağzının içinde anlaşılmaz bir şeyler mırıldandı. Ama Vyann'la görüşmesini bitiren adam tam o anda öne çıktı ve konuşmaya başladı.</tt></p><p class="calibre4"><tt class="calibre5">"Siz üçünüz üzerinde denemek istediğim bazı testler var," dedi tatlı tatlı. "Kısa bir süre sonra buraya geri getirileceksiniz, rahip. Bu arada... Muhafızlar, tutsakları Hücre Üç'e götürür müsünüz, lütfen?" Muhafızları emirleri yerine getirmekte pek hevesliydiler. Fermour'dan yükselen itirazlara rağmen o, Marapper ve Complain odadan ite kaka çıkarılarak koridorun birkaç metre aşağısındaki başka bir odaya tıkıldılar ve kapı üzerlerine kapatıldı. Marapper kendini beladan sıyırmak için az önce arkadaşlarının sırtından yaptığı girişiminin ona karşı olan hüsnü niyeti sarsmış olabileceği düşüncesiyle utanmıştı; onları neşelendirerek ve cesaret vererek itibarını korumak istedi.</tt></p><p class="calibre4"><tt class="calibre5">Kollarını onlara doğru açarak, "Çocuklarım," dedi. "Kutsal yazıların söylediği üzere, Uzun Yolculuk çoktan başlamıştır zaten. Bu Baştaraf insanları bizden daha uygar ve bizim için korkunç bir yazgı hazırladıkları kuşkusuz. İzin verin sizin için son kez dua edeyim."</tt></p><p class="calibre4"><tt class="calibre5">Complain sırtını dönerek odanın uzak bir köşesine gitti ve oturdu. Fermour da aynı şekilde davrandı. Onların peşlerinden giden rahip koca kalçaları üzerine çömeldi ve dirseklerini dizlerine dayadı.</tt></p><p class="calibre4"><tt class="calibre5">"Benden uzak dur, rahip!" dedi Complain. "Huzur ver biraz!" "Sende hiç yürek, hiç hürmet yok mu?" diye sordu rahip. Sesi pekmez gibi koyuydu. "Öğreti'nin son saatlerinde huzur duymana izin vereceğini mi sanıyorsun? Son bir kez daha bilince davet edileceksin. Niçin kendini yeise kaptırıyorsun ki? Şu zavallı ve sefil yaşamın için hayıflanmaya değer mi? Zihninin neresinde dikkatsizce söndürülmeyecek kadar kıymetli bir kırıntı var? Sen hastasın, Roy Complain, benim rahiplik hizmetlerime gereksinimin var. Complain bezgin bir sesle, "Artık beni cemaatinin dışında sayar mısın, lütfen," dedi. "Ben başımın çaresine bakarım."</tt></p><p class="calibre4"><tt class="calibre5">Rahip suratını asarak Fermour'a döndü.</tt></p><p class="calibre4"><tt class="calibre5">"Ya sen, dostum, senin söyleyecek neyin var?"</tt></p><p class="calibre4"><tt class="calibre5">Fermour sırıttı. Özdenetimini bir kez daha sağlamıştı. "Şu nefis Müfettiş Vyann'la baş başa bir saat geçirmek isterdim," dedi. "Sonra daha mutlu devam ederdim yoluma. Bunu benim için ayarlar mısın, Marapper?" Marapper yeterince ahlaki bir yanıt düşünmeye fırsat bulamadan kapı açıldı ve içeri çirkin bir surat uzandı; suratı bir el izledi ve parmağıyla rahibe gelmesini işaret etti. Marapper, pelerinini düzelterek, ayağa kalktı. "Sizin için de ricada bulunurum, çocuklarım," dedi ve</tt></p><p class="calibre4"><tt class="calibre5">Lafızın ardından koridora doğru azamede yürüdü. Bir dakika sonra, yine müfettişle üstünün karşısındaydı. Masanın köşesine tünemiş oturan adam vakit geçirmeden konuşmaya başladı:</tt></p><p class="calibre4"><tt class="calibre5">"Ferahlıklar olsun. Sen şu rahip Henry Marapper olmalısın. Benim adım Scoyt, Amir Scoyt ve ben yabancı işleri sorumlusuyum. Baştaraf'a her kim getirilirse önce benim ve Müfettiş Vyann'ın karşısına çıkarılır. Eğer sen iddia ettiğin kişiysen sana zarar verilmeyecektir; ama Ölüyollar'dan çok garip şeylerin çıkageldiği de oluyor ve her şeye karşı hazırlıklı bulunmak zorundayız. Anladığım kadarıyla bize özellikle bazı bilgiler iletmek üzere buraya gelmişsin."</tt></p><p class="calibre4"><tt class="calibre5">"Birçok güverteler aşarak çok uzun bir yoldan geldim," dedi Marapper, "ve buradaki karşılanış biçimimi hiç onaylamıyorum."</tt></p><p class="calibre4"><tt class="calibre5">Amir Scoyt başını hafifçe yana eğdi.</tt></p><p class="calibre4"><tt class="calibre5">"Getirmiş olduğun şu bilgiler nelerdir?" diye sordu.</tt></p><p class="calibre4"><tt class="calibre5">"Bunu ancak Kaptan'a açıklayabilirim."</tt></p><p class="calibre4"><tt class="calibre5">"Kaptan mı? Ne kaptanı? Muhafızların şefini mi kastediyorsun? Kaptan lakaplı başka kimse yok burada."</tt></p><p class="calibre4"><tt class="calibre5">Bu durum, ortam yeterince olgunlaşmadan "gemi" sözcüğünü telaffuz etmek istemeyen Marapper'ı müşkül hale sokuyordu.</tt></p><p class="calibre4"><tt class="calibre5">"Sizin üstünüz kimdir?" diye sordu.</tt></p><p class="calibre4"><tt class="calibre5">"Müfettiş Vyann ve ben sadece Beşler Meclisi'ne hesap veririz," dedi Scoyt öfkeyle. "Getirmiş olduğun bilgilerin değerleri saptanmadan önce Meclis'in karşısına çıkman mümkün değil. Haydi, rahip... Yapılacak başka işlerimiz var! Sabır benim sahip olmadığım bir erdemdir. Bu kadar bel bağladığın istihbaratın neymiş bakalım?"</tt></p><p class="calibre4"><tt class="calibre5">Marapper tereddüt etti. Ortam henüz kesinlikle yeterince olgunlaşmamıştı. Scoyt sanki hemen gidecekmiş gibi ayağa kalkmıştı, Vyann ise huzursuz görünüyordu. Her neyse, daha fazla kaçınabilmesi olanaksızdı.</tt></p><p class="calibre4"><tt class="calibre5">"Bu dünya," diye söze başladı azametle, "bütün Baştaraf ve Ölüyollar, Kıçmerdivenleri'nin ta en uzak köşesine dek, Gemi adı verilen tek bir bütün halindedir, işte bu gemi, insanlar tarafından yapılmıştır ve adına uzay denilen bir çeşit ortamın içinde hareket eder. Hepsini kanıtlayabilirim." Yüz ifadelerine göz atmak için duraksadı. Scoyt'unki belirsizdi ve Marapper kuramının ayrıntılarını belagatle açıklamaya devam etti: "Eğer bana güvenir ve gerekli desteği verirseniz, bu gemiyi -ki gemi olduğundan hiç kuşku duymayın-hedefine götüreceğim ve zulümden sonsuza dek hep birlikte kurtulmuş olacağız." Bocalayarak sustu. Onunla acımasızca eğlenmekte oldukları yüzlerinden okunuyordu. Birbirlerine baktılar ve bir an için neredeyse keyifsizce gülümsediler. Marapper çenesini huzursuzluk içinde ovuşturdu. "Küçük bir kavimden geldiğim için bana hiç inancınız yok," dedi. "Hayır, rahip," dedi kız. Yaklaştı ve Marapper'ın tam önünde durdu. "Bak... Baştaraf'ta, biz, gemi ve uzayda yapmakta olduğu yolculuğunu uzun süredir biliyoruz."</tt></p><p class="calibre4"><tt class="calibre5">Marapper'ın ağzı açık kalmıştı.</tt></p><p class="calibre4"><tt class="calibre5">"Öyleyse... Geminin Kaptan'ı... Onu buldunuz mu?"</tt></p><p class="calibre4"><tt class="calibre5">"Kaptan filan yok. Nesiller önce Uzun Yolculuğa çıkmış olmalı." "Peki... Ya Kontrol Odası? Onu buldunuz mu?"</tt></p><p class="calibre4"><tt class="calibre5">"O da yok," dedi kız. "O sadece bir efsaneden başka bir şey değil." "Ya!" dedi Marapper, ani bir temkin ve heyecanla. "Bizim kavmimizde onun efsanesi bile soldu çoktan... Herhalde onun bulunması olası yere sizden daha uzak düştüğümüzdendir. Ama olmalı! Aradınız mı?"</tt></p><p class="calibre4"><tt class="calibre5">Scoyt ve Vyann yine birbirlerine baktılar; Scoyt telaffuz edilmemiş bir soruyu yanıtlar gibi başını salladı.</tt></p><p class="calibre4"><tt class="calibre5">"Sırra kısmen de olsa erdiğine göre," dedi Vyann, "sana bütününü anlatmamızda sakınca yoktur sanırım. Bu anlatacaklarımın Baştaraf halkı arasında bile sıradan bilgiler olmadığını anlamanı istiyorum... Biz seçkinler toplumsal çılgınlıklara meydan vermemek için bilgimizi kendimize saklıyoruz. Atasözlerinin dediği üzere, gerçekler kimseyi kurtarmaz. Gemi gemidir, senin doğrusuyla söylediğin gibi. Kaptan diye biri yok. Gemi uzayın içinde durmaksızın sürükleniyor. Onun kaybolduğunu varsayabiliyoruz ancak. Sonsuza, ya da içindeki herkes Uzun Yolculuğa çıkıncaya dek yoluna devam edeceğini farz ediyoruz. Onu durdurmak olanaksız... Çünkü bir kontrol merkezi bulabilmek amacıyla bütün Baştaraf'ı araştırmamıza rağmen böyle bir yer saptayamadık."</tt></p><p class="calibre4"><tt class="calibre5">Kız, bu yenir yutulur cinsten olmayan bilgileri sindirmeye çalışan Marapper'a acıyan gözlerle baktı ve sustu; her şey kabul edilemeyecek kadar korkunçtu. Sağ işaretparmağını törensel bir edayla boğazının önünden geçiren Marapper, "... atalarımızın işlediği günahlar..." diye mırıldandı. Sonra kendini toparladı. "Ama en azından bir Kontrol Odası var!" dedi. "Bakın, işte kanıtı!" Kirli pelerininin içinden elektrik devreleri elkitabını çıkararak onlara uzattı. "Barikatlarda üzeriniz aranmıştı," dedi Scoyt. "Bunu saklamayı nasıl becerdin?" "Diyelim ki... bol miktarda koltuk altı kılı sayesinde olabilir mi?" diye sordu rahip ve Vyann'a göz kırptı. Onları etkilemeyi bir kez daha becermişti ve havasını bulmuştu. Şimdi küçük kitabı müfettişin masasının üzerine açtı ve daha önce Complain'e göstermiş olduğu şemayı dramatik biçimde işaret etti; Kontrol Odası geminin ön tarafında küçük bir köpük gibi açıkça gösterilmişti. Diğer ikisi şaşkınlıkla bakarken kitabı nasıl ele geçirdiğini anlattı. "Bu kitap Devler tarafından yazılmıştı," dedi. "Kuşkusuz geminin sahipleriydi onlar."</tt></p><p class="calibre4"><tt class="calibre5">"Bu kadarını biliyoruz," dedi Scoyt. "Ama bu kitap çok değerli. Kontrol Odası'nı tam olarak nerede aramamız gerektiğini şimdi öğrendik. Haydi, Vyann, tatlım, gidip bir bakalım."</tt></p><p class="calibre4"><tt class="calibre5">Kız masanın derin bir çekmecesini açtı, bir çarpan ve bir kemer çıkardı, ince beline taktı. Bu, Marapper'ın orada gördüğü ilk çarpandı; az sayıda bulundukları belliydi. Yaşlı Bergass'ın babası Baştaraf'tan birçok güverte uzakta, Ölüyollar'da, bir depo dolusu çarpanı kazara bulduğu için Greene kavminin bu kadar iyi silahlanmış olduğunu anımsadı.</tt></p><p class="calibre4"><tt class="calibre5">Onlar tam çıkmak üzereyken kapı açıldı ve uzun boylu bir adam içeri girdi. Güzel bir cüppe giymişti, saçı uzun ve bakımlıydı. Scoyt ve Vyann ona saygı duyulması gerektiğini gösterircesine hürmetle ayağa kalktılar.</tt></p><p class="calibre4"><tt class="calibre5">"Tutsaklarınız olduğunu iştittim, Amir Scoyt," dedi yeni gelen ağır ağır. "Sonunda Gregg'in adamlarından birkaçını yakalayabildik mi?" "Korkarım hayır, Aza Deight," dedi Scoyt. "Ölüyollar'da rastgele dolaşan üç kişi sadece. İşte bu onlardan biri."</tt></p><p class="calibre4"><tt class="calibre5">Meclis üyesi, gözlerini kaçıran Marapper'ı dikkatle süzdü "Ya diğer ikisi?" diye üsteledi.</tt></p><p class="calibre4"><tt class="calibre5">"Üç numaralı hücredeler, sayın aza," dedi Scoyt. "Onları daha sonra sorgulayacağız. Müfettiş Vyann ve ben şimdi bu tutsağı deniyoruz." Üye, bir an için, tereddüt eder gibi göründü. Sonra başıyla onay verdi ve sessizce çekildi. Rahip, etkilenmiş halde ardından baktı... ve bir rahibin böyle etkilenmesi ender görülen bir şeydi.</tt></p><p class="calibre4"><tt class="calibre5">Scoyt, Marapper'ı aydınlatmak için, "Bu," dedi, "Aza Zac Deight idi... Beşler Meclisi'nin bir üyesi. Onların önündeyken tavırlarına dikkat et, özellikle de Deight'ın önünde."</tt></p><p class="calibre4"><tt class="calibre5">Vyann rahibin elkitabını cebine indirdi. Odadan çıktıklarında bir an için meclis üyesinin koridoru dönmekte olan sırtını gördüler. Sonra, Baştaraf'ın şemaya göre kontrollerin olması gereken ucuna doğru uzun bir yürüyüş başladı; eğer yolları haritada belirtilmemiş ya da ponikler ve diğer engellerle kesilmiş olsaydı, bu mesafeyi katetmeleri birçok uyu-uyan boyunca sürecekti. Marapper, her ne kadar gelecekle ilgili planlara gömülmüş olsa da -çünkü gemi kontrol odasının keşfinin onun konumunu güçlendireceğinden kuşkusu yoktu-çevresine ilgiyle bakmayı da ihmal etmiyordu. Baştaraf'ın, Ölüyollar'daki dedikodularda sözü edilen, ya da ilk gördüğü sırada farz ettiği, o muhteşem yer olmaktan çok uzak kaldığını idrak etmekte gecikmemişti. Önemli bir kısmı henüz çocuk olan birçok kişinin yanından geçtiler. Herkes Koğuşlar'dakinden daha az giyinmiş haldeydi; giydikleri birkaç parça elbise temiz ve bakımlı görünüyordu ve genel hijyen standartları oldukça yüksek ama vücutları zayıf, neredeyse bir deri bir kemik sayılırdı. Yiyeceğin kıt olduğu aşikârdı. Marapper, arapsaçıyla daha az bağlantılı oldukları için, Baştaraf'ın Koğuşlar'da olandan çok daha az sayıda avcıya bel bağladığını ve onların da daha kalitesiz olmaları gerektiğini kurnazca geçirdi aklından. Ayrıca, bunlar Güverte 24'teki barikatlardan Güverte l'deki çıkmaza doğru ilerledikçe, her yer Baştaraf'ın nüfuzu altında olmasına rağmen, sadece 24 ile 11 numaralı güvertelerin ve onların da ancak kısmen olmak kaydıyla insan barındırdığını görmüştü.</tt></p><p class="calibre4"><tt class="calibre5">Güverte 11'in ötesine geçerlerken, rahip bunun nedenlerinden bazılarını fark etti. Aydınlatma devreleri üç bütün güverte boyunca bozulmuştu. Amir Scoyt kemerindeki bir feneri yaktı ve üçü birlikte ilerlemelerini yarı-karanlıkta sürdürdüler. Eğer karanlık Ölüyollar'da kasvetli idiyse, ayak seslerinin boşlukta yankılandığı ve hiçbir şeyin kıpırdamadığı bu koridorlarda iki kat daha dehşet vericiydi. Güverte 7'ye eriştiklerinde ve ışıklar titrek de olsa yine yandığında, gidişat hiç de daha parlak görünmüyordu. Yankı onları hâlâ izliyor ve dört bir yanlarında viranelik uzayıp gidiyordu.</tt></p><p class="calibre4"><tt class="calibre5">Scoyt, duvarın bir kısmının tamamen yırtılıp gemi bölmesine doğru kıvrıldığı yeri göstererek, "Şuraya bakın!" diye bağırdı. "Bir zamanlar gemide bunu yapabilecek silahlar varmış! Keşke şu duvarları yırtıp atabilecek bir şeyimiz olsaydı. Uzaya kısa sürede erişebilirdik."</tt></p><p class="calibre4"><tt class="calibre5">"Eğer sırf bir yerlerde pencereler açılmış olsaydı, geminin asıl amacı da böyle unutulmazdı," dedi Vyann.</tt></p><p class="calibre4"><tt class="calibre5">"Şemaya göre," dedi Marapper, "Kontrol Odası'nda yeterince büyük pencereler var."</tt></p><p class="calibre4"><tt class="calibre5">Sustular. Çevreleri tüm konuşmaların kökünü kurutacak kadar iç karartıcıydı. Kapıların çoğu açık haldeydi; ortaya koydukları odalar gittikçe daha suskun, kırık ve nesiller boyu çökmüş tozun altında boğulmuş makinalarla doluydu. "Bu gemide haklarında hiçbir şey bilmediğimiz tuhaf işler olup bitmekte," dedi Scoyt gamlı gamlı. "Hayaletler aramızdalar ve bizim aleyhimizde çalışıyorlar." "Hayaletler mi?" diye sordu Marapper. "Onlara inanıyor musunuz, Amir Scoyt?" "Roger'ın demek istediği şu ki," diye söze karıştı Vyann, "bu noktada karşımıza iki sorun çıkıyor: Önce gemi sorunu var, nereye gittiği, nasıl durdurulabileceği; arka planda, yanımızı hiç bırakmayan sorun bu. Diğeri ise büyükbabalarım hiç ilgilendirmemişti ve şimdi gittikçe büyümekte: Gemiler daha önce var olmayan garip bir ırk ortaya çıktı."</tt></p><p class="calibre4"><tt class="calibre5">Rahip kızı süzdü. Kız, yanlarından geçtikleri her kapıda içeri dikkatle bakıyordu; Scoyt da en az onun kadar temkinliydi. Marapper ensesindeki tüylerin diken diken olduklarını hissetti.</tt></p><p class="calibre4"><tt class="calibre5">"Kastettiğiniz... Hariciler mi?"</tt></p><p class="calibre4"><tt class="calibre5">Kız başıyla onayladı, "insanı taklit eden doğaüstü bir ırk..." dedi. "Senin de bizden daha iyi bildiğin üzere, geminin dörtte üçü ağaçlarla kaplı. Arapsaçının sıcak batağında, her nasıl olduysa, insanı taklit eden yeni bir tür ortaya çıkmış. Onlar insan değil; onlar düşman; gizlendikleri inlerinden bizi gözetlemek ve öldürmek için çıkıyorlar."</tt></p><p class="calibre4"><tt class="calibre5">"Her an tetikte olmamız gerekiyor," dedi Scoyt.</tt></p><p class="calibre4"><tt class="calibre5">O andan itibaren Marapper da her kapıdan içeri bakmayı ihmal etmedi. Koridorların yayılımı değişmişti. Her güvertedeki iç içe üç koridor sayısı şimdi ikiye inmiş, büklümleri artmıştı. Güverte 2, çevresinde sadece tek halka halinde odaları olan bir koridordan oluşuyordu ve Ana Koridor'un başındaki büyük lombar ağzının orta yerinde bitiyordu. Scoyt bu kapıya hafifçe vurdu. "Eğer burası, gemideki düzgün tek koridor, açılmış olsaydı," dedi, "geminin öbür ucundaki Kıçmerdivenleri'ne bir haftadan daha az bir sürede yürüyebilirdik!" Artık daha öteye ilerleyebilmenin tek yolu sarmal şeklinde kapalı bir merdivendi. Yüreği ağzına gelen Marapper en önde tırmanmaya başladı basamakları; eğer şemalar doğruysa Kontrol Odası yukarıda olmalıydı. Tepede, donuk bir ışık onlara içi tamamen mobilyasız, zemini boş, çıplak duvarları daire şeklindeki bir odayı aydınlattı. Başka şey yoktu. Marapper bir kapı bulmak umuduyla kendini duvarlara attı. Hiçbir şey. Öfkeli gözyaşlarına boğuldu. "Yalan söylediler!" diye bağırdı. "Yalan söylediler! Hepiniz alçakça---alçakça bir..." Ama yeterince alçakça bir sözcük gelmiyordu aklına.</tt></p><p class="calibre4"><tt class="calibre5">2</tt></p><p class="calibre4"><tt class="calibre5">Roy Complain can sıkıntısıyla esnedi ve hücre zeminindeki pozisyonunu yirminci kez değiştirdi. Bob Fermour, sırtı duvara dayalı oturmuş, sağ elinin bir parmağına taktığı kalın yüzüğü bıkıp usanmadan döndürüyordu. Birbirlerine söyleyecekleri hiçbir şeyleri yoktu; aslında ne söyleyecek, ne de düşünecek bir şey kalmıştı. Dışarıdaki buldog suratlı muhafızın başını kapıdan içeri uzatıp birkaç iyi seçilmiş küfürle Complain'e gelmesini söylemesi bile neredeyse ferahlık vericiydi.</tt></p><p class="calibre4"><tt class="calibre5">Complain gitmek üzere kalktığı zaman, Fermour neşeyle, 'Yolculuk'ta görüşürüz," diye seslendi.</tt></p><p class="calibre4"><tt class="calibre5">Complain yanıt olarak elini salladı ve gittikçe daha hızlı çarpmakta olan kalbiyle muhafızın peşi sıra yürüdü. Müfettiş Vyann'ın onları sorguladığı odaya değil, ilk getirildikleri yöne, Güverte 24'e, barikatların bitişiğindeki bir büroya götürüldü. Çirkin suratlı muhafız dışarıda kaldı ve kapıyı üzerine kapattı.</tt></p><p class="calibre4"><tt class="calibre5">Complain, Amir Scoyt'la yalnız kalmıştı. Yabancı işlerinden sorumlu soruşturmacının yüzünün, dört bir yanlarında yığılmaya devam eden dertlerin gittikçe artan baskısı altında, her zamankinden de aşınmış bir görünümü vardı. Yanaklarını uzun parmaklarıyla sanki ağrıyormuşçasına desteklemişti; bunlar güven veren parmaklar değildi; insafsızca sanatkâr olabilirlerdi, ama şu anda, avurtları çökmüş bir çehreye dayalı haldeyken, daha çok kendine eziyet etmekten zevk alan birinin ellerini andırıyordu.</tt></p><p class="calibre4"><tt class="calibre5">"Ferahlık olsun," dedi boğuk bir sesle.</tt></p><p class="calibre4"><tt class="calibre5">"Ferahlık," diye karşılık verdi Complain. Denenmek üzere getirildiğini biliyordu, ama dikkatinin çoğu Vyann adlı kızın eksikliği üzerine odaklanmıştı. "Sana soracak bazı sorularım var," dedi Scoyt. "Onları çeşitli nedenlerden dolayı layığınca yanıtlamanı tavsiye ederim. Birincisi, nerede doğdun?" "Koğuşlar'da."</tt></p><p class="calibre4"><tt class="calibre5">"Köyünüze bu adı mı verdiniz? Hiç kız ya da erkek kardeşin var mı?" "Biz Koğuşlar'da Öğreti'nin sözünden çıkmayız," diye böbürlendi Complain. "Boyumuz annemizin bel hizasına geldikten sonra kardeş tanımayız." "Hay öğretinizin güvertesine sı..." Scoyt aniden sustu kendini güçlükle kontrol edebilen birinin edasıyla alnını sıvazladı. Başını kaldırmadan, bitkince, "Eğer tanıyabilseydin" dedi, "şu anda kaç kardeş sayardın?"</tt></p><p class="calibre4"><tt class="calibre5">"Sadece üç kız kardeş."</tt></p><p class="calibre4"><tt class="calibre5">"Erkek yok mu?"</tt></p><p class="calibre4"><tt class="calibre5">"Bir tane vardı. Çok uzun bir süre önce kafayı yedi."</tt></p><p class="calibre4"><tt class="calibre5">"Koğuşlar'da doğmuş olduğuna dair elinde kanıt var mı?" "Kanıt ha!" Complain yineledi. "Kanıt arıyorsan git anamı bul. Hâlâ yaşıyor. Seninle hasbıhal etmekten pek hoşlanacaktır."</tt></p><p class="calibre4"><tt class="calibre5">Scoyt ayağa kalktı.</tt></p><p class="calibre4"><tt class="calibre5">"Şunu iyice anlamanı istiyorum," dedi. "Uygarca yanıtlar alabilmek için seni pohpohlayacak filan değilim. Gemideki herkes zaten yeterince derde batmış halde. Biliyor musun, bu gerçekten de bir gemi ve ne cehenneme doğru yol almakta olduğunu kimse bilmiyor; çok yaşlı, gıcırtılı ve ağzına kadar hayaletlerle, gizemlerle, bulmacalarla, ıstırapla dolu... ve şu gariban piçlerden birinin çok geç olmadan -eğer iş işten çoktan geçmemişse- ortaya çıkıp her şeye sil baştan bir düzen vermesi gerekiyor!" Durakladı. Kendini ele veriyordu: Bütün dert yükünü zihninde tek başına omuzlamak zorunda kalmış bahtsız bir adam. Sonra daha sakin sürdürdü konuşmasını: "Şunu kafana iyice sokman gerekiyor ki, hepimiz harcanabiliriz ve eğer herhangi bir şeye yaradığını kanıtlayamazsan Uzun Yolculuğa çıkıyorsun demektir."</tt></p><p class="calibre4"><tt class="calibre5">"Özür dilerim," dedi Complain. "Kimden yana olmam gerektiğini bilebilseydim daha fazla yardımcı olmaya çalışır-"</tt></p><p class="calibre4"><tt class="calibre5">"Sen bizden yanaşın. Öğreti bu kadarını da mı öğretmedi ? 'insan için en uygunu kendine değer vermesidir'; sorularıma doğru yanıtlar vermekle yine kendine hizmet etmiş olacaksın."</tt></p><p class="calibre4"><tt class="calibre5">Eskiden olsaydı, Complain boyun eğebilirdi; ama şimdi, kendine daha malik haldeyken, bir soru daha sormayı uygun buldu: "Henry Marapper öğrenmek istediğiniz her şeyi size anlatmadı mı?"</tt></p><p class="calibre4"><tt class="calibre5">"Rahip bizi yanlış yönlere saptırdı," dedi Scoyt. "O, Yolculuğa çıktı artık. Benim sabrımı zorlamanın her zamanki cebidir bu."</tt></p><p class="calibre4"><tt class="calibre5">Complain, duyduklarının ilk çarpıcı etkisini atlattığında, bu haberin doğruluk derecesini merak etmeye başladı; Scoyt'un merhametsizliğinden zerre kadar kuşku duymuyordu —bir dava uğruna öldüren kişi hiç düşünmeden öldürebiliyor demektir-ama o çenesi düşük rahibi bir daha hiç göremeyeceğine inanası gelmiyordu. Scoyt'un sorularını zihni bin bir düşünceyle meşgul halde yanıtladı. Bunlar genellikle Ölüyollar'da yaptıkları destansı yolculukla ilgiliydi; Complain tam Devler tarafından yakalanışını anlatmaya başlamıştı ki, o ana dek hiç karışmadan dinleyen sorgulayıcısı üstüne çullandı.</tt></p><p class="calibre4"><tt class="calibre5">"Dev mev yok!" diye bağırdı. "Onların nesilleri çoktan tükendi. Biz gemiyi onlardan miras aldık."</tt></p><p class="calibre4"><tt class="calibre5">Her ne kadar Scoyt'un kuşku içinde olduğu açıkça belliyse de, bir zamanlar Marapper'in yapmış olduğu gibi, ayrıntıların tümünü alabilmek için ısrar etmişti; Complain'in öyküsünün doğruluğunu yavaş yavaş kabul etmeye başladığı anlaşılıyordu. Yüzü düşünceyle gölgelendi, uzun parmaklarıyla masanın üzerinde tempo tuttu.</tt></p><p class="calibre4"><tt class="calibre5">"Hariciler'i düşman olarak biliriz," dedi, "ama Devler'i hep ülkelerini kendi azalarıyla devraldığımız eski müttefiklerimiz olarak gördük. Eğer Ölüyollar'da bir yerlerde hâlâ yaşıyorlarsa, niçin kendilerini belli etmiyorlar? Meğer ki sinsi bir niyetleri olsun. Halihazırda başımıza yığılmış yeterince bela var zaten."</tt></p><p class="calibre4"><tt class="calibre5">Complain'in vurguladığı üzere, Devler fırsat ellerine geçmişken onu öldürmemişlerdi; başına ne geldiği hâlâ belli olmasa bile, En azından Roffery'ye de dokunmamışlardı. Her şey göz önüne alındığında, bu işlerdeki rolleri oldukça çapraşık görünüyordu.</tt></p><p class="calibre4"><tt class="calibre5">"Öyküne inanmaya eğilimliyim, Complain," dedi Scoyt sonunda, "çünkü bazı söylentiler zaman zaman bize kadar erişir... insanlar Devler'i gördüklerine yemin ederler. Söylentiler! Söylentiler! Ama Devler en azından Baştaraf için bir tehdit unsuru oluşturmuyora benziyor; daha da iyisi, Hariciler'le ittifak yapmış gibi bir havaları yok. Eğer onları ayrı ayrı halledebilirsek, cuk oturacak." Birdenbire sessizliğe gömüldü, sonra yine sordu: "Devler'e yakalandığın şu deniz ne kadar uzaklıkta?"</tt></p><p class="calibre4"><tt class="calibre5">"Birçok güverte ötede... Belki kırk."</tt></p><p class="calibre4"><tt class="calibre5">Amir Scoyt ellerini can sıkıntısıyla kaldırdı.</tt></p><p class="calibre4"><tt class="calibre5">"Çok uzak!" dedi. "Belki oraya gidebiliriz diye düşünmüştüm... Ama Baştaraf insanları poniklerden hoşlanmaz."</tt></p><p class="calibre4"><tt class="calibre5">Kapı aniden ardına dek açıldı. Soluk soluğa bir muhafız eşikte belirdi ve teşrifata gerek duymadan konuşmaya başladı:</tt></p><p class="calibre4"><tt class="calibre5">"Barikatlara saldırı var, Amir Scoyt!" dedi. "Hemen gelin, yardımınız gerekiyor!"</tt></p><p class="calibre4"><tt class="calibre5">Scoyt, yüzünde sert bir ifadeyle derhal fırladı. Kapıya doğru yarı yola geldiğinde durakladı ve Complain'e döndü.</tt></p><p class="calibre4"><tt class="calibre5">"Orada kal," diye emretti. "İlk fırsatta döneceğim."</tt></p><p class="calibre4"><tt class="calibre5">Kapı çarpılarak kapandı; Complain tek başına kalmıştı. Bu duruma inanamayarak çevresini yavaş yavaş gözden geçirdi. Karşı duvarda, Scoyt'un koltuğunun arkasında bir kapı daha vardı. İhtiyatla oraya gitti ve kapının açık olup olmadığını yokladı. Açıktı. Ardında bir oda daha vardı, karşı duvarında başka bir kapıyla sonlanan bir ara geçit. Duvarların birinde kırık dökük aygıtlarıyla bir kontrol panosu ve yerde ise dört adet çanta duruyordu. Complain bunların kendisine. Marapper'a, Bob Fermour'a ve Wantage'a ait çantalar olduğunu hemen anladı. Her ne kadar bütün malzemeleri araştırılmışa benzese de pılı pırtılarının hepsi orada gibiydi. Complain sadece kısa bir göz attı onlara, sonra odayı geçerek diğer kapıyı açtı.</tt></p><p class="calibre4"><tt class="calibre5">Kapı bir yan koridora açılıyordu. Bir yönden konuşma sesleri geliyordu; diğer yönde, birkaç adım ötede ise... ponikler vardı! Korunmasız görünüyordu. Complain, kalbi göğsünden fırlayacakmışçasına çarparak kapıyı kapattı ve düşünmek için yaslandı. Kaçmayı denemeli mi, yoksa denememeli miydi?" Marapper öldürülmüştü; onun işinin de aynı soğukkanlılıkla bitirilmeyeceğinin hiçbir garantisi yoktu. Çekip gitmek akıllıca olabilirdi... ama nereye? Koğuşlar bir adamın tek başına ulaşamayacağı kadar uzaktaydı. Ama daha yakınlardaki kavimler bir avcıyı hoş karşılayabilirlerdi. Complain, Vyann'ın onları Baştaraf'ı yağmalayan bir kavmin üyeleriyle karıştırmış olduğunu anımsadı; zihni yakalanmış olmaları gerçeğiyle meşgulken kızın dediklerine pek kulak asmamıştı, ama o kavimle halen barikatları muhasara edenler aynı olabilirdi, işte onlar, Baştaraf hakkında yüzeysel de olsa bilgisi olan bir avcının değerini mutlaka takdir edeceklerdi.</tt></p><p class="calibre4"><tt class="calibre5">Çantasını omuzladı, kapıyı açtı, sağa sola baktı ve arapsaçına doğru fırladı. Yan koridora açılan diğer kapıların tümü kapalıydı; biri dışında! Complain, geçerken içgüdüsel olarak duraklayıp içeri bir göz attı... ve olduğu yerde taş kesilmiş gibi kaldı. Kapı eşiğine mıhlanmışçasına durdu. Odanın hemen içindeki bir divanda, sanki sadece uyuyormuşçasına rahat bir konumda, bir beden uzanmıştı. Çapraz bacakları rastgele yayılmış, yırtık pırtık pelerini yastık görevi görmesi için yuvarlanmıştı; suratında aşırı beslenmiş bir buldog köpeğinin melankolik ifadesi vardı.</tt></p><p class="calibre4"><tt class="calibre5">"Henry Marapper!" Complain, gözleri tanıdık profile takılı halde, bağırdı. Saçlar ve şakaklar pıhtılaşmış kanla keçe gibi olmuştu. Eğildi ve rahibin koluna hafifçe dokundu. Cildi buz gibiydi.</tt></p><p class="calibre4"><tt class="calibre5">Complain'i bir anda Koğuşlar'ın o bildik havası sarıvermişti. Öğreti neredeyse bir refleks kadar içgüdüseldi. Hiç düşünmeksizin korku ayinlerine başlayarak secdeye varır gibi bir hareket yaptı. "Korkunun bilinçaltına sızmasına izin vermeyeceksin," derdi Öğreti. "Dehşet, karmaşık bir ayinler demet halinde, bünyeden derhal dışarı atılmalıdır." Complain ah çekip eğilir, biat ve figan ederken, kaçmak için olan tüm şevkini yitirmişti.</tt></p><p class="calibre4"><tt class="calibre5">"Korkarım, bu etkileyici gösteriyi kesmek zorundayız" dedi ürpertici bir kadın sesi. Complain irkilerek ayağa kalktı ve çevresine bakındı. Vyann, çarpanını doğrultmuş halde ve iki yanında birer muhafızla orada duruyordu. Çok güzel dudakları vardı, ama gülümsemesi hiç de davetkâr değildi. Complain'in denenmesi böylece tamamlanmış oldu.</tt></p><p class="calibre4"><tt class="calibre5">Güverte 24'teki odaya götürülme sırası Fermour'a gelmişti. Scoyt, aynen Complain'e yaptığı gibi koltuğuna oturdu ama tavırları bu kez açıkça daha tersti. Söze, daha önce olduğu gibi, Fermour'a nerede doğduğunu sorarak başladı. "Arapsaçında bir yerde," dedi Fermour her zamanki acelesiz edasıyla. "Tam olarak neresi olduğunu hiç bilmedim."</tt></p><p class="calibre4"><tt class="calibre5">"Niçin bir kavimde doğmamışsın?"</tt></p><p class="calibre4"><tt class="calibre5">"Annemle babam kavimlerinin kaçaklarıydı. Küçük Ortayol kavimlerinden biriydi... Koğuşlar'dan da küçük."</tt></p><p class="calibre4"><tt class="calibre5">"Greene kavmine ne zaman katıldın?"</tt></p><p class="calibre4"><tt class="calibre5">"Annemle babam öldükten sonra," dedi Fermour. "Tırmanan çürüğe yakalanmışlardı. Ben o zamanlar büyümüştüm artık."</tt></p><p class="calibre4"><tt class="calibre5">Scoyt'un doğuştan kalın dudaklı olan ağzı şimdi ince bir çizgi halinde gerilmişti. Lastik bir cop çıkmıştı ortaya ve Scoyt'un iki eli arasında asılı duruyordu. Fermour'un önünde, onu yakından süzerek, bir yukarı bir aşağı gidip gelmeye başlamıştı.</tt></p><p class="calibre4"><tt class="calibre5">"Bana sayıp durduğun bütün bu hikayeler için kanıtın var mı?" diye sordu. Fermour'un yüzü solmuştu, gergindi, parmağındaki ağır yüzüğü durmaksızın çeviriyordu.</tt></p><p class="calibre4"><tt class="calibre5">Ağzı kuruyarak, "Ne tür kanıtlar?" diye sordu.</tt></p><p class="calibre4"><tt class="calibre5">"Ne tür olursa. Kökenlerini kontrol edebilmemize yarayacak herhangi bir şey. Biz Ölüyollar'ın baldırı çıplak köylerinden biri değiliz, Fermour. Arapsaçından kopup gelmişsen eğer, kim ya da ne olduğunu bilmek zorundayız... Eee?" "Rahip Marapper bana tanıklık eder."</tt></p><p class="calibre4"><tt class="calibre5">"Marapper öldü. Kaldı ki, ben seni ta çocukluğundan beri tanıyan birini istiyorum; kim olursa." Yüz yüze gelebilecekleri tarzda döndü. "Kısacası, Fermour, verme olanağın olmadan bir şey istiyoruz senden... İnsan olduğunun kanıtını!"</tt></p><p class="calibre4"><tt class="calibre5">"Ben senden çok daha fazla insanım, seni küçük..." Fermour konuşurken yumruğunu savurarak atıldı.</tt></p><p class="calibre4"><tt class="calibre5">Scoyt çeviklikle geri kaydı ve copunu bütün gücüyle Fermour'un bileğine indirdi. Kolu bileğinden itibaren uyuşmaya başlayan Fermour yüzünü kinle ekşiterek havası boşalmış bir balon gibi yere yıkıldı.</tt></p><p class="calibre4"><tt class="calibre5">"Reflekslerin çok yavaşmış," dedi Scoyt sertçe. "Beni kolayca avlayabilmen gerekirdi."</tt></p><p class="calibre4"><tt class="calibre5">"Koğuşlar'da hep biraz ağırkanlı olarak tanınmışımdır," diye homurdandı Fermour, bileğini tutarak.</tt></p><p class="calibre4"><tt class="calibre5">Fermour'a yine yaklaşan ve copunu bir darbe daha indirmeye pek hevesliymişçesine sallayan Scoyt, "Ne zamandır Greene kavmiyle birliktesin?" diye sorgulamasını sürdürdü.</tt></p><p class="calibre4"><tt class="calibre5">"Eh, zaman akıp gidiyor, iki yüz düzine uyu-uyandır, belki." "Biz Baştaraf'ta sizin ilkel takvim yöntemlerinizi kullanmıyoruz, Fermour. Biz dört uyu-uyana bir gün diyoruz. Buna göre senin kavminle kalma süren... altı yüz gün ediyor. İnsan yaşamında uzunca bir dönem."</tt></p><p class="calibre4"><tt class="calibre5">Bir şeyler beklercesine durup Fermour'a baktı. Kapı sertçe itilerek açıldı ve eşikte soluk soluğa bir muhafız belirdi.</tt></p><p class="calibre4"><tt class="calibre5">"Barikatlara saldırıldı, Amir Scoyt," diye haykırdı muhafız. "Hemen gelin lütfen, yardımınız gerekiyor!"</tt></p><p class="calibre4"><tt class="calibre5">Kapıya doğru koşan Scoyt yarı yolda durakladı ve yüzünde ciddi bir ifadeyle Fermour'a döndü.</tt></p><p class="calibre4"><tt class="calibre5">"Orada kal!" diye emretti. "İlk fırsatta döneceğim!"</tt></p><p class="calibre4"><tt class="calibre5">Bitişik odada Complain, Vyann'a doğru ağır ağır yürüyordu. Kızın çarpanı belindeki kılıfına geri konmuştu.</tt></p><p class="calibre4"><tt class="calibre5">"Demek barikatlara saldırıldığı palavrası Amir Scoyt'u odadan çıkarmak için tezgâhlanmış bir oyundu, ha?"</tt></p><p class="calibre4"><tt class="calibre5">Kız, ödün vermez bir tavırla, "Çok doğru," dedi. "Bak Şimdi Fermour ne yapacak?" Çok uzun bir saniye boyunca Complain kızın gözlerini yakalanmıştı. Şimdi</tt></p><p class="calibre4"><tt class="calibre5">Fermour'un, daha önce de kendisin; bulunduğu odanın bitişiğinde, gözlem odası denilen yerde kızın çok yakınındaydı. Sonra, içinden geçenlerin yüzünden okunabileceği endişesiyle kendini toparladı, döndü ve bakışlarını yine gözetleme deliğine çevirdi.</tt></p><p class="calibre4"><tt class="calibre5">Fermour'un odanın bir köşesinden küçük bir tabureyi alışını, orta yere çekişini, üzerine çıkışını ve buranın da diğer birçok odayla ortak özelliği olan tavan ızgarasına doğru uzanışını görebilecek kadar vakitlice bakmıştı. Fermour, sıçramak ya da ayak parmakları üzerinde durabilmek için yaptığı birkaç sonuçsuz girişimin ardından, odanın içine çaresizce göz gezdirdi ve ardında çantasının onu beklediği kapıyı gördü. Tabureye bir tekme savurdu ve Complain'in görüş alanını terk ederek aceleyle kapıdan çıktı.</tt></p><p class="calibre4"><tt class="calibre5">"O da gitti, tıpkı benim yaptığım gibi," dedi Complain, gri gözlerle bir kez daha karşı karşıya gelmek üzere dönerken.</tt></p><p class="calibre4"><tt class="calibre5">"Adamlarım onu daha poniklere varmadan yakalarlar," dedi Vyann umursamadan. "Dostun Fermour'un bir Harici olduğundan emin gibiyim, ama birkaç dakikaya kadar tamamen emin olacağız."</tt></p><p class="calibre4"><tt class="calibre5">"Bob Fermour mu? Olamaz!"</tt></p><p class="calibre4"><tt class="calibre5">"Bunu daha sonra tartışırız," dedi kız. "Bu arada, Roy Complain, sen artık özgür bir adamsın. Ne kadar özgür olabiliyorsak tabii... Bilgi ve deneyim sahibi olduğuna göre, bazı sorunlarımızla başa çıkmamızda bize yardım edeceğini umarım. "</tt></p><p class="calibre4"><tt class="calibre5">Gwenny'nin olduğundan çok daha güzel ve çekiciydi. Complain, heyecanını ele veren sesiyle, "Size yardım edeceğim," dedi, "elimden geldiğince." Kız, sesinde ani bir kesinlikle uzaklaşırken, "Amir Scoyt müteşekkir olacaktır," dedi. Bu, Complain'i bir kez daha gerçeklere geri döndürdü ve o da aynı keskin ses tonuyla Hariciler'in bu kadar korkulur kılınacak ne yaptıklarını sordu; çünkü onlar Greene kavmi tarafından da korkunç sayılsalar bile bunun tek nedeni insan gibi değil, daha tuhaf olmalarıydı.</tt></p><p class="calibre4"><tt class="calibre5">"Yetmez mi?" diye sordu kız. Sonra ona Hariciler'in güçlerinden bahsetti. Birkaç tanesi Amir Scoyt'un deneme yöntemleriyle yakalanmıştı ve biri dışında hepsi kaçmıştı. Elleri ayakları bağlı olarak, üstelik kimi zaman da baygın halde hücrelere atılmışlar, ama iz bırakmadan kaybolmuşlardı. Eğer hücrede onlarla birlikte muhafızlar da var idiyse, onlar vücutlarında hiçbir yara olmaksızın kendilerinden geçmiş halde bulunmuşlardı.</tt></p><p class="calibre4"><tt class="calibre5">"Peki ya kaçamayan Harici?" diye sordu Complain.</tt></p><p class="calibre4"><tt class="calibre5">"Tezgâhlarda işkence altındayken öldü. Poniklerden gelmiş olmasının dışında ağzından tek laf alamadık."</tt></p><p class="calibre4"><tt class="calibre5">Complain'i odadan dışarı çıkardı. Complain çantasını sırtına vurdu, kızın bir fener ışığı gibi parlak ve kesin sınırlı profiline arada bir yandan bakış atarak yanı sıra yorgun argın yürüdü. Kız artık bir dakika önce olduğu gibi dost görünmüyordu; maymun iştahlı bir huyu vardı ve Complain, Koğuşlar'da kadınlara karşı geçerli olan tek davranış biçimini anımsayarak, kendini kıza karşı biraz daha katılaştırmaya çalıştı... ama Koğuşlar bin uyu-uyan geçmişte kalmış gibiydiler.</tt></p><p class="calibre4"><tt class="calibre5">Güverte 21'e geldiklerinde Vyann durakladı.</tt></p><p class="calibre4"><tt class="calibre5">"Burada senin için bir oda var," dedi. "Benim odam üç kapı ileride, Roger Scoyt'unki de benimkinin karşısında. Birazdan ben ya da o seni yemeğe götürmek için alırız."</tt></p><p class="calibre4"><tt class="calibre5">Complain kapıyı açarak içeri baktı.</tt></p><p class="calibre4"><tt class="calibre5">"Bunun gibi bir odayı daha önce hiç görmemiştim," dedi etkilenerek. "Ne kadar şanssızdınız, değil mi?" diye alayla sordu kız ve yanından ayrıldı. Complain onun uzaklaşmasını izledi, kirli ayakkabılarını çıkardı ve odaya girdi. Oda, açıldığında gerçekten de ince bir su akıntısı sağlayan bir musluk ve yapraklar yerine kaba bir kumaştan hazırlanmış yataktan başka çok az lükse sahipti. Onu özellikle etkileyen şey duvarda bir tablonun, belirli bir şeyi tanımlamayan ama kendine özgü bir uyumu olan bir renk cümbüşünün varlığı oldu. Bir de ayna vardı ki Complain onun çerçevesi içinde başka bir tabloyla yüz yüze geldi: Bu kez gördüğü kir ve lekeye batmış, giysileri paçavra gibi, saçı bitki özsularıyla keçeleşmiş baldırı çıplak bir yaratıktı.</tt></p><p class="calibre4"><tt class="calibre5">Böylesine barbarca bir görünüm karşısında Vyann'ın neler düşünmüş olabileceğini merak ederek, bütün bunları değiştirmek üzere asık suratla işe koyuldu. Vücudunun her yerini ovaladı, çantasından çıkardığı temiz giysileri giydi ve yatağa bitkin halde sırtüstü devrildi... Bitkindi, ama uyku tutmuyordu; bir defalığına da olsa beyni hızla çalışmaya başlamıştı</tt></p><p class="calibre4"><tt class="calibre5">Gwenny gitmişti, Roffery gitmişti, Wantage, Marappel ve şimdi de Fermour gitmişlerdi; Complain tek başına kalmıştı. Yeni bir başlangıç yapabilme olasılığı kendini belli ediyordu ve bu çok heyecan vericiydi. Sadece Marapper'ın sofuluk ve neşeyle parlayan yüzünün anısı, üzüntü ve pişmanlık duymasına neden oluyordu.</tt></p><p class="calibre4"><tt class="calibre5">Amir Scoyt kapıdan içeri uzandığında zihni hâlâ çalkalanmaktaydı. Adam kısaca, "Gel ve ye," dedi.</tt></p><p class="calibre4"><tt class="calibre5">Complain, tavrını ölçmek için adamı dikkatle süzerek, onunla birlikte gitti; ama adamın zihni sorgulayıcı hiçbir girişimde bulunamayacak kadar meşgul görünüyordu. Sonra, bakışlarını kaldırıp Complain'in dikkatle onu süzdüğünü fark edince, "Eh," dedi, "dostun Fermour'un bir Harici olduğu anlaşıldı. Poniklere doğru kaçarken rahibinizin cenazesini gördü, ama bir an bile duraklamadı. Gözcülerimiz ona pusu kurup kıskıvrak yakaladılar."</tt></p><p class="calibre4"><tt class="calibre5">Scoyt, Complain'in şaşkın bakışları karşısında başını sabırsızlıkla sallayarak açıklamaya çalıştı: "O, geminin rastgele bir yerinde büyütülmüş sıradan bir insan değil; aksi takdirde bir dostun ölüsü karşısında otomatik olarak durup gerekli jestleri yapardı. Senin o şekilde davranmış olman bizi insan olduğuna inandırmıştı."</tt></p><p class="calibre4"><tt class="calibre5">Yolda ona selam veren birkaç kadın ve erkeği nadiren dikkate alarak yemek salonuna varmalarına dek yine sessizliğe gömüldü. Salonda bazı görevliler oturmuş yemek yiyorlardı. Vyann tek başına oturuyordu. Onu gören Scoyt bir an tereddüt ettikten sonra neşelenerek kızın yanına gitti ve bir elini omzuna koydu.</tt></p><p class="calibre4"><tt class="calibre5">"Laur, hayatım," dedi, "seni bizi beklerken bulmak insana yorgunluğunu unutturuyor. Biraz bira içeceğim; başka bir Harici'nin daha yakalanmış olmasını kutlamalıyız - ve bu defa elimizden kaçamayacak!"</tt></p><p class="calibre4"><tt class="calibre5">Kız ona gülümseyerek, "Umarım sen de bir şeyler yersin, Roger," dedi. Scoyt bir garsona işaret eder ve Fermour'un yakalanışının ayrıntılarını derhal anlatmaya başlarken, "Benim o aptal milerimi bilirsin," diye yakındı. Pek de mutlu sayılmayan Complain yanlarındaki boş bir iskemleye oturdu; her ne kadar sorgulama amiri kızın iki katı yaşında olsa da Scoyt'un Vyann'a karşı olan rahat tavırlarını kıskanmadan edemiyordu. Önlerine çok lezzetli, beyaz, garip bir etten oluşan yemek ve bira konulmuştu; Olüyollar'da çoğu lokmaya davetsiz sos oluşturan tatarcık bulutlarından uzakta atıştırabilmek harikuladeydi; ama Scoyt'tan daha hevesli olmayan Complain de yemeğiyle sadece oynayabildi. Vyann, Scoyt'un sözünü keserek, "Neşelenmen gerektiği yerde," dedi, "oldukça keyifsiz görünüyorsun, Complain. Burada bizimle olmak Fermour'la birlikte hücrede kilitli kalmaktan daha iyi, öyle değil mi?"</tt></p><p class="calibre4"><tt class="calibre5">Mutsuzluğunu açıklayabilmek için aklına gelen ilk mazerete sığınan Complain, "Fermour bir dosttu," diyebildi.</tt></p><p class="calibre4"><tt class="calibre5">Scoyt'un sesi boğuktu: "Ama aynı zamanda bir Harici'ydi. Onların bütün özelliklerini taşıyordu. Ağır kanlıydı, kilolu sayılırdı, az konuşurdu... Artık onları yüzlerine bakar bakmaz saptayabiliyorum."</tt></p><p class="calibre4"><tt class="calibre5">"Çok zekisin, Roger," diye güldü Vyann. "Balığını bitirmeye ne dersin?" Elini Scoyt'un elinin üzerine şefkatle koydu. Complain'de bardağı taşıran damla belki de bu olmuştu. Çatalını masaya fırlattı.</tt></p><p class="calibre4"><tt class="calibre5">"Zekânız çürüsün!" diye bağırdı. "Ya Marapper?.. O yabancı değildi ama siz onu öldürdünüz. Bunu unutabileceğimi mi sanıyorsunuz? Hem onu öldürüp hem de ne hakla benden yardım bekliyorsunuz?"</tt></p><p class="calibre4"><tt class="calibre5">Belanın başlamasını sinirleri gerilmiş halde bekleyen Complain diğer masalardaki insanların başlarını tabaklarından doğrultup ona bakmakta olduklarını gördü. Scoyt bir şey söylemek üzere ağzını açtı, sonra, omzuna ağır bir el konan Complain'in arkasına bakarak yine kapattı.</tt></p><p class="calibre4"><tt class="calibre5">"Benim için yas tutmak sadece aptalca değil, aynı zaman da çok da erken," diyordu tanıdık bir ses. "Bütün dünyaya hâlâ tek başına meydan okuyorsun ha, Roy?"</tt></p><p class="calibre4"><tt class="calibre5">Complain şaşkınlık içinde döndü; işte rahip, muzipçe kaşlarını çatmış, ellerini ovuşturarak duruyordu orada. Gözlerine inanamayarak uzandı ve Marapper'ın koluna dokundu.</tt></p><p class="calibre4"><tt class="calibre5">"Evet Roy, benim işte, başkası değil: Büyük Bilinçaltı beni reddetti... ve buz kesmiş vaziyette bıraktı orta yerde. Entrikanız işlemiştir umarım, Amir Scoyt." "Hem de nasıl, rahip," dedi Scoyt. "Şu insanın midesine oturan yemekten biraz tadın ve durumunuzu arkadaşınıza açıklayın ki bize öyle öfkeyle bakmasın." "Sen ölmüştün!" dedi Complain.</tt></p><p class="calibre4"><tt class="calibre5">Marapper oturup bira kupasına doğru uzanırken, "Sadece kısa bir Yolculuk'tu," dedi. "Şu gördüğün büyücü doktor, Amir Scoyt, seni ve Fermour'u denemek için pek de rahat olmayan bir yöntem düşündü. Kafamı fare kanıyla boyadı ve senin uğruna berbat bir ilaç içirerek beni kendimden geçirdi."</tt></p><p class="calibre4"><tt class="calibre5">"Hafifçe yüksek dozda klorhidrattı sadece," dedi Scoyt ketum bir gülümsemeyle. "Ama sana dokundum... buz gibiydin!" diye itiraz etti Complain. "Hâlâ da öyleyim," dedi Marapper. "Hacın etkisi. Adamlarının bana enjenkte ettikleri o iğrenç panzehirin adı neydi?"</tt></p><p class="calibre4"><tt class="calibre5">"Striknin diyorlar sanırım," dedi Scoyt.</tt></p><p class="calibre4"><tt class="calibre5">"Pek nahoş bir şeydi. Ben de bir kahraman sayılırım, Roy; her zaman bir evliya olmuştum, şimdi aynı zamanda da bir kahramanım! Kendime geldiğimde dalavereciler bana bir bardak sıcak kahve lütfettiler; böylesine lezzetli bir şeyi Koğuşlar'da hiç içmemiştim... Ama şu bira daha da iyi."</tt></p><p class="calibre4"><tt class="calibre5">Gözleri Complain 'in hâlâ şaşkın şaşkın kırpışan gözleriyle kupanın üzerinden birleşti. Göz kırptı ve sevimli bir yavaşlıkla geğirdi. "Ben hayalet değilim, Roy," dedi. "Hayaletler içki içmez. " Scoyt, daha yemeği bitirmeden huysuzlanmaya başlamıştı. Kısa bir özür geveledikten sonra yanlarından ayrıldı.</tt></p><p class="calibre4"><tt class="calibre5">Vyann, adamın salondan çıkışını bakışlarıyla izlerken, "Çok çalışıyor," dedi. "Hepimiz çok çalışmak zorundayız. Uyumadan önce, seni de planlarımız hakkında bilgilendirmek zorundayız, çünkü önümüzdeki hafta yapılacak çok işimiz olacak." Marapper önündeki tabağı sıyırırken, "Ah," dedi hevesle, "benim duymak istediğim de buydu işte. Bütün bu sorunlarla sadece teolojik bağlamda ilgilendiğimi anlıyorsunuzdur; ama bilmek istediğim şu ki, bundan benim kazancım ne olacak?" "Öncelikle Hariciler ortaya çıkarılmalı," diye gülümsedi kız. "Gereğince sorgulandığında Fermour saklandıkları inleri açık edecektir. Oraya gidecek ve hepsini öldüreceğiz; sonra tüm gücümüzü geminin gizemlerini çözmeye yoğunlaştırmak için serbest kalacağız."</tt></p><p class="calibre4"><tt class="calibre5">Vyann bunları, sanki bu konuda sorulara maruz kalmak istemiyormuşçasına çabucak söyledi ve onları derhal salondan dışarı, birkaç koridor öteye yöneltti. Artık kendine tamamen gelmiş olan Marapper bu süreyi, Kontrol Odası'nı bulmak için boş yere yaptıkları araştırma seferinden bahsetme fırsatı olarak değerlendirdi. "O kadar çok şey değişti ki," diye yakındı Vyann. Şimdi, açık duran kapıları güverteden güverteye geçilmesine olanak veren çelik bir iskelede yürüyorlardı. Çift kanatlı kapıları işaret ederek, "Sözgelimi, şunlar," dedi, "kimi yerde açık, kimi yerde kapalı. Ana Koridor boyunca yer alanların hepsi kapalı... Bu da çok isabet olmuş, yoksa gemideki çapulcular dosdoğru Baştaraf'a gelirdi. Ama, Devler'in gemiye sahip oldukları zamanlarda yapmış olabilecekleri gibi, kapıları canımız istediğinde açıp kapayamıyoruz. Bu nesiller boyu böyleydi; ama bir yerlerde onları kontrol eden bir manivela olmalı. Çok çaresiz haldeyiz. Hiçbir şeyi denetleyemiyoruz."</tt></p><p class="calibre4"><tt class="calibre5">Yüz hatları gerilmiş, çenesinin hırçınlığı daha da belirginleşmişti. Complain, kendini de şaşırtan bir sezgi pırıltısıyla, O da Scoyt gibi bir meslek hastalığına yakalanıyor," diye düşündü. "Çünkü kendini göreviyle özdeşleştiriyor." Sonra kendi algılarından şüpheye düştü; içinde olukları ve sonsuza dek sürüklenecek koca geminin zihninde uyanan dehşet verici imgesiyle, gerçeklerin kim olursa olsun endişeye boğacağını itiraf etmek zorunda kaldı. Ama Vyann'a, "Bu konu üzerinde sadece sen ve Amir Scoyt mu uğraşıyorsunuz?" diye sorduğunda niyeti hâlâ kızın tepkilerini kontrol etmekti. "Tecrit aşkına, hayır!" dedi kız. "Biz sadece emir alırız. Kısa bir süre önce kendilerini Sağkalım Ekibi olarak adlandıran bir grup kuruldu ve hem onlar hem de muhafız sınıfının dışında kalan Baştaraf subaylarının tümü bu sorunla ilgileniyorlar. Ayrıca, Beşler Meclisi'nin iki üyesi bu işin yönetiminden sorumlular; biriyle tanışmıştın, rahip; üye Zac Deight, uzun boylu, uzun saçlı adam. Diğerini ise şimdi göreceksin... Üye Tregonnin. Kütüphanecidir. Dünyayı sana o açıklayacak."</tt></p><p class="calibre4"><tt class="calibre5">Roy Complain ve rahip ilk gökbilim derslerini böylece almış oldular. Tregonnin konuştukça, odanın içinde eşyadan eşyaya hopluyordu; neredeyse gülünç denecek kadar ufak tefek ve sinirli bir adamdı. Her ne kadar kadınsı biçimde bakımlıysa da, hükümdarlığını ilan ettiği oda, kitap yığınları ve çeşitli ıvır zıvırla darmadağın haldeydi. Kargaşa burada sanatlaştırılmıştı. Tregonnin önce yakın zamana dek Baştaraf'ta kitaba ya da basılı kâğıda benzeyen her şeyin, ya batıl inançlar yüzünden ya da yönetilenlerin cehaletini sürdürüp kendi iktidarlarını korumak isteyen yönetenlerden dolayı -Koğuşlar'da hâlâ geçerli olan kural buydu— hemen yok edildiğini açıkladı.</tt></p><p class="calibre4"><tt class="calibre5">"Gemi fikri de bu şekilde kaybolmuştu hiç kuşkusuz," dedi Tregonnin, önlerinde bir baba hindi gibi dolanarak. "Bu nedenledir ki çevrenizde toplanmış gördüğünüz ne varsa onlar Baştaraf'ta sağlam kalabilmiş belgelerin tamamı sayılır. Gerisi çoktan telef oldu. Bize kalanlar ise gerçeğin sadece küçük bir kesimini yansıtıyor."</tt></p><p class="calibre4"><tt class="calibre5">Meclis üyesi öyküsüne başladığında, Complain, adamın sözlerine eşlik eden gülünç hareketlerini unutmuştu. Öykü ilerledikçe, o muazzam tarih şu küçücük odada parça parça bir araya getirildikçe, anlatılanların büyüsü dışında ne varsa aklından uçup gitti.</tt></p><p class="calibre4"><tt class="calibre5">Dünyalarının içinde hareket etmekte olduğu uzay denilen ortamda başka dünyalar da vardı... Biri ısıyla ışık saçan ve güneş diye adlandırılan, diğeri ise gezegen denen iki çeşit dünya. Gezegenler ısı ve ışık için Güneş'e bağımlıydılar. Solaris verilen bir güneşe bağlı gezegenlerden birinde insanlar yaşıyordu; bu gezegene Yer adı verilmişti. İnsanlar Yer'in dış yüzeyinin her yanına dağılmışlardı, çünkü içi doluydu ve karanlıktı. "İnsanlar, alt tarafında yaşadıklarında bile Yer'den aşağı düşmüyorlardı," diye açıkladı Tregonnin. "Çünkü yerçekimi dedikleri bir güç keşfetmişlerdi. Bizim de çember biçimindeki bir güvertede çepeçevre yürüyebilmemizin nedeni işte bu yerçekimidir."</tt></p><p class="calibre4"><tt class="calibre5">Başka birçok sırrı daha keşfetmişlerdi bu insanlar. Kendi gezegenlerinden ayrılıp Güneş'e bağlı diğer gezegenleri ziyaret etmenin yollarını bulmuşlardı. Bu çok zorlu bir sır olsa gerekti, çünkü bunu başarmaları çok uzun zaman almıştı. Diğer gezegenler onlarınkinden farklıydı, ya çok az ya da çok fazla ısıyla ışığa sahiptiler. Bu nedenle üzerlerinde yaşayan hiç kimse yoktu. Bu durum insanları üzmüştü.</tt></p><p class="calibre4"><tt class="calibre5">Sonunda Yer olağanüstü kalabalıklaştığından, oralarda neler olduğunu görmek için diğer güneşlerin gezegenlerini ziyaret etmeye karar vermişlerdi, işte bu noktada Tregonnin'in elindeki kayıtlar kafa karıştırmaya başlıyordu, çünkü bazıları uzayın bomboş olduğunu belirtirken diğerleri içinde binlerce güneş —ya da, bazen denildiği üzere, yıldızlar— bulunduğunu iddia ediyordu. Unutulmuş bir nedenden ötürü, insanlar hangi güneşe gideceklerine karar vermekte epey zorlandılar, ama sonunda araç gereç kullanmaktaki maharetleri sayesinde, kendine ait gezegenleri olan ve on bir ışık yılı denilen bir uzaklıktaki Procyon adlı parlak bir yıldızı seçtiler. Bu mesafeyi alabilmek o hünerli insanlar için bile bayağı meşakkatli bir işti; çünkü uzayda ne ısı ne de hava vardı ve yolculuk çok ama çok uzun sürecekti: O denli uzun ki tamamlanmadan önce birkaç nesil insanın yaşayıp ölmesi gerekecekti.</tt></p><p class="calibre4"><tt class="calibre5">Sonuçta insanlar bitip tükenmek bilmeyen miktarlarda metal kullanarak seksen dört güverte halindeki şu an için. bulundukları gemiyi inşa etmiş ve içini gerekli her şeyle durarak iyon adını verdikleri yüklü taneciklerle güçlendirirlerdi.</tt></p><p class="calibre4"><tt class="calibre5">Tregonnin hızla bir köşeye koştu.</tt></p><p class="calibre4"><tt class="calibre5">"Bakın!" diye seslendi, "işte atalarımızın uzun zaman önce terk ettikleri gezegenin, Yer'in modeli!"</tt></p><p class="calibre4"><tt class="calibre5">Bir küreyi başının üzerine kaldırdı. Geçen uzun zaman içinde aşınmış ve dikkatsizce elleyenler tarafından yıpratılmış kürenin yüzeyi hâlâ denizlerin ve karaların silik izlerini taşıyordu.</tt></p><p class="calibre4"><tt class="calibre5">Niçin olduğunu anlayamadan duygulanan Complain dönüp Marapper'a baktı. Yaşlı rahibin yanaklarından aşağı yaşlar süzülüyordu.</tt></p><p class="calibre4"><tt class="calibre5">"Ne... ne kadar güzel bir öykü," diye hıçkırdı Marapper. "Siz bilge bir kişisiniz, Sayın Aza ve ben söylediklerinizin hepsine, her sözcüğüne inanıyorum. O insanların elinde ne büyük bir güç varmış, ne büyük bir güç! Ben sadece zavallı ve yaşlı bir köy rahibiyim, ne bilebilirim ki, ama..." "Acıklı acıklı konuşmayı bırak be adam," dedi Tregonnin beklenmedik bir öfkeyle. "Sil artık şu benliğini zihninden ve sana söylediklerime dikkatini ver. Önemli olan gerçeklerdir... gerçekler, duygular değil!"</tt></p><p class="calibre4"><tt class="calibre5">"Siz öykünüzün ihtişamına alışmışsınız, ama ben alışmadım," diye fütursuzca hıçkırdı Marapper. "Bütün o gücü düşleyebilmek..."</tt></p><p class="calibre4"><tt class="calibre5">Tregonnin küreyi dikkatle yere bıraktı ve Vyann'a dönerek huysuz bir sesle, "Müfettiş," dedi, "bu tahammül ötesi adam burnunu çekmeyi derhal kesmezse, onu buradan uzaklaştırmanız gerekecek. Burun çekilmesine dayanamam. Biliyorsunuz." Complain hemen, "Bu Procyon'un gezegenlerine ne vakit erişeceğiz?" diye sordu. Her şeyi dinlemeden oradan ayrılmak fikrine katlanamıyordu. Tregonnin, neredeyse ilk kez ona bakarak, "Yerinde bir soru, genç adam," dedi. "Ben de sana yerinde bir yanıt vermeye çalışacağım. Anlaşıldığı kadarıyla Procyon'un gezegenlerine yapılan yolculuğun iki temel hedefi vardı. Gemi, sadece bu kadar uzun bir yolculukta küçücük bir gemiye hapsedilme dayanılmazlığı nedeniyle değil, aynı zamanda koloitler adı verilen bir grup insanı da taşıması gerektiğinden dolayı bu denli muazzam büyüklükte yapılmıştı. Bu kolonistler yeni bir gezegene inecek ve orada üreyerek yaşamlarını sürdüreceklerdi; gemi onlar için çok sayıda makina taşıyordu -bazılarının envanterlerini bulduk- traktörler, çimento kançılar, varyozlar... Anımsayabildiğim adlardan bazıları bunlar. "İkinci hedef ise yeni gezegen hakkında bilgi ve örnek toplamak ve bunların hepsini üzerlerinde inceleme yapmaları için Yer'deki insanlara geri getirmekti." Üye Tregonnin kendi sarsak usulüyle bir dolaba gitti ve içini karıştırmaya başladı. İçinde bir düzine kadar yumruk büyüklüğünde teneke kutu bulunan tel bir çekmece çıkardı dışarı. Kutulardan birini açtı. Şeffaf tırnak parçalarını andıran kupkuru yongalar yere döküldü.</tt></p><p class="calibre4"><tt class="calibre5">Tregonnin yongaları ayağıyla masanın altına iterken, "Mikrofilm!" dedi. "Bu bana Baştaraf'ın uzak bir köşesinden getirilmişti. Nem hepsini mahvetmiş, ama sağlam kalmış olsalardı da bize bir yararlan dokunmayacaktı; okunur hale gelmeleri için bir aygıta gerek var."</tt></p><p class="calibre4"><tt class="calibre5">"Öyleyse, anlayamıyorum..." diye şaşkınlık içinde konuşmaya başlamıştı ki Complain, meclis üyesi elini kaldırarak onu susturdu.</tt></p><p class="calibre4"><tt class="calibre5">"Size kutuların üzerindeki etiketleri okuyacağım," dedi. "O zaman anlayacaksınız. Sadece etiketler sağlam kalmış. Buradaki diyor ki: 'FİLM - Yeni Yer Araştırması, Havadan, Stratosferik, Yörüngesel, Yaz Ortası, Kuzey Yarımküre.' Şuradaki ise: 'FİLM - Kıta A'nın Hayvan ve Bitki Örtüsü, Yeni Yer.' Bunun gibi şeyler işte."</tt></p><p class="calibre4"><tt class="calibre5">Kutuları çekmeceye bıraktı, etkileyici bir çalımla bir an durakladı ve ekledi: "İşte, genç adam, soruna aradığın yanıt; bu kutuların verdiği kanıtlara göre, geminin Procyon'un gezegenlerine başarıyla ulaşmış olduğu açıkça ortada. Halen Yer'e geri dönüş yolundayız."</tt></p><p class="calibre4"><tt class="calibre5">Her biri kendi düş güçlerini sınırlarına dek zorlarken, derbeder odaya derin bir sessizlik çökmüştü. Sonunda Vyann üzerindeki büyüden silkindi, ayağa kalktı ve artık gitmeleri gerektiğini söyledi.</tt></p><p class="calibre4"><tt class="calibre5">"Bekle!" dedi Complain. "Bize o kadar çok şey anlattın yine de söyledikleriniz çok az. Eğer Yer'e dönüyorsak, ne zaman varacağız? Bunu nasıl öğrenebiliriz?" "Sevgili arkadaşım," diye başladı size Tregonnin, sonra içini çekti ve söyleyeceği şey hakkındaki fikrini değiştirdi "Sevgili arkadaşım, görmüyor musun, o kadar çok şey harap olmuş ki... Yanıtlar her zaman yeterince net değil. Bazen sorular dahi kaybolmuş, eğer ne demek istediğimi anlıyorsan. Bak seni şöyle yanıtlayayım: Kolonistlerin taktığı isimle Yeni Yer'in Yer'e olan uzaklığını biliyoruz; bu, daha önce de belirttiğim üzere, on bir ışık yılı. Ama geminin ne hızla hareket etmekte olduğunu bulmayı başaramadık." "Ama bildiğimiz en azından bir şey var," diye araya girdi Vyann. "Roy Complain'e Baştaraf isim Listesi'nden bahsediniz, sayın üye."</tt></p><p class="calibre4"><tt class="calibre5">Tregonnin, bir parça kabalaşarak, "Evet, ben de tam öyle yapmak üzereydim," dedi. "Biz Beşler Meclisi yönetimi devralmadan önce, Baştaraf, kendilerini vali olarak adlandıran bir dizi adam tarafından yönetilmişti. Onların yönetimi altında Baştaraf acınası bir kavimden bugünkü güçlü devlet haline dönüştü. Bu valiler birbirlerine bir seçere ya da vasiyet bırakmayı ihmal etmediler ve bu seçere ya da vasiyet ölmeden önce son vali tarafından saklamam için bana verildi. Aslında tüm valilerin isim listesinden öte bir şey değil. Ama ilk valinin adının altında diyor ki..." Gözlerini yumdu ve ezberden yinelemesine yardım etmesi için zarif elini salladı. "... 'Ben bu geminin dönüş yolundaki dördüncü kaptanıyım, ama rütbeler artık sadece bir şaka olduğuna göre, kendimi Vali olarak adlandırmayı tercih ediyorum; bu yeterince büyük bir ad olmasa bile.'"</tt></p><p class="calibre4"><tt class="calibre5">Meclis üyesi gözlerini açtı ve "Görüyorsunuz ki," dedi, "ilk üç adamın isimleri yitirilmiş olsa da, geri dönüş yolculuğu başladığından beri gemide kaç neslin yaşamış olduğuna dair bir liste var elimizde. Bu rakam yirmi üçtür." Uzun bir süredir suskun duran Marapper, "Bu çok uzun zaman demektir," dedi. "Yer'e ne zaman ulaşacağız?"</tt></p><p class="calibre4"><tt class="calibre5">"Arkadaşının sorusu da buydu," dedi Tregonnin. "Sadece kaç nesilden beridir yolda olduğumuzu söyleyebilirim. Ama ne zaman ya da nasıl duracağımızı kimse bilmiyor. İlk validen önceki günlerde felaket gelmişti —her ne idiyse- ve o günden beridir gemi uzayın içinde kaptansız, denetimsiz sürüklenip gidiyor. Şunu da eklemek mümkündür belki: Umutsuz!"</tt></p><p class="calibre4"><tt class="calibre5">O uyunun büyük kısmı boyunca, yorgun da olsa, Complain'in gözünü uyku tutmadı. Zihni korkunç görüntülerle kaynayıp fokurdadı ve varsayımlarla içi içini yedi. Meclis üyesinin sözlerini tekrar ve tekrar aklından geçirerek sindirmeye çalıştı.</tt></p><p class="calibre4"><tt class="calibre5">Bu zaten yeterince kaygı vericiydi. Yine de, düşüncelerinin tam ortasında, kütüphaneye yaptıkları ziyaretle ilgili küçük, yersiz bir ayrıntı çürük diş gibi zonklayıp durmuştu. O sırada bunu fark eden tek kişi olan Complain'e o kadar önemsiz görünmüş olsa gerekti ki, bahsetmeye bile gerek duymamıştı. Ama şimdi bunun önemi yıldızları bile silip atacak kadar büyüyordu. Tregonnin konferansını verirken, Complain kütüphanenin tavanına tesadüfen bir göz atmıştı. Oradaki ızgaradan aşağı, sanki dinliyor ve anlıyormuşçasına uyanık ve tetikte, küçük bir fare suratı bakmaktaydı.</tt></p><p class="calibre4"><tt class="calibre5">3</tt></p><p class="calibre4"><tt class="calibre5">"Benliğin büzüle, Roy!" diye patladı Marapper. "Baştaraf'ın fikirleri zihnini bulandırmasın! Bunlar hep o kızın başının altından çıkıyor, biliyorum... Ama aha şuraya yazıyorum, o seninle oyun oynuyor! Kafan kızın eteğinin gizemlerini düşlemekle o denli meşgul ki, ponikleri seyretmekten ormanı görecek halin kalmamış. Sakın unutma: Biz buraya kendi amaçlarımız doğrultusunda geldik ve onlar hâlâ bizim amaçlarımız."</tt></p><p class="calibre4"><tt class="calibre5">Complain başını iki yana salladı. Ertesi uyan erken vakitte rahiple birlikte oturmuş kahvaltı ediyorlardı. Yemek salonu subaylarla doluydu, ama Vyann ve Scoyt henüz görünmemişti. Marapper halen, iktidar için birlikte mücadele vermeleri gerektiği şeklindeki eski ısrarını yinelemekteydi. "Senin devrin geçti, Marapper," diye kesip attı Complain. "Ayrıca Müfettiş Vyann'ı bu işe karıştırmasan iyi edersin. Baştaraf insanlarının sürdürdükleri bu dava, iktidar uğrun kıytırık hesaplar yapmaktan çok ötede bir şey. Kaldı ki, topunu birden öldürsen ne olur? Neye yarar? Gemiyi kurtarır mı? "Geminin güvertesinden başlatma! Bak, Roy, seni hiçbir zaman yarı yolda koymamış şu yaşlı rahibine kulak ver. Bu adamlar seni kendi emellerine alet ediyorlar; mantıken bizim de benzer biçimde davranmamız gerekir. Kaldı ki Öğreti'nin insanlara kendileri için bir şeyler isteyerek iç çatışmalarından kurtulabileceklerini öğütlediğini de unutma sakın."</tt></p><p class="calibre4"><tt class="calibre5">"Asıl senin unutmaman gereken bir şey var," dedi Complain. "Dualarımız 'Ve gemi eve dönebilsin,' diye biter; bu, Öğreti'nin temel ilkelerindendir. Zaten sen insanı şaşkınlığa düşürecek kadar berbat bir rahip olmuştun hep, Marapper." Konuşmaları, çok çekici ve havasında görünen Vyann'ın ortaya çıkmasıyla kesildi. Kız kahvaltısını çoktan yapmıştı. Marapper, her zamankinden de kaba davranarak izin istedi. Vyann'ın tavırlarındaki bir şey rahibin gitmesinden memnunluk duyduğunu gösteriyordu; bu, Complain'in de işine geliyordu. "Fermour sorgulanmadı mı?" diye sordu.</tt></p><p class="calibre4"><tt class="calibre5">"Hayır. Beşler Meclisi'nin bir üyesi, Zac Deight, onu gördü, o kadar. Roger -yani Amir Scoyt- onu daha sonra sorgulayacak, ama şu anda başka ve beklenmedik bir sorunla uğraşıyor."</tt></p><p class="calibre4"><tt class="calibre5">Complain bu derdin ne olabileceğini sormadı. Kızı bu kadar yakınında görmek onu bitirmişti; hem de öylesine ki söyleyecek herhangi bir şey düşünmeye mecali kalmamıştı. Kıza asıl olarak söylemek istediği, ancak bir mucizenin yardımıyla böylesine siyah saçlara sahip olunabileceğiydi. Ama bunun ne, kendisinden ne yapmasının istenildiğini zar zor sorabildi.</tt></p><p class="calibre4"><tt class="calibre5">"İstirahat edeceksin," dedi kız neşeyle. "Sana Baştaraf'ı göstermeye geldim." Oldukça etkileyici bir gezi oldu bu. Birçok oda, Koğuşlar' da da olduğu üzere, boş ve çıplaktı; Vyann, bunun nedeninin, odalardaki eşyaların Procyon'un gezegeninde, Yeni Yer'de bırakılması olabileceğini belirtti. Diğer bazı odalar Koğuşlar'daki benzerlerinden çok daha gelişmiş tarım alanlarına dönüştürülmüşlerdi. Complain'in daha önce hiç görmediği cins cins hayvanlar vardı. Büyük havuzlarda yüzen balıkları gördü ilk kez--- Vyann, zevkle yedikleri beyaz etlerin bu balıklardan elde edildiğini söyledi. Bazıları özel ışıklandırmaların altında olmak üzere şaşırtıcı çeşitlilikte tahıl üretiliyordu. Parlak renkli çiçekleriyle ıslah edilmiş ponilder yetiştirildiğini de gördü. Uzunca bir salonda, duvar boyu dizilmiş ağaçlar ve ortada yükseltilmiş sekilerde büyütülen funda ve fideler meyveye tutmuştu; Complain bir greyfurtu ilk kez orada inceledi. Odadaki ısı hayli yüksekti, bahçıvanlar belden yukarıları çıplak çalışıyorlardı. Complain'in alnından ter boşandı ve Vyann'ın gömleğinin göğüslerine yapıştığını fark etti; ona göre bunlar gemideki en lezzetli meyvelerdi.</tt></p><p class="calibre4"><tt class="calibre5">Birçok kadın ve erkek tarıma ayrılmış bu güvertelerde gerek basit gerekse karmaşık görevlerde çalışıyorlardı. Özünde barışsever bir toplum olan Baştaraf halkı tarımı temel uğraşları olarak algılıyordu. Vyann'ın dediğine göre, gösterilen bütün özene rağmen ürün rekoltesi esrarengiz biçimde düşüyor, hayvanlar belirgin bir neden olmaksızın telef oluyorlardı. Kıtlık kapıda her an bekliyordu.</tt></p><p class="calibre4"><tt class="calibre5">Diğer güvertelere doğru yollarına devam ettiler. Duvarlarında tahmin bile edilemez ve çoktan unutulmuş silahların yaralarını taşıyan koridorlar bazen karanlığa gömülmüş oluyordu: Felaketin anılarıydı bunlar. Sonunda kendilerini çok yalnız hissederek, Vyann'ın birkaç subay dışında herkese yasak olduğunu söylediği Motor Katları'na geldiler. Kimse yaşamıyordu burada; her şey toza ve sessizliğe terk edilmişti. "Burayı bir zamanlar olduğu gibi düşlüyorum bazen," diye fısıldadı Vyann, el fenerini sağa sola çevirerek. "Çok güzel bir yer olmuş olsa gerekti... Geminin hareket etmesini sağlayan asıl gücün üretildiği bölüm burasıydı. Birçok adam çalışmıştır herhalde."</tt></p><p class="calibre4"><tt class="calibre5">Yolları boyunca açık duran kapılara, geminin sıradan metal kapılarından farklı olarak, ağır tekerler asılmıştı. Bir kemer altından geçtiler ve birkaç kat yükseklikteki muazzam bir salona girdiler. El fenerinin ışığı her iki yanlarında yığılı duran garip cisimleri ve bunların arasında kancalan, kepçeleri ve metal kolları olan biçimsiz ve tekerlekli araçları aydınlattı. "Canlıydı bir zamanlar; ama şimdi ölmüş!" diye fısıldadı Vyann. Burada yankı yoktu; metalin kaba iniltisi her sesi soğuruyordu. "Bulabilseydik eğer, Kontrol Odası'nın yöneteceği yer burası olacaktı."</tt></p><p class="calibre4"><tt class="calibre5">Geri döndüler ve Vyann onu önceki salona benzeyen ve ortalamanın çok üzerinde de olsa öncekine oranla daha küçük yeni bir odaya götürdü. Burada toz çok kalın çökmüş olsa da, hava derin ve sürekli bir vınlamayla doluydu. "Duyuyor musun?.. Güç henüz ölmemiş!" dedi kız. "Bu çelik duvarların ardında hâlâ yaşıyor. Gel ve şuraya bak!"</tt></p><p class="calibre4"><tt class="calibre5">Bir makinanın koca gövdesiyle neredeyse ağzına kadar dolu bitişik bir odaya geçtiler. Her yanı panellerle tamamen kaplanmış olan makina, dingil dingile dizilmişe benzeyen ve iki yanından çıkan birkaç metre çapında iki dev boru gemi bölmelerine doğru uzanan üç dev tekerlekten oluşuyordu. Vyann'ın isteği üzerine Complain elini borulardan birinin üzerine koydu. Boru titriyordu. Büyük tekerleklerden birinin kenarına bir gözetleme penceresi yerleştirilmişti; Vyann kilidi açarak pencerenin kapağını kaldırdı ve bir anda devamlı aynı tınıyı vuran bir çift simbal gibi uğultuda bir yükselme oldu.</tt></p><p class="calibre4"><tt class="calibre5">Kız el fenerini küçük pencereye doğru tuttu.</tt></p><p class="calibre4"><tt class="calibre5">Complain büyülenmişçesine içeri baktı. Karanlığın ortasında, bir yanılsama gibi titreyen bir şey fırıl fırıl dönüyor ve bir yandan derin bir uğultu çıkarırken öte yandan da üzerine düşen ışığı kesik kesik yansıtıyordu. Aracın tam kalbindeki küçük bir borudan tekerin göbeğine tıp, tıp, tıp diye bir sıvı damlıyordu.</tt></p><p class="calibre4"><tt class="calibre5">"Uzay bu mu?" diye soluğu kesilircesine sordu Complain. "Hayır," dedi kız pencereyi yine kapatırken. "Bu, üç defa vantilatörden biri. Ortadaki küçük boru yağlanmasını sağlıyor. Bu vantilatörler hiç durmaz; bütün geminin hava ulaşımını sağlar."</tt></p><p class="calibre4"><tt class="calibre5">"Nereden biliyorsun?"</tt></p><p class="calibre4"><tt class="calibre5">"Çünkü Roger beni buraya getirdi ve bana anlattı."</tt></p><p class="calibre4"><tt class="calibre5">Bir anda, Complain için çevresinde olup bitenlerin hiçbir önemi kalmamıştı. Durdurmayı düşünmesine bile fırsat kalmadan sözcükler ağzından birbiri ardına döküldü: "Roger senin için ne ifade ediyor, Vyann?"</tt></p><p class="calibre4"><tt class="calibre5">"Onu çok seviyorum," dedi kız gergin bir sesle. "Ben bir yetimim... Annem ve babam ben henüz çok küçükken Yolculuğa çıkmışlar. Tırmanan çürüğe yakalanmışlar. Roger Scoyt ve kısır olan eşi beni evlat edindiler; eşi Baştaraf'a yapılan bir saldırı sırasında öldürüldüğünden beri beni o eğitti ve gözetti." Complain, içinden yükselen ani ferahlıkla Vyann'ın elini yakaladı. Kız el fenerini hemen kapattı ve karanlığın içinde alaycı bir kahkaha atarak ondan kurtuldu.</tt></p><p class="calibre4"><tt class="calibre5">"Sizi buraya kırıştıralım diye getirmedim beyefendi," dedi. "Benimle bu tür bir şeyi denemeye kalkışmadan önce kendinizi kanıtlamak zorundasınız." Complain onu bir kez daha yakalamayı denedi, ama karanlıkta kafasını sert bir cisme çarptı; kız bunun üzerine el fenerini hemen yaktı. Başarısızlığı nedeniyle yüzü asılan Complain, ağrıyan kafasını ovuşturarak kıza arkasını döndü. "Beni buraya niçin indirdin?" diye sordu. "Zaten bana ne demeye dostluk gösteriyorsun ki?"</tt></p><p class="calibre4"><tt class="calibre5">Kız çocuksu bir hırçınlıkla, "Öğreti'yi çok ciddiye alıyorsun... Tıpkı taşralı bir kavimden gelen birisinden bekleneceği gibi!" dedi. Sonra biraz yumuşayarak, "Haydi ama," diye devam etti, "küsme öyle. Birileri sana dostluk gösteriyorsa, hemen niyetlerinin bozuk olduğunu düşünmemelisin. Bu modası geçmiş fikirler daha çok dostun Marapper'a yaraşır."</tt></p><p class="calibre4"><tt class="calibre5">Complain, hele Marapper'ın adının geçmesi üzerine rahibin uyarısını iyice anımsadığından, öyle hemen kandırılacak gibi değildi. Kibiri nedeniyle Vyann'ın müdahale etmediği derin bir sessizliğe gömüldü ve keyifleri kaçmış halde berakce geri döndüler. Bir ya da iki kez konuşmak için hevesle Complain kızın profiline yarı yalvararak göz attı. Ama ka"nunda konuştuğunda onun yüzüne bile bakmamıştı. "Sana sormak zorunda olduğum bir şey var," dedi Vvann çekinerek. "Hariciler'in inini bulmak zorundayız; yağmacı bir kavim yok edilmelidir. Bizim halkımız genellikle çiftçi olduğu için hiç avcımız yok. En eğitimli muhafızımız bile arapsaçında fazla uzaklaşmaya gönüllü değildir... Sizin buraya gelirken katettiğiniz uzun mesafe ise söz konusu bile edilemez Roy... Düşmanlarımıza karşı bize önderlik etmeni istiyoruz Onların senin de düşmanın olduklarına inanmana yetecek kadar bir şeyler göstermek istemiştim sana." Şimdi durmuş Complain'e bakıyordu. Nazikçe, neredeyse ağlamaklı gülümsedi. "Bana böyle baktığında," diye coşkuyla bağırdı Complain, "dışarı çıkıp yürüyerek bile gidebilirim Yer'e!"</tt></p><p class="calibre4"><tt class="calibre5">Hâlâ gülümseyen kız bir defalığına da olsa ketumluğundan tamamen kurtuldu ve "Senden bunu yapmanı istemeyeceğiz," dedi. "Şimdi gidip Roger'ın işlerinin yolunda olup olmadığını görmemiz gerek. Eminim bütün geminin yükünü omuzlarına almıştır. Ben sana Hariciler'den söz etmiştim; Roger da Gregg'in çapulcu çetesini anlatabilir."</tt></p><p class="calibre4"><tt class="calibre5">Kız aceleyle yoluna devam ettiği için Complain'in yüzündeki hayret ifadesini gözden kaçırmış oldu.</tt></p><p class="calibre4"><tt class="calibre5">Amir Scoyt'ta başını kaşıyacak hal kalmamıştı; ama başarmıştı. Bir şeyler elde etmekte olduğunu hissettiği için alnı ilk kez açıktı; Complain'i kırk yıllık dostuymuş gibi karşıladı.</tt></p><p class="calibre4"><tt class="calibre5">Yakınlarındaki bir hücrede hâlâ gözetim altında tutulan Fermour'un soruşturması, Ölüyollar'da kopan bir patırtı yüzünden ertelenmişti. Baştaraf izcileri, arapsaçında bir hengâme çıktığını duyunca Güverte 29'a -ki burası Complain'le Marapper'ın yakalandıkları güverteydi- kadar ilerlemeye cesaret edebilmişlerdi. Baştaraf sınırlarının sadece iki güverte ötesine düşen bu yer çok kötü hasar görmüştü ve izciler daha ileriye gitmeye hiç kalkışmamışlardı. Güverte 30'da süregiden ve kadınlarla erkeklerin kulak tırmalayıcı çığlıklarıyla sık sık kesilen bir çeşit kavgayı rapor ederek eli boş dönmüşlerdi. Sorun bu noktada kapanmış olabilirdi. Ama bu olayın hemen ardından, Gregg'in serserilerinden biri barikatlara yaklaşmış ve ateşkes ilan ederek yetkililerle görüşmek istediğini belirtmişti.</tt></p><p class="calibre4"><tt class="calibre5">Scoyt, Vyann ve Complain'e, "Onu bitişikteki hücreye koyduk," dedi. "Hawl isimli ne idüğü belirsiz yaratığın teki, ama şefinden Kaptan diye bahsetmesinin dışında, yeterince aklı başında görünüyor."</tt></p><p class="calibre4"><tt class="calibre5">"Ne istiyormuş?" diye sordu Vyann. "Kaçak mı yoksa?"</tt></p><p class="calibre4"><tt class="calibre5">"Daha da iyisi, Laur," dedi Scoyt. "İzcilerimizin rapor ettikleri bu kavga Gregg'le başka bir çete arasındaymış. Hawl nedenini söylemiyordu, ama bu olup bitenler onları çok korkutmuş olmalı. Öylesine ki, Gregg bu Hawl denilen adam vasıtasıyla bizimle barış zemini yokluyor ve korunabilmeleri için kavmini Baştaraf bölgesine çekmek istiyor."</tt></p><p class="calibre4"><tt class="calibre5">"Bu bir hile!" diye haykırdı Vyann. "içeri girmek için dümen çeviriyorlar!" "Hayır, sanmıyorum," dedi Scoyt. "Hawl'un samimi olduğu belli. Tek pürüz şu ki, buralardaki şöhretini iyi bilen Gregg, koşulları görüşmek üzere bir Baştaraf görevlisinin iyi niyet elçisi olarak onun yanma gitmesini istiyor. Kimi seçersek Hawl'la birlikte geri göndermek zorundayız."</tt></p><p class="calibre4"><tt class="calibre5">"Burnuma pis kokular geliyor," dedi Vyann.</tt></p><p class="calibre4"><tt class="calibre5">"Pekâlâ, en iyisi gidip onu kendin görmen. Ama bir sürprize hazırlan. Hawl insanlığın pek de sevimli bir örneği sayılmaz. "</tt></p><p class="calibre4"><tt class="calibre5">Hawl'a bekçilik yapmaları amacıyla bırakılmış iki de muhafız vardı hücrede. Düğümlü halatlarla döverek adamcağızın pestilini çıkarmışlardı. Scoyt muhafızları derhal dışarı gönderdi, ama yüzüstü yere uzanmış inleyen Hawl'dan mantıklı bir çift laf alabilmek, ikinci bir dayak tehdidi devreye girinceye kadar mümkün olmadı. Mutant olması bir yana çok irkiltici bir yaratıktı. Madarosis hastalığı vücudundaki kılları tamamen yok etmişti, öyle ki cildinden ne kaş ne de sakal çıkıyordu; üstelik tamamen dişsizdi ve talihsiz bir doğum anomalisi adamın başını bir topaç gibi üst kısmı ağır hale getirmişti. Çenesi öylesine içe çekikti ki üst damağı havada sallanıyor gibi duruyordu; ekzositozlu alnı ise gözlerini neredeyse tamamen içeri gömecek kadar şişmişti. Yine de Hawl'un asıl garabeti, bu ufak tefek tuhaflıkların normal ölçülerdeki bir vücudun üzerine yerleştirilmiş üst üste iki yumruk kadar küçük bir kafada yer almalarıydı.</tt></p><p class="calibre4"><tt class="calibre5">Değerlendirilebildiği kadarıyla orta yaşta olmalıydı. Vyann ve Complain'in huşu ve korku içinde kendini süzdüklerini gördüğünde kutsal yazılardan bir şeyler mırıldanmaya başladı.</tt></p><p class="calibre4"><tt class="calibre5">"Nevrozlarım sizi gücendirmesin..."</tt></p><p class="calibre4"><tt class="calibre5">"Dinle, Rezilsurat," dedi Amir Scoyt güler yüzle. "Şu senin iyi yürekli şefin, elçimize -eğer gönderirsek tabii- buraya salimen geri dönebilmesi için nasıl bir güvence veriyor?"</tt></p><p class="calibre4"><tt class="calibre5">"Eğer ben Kaptan'a sağ salim dönebilirsem," diye homurdandı Hawl, "adamınız da size sağ salim dönecektir. Buna yemin ederiz."</tt></p><p class="calibre4"><tt class="calibre5">"Kaptan dediğin bu haramibaşı ne kadar uzaklıkta?"</tt></p><p class="calibre4"><tt class="calibre5">"Adamınız bunu benimle geldiği zaman öğrenecektir," diye karşılık verdi Hawl. "Çok doğru. Ya da senden şimdi söke söke öğreniriz."</tt></p><p class="calibre4"><tt class="calibre5">"Yapamazsınız!" Garip yaratığın ses tonunda saygı uyandıran bir şeyler vardı. Besbelli Scoyt da bunu hissetmişti, çünkü adama ayağa kalkmasını, üstünü başını silkelemesini ve bir bardak su içmesini söyledi. O söylenenleri yaparken Scoyt sordu: "Gregg'in çetesinde kaç adamı var?"</tt></p><p class="calibre4"><tt class="calibre5">Hawl bardağını bıraktı ve ellerini beline dayayarak meydan okurcasına durdu. "Adamın koşulları belirlemek üzere geldiğinde öğrenir bunu," dedi. "Söyleyeceğim kadarını söyledim ve artık kabul edip etmemek konusunda bir karara varmanız gerekiyor. Ama şunu unutmayın... Eğer buraya gelirsek, sorun çıkmayacak. Ayrıca size karşı değil sizinle omuz omuza dövüşeceğiz. Buna da yemin ederiz." Scoyt ve Vyann birbirlerine baktılar.</tt></p><p class="calibre4"><tt class="calibre5">"Yeterince gözü pek bir gönüllü bulabilirsek eğer denemeye değer," dedi Scoyt. "Meclis'e çıkarmamız gerekecek," dedi kız.</tt></p><p class="calibre4"><tt class="calibre5">Fırsat bekleyen Complain henüz konuşmamıştı. Şimdi Hawl'a hitaben, "Kaptan diye adlandırdığınız şu adam," dedi. "Gregg'den başka bir adı daha var mı?" "Koşulları görüşürken bunu kendisine sorabilirsiniz," diye yineledi Hawl. "Bana dikkatle bak, arkadaşım. Senin kaptanına benziyor muyum dersin? Yanıt ver."</tt></p><p class="calibre4"><tt class="calibre5">Kaçamak bir yanıt vermeyi tercih eden Hawl, "Kaptan'ın sakalı var," dedi. "Kelleni örtmen için sakallarını sana verseydi hayır yapmış olurdu," diye kızdı Complain. "Peki, şuna ne diyeceksin bakalım? Uzun süre önce erkek kardeşim kafayı yiyip Ölüyollar'a kaçmıştı. Adı Gregg'di... Gregg Complain. Kaptan dediğin o mu, be adam?"</tt></p><p class="calibre4"><tt class="calibre5">"Tecrit adına!" dedi Hawl. "Kaptan'ın bu ibne yatağında yan gelip yatan bir kardeşinin olduğunu düşünmek bile gülünç!"</tt></p><p class="calibre4"><tt class="calibre5">Complain heyecanla, yüzü şaşkınlıktan kırış kırış olan Amir Scoyt'a döndü. "Bu adamla birlikte Gregg'e gitmeye gönüllüyüm," dedi.</tt></p><p class="calibre4"><tt class="calibre5">Bu öneri Amir Scoyt'un arayıp da bulamadığı bir şeydi. O sonsuz enerjisini derhal Complain'i mümkün olan en kısa zamanda yola çıkarmak için seferber etti. Güler yüzü ve amansız inandırıcılığını tüm gücüyle, çağrısı üzerine hemen toplanan Beşler Meclisi'nin yaşlıları üzerinde yoğunlaştırdı. Tregonnin kütüphanesinden gönülsüzce çıkarılmıştı; Zac Deight, Marapper'la girdiği teolojik bir tartışmadan sürüklenmiş ve Meclis'in diğer üç üyesi, Billyoe, Dupont ve Ruskin, çeşitli uğraşlarından çekilip alınmışlardı. Yapılan özel bir görüşmenin ardından Complain karşılarına çıkarıldı. Gregg' in önüne konacak koşullar hakkında yönlendirildi ve ferahlık dilekleriyle birlikte huzurdan ayrıldı. Gelecek karartılmış uyu-uyan çökmeden önce geri dönmüş olabilmesi için elini Çabuk tutması gerekiyordu.</tt></p><p class="calibre4"><tt class="calibre5">Gregg'in çetesine Baştaraf sınırlan dahiline girme izni verilmesinin sakıncaları aşikâr olmakla birlikte, Meclis onlara hoş geldiniz demeye hevesliydi; bu, Baştaraf sınırlarında sür gelen çatışmalardan çoğunun sona ermesi ve Hariciler'e karşı savaşmakta yardımcı olacak deneyimli bir müttefike kavuşması anlamına geliyordu.</tt></p><p class="calibre4"><tt class="calibre5">Bir emir eri Complain'in çarpanını ve el fenerini geri verdi. Vyann, kapıyı ardından kapatarak içeri girdiğinde, bir odada bunları beline takmakla meşguldü. Kızın yüzünde gülünç sayılabilecek bir meydan okuma ifadesi vardı. Doğrudan konuya girerek, "Seninle geliyorum," dedi kız Complain itiraz ederek yanına gitti. Kız poniklere alışıp değildi, birçok tehlike pusuda bekliyor olabilirdi, Gregg onları üçkâğıda getirebilirdi, üstelik o bir kadındı... Vyann lafı ağzına tıkadı.</tt></p><p class="calibre4"><tt class="calibre5">"Tartışmanın yararı yok," dedi. "Bu, Meclis'in emri."</tt></p><p class="calibre4"><tt class="calibre5">"Onları tavladın! Onları üçkâğıda getirdin! Bu işi sen ayarladın!" Complain doğru tahmin ettiğini görebiliyordu ve aniden çok mutlu olmuştu. Kızın bileğini kavrayarak, "Gelmek istemenin nedeni nedir?" diye sordu. Aldığı yanıt umduğu kadar gurur verici olmadı. Vyann her zaman poniklerde avlanmayı arzu etmişti ve bu da en az avlanmak kadar heyecan verici olacaktı. Böylece Complain, Gwenny'yi ve ava olan tutkusunu mutsuzca anımsamış oldu. Kızın ona katılma arzusunda daha özel bir neden olmamasına hayıflanarak, "Tavırlarına dikkat etmen gerekecek," dedi ters bir tavırla. Ayrılmalarından önce, Marapper ortaya çıkarak Complain'le özel bir çift laf etmek istedi. Yaşamında kendine yeni bir misyon bulmuştu: Baştaraf halkının yeniden Öğreti'nin kanatları altına çekilmesi gerekiyordu. Meclis'in hoşgörülü yönetimi başlayalı beri Öğreti'nin pençesinin gevşemesine göz yumulmuştu. Özellikle Zac Deight bu görüşün karşısındaydı... Bu yüzden de Marapper'la tartışmaya girmişlerdi.</tt></p><p class="calibre4"><tt class="calibre5">"Bu adamdan hiç mi hiç hoşlanmıyorum," diye homurdandı rahip, "insanı kusturacak kadar dürüst bir havası var."</tt></p><p class="calibre4"><tt class="calibre5">"Burada da sorun çıkarma, lütfen," diye yalvardı Complain, "tam da bu insanlar bizi kabullenmeye başlamışken. Tecrit aşkına, gevşe biraz Marapper! Kendin olmaktan kurtul artık!"</tt></p><p class="calibre4"><tt class="calibre5">Marapper başını o denli bedbahtça salladı ki yanakları sallandı. "Sen de inkarcıların saflarına düşüyorsun, Roy," dedi. "Ortalığı karıştırmak zorundayım: Id'imize çöken kargaşa dışarı akıtılmalı! Selametimiz burada yatıyor ve eğer aynı zamanda insanlar da çevremize toplanırlarsa daha da iyi olur. Bak arkadaşım, sırf bir kız çıkıp seni ayartsın diye öyle uzun bir yol aştık ki omuz omuza!"</tt></p><p class="calibre4"><tt class="calibre5">"Eğer Vyann'ı kastediyorsan, rahip," dedi Complain, "Onu bu işlerin dışında bırakmaya özen göstermeni tavsiye ederim. Seni daha önce de uyarmıştım; onun seninle bir alıp veremediği yok."</tt></p><p class="calibre4"><tt class="calibre5">Sesinde açık bir meydan okuyuş vardı, ama buna karşılık Marapper tereyağı gibi yumuşak konuştu.</tt></p><p class="calibre4"><tt class="calibre5">"Ona karşı olduğumu düşünme sakın, Roy. Her ne kadar bir rahip olarak seni hoşgörmesem de, inan bana, bir erkek olarak imreniyorum." Complain ve Vyann, Hawl'un onları beklediği barikata gitmek üzere ayrılırlarken, rahibin çok mutsuz ve terk edilmiş bir hali vardı. Herkesin ona yabancı olduğu Baştaraf eski şamatacılığını törpülemişti; hiç kuşku yoktu ki, Marapper büyük bir havuzda küçük bir balık olmaktansa, küçük bir havuzda büyük bir balık olmayı yeğ tutanlardandı. Complain'in gerçek kimliğini bulmaya başladığı bu yerde, rahip kendi kimliğini yitirmekteydi.</tt></p><p class="calibre4"><tt class="calibre5">İnanılmaz derecede küçük kafasını havaya diken Hawl, poniklere bir an önce dönebilmek için can atıyordu; ne de olsa Baştaraf'ın onu bağrına bastığı pek iddia edilemezdi. Üç kişilik grup bir kez barikatların diğer yanına geçtiğinde, Hawl ardında Vyann ve onun ardında da Complain olmak üzere ilerlemeye başladı. Artık sadece basit bir hilkat garibesi sayılmazdı; Complain'in avcı yüreğinin ancak takdir edebileceği bir beceriklilikle ilerliyordu; yürürken bir tek yaprağı bile kımıldatmıyordu. Complain bu özelliklere sahip birini kendi doğal ortamını terk edip Baştaraf'ın zapturaptı altına girmeyi kabul ettirecek kadar dehşete düşüren şeyin ne olabileceğini merak etti.</tt></p><p class="calibre4"><tt class="calibre5">Katetmek zorunda bulundukları sadece iki güverte olduğundan poniklere erişmeleri fazla vakitlerini almadı. Bu, en azından Vyann'ın gözünde, çok daha iyiydi; sadece kasvetli sinir bozucu, minik kara tatarcıklarla dolu ve hiç de romantik bir yer sayılamayacak arapsaçında fazla vakit harcamak durumunda kalmayacaklardı. Hawl durduğunda o da minnettarlıkla durdu ve seyrelen ponik saplarının arasından ileriyi gözetledi.</tt></p><p class="calibre4"><tt class="calibre5">"Bu bölgeyi tanıyorum!" diye heyecanlandı Complain. "Marapper'la benim yakalandığımız yere çok yakın."</tt></p><p class="calibre4"><tt class="calibre5">Önlerinde eski bir patlamanın etkisiyle yırtılmış tavanı ve delik deşik olmuş duvarlarıyla kararmış ve harap bir koridor parçası uzanıyordu. Koğuşlar'dan gelen kâşifler o korkunç ağırlıksızlığa işte burada yakalanmışlardı. Hawl el fenerini ileri doğru tuttu ve ağzından ıslık benzeri, pırpırlayan bir ses çıkardı. Hemen o anda, tavandaki bir delikten aşağı bir halat sarkıtıldı. "Eğer gidip şunu sıkıca yakalarsanız, sizi yukarı çekerler," dedi Hawl. "Sadece yavaş yavaş yürüyün ve sıkıca tutunun. Yeterince basit." Hawl'un yatıştırıcı sözlerine rağmen aslında daha basit de olabilirdi. Hafiflik onu sardığında Vyann küçük bir korku çığlığı attı; ama çok daha hazırlıklı olan Complain kızı belinden kavrayarak dengesini bulmasına yardım etti. Gururlarını pek fazla çiğnetmeden halatı yakalamayı becerebildiler ve hemen yukarı çekildiler. Hem bulundukları koridorun hem de bir sonraki koridorun tavanları içinden geçirildiler... Yıkım çok yaygın olmuştu. Hawl, halatların yardımına başvurmaya tenezzül etmeden olduğu yerde yukarı sıçradı ve kendini hiç zorlamadan onlardan önce yere kondu.</tt></p><p class="calibre4"><tt class="calibre5">Gelişigüzel oynamakta oldukları bir YukarıGit oyununun çevresinde oturan pejmürde kılıklı dört adam onları selamladı. Complain ve Vyann, hâlâ neredeyse tamamen ağırlıksız bir halde, darmadağın edilmiş bir odaya geldiler. İçinden çıktıkları deliğin çevresi, bir saldırı halinde savunmaya yardımcı olmaları amacıyla yığıldıkları anlaşılan çeşitli eşya ve mobilyalarla doluydu. Complain çarpanının alınmasını beklerken, bunun yerine, kılıksız arkadaşlarıyla bir çift laf ettikten sonra onları başka bir koridora götürdü. Ağırlıkları orada ansızın geri dönmüştü.</tt></p><p class="calibre4"><tt class="calibre5">Koridor ponik yığınları üzerine uzanmış ve çoğunun yüzleri ya da bacakları sargı bezleri içinde yaralı kadın ve erkeklerle doluydu; bunlar son çatışmanın kurbanları olsa gerekti. Hawl yanlarından merhametle mırıldanarak hızla geçti ve sargılı ya da yaralı insanlarla ve malzemeyle dolu bir salona girdi. Gregg Complain de oradaydı.</tt></p><p class="calibre4"><tt class="calibre5">Kesinlikle Gregg'di bu. Gözlerini ve ince dudaklarını çevreleyen o eski hoşnutsuz ifadeyi ne gür sakalı engelleyebilmişti ne de şakağındaki öfkeli yara izi. Complain ve Vyann yaklaştıklarında ayağa kalktı.</tt></p><p class="calibre4"><tt class="calibre5">"Kaptanımız," diye tanıştırdı Hawl. "Seninle barış koşullarını görüşmeleri için kardeşini ve güzel hanımını getirdim, Kaptan."</tt></p><p class="calibre4"><tt class="calibre5">Gregg, yaşamı sanki buna bağlıymışçasına onları süzerek yaklaştı. Koğuşlar'ın kimseyle göz göze gelmemek yolundaki eski kuralını unutmuşa benziyordu. Onları gözden geçirirken yüzünün ifadesi hiç değişmemişti. Birer odun parçası da olabilirlerdi; ya da o bir odun parçası olabilirdi; kan bağı onun gözünde bir hiçti.</tt></p><p class="calibre4"><tt class="calibre5">Sonunda genç kardeşine, "Baştaraf'tan resmi görevle mi geliyorsunuz?" diye sordu.</tt></p><p class="calibre4"><tt class="calibre5">"Evet," dedi Complain.</tt></p><p class="calibre4"><tt class="calibre5">"Onların gözüne girmekte gecikmemişsin, ha?"</tt></p><p class="calibre4"><tt class="calibre5">"Bu konuda sen ne bilirsin ki?" diye meydan okudu Complain. Ağabeyinin öfkeli bağımsızlığı, uzun süre önce Koğuşlar'dan gürültüyle ayrılışından bu yana daha da güçlenmiş görünüyordu.</tt></p><p class="calibre4"><tt class="calibre5">"Ölüyollar'da nelerin olup bittiği hakkında çok şey bilirim," dedi Gregg. "Başka hiçbir yerin değilse bile en azından Olüyollar'ın kaptanıyım. Baştaraf'a doğru ilerlemekte olduğunuzu biliyordum. Nasıl bildiğim sorusuyla zihninizi yormayın... Biz işimize bakalım. Yanında ne diye bir kadın getirdin? Burnunu silsin diye mi?"</tt></p><p class="calibre4"><tt class="calibre5">"Dediğin gibi, biz işimize bakalım," dedi Complain.</tt></p><p class="calibre4"><tt class="calibre5">"Sanırım senin görgülü davranıp davranmayacağını kontrol etmek için gelmiştir," diye mırıldandı Gregg. "Bu bir Baştaraf tertibi olmalı. Beni izleseniz iyi edersiniz; burada hayli fazla inilti var... Hawl, sen de gel. Davies, buranın kumanda sende artık... Sustur şunları susturabilirsen." Gregg'in kapı gibi sırtının ardı sıra giden Complain ve Vyann, tarifi olanaksız bir kargaşa içindeki bir odaya girdiler. Tek tük mobilyaların her yanına kanlı paçavralar ve giysiler atılmıştı; kıpkırmızı sargı bezleri reçelli ekmek parçaları gitgide her yere yayılmıştı. Gregg'de hâlâ bir parça görgü kalmış olacaktı ki, Vyann'ın yüzündeki tiksinti ifadesini fark ettiğinde bu kargaşa için özür diledi.</tt></p><p class="calibre4"><tt class="calibre5">"Kadınım dün geceki çatışma sırasında öldürüldü," dedi. "Parça parça edilmişti... Of, böyle çığlık atıldığını hiç duymamışsınızdır! Ona ulaşamadım. Bir türlü ulaşamadım işte! Yaşasaydı bu pisliği çoktan temizletmiş olurdu. Belki siz yaparsınız benim için."</tt></p><p class="calibre4"><tt class="calibre5">Vyann gergin bir sesle, "Önerilerinizi görüşeceğiz ve sonra derhal ayrılacağız," dedi.</tt></p><p class="calibre4"><tt class="calibre5">"Bu kavgada seni bu kadar korkutan neydi Gregg?" diye sordu Complain. "'Kaptan' demek istiyorsun," dedi ağabeyi. "Kimse yüzüme karşı bana Gregg diye hitap edemez. Ayrıca şunu da iyice anla: Ben korkmuş falan değilim. Beni korkutacak bir şey çıkmadı henüz. Ben sadece kavmim için endişeleniyorum. Burada kalırsak öldürüleceğiz, iki kere iki dört. Ayrılmamız gerek ve Baştaraf'da gidilebilecek en emin yerlerden biri. Dolayısıyla..." Yatağın kenarına bitkince oturdu ve kardeşine de oturmasını işaret etti. "Burası artık güvenli bir yer değil. İnsanlarla dövüşebiliriz, ama farelerle hayır." "Fareler mi?" diye yineledi Vyann.</tt></p><p class="calibre4"><tt class="calibre5">"Evet, fareler, güzelim," dedi Gregg ve sözlerini vurgulamak için dişlerini gösterdi, "insan gibi düşünen, plan kuran ve örgütlenen koskoca, pis fareler. Neden bahsetmekte olduğumu biliyor musun, Roy?"</tt></p><p class="calibre4"><tt class="calibre5">Complain kireç gibi bembeyaz kesilmişti.</tt></p><p class="calibre4"><tt class="calibre5">"Evet," dedi. "Her tarafıma tırmanmışlardı benim. Birbirleriyle işaretleşiyorlar, pırtılar giyiyorlar ve diğer hayvanları tutsak ediyorlar." "Ah, onları biliyorsun demek! Bu çok şaşırtıcı... Sandığımdan daha bilgilisin sen. Gemideki asıl tehlike işte bunlar, fare sürüleri. Eşgüdüm içinde davranmayı ve düzenli saflar halinde saldırmayı öğrenmişler —geçen uyuda bizimle dövüşürken yaptıkları buydu- işte bunun için kaçıyoruz. Eğer tüm güçleriyle bir kez daha üzerimize gelirlerse dayanamayız."</tt></p><p class="calibre4"><tt class="calibre5">"Bu inanılmaz!" diye bağırdı Vyann. "Baştaraf'ta biz bu tür saldırılara maruz kalmayız."</tt></p><p class="calibre4"><tt class="calibre5">"Belki, ama Baştaraf bütün dünya demek değil," dedi Gregg keyifsizce. Fare sürülerinin, müdahaleye uğramadan saldırıp öldürebilecekleri yalnız insanları bulabilmek amacıyla Ölüyollar'dan ayrılmadıkları şeklindeki görüşünü onlara anlattı. Son saldırıları gittikçe daha güçlü bir biçimde örgütlenmekte olduklarını gösteriyordu; sadece, önceleri Gregg'in çetesinin gerçek gücünü kestirememişlerdi. Yeterince konuşmuş olduğuna kanaat getiren Gregg konuyu aniden değiştirdi.</tt></p><p class="calibre4"><tt class="calibre5">Dediğine bakılırsa, Baştaraf'a katılma planları çok basitti. Yaklaşık elli kişiden oluşan grubunu, Baştaraf halkıyla karışmayan otonom bir birim olarak muhafaza edecekti. Uyanlarını şimdi olduğu gibi Ölüyollar'da devriye gezerek geçireceklerdi. Sadece dinlenmek üzere geri döneceklerdi. Baştaraf'ın Hariciler'den, Devler'den, farelerden ve diğer saldırganlardan korunmasından sorumlu olacaklardı.</tt></p><p class="calibre4"><tt class="calibre5">"Ya karşılığında?" diye sordu Complain.</tt></p><p class="calibre4"><tt class="calibre5">"Karşılığında, kendi adamlarımı cezalandırma hakkımı korumalıyım," dedi Gregg. "Ayrıca herkes bana Kaptan diye hitap etmeli."</tt></p><p class="calibre4"><tt class="calibre5">"Çocukça bir şart olmuyor mu?"</tt></p><p class="calibre4"><tt class="calibre5">"Öyle mi düşünüyorsun? Kendin için neyin iyi olduğunu hiç bilememiştin zaten. Elimde, benim -ve kuşkusuz senin de- bu geminin Kaptan'ının soyundan geldiğimizi kanıtlayan eski bir günlük var. Onun adı Kaptan Complain'di... Kaptan Gregory Complain. Bütün geminin sahibiydi. Bunu gözünün önüne bir getir bakalım, eğer getirebilirsen..."</tt></p><p class="calibre4"><tt class="calibre5">Gregg'in yüzü bir an için hayretle ışıldadı, sonra yine perde gibi bir somurtkanlık çöktü. Perdenin ardında dünyasal barışmaya çabalayan bir insan gizliydi. Sargı bezi paketlerini üzerinde oturan bir yabaniye dönüşmüştü yine. Vyann günlüğün ne kadar eski olduğunu ona sorduğu zaman, omuzlarını silkerek bilmediğini ve sadece ilk sayfadan ötesini de okumadığını söyledi, ki bu, Complain'in hınzırca aklından geçirdiği üzere, ona mutlaka çok uzun bir süreye mal olurdu.</tt></p><p class="calibre4"><tt class="calibre5">"Günlük arkanızdaki dolabın çekmecesinde," dedi Gregg "Bir ara onu size gösteririm... anlaşma sağlarsak eğer. Bu konuda bir karara vardınız mı?" "Pazarlığı çekici hale getirmek için gerçekten pek az şey öneriyorsun, kardeşim," dedi Complain. "Sözgelimi, şu fare belası... Kendi özel nedenlerinden ötürü abartıyorsun bunu."</tt></p><p class="calibre4"><tt class="calibre5">"Öyle mi dersin?" Gregg ayağa kalktı. "Öyleyse gel de şuraya bir bak. Hawl, sen burada kal ve hanımefendiye göz kulak ol... Göreceklerimiz ona uygun şeyler değil."</tt></p><p class="calibre4"><tt class="calibre5">Böylesine elverişli bir sığınağı terk etmekten ne kadar nefret ettiğini yol boyunca anlatarak Complain'i ıssız ve karmaşık bir koridordan geçirdi. Çok eskiden olmuş bir patlama ve güverteler arası kapıların şansına kapalı olmaları sayesinde çetesi sadece Vyann ve Complain'in geçtikleri delilde ulaşımı sağlanabilen tam bir kale elde etmişlerdi. Gregg hâlâ çene çalarak -ve artık gelenekselleşmiş asık suratının ardında kardeşini bulmuş olmaktan duyduğu mutluluğu belirtir birkaç ufak emareyle- dolap kadar bir odaya girdi. "İşte sana eski bir dost," dedi ve eliyle takdim eder gibi bir jest yaptı. Complain gördüklerine hazırlıksız yakalanmıştı. Değer-biçici Em Roffery kaba ve pis bir divanın üzerine uzatılmış yatıyordu. Güçlükle tanınabilir haldeydi. Üç parmağı ve yüz etlerinin yarısı kayıptı; bir gözü oyulmuştu. O muhteşem bıyığından geriye kemirilmiş bir enkaz kalmıştı. Complain'in, bütün bunların farelerin marifeti olduğunu anlaması için hiç kimsenin uyarısına gereksinmesi yoktu. Değerbiçici hareketsizdi.</tt></p><p class="calibre4"><tt class="calibre5">"Eğer Yolculuğa çıkmışsa şaşırmam," dedi Gregg umursamadan. "Zavallı hödük, acıdan kıvranıyordu. Göğsünün neredeyse yarısını yemişler." Roffery'yi omzundan tutup sarstı, başını kaldırdı ve yastığa hoyratça bıraktı. "Hâlâ sıcak... Bayılmış olmalı," dedi. "Ama neyle karşı karşıya olduğumuzu bu sana göstermiştir. Bu kahramanı gecen uyanda, birkaç güverte ötede bulduk. Farelerin onun işini bitirdiklerini söyledi. Seni de ondan duydum... Beni tanımıştı, zavallı hödük. Yaramaz birine benzemiyordu." "En iyilerindendi," dedi Complain. Boğazı öyle düğümlenmişti ki zar zor konuşabiliyordu; zihni hızla çalışıyor ve bu korkunç şeyin nasıl olduğunu — gönülsüzce— düşlüyordu. Bakışlarını Roffery'nin mahvolmuş suratından ayıramıyordu bir türlü. Kardeşi konuşmaya devam ederken şaşkınlık içinde durdu orada. Fareler Roffery'yi yüzme havuzunda yakalamışlardı; Devler'in gaz mermilerinin etkisi altındayken henüz, onu bir çeşit sedyeye yüklemiş ve sürükleyerek yuvalarına taşımışlardı. Orada, işkence altında sorgulanmıştı Roffery.</tt></p><p class="calibre4"><tt class="calibre5">Yuvaları, güverte aralarının hiç kimsenin erişemeyeceği kırık dökük bölmelerindeydi. Ağzına kadar farelerle ve inlerle mağaralar inşa etmekte kullandıkları bir yığın ıvır zıvırla doluydu. Roffery yaşamlarını berbat koşullar altında sürdürmeye çalışan tutsak hayvanlar görmüştü. Tıpkı insan Mutantlar gibi, bu biçare hayvanların da birçoğu deformeydiler ve bazılarının zihinlerini başka zihinlerle birleştirebilmek gibi bir yetenekleri vardı. Mutasyona uğramış bu yaratıklar fareler tarafından Roffery'yi sorgulamakta kullanılmışlardı.</tt></p><p class="calibre4"><tt class="calibre5">Complain titredi. Tavşanın onun zihnine patlayan sabun köpükleri gibi soktuğu sapık sorgulamayı tiksinerek anımsadı. Roffery'nin çok daha uzun süren sorgusu, sonsuz derecede daha berbat olmuş olsa gerekti. Ondan ne öğrendilerse -ve insanların yaşam tarzları hakkında bol bilgi elde etmiş olmalıydılar— Roffery de onlardan bir şey öğrenmişti: Fareler, en azından büyük felaketten bu yana, gemi hakkında insanlardan çok daha fazla bilgi sahibiydiler; arapsaçı onlar için bir engel sayılmazdı, çünkü güvertelerin arasındaki yollardan, geminin ana damarları olan on bin küsur boru, lağım ve tüpten, gidip geliyorlar ve bu sayede insanların bakışlarından da kurtulmuş oluyorlardı.</tt></p><p class="calibre4"><tt class="calibre5">"Burada bulunmaktan niçin huzursuz olduğumu şimdi.. anlıyor musun?" diye sordu Gregg. "Etimin kafatasımdan kemirilip alınmasını istemiyorum. Beni ilgilendirdiği kadarıyla bu fareler her şeyin sonu demektir. Haydi, kadınına geri dönelim. Sen şanslı bir seçim yapmışsın, kardeşim. Benim kadınım güzel değildi... Bacaklarındaki kıkırdaklar kemikleşmişti ve dizlerini bükemiyordu. Ama... bu ona yatakta sorun çıkarmıyordu."</tt></p><p class="calibre4"><tt class="calibre5">Geri döndüklerinde Vyann oldukça memnun görünüyordu halinden; sıcak bir sıvıyı yudumlamakla meşguldü. Sadece Hawl suçlu suçlu bakmıyordu ve kanlı sargı bezlerinin kızın midesini bulandırması nedeniyle ona içecek bir şeyler getirmek zorunda kaldığını sıkılarak açıkladı.</tt></p><p class="calibre4"><tt class="calibre5">"Senin için de birkaç yudum ayırdım, Kaptan," diye ekledi küçük kafa. "İyi bir dost gibi hepsini bir dikişte bitir."</tt></p><p class="calibre4"><tt class="calibre5">Gregg içkisini içerken, Complain gitmek üzere hazırlandı. Roffery'nin halini düşündükçe hâlâ içten içe ürperiyordu.</tt></p><p class="calibre4"><tt class="calibre5">"Önerilerinizi Meclis'e götüreceğiz," dedi Gregg'e. "Fareler hakkında söyleyeceklerimizi dinlediklerinde şartları kabul edeceklerdir. Geri dönüp yanıtlarını size rapor edeceğim. Şimdi artık yola koyulmalıyız: Gelecek uyu-uyan karartılmış olacak ve daha önce yapılması gereken bir yığın iş var." Gregg kardeşini dikkatle süzdü. Yüzündeki mutsuz umursamazlığın altında huzursuzca kıpırdayan bir şeyler vardı; çetesini bir an önce Baştaraf'a çekmek istediği aşikârdı. Küçük kardeşinin de dikkate alınması gereken bir güç olduğunu belki ilk kez idrak ediyordu.</tt></p><p class="calibre4"><tt class="calibre5">"İşte, götürmen için bir armağan sana," dedi acemice ve yataktan aldığı bir şeyi Complain'e attı. "İki uyan önce mızrakladığımız bir Dev'den aldığım bir çeşit çarpan. Isıyla öldürüyor. Kullanılması biraz zor ve eğer dikkatli olmazsan kendini yakabilirsin, ama farelere karşı çok etkili bir silahtır." Bu "bir çeşit çarpan", Gregg'in dediği kadar hantal ve kunt bir madeni cisimdi; Gregg düğmesine bastığında cismin uç kısmından görünmez bir ısı dalgası yelpaze gibi yayıldı. Complain uzakta durduğu halde ısıyı hissedebilmişti; ama belli ki menzili kısaydı. Yine de Complain müteşekkir biçimde kabul etti bu armağanı ve ağabeyiyle umulmadık derecede örekten ayrıldılar. Ne tuhaf, diye düşündü Complain, böyle kişisel bir ilişkiyle mutlu olabilmek. Vyann ve gelirken olduğundan daha sıkıntılı haldeki Complain, farelere karşı her an tetikte bekleyerek ve yanlarında refakatçileri olmaksızın Baştaraf'a döndüler. Hedeflerine sağ salim eriştiklerinde Baştaraf'ı büyük bir kargaşa içinde buldular.</tt></p><p class="calibre4"><tt class="calibre5">4</tt></p><p class="calibre4"><tt class="calibre5">Baştaraf'a bir Dev girmişti. Sürekli denetim altında tutulan barikatların hiçbirinden geçmemişti; ama Güverte 14'teki odasına dönmekte olan bir işçi kızın karşısında belirivermişti apansız. Talihsiz kız daha bağırmaya bile fırsat bulamadan yakalanmış, ağzı tıkanmış ve elleriyle ayakları bağlanmıştı. Kız hiçbir şekilde taciz edilmemişti ve Dev onu bağlamayı bitirir bitirmez ortadan kaybolmuştu. Kız hiç vakit kaybetmeden ısırarak ağzındaki tıkaçtan kurtulmuş ve imdat istemişti.</tt></p><p class="calibre4"><tt class="calibre5">Polisler ve nöbetçiler saldırgan için derhal bir araştırma başlatmışlardı. Devler'in varlığına eğer hâlâ bir kanıt gerekiyorsa, böylece bulunmuş olmasının yol açtığı endişe, bu eylemin görünürdeki anlamsızlığı ile bir kat daha artmıştı; sinsi birtakım dolapların döndürülmekte olduğu aşikârdı. Devler' in uzun uykularından uyandıklarına ve gemiyi tekrar ele geçirmek üzere olduklarına dair fikir birliğine varılmıştı. Olay üzerine başlatılan takibe Amir Scoyt ve kurmaylarının çoğu katılmışlardı ve halen olay yerinin yakınındaki güverteleri karış karış aramaktaydılar.</tt></p><p class="calibre4"><tt class="calibre5">Vyann ve Complain bütün bunları barikatlarda karşılaştıkları bir nöbetçiden dinlediler. Kendi odalarına doğru giderken uzaktan uzağa düdük seslerini işitebiliyorlardı; koridorlar neredeyse tamamen boşalmıştı... Belli ki insanların çoğu kovalamacaya katılmaya koşmuşlardı. Gündelik yaşantının tekdüzeliğini bozan her eğlence Koğuşlar'da olduğu gibi Baştaraf'ta da iyi kabul görürdü.</tt></p><p class="calibre4"><tt class="calibre5">Vyann kaslarını gevşeterek içini çekti.</tt></p><p class="calibre4"><tt class="calibre5">"Bu bize geçici bir sükûnet kazandırır," dedi. "Seninle konuşmadan önce Meclis'in karşısına çıkmak istemiyordun. Neler hissettiğini bilmiyorum, ama bir şeyden eminim: Kardeşinin çetesini içeri alamayız... Onlarla başa çıkmamız olanaksız."</tt></p><p class="calibre4"><tt class="calibre5">Complain kızın bu konudaki kaygılarını içgüdüsel olarak sezebiliyordu. Her ne kadar bu duygulara katılmaya eğilimliyse de, "Onları farelere terk etmekten mutlu olacak mısın?" diye sordu.</tt></p><p class="calibre4"><tt class="calibre5">"Gregg buraya sızabilmek için farelerin yeteneklerini kendine payanda yapıyor ve abartıyor. Eğer çetesi için bu kadar endişe duyuyorsa Ölüyollar'da daha içerilere kaçabilirdi. Buraya alınamayacağı kesin: Tüm örgütlenmemiz çöker." Vyann'ın dudaklarının çevresindeki o inatçı görünüm yine ortaya çıkmıştı. Kız öylesine temkinliydi ki, bir isyan dalgası Complain'in tüm vücudunu dolaştı. Adamın gözlerindeki meydan okumayı fark eden Vyann hafifçe gülümsedi ve "Haydi odama gel, Roy," dedi, "biraz konuşalım."</tt></p><p class="calibre4"><tt class="calibre5">Tıpkı Complain'inki gibi bir odaydı bu; zemindeki parlak renkli halının dışında oldukça çıplak, oldukça askerce. Vyann kapıyı arkalarından kapattı ve "Gregg'i her ne pahasına olursa olsun dışarıda tutmamız gerektiğini Roger'a ve Meclis'e anlatacağım," dedi. "Çetenin yarısının doğuştan sakat olduğunu görmüş olmalısın; onları Ölüyollar'daki hilkat garibelerinin arasından devşiriyor sanırım; ama bu cins yaratıkları aramıza alamayız."</tt></p><p class="calibre4"><tt class="calibre5">"Gregg, geminin o bölümü hakkında buradaki herkesten çok şey biliyor," dedi Complain, kızın sesindeki horlama karşısında incinerek. 'Toniklere yapılacak çıkış girişimlerinde paha biçilmez yararları olacaktır." Kız elini hafifçe salladı ve Complain'in kolunun üzerine koydu. "Tartışmayalım. Bu konuda Meclis karar verebilir. Zaten sana göstermek istediğim bir şey vardı..."</tt></p><p class="calibre4"><tt class="calibre5">"Konuyu değiştirmeden önce," diye araya girdi Complain, "Gregg beni endişelendiren bir şey söyledi. Beni göz önünde bulundurmak niyetiyle birlikte geldiğini öne sürmüştü, doğru muydu bu?"</tt></p><p class="calibre4"><tt class="calibre5">Yüzündeki ciddi ifade yavaş yavaş dağılan kız Complain'e soran gözlerle baktı. "Seni göz önünde bulundurmaktan hoşlanıyorum dersem?" Complain artık geri dönülmesi olanaksız bir noktaya gelmişti; yapacaklarının önsezisi kanını kulaklarında daha şimdiden uğuldatmaya başlamıştı. Gregg'in verdiği hantal silahı yatağın üzerine bıraktı. Karşı karşıya kalabileceği her çeşit terslenme, kollarını kıza dolamaya ve onu –onu, karanlık, erişilmez Vyann'ı- kendine çekerek dudaklarından öpmeye değerdi. Reddedilmedi; kız gözlerini açtığında onlar da en az Complain'inkiler kadar vahşi bir heyecanla doluydu.</tt></p><p class="calibre4"><tt class="calibre5">'"Evine döndü avcı, güverteden evine..."' diye çocukluğunda öğrendiği bir mısrayı fısıldadı Vyann. "Baştaraf'tan ayrılmayacaksın artık, değil mi, Roy?" Onu her zaman cezbetmiş olan saçları okşarken, "Sormana gerek var mı?" dedi Complain. Uzunca bir süre orada sadece birbirlerine bakarak, sadece yaşayarak durdular; sonunda Vyann, "Bu kadarı yeter," dedi. "Gel ve sana göstereceğim şeye bir bak... İnsanı heyecandan ürperten şeye! Şansımız varsa bu bize gemi hakkında bilmemiz gereken birçok şeyi açıklayabilir."</tt></p><p class="calibre4"><tt class="calibre5">Vyann çoktan görevinin başındaydı artık; Complain'in toparlanması biraz daha uzun sürdü. Kız yatağın kenarına oturdu. Complain de yanına otururken Vyann ceketinin düğmelerini açtı ve cebinden dar ve kara kaplı bir defter çıkararak Complain'e uzattı. Defter vücudunun ısısıyla sıcaktı. Defteri bir yana bırakan Complain elini kızın gömleğinin üzerine koyarak göğüslerinin davetkâr yuvarlaklığını yokladı.</tt></p><p class="calibre4"><tt class="calibre5">"Laur, sevgilim..." Kızın adını ilk kez yüksek sesle söylemişti. "Bu sefil kitabı hemen okumak zorunda mıyız?"</tt></p><p class="calibre4"><tt class="calibre5">Vyann defteri neşeyle ama kararlılıkla eline yine tutuşturdu. "Evet, zorundayız," dedi. "Senin atalarından biri tarafından yazılmış. O korkunç Hawl canavarını bana bir bardak içki getirmesi için dışarı yolladığımda Gregg'in çekmecesinden yürüttüm. Geminin bir zamanlarki kaptanının, Gree Complain'in günlüğü."</tt></p><p class="calibre4"><tt class="calibre5">Vyann'ı günlüğü çalmaya sevk eden dürtü çok isabetli. çıkmıştı; her ne kadar kayıtlar az da olsa, açtıkları yeni ufuklar birer vahiydi sanki. Vyann ondan çok daha seri okuyabildiği için Complain kısa sürede vazgeçerek başını kızın kucağına yasladı ve onun yüksek sesle okumasını dinlemeye başladı. İkisi de defterin varlığını yıllar boyunca koruyabilmesini borçlu olduğu tesadüfleri bilselerdi bile, bundan fazla büyülenemezlerdi.</tt></p><p class="calibre4"><tt class="calibre5">Vyann ve Complain'in hiç işitmedikleri şeylere sürekli göndermeler yapmasından dolayı öyküyü izlemek başlangıçta güç olmuştu; ama yazarın ve arkadaşlarının içinde bulundukları açmazları anlamaya başlamakta fazla gecikmediler. O eski bunalım günleri, çok çok uzun bir süre önce olmasına karşın, ansızın çok yakın</tt></p><p class="calibre4"><tt class="calibre5">görünmeye başlamıştı; çünkü Kaptan Gregory -Vyann'ın kısa sürede keşfettiği üzere- geminin Procyon'dan dönüş yolundaki ilk kaptanıydı. Günlüğün başından hemen birkaç sayfa sonra çok aydınlatıcı kayıtlar düşülmüştü. "28.XI.2521. Tarım Bölümü'nde yeni sorunlar (diye yazmıştı Kaptan Gregory). Florikültür sorumlusu Watkins sabah nöbetinin ardından beni görmeye geldi. Birçok bitki türüne musallat olan klorosisin, demir tedavisinin sürekli uygulanmasına rağmen hiçbir iyileşme belirtisi göstermediğini bildirdi, ileri tayf çıktısı iki birim yükseltilmiş durumda. Teğmen Stover —duyduğuma göre tayfalar ona 'Nuh' adını takmış- kısa bir süre sonra yanıma geldi. O, Hayvan Döllenme Bölümü'nden sorumlu ve kendi alt sınıf hayvanlarından, Watkins'in üst sınıf bitkilerinden olduğu kadar bile memnun değil. Fareler belirgin olarak daha hızlı bir oranda çoğalıyor, ama gelişmemiş ceninler doğuruyorlar; kobaylar da aynı eğilimi gösteriyor. Bu önemli bir sorun sayılmaz. Yaratıkların çoğu önceden planlandığı üzere Yeni Yer'de (Procyon V'in süslü adı) gemiden ayrıldılar; kalan birkaçını da Nuh'un duygusallığına borçluyuz... Kalanların laboratuvar testlerinin yürütülmesinde yararlı olacaklarını söylemek yine de boş sayılmaz. "30.XI-2521. Geleneksel aylık balomuzu yaptık dün gece. Böygece. Boyleri düzenlemekten her zaman zevk duyan sevgili eşim, Yvonne bunun için çok emek sarf etmişti; nefis görünüyordu, ama yıl-f ilcimizi11 de yüzünden okunuyor kuşkusuz... Frank'in on sekizine bastığım kabullenmek ne kadar güç! Şanssızlığımıza bakın ki parti tam bir fiyaskoyla sonuçlandı. Yörünge X'ten ayrıldığımızdan beri ilk dansımızdı bu bizim ve kolonicilerin eksikliği kendini fena hissettirdi. Gemide öylesine az insan kalmışa benziyor ki! Procyon V'e on günlük uzaklıktayız. Bizi bekleyen tekdüze yıllar üstümüze külçe gibi çökmüş. "Bugün Florikültür'ü görmek için orta güverteye gittim. Watkins ve hidroponik uzmanı Montgomery daha neşelilerdi. Ürünlerin çoğu eskisinden kötü görünüyor olsalar da, önemli bitkiler, yani bize havamızı sağlayan beş kültür bitkisi tipi, yine toparlanıyorlar: İşin sırrı, verilen demir tozlarında olsa gerek. 'Nuh' Stover'dan ise daha az mutlu edici haberler: Ellerinde çok sayıda hasta hayvan var.</tt></p><p class="calibre4"><tt class="calibre5">"2.XII.2521. Tam ivmedeyiz. Evimize olan uzun yolculuğa artık kesinlikle başladığımızı söyleyebiliriz; kimsenin umurundaymış gibi sanki! Moral dibe vurdu... Yvonne ve Frank, daha düne kadar yanımızda olan bebeğimiz Joy'un şu an birkaç astronomik birim geride kaldığını kısmen de olsa unutabilmek için, özellikle çok iyi davranıyorlar. İç İlişkilerin bildirdiğine göre, mürettebat koğuşlarında alçakça bir 'Yeniyaratıma Son' hizbi kurulmuş; temel insancıl dürtülerimiz onlarla başa çıkabilir sanıyorum. Baş edilmesi çok daha zor olan şey ise zavallı Bassitt... İkinci Sınıf Uçucular Mühendisi'ydi, ama bir avuç serçe dışında tüm kuşlar Yeni Yer'e salındıklarından, zaman onun için çok zor geçiyor. Eski psikoloji kitaplarından araklayıp geliştirdiği kendine özgü kasvetli bir dini vaaz ederek, ana koridor boyunca bir aşağı bir yukarı dolaşıyor. İnsanların ona kulak vermeye eğilimli olmaları ise işin asıl şaşılacak yönü. Zamane işte, ne diyelim!</tt></p><p class="calibre4"><tt class="calibre5">"Bunlar ufak tefek sorunlar. Çağrıldığımda daha ciddi bir sorunla —hayvanlarla— ilgilenmek üzereydim. Sonra anlatırım.</tt></p><p class="calibre4"><tt class="calibre5">"5.XII.2521. Günlük tutmaya vakit yok. Üzerimize bir lanet Çöktü! Ayakları üzerinde durabilen tek hayvan kalmadı gemide; birçoğu ise öldü. Geri kalanlar camlaşmış gözleriyle kaskatı yatıyor ve arada bir seğiren kasları tek yaşam belirtileri oluyor. Faunikültür Bölüm Başkanı Distaff —okula birlikte gitmiştik— çok hasta, ama asistanları Nuh'un da yardımıyla iyi iş çıkarıyorlar. Ama ilaçlar acı çeken hayvancıkları etkilemiyor gibi. Ah, bir konuşabilselerdi! Tarım-Teknik Bölümü, Laboratuvar Güvertesi'yle eşgüdüm halinde tam güç çalışmakta; hedefleri, üzerimize çöken salgının ne olduğunu bir an önce belirleyebilmek. Tanrının lanetidir derim ben. Tabii, bütün bu olup bitenler Bassitt'in ekmeğine yağ sürüyor.</tt></p><p class="calibre4"><tt class="calibre5">"10.XH.2521. Her sabah masamın üzerine konan günlük raporların arasında bir de hasta üstesi oluyor. Ayın sekizinde dokuz hasta vardı, dün on dokuz, bugün kırk bir... ve bir de Başhekim Tonybee'nin görüşme isteği; bir bu eksikti. Dosdoğru revire indim onu görmek için. Sorunun henüz tanımlayamadıkları bir tür besin zehirlenmesi olduğunu düşünüyor. Toynbee her zaman olduğu gibi -biraz havalı ve çok bilmiş, ama elle tutulur bir bilgisi olmadan açıkça, diyor ki, hayvanlara bulaşan her neyse hastalarına da geçmiş. Önemli bir yüzdesi çocuk olan hastaların çok dokunaklı bir halleri vardı. Tıpkı hayvanlar gibi, arada bir seğiren kaslarıyla, kaskatı yatıyorlardı; yüksek ateş ve görünüşe göre ses telleri felciyle Revir ziyarete kapatılmış durumda.</tt></p><p class="calibre4"><tt class="calibre5">"14.XII.2521. Gemideki çocukların ve gençlerin tümü acılar içinde revire kaldırıldı. Yetişkinler de etkilenmeye başladı. Toplam hasta sayısı yüz dokuz. Bu, personelimizin yaklaşık dörtte biri; şansımız varmış ki -en azından geminin idaresi açısından- yaşlılar hastalığa daha dirençli çıktılar. Distaff dün öldü, ama o zaten çok hastaydı. Henüz bu garip felçten ölen olmadı. Her yerde gergin yüzlerle karşılaşıyorum. Onlara bakmaya bile cesaretim kalmadı. "17.XII.2521. Tanrım, yola çıktığımızda yüzünü gemimizden esirgememiştin, bugün de esirgeme, ilk dokuz hastanın rapor edilmesinin üzerinden dokuz gün geçti. Sekizi bugün öldü. iyileşeceklerini sanmıştık, üstelik Toynbee bana bu konuda güvence vermişti. Kaslardaki katılık bir hafta sürdü; son iki gün içinde hastalar, yüksek ateş hâlâ sürse de, daha gevşemiş görünüyorlardı. Üç tanesi oldukça mantıklı konuşabiliyor ve kendilerini daha iyi hissettiklerini söylüyorlardı; diğer altısı ise sayıklıyordu. Ölümleri sessizce, mücadelesiz geldi. Laboratuvar Güvertesi halen otopsileriyle meşgul; bu ilk grubun tek sağ kalanı on üç yaşındaki küçük bir kız çocuğu, Sheila Simpson; ateşi normale dönüyor, yaşayabilir.</tt></p><p class="calibre4"><tt class="calibre5">"On olgunun daha dokuzar günlük devreleri yarın tamamlanacak. Tatsız şeyler olacağına dair bir sezgi dolduruyor içimi.</tt></p><p class="calibre4"><tt class="calibre5">"Revir artık tamamen dolu olduğu için çoğu kendi odalarında yatmakta olan yüz seksen sekiz hastamız var. Makine dairesi personeli hastabakıcı olarak görevlendirildi. Bassitt pek revaçta! Başlarında Watkins olan yirmi kişilik, hepsi de pek saygın görevlilerinden oluşmuş bir heyet, öğle yemeğinden sonra beni görmeye geldi. Çok geç olmadan Yeni Yer'e geri dönmemizi istiyorlar. Onları düşüncelerinden caydırmaya çalıştım tabii; Gemi Postası'ndan zavallı Cruikshank da onlarla birlikteydi... Bu sabah ölen sekiz kişiden biri de oğluydu. "Uyku tutmuyor. Frank bu sabah revire alındı, canım evladım. Kaskatı yatıyor, bir ceset gibi; gözlerini… nereye dikmiş? Kaldı ki o yirmi olgudan sadece biri; daha yaşlı olanlar da hastalığa yakalanıyorlar artık. Geminin günlük iş programını yeniden düzenlemek zorunda kaldım: Birkaç güne kadar tamamen boş verebilirim. Tanrı'ya şükür ki aygıtların çoğu özdevinimsel çalışıyor. "Dokuz günlük dönemleri bugün tamamlanan on hastadan yedi kişi öldü. Diğer üçü bilincin sınırında bekliyor. Genç Sheila'da bir değişiklik yok. 'Dokuz Gün Ateşi' herkesin dilinde. Bassitt'i yılgınlık yayma suçlamasıyla hücreye attırdım.</tt></p><p class="calibre4"><tt class="calibre5">"Diğerlerinin yanı sıra, dünkü heyet girişiminin başarısızlığı nedeniyle oldukça mesafeli davranan Watkins'le birlikte, Tarım Bölgesini uzun uzadıya gözden geçirmekten bitap düştüm. Nuh'un söylediğine göre, canlı hayvan nüfusunun yüzde doksan beşi Ateş'i kapmış durumda. Bunların yüzde kırk beşi kendini toparladı... keşke insanların arasındaki yüzde de bu denli iyi olsa! Ne yazık ki, büyük hayvanlar çok fire verdi; atların hiçbiri sağ kalamadı; inekler daha da kötü. Koyunların durumu pek yüz güldürücü değil, domuzlar ve köpekler ise daha hallice. Fareler, üreme kapasiteleri zarar görmemiş halde, tamamen iyileştiler. "Montgomery, bitişik salonlardaki hidroponiklerini bana gururla gösterdi. Klorosisi —eğer klorosis idiyse tabii— tamamen atlatmışa benzeyen bitkiler her zamankinden de canlı görünüyor ve kendilerine özgü Dokuz Gün Ateşi türünden neredeyse yararlanmış bir havaları bile var. Beş tür oksijenleyici yetiştiriliyor: iki 'ıslak', bir 'yarı-ıslak' ve iki 'kuru' tür. Bu kuru türlerden özellikle biri, yüzyıllarca önceki atasından değiştirilerek oluşturulmuş, yenebilir bir cins; çok gür yetişiyor ve kum havuzlarından dışarıya, güverteye doğru yayılma eğilimi gösteriyor. Florikültür'de oda ısıları hep yüksek tutuluyor; Montgomery bunun yararlı olduğu düşüncesinde. "Laboratuvarla görüştüm. Araştırma ekibi, daha önce de olduğu gibi, salgına bir güne kadar çare bulacakları sözünü veriyor; ne yazık ki oradaki bilim adamlarının çoğu da Ateş nedeniyle yatağa düşmüş durumda ve işleri Payne adlı bir kız yürütmeye çalışıyor.</tt></p><p class="calibre4"><tt class="calibre5">"21.XII.2521. Kontrol Odası'nı terk ettim. Belki de temeli' korkunç yıldızları silebilmek amacıyla pencere kapakları kapattım. Gemiye koyu bir kasvet çöktü. Nüfusumuzun yandan fazlası Dokuz Gün Ateşi'ne tutulmuş durumda; tam döngüyü yaşayan altmış altı kişiden kırk altısı öldü. Ölüm yüzdesi günden güne azalıyora benziyor, ama sağ kalanlar da koma halinde. Sheila Simpson, örneğin, kımıldamıyor bile.</tt></p><p class="calibre4"><tt class="calibre5">"Herhangi bir örgütlenmeyi becerebilmek gittikçe güçleşiyor. Santral görevlilerinin tümü Ateş'e yakalandıkları için, geminin uzak bölümleriyle bağlantımız koptu sayılır. Kadınlar ve erkekler her tarafta öbek öbek birbirlerine sokulmuş bekleşiyorlar. Yılgınlıkla çılgınlık üstünlüğü ele geçirmek için boy ölçüşmekte. Hepimizin öldüğünü ve bu korkunç tabutun bir güneş tarafından yakalanıncaya dek bin yıl boyunca sürükleneceğini hayal ediyorum. "Bu karamsarlık bir zayıflık işareti: Yvonne bile neşemi yerine getiremiyor. "Araştırma Ateş'in nedenini saptadı; her nasılsa artık bu pek önemli görünmüyor. Bilgi elimize çok geç ulaştı. Ne kıymetleri kaldıysa, bulgularımız şöyle: Yeni gezegenden ayrılmadan önce gemideki tüm su depolarımızı tazelemiştik. Kalan suyun tamamı yörüngeden uzaya püskürtülmüş ve yerine taze su taşınmıştı. Aslında, havadaki nemi toplayan ve gerisin geri su depolarına gönderen otomatik aygıtlarımız etkin çalışmışlardı; ama tekrar ve tekrar kullanılmış olan bu su, nasıl söylenir, biraz yavan kaçmaya başlamıştı.</tt></p><p class="calibre4"><tt class="calibre5">"Procyon V'in ırmaklarından sağlanan yeni su lezzetliydi. Tabii, mikroskopik yaşam açısından deneyler uygulanmış ve süzülmüştü; ama belki de gerektiği kadar özenli davranmamıştık... Bilimsel yöntem de nesiller süresince atıllaşmış demek. Her neyse, şu an bulunduğumuz noktada bir sorumlu aramanın anlamı kalmadı artık. Basitçe söylendiğinde, suyun içinde moleküler çözelti halinde proteinler vardı ve bizim filtrelerimizden geçmeyi başardılar.</tt></p><p class="calibre4"><tt class="calibre5">"Araştırma'dan June Payne, hiper-agorafobisi nedeniyle Procyon V'teki kocasına katılamayan zeki ve burnu havada bir genç yaratık, her şeyi bana birkaç sözcükle özetleyiverdi. Proteinler amino asitlerin yoğunlaşmış biçimleridir; temel yapı taşları amino asitlerdir ve peptid zincirleri halinde dizilerek proteinleri oluştururlar. Her ne kadar bilinen amino asitlerin sayısı yirmi beşse de, bunların oluşturabilecekleri protein kombinasyonlarının sayısı sonsuzdur; ne yazık ki Procyon V'in sularında amino asitlerin yirmi altıncısı bekliyormuş. "Proteinler, gezegende kalsalardı da yapacakları gibi, depolarda bir süre sonra hidrolize olarak bileşkelerine ayrılmışlardı. Bu geminin insan, hayvan ve bitkilerden oluşan canlılar kotası her gün litrelerce su tüketiyordu; amino asitler canlıların bedenlere yeniden proteinlere dönüştürülüyor, bunlar hücrelere taşınır ve metabolize edilerek yine amino asitlere ayrışıyorlardı. Bu işin oluş biçimi genellikle böyledir.</tt></p><p class="calibre4"><tt class="calibre5">"Yirmi altıncı amino asit bu döngüyü altüst etmiş. Bitki olsun hayvan olsun herhangi bir canlı sistemi için baş edemeyeceği kadar karmaşık bir proteinin sentezlenmesine yol açmış, işte bu noktada kol ve bacaklarda katılık baş gösteriyor. Payne'ın açıkladığına göre, peptid bağlarının yoğunlaşması kısmen Yeni Yer'in daha kuvvetli yerçekimi yüzünden gerçekleşmişti; serbest yapılı moleküller üzeride yerçekiminin uzun süreli etkilerini henüz tam anlamıyla bilemiyoruz.</tt></p><p class="calibre4"><tt class="calibre5">"Şu anda, yeni dünyamızın üzerindeki yerleşimin durumu da bizimki kadar berbat olmalı. En azından açık havada ölebilmek gibi bir ayrıcalığa sahipler. "22.XII.2521. Dün tamamlamaya vaktim olmamıştı. Bugün ise dünyalar kadar bol vakit var gibi görünüyor. Bu sabah yorgun bir Toynbee tarafından on dört yeni ölüm olgusu rapor edildi. Dokuz Gün Ateşi geminin tartışmasız efendisi olmuş durumda: Son kurban ise benim sevgili Yvonne'um. Onu yatağa yatırdım ama bakmaya bile dayanamıyorum... Çok, çok kötü. Dua etmeyi de kestim. "Neyse, genç Payne'ın bana anlattıklarını tamamlayayım. Nüfusumuzun belirli bir yüzdesinin sağ kalacağına ilişkin oldukça temkinli bir iyimserliği vardı. Ateş kurbanlarının vücutları, metabolizmaları aşırı karmaşık proteinlerle başa çıkmaya çalıştığı sürece hareketsiz kalıyordu; eğer söz konusu yapı yeterince esnekse eninde sonunda onu parçalamayı becereceklerdir: 'Küçük bir proteinin daha bize ne zararı olabilir ki?' diyor Bayan Payne arsızca. Proteinler tüm canlı hücrelerinde halihazırda zaten var ve hafifçe farklı diğer bir protein de, kısa bir tehlike aşamasının akabinde tolere edilebilir. Paynine adı verilen yeni amino asit (diyor bu çok bilmiş genç yaratık!) izole edilebilmişti; zaten bilinen lösin ve lizin gibi onun etkisi de büyüme üzerineydi... Bunun ne şekilde olacağını ancak uzun süreli araştırmalar ortaya koyabilir ve bu kadar vaktimizin kaldığından çok kuşkuluyum.</tt></p><p class="calibre4"><tt class="calibre5">"Kısa dönemli sonuçlar karşımızda. Bitkiler Paynine'e genelde uyum sağladılar ve bir kez uyum sağladıktan sonra daha da gürleşiyor gibiler. yor gibiler. Hayvanlar da, türüne göre farklı ölçülerde sağladılar uyumu, ama sadece domuz sürüsü bollaşmış görünüyor. Bütün sağ kalımlar, diyor Payne, mutasyon kabul edilmelidir... 'Alt-düzey mutasyonlar' dediği türden. Tarım Bölgesi'ndeki yüksek ısının buna yardımcı olduğu düşünülüyor; bu nedenle geminin tümü için İç Güç Merkezi'nden on santigrat derecelik bir ısı artımı istedim. Yardım için atabildiğimiz tek adım da bu zaten...</tt></p><p class="calibre4"><tt class="calibre5">"Organizma ne kadar karmaşıksa yeni proteinlere uyum sağlaması da o kadar güç oluyora benziyor, insanın kötü kaderi bu işte ; özellikle de bizimki. "24.XII.2521. Toynbee Ateş'i kaptı. Montgomery de. Onlar bu sabahki beş kurbandan ikisi sadece. O hilkat garibesi proteinler ellerinden gelenin en kötüsünü becermişe benziyorlar. Revir'in hâlâ kahramanca göndermeye devam ettiği raporları gözden geçirirken fark ettim ki, kişi ne kadar yaşlıysa hastalığa o kadar geç yakalanıyor, ama bir kez yakalandıktan sonra da sağ kalma şansları o denli düşük oluyor. Kendi isteğiyle beni ziyarete geldiğinde bu konuyu Payne'a açtım (kendi kendini Araştırma Bölümü Yöneticisi ilan etmiş ve bana da onun iktidarını kutsamak kalıyor); rakamların çok belirleyici olmadığını, gençlerin birçok şeyi yaşlılardan daha rahat atlatabildiklerini söyledi. "Küçük Sheila Simpson iyileşti! On altı gün Öncesinden kalan ilk vakalardan biriydi o. Aşağı inip ziyaretine gittim; çok aceleci ve sinirli hareket ediyor görünse de tamamen toparlanmışa benziyor. Ateşi hâlâ yüksek. Yine de o bizim ilk şifamız.</tt></p><p class="calibre4"><tt class="calibre5">"Bu konuda anlamsız bir iyimserlik içindeyim. Eğer yüz kadın ve erkek hastalığı atlatabilirlerse çoğalacaklar ve onlardan doğan nesiller gemiyi eve ulaştıracak. Soyun tükenmesini önleyen nurusun bir alt sınırı var mı acaba? Yanıtın kütüphanede bir yerde saklı beklediğinden kuşkum yok, belki de bu geminin eski sakinleri tarafından kaleme alınmış o iç karartıcı ciltlerin arasında gizlidir...</tt></p><p class="calibre4"><tt class="calibre5">"Bugün bir isyan vardı, saçma sapan bir iş, Gemi Polisi'nden Çavuş Tungsten ve sağ kalan cephane sorumlusu 'Patates' Murphy'nin önayak oldukları bir isyan. Procyon V'te bırakılmamış son birkaç atomik portatif silahı alarak, sağa sola ateş ederek koşmaya başladılar ve arkadaşlarından altısını öldürüp orta güvertelerde önemli bir hasara yol açtılar. Garip olanı şu ki, benim peşimde değillerdi! Silahlarını aldım ve kodese attırdım... Hiç olmazsa vaaz verebileceği birkaç kişi çıkmış oldu Bassitt'e. Ayrıca nöroletlerın, ya da daha tutulan adlarıyla 'çarpanların' dışındaki tüm silahlar toplandı ve geminin daha fazla tehlikeye maruz kalmaması için yok edildi; sadece canlıların sinir sistemlerine etki eden 'çarpanlar' inorgaik maddeleri tahrip etmiyor. "25.XII.2521. Bir isyan girişimi daha. Patlak verdiğinde Tarım'daydım. Geminin olmazsa olmaz hizmetlerinden biri olarak tarım, ne pahasına olursa olsun işler halde tutulmalı. Kendi başlarının çaresine bakabildikleri için hidroponiklerdeki oksijen üreticilerle uğraşmıyoruz; içlerinden biri, daha önce de bahsettiğim kuru arka güverteye yayılmış ve neredeyse kendini besleyebilme aşamasına gelmiş. Ben ona bakarken 'Nuh' Stover, yanında endişeli görünen bir yığın genç kadın ve elinde bir çarpanla birlikte içeri daldı. Bana düşük dozla ateş etti. "Ayıldığımda Kontrol Odası'na taşınmış olduğumu gördüm ve orada eğer geminin rotasını Yeni Yer'e geri çevirmezsem öldürülmekle tehdit edildim! Geminin halihazırda seyretmekte olduğu 1328-5 Yer hızından 180 derece saptırılmasının en az beş yıl alacağını onlara anlattım. Sonunda, kâğıt üzerine döktüğüm bazı katsayılar ve denklemler sayesinde, anlamalarını sağladım; bunun üzerine o denli hüsrana uğradılar ki az kaldı beni yine de öldüreceklerdi. "Peki, beni kim kurtardı? Ne yazık ki diğer subaylarım değil, June Payne, hem de tek başına... Araştırma Bölümü'ndeki küçük kahramanımız! Onlara öyle bir cazgırlık yaptı ki, sonuçta Nuh en önde olmak üzere, kuyruklarını kıstırıp tüymek zorunda kaldılar. Alt güvertelerden gelen gürültü patırtılarını işitebiliyorum, içki deposuna dalmış olmalılar.</tt></p><p class="calibre4"><tt class="calibre5">"26.XII.2521. Şu anda elimizde, küçük Sheila dahil, tam şifa diyebileceğimiz altı vaka var. Hepsinin de ateşleri yüksek ve çılgın bir hızla kıpırdıyorlar, ama kendilerini iyi hissettikleri iddiasındalar; şükür ki çektikleri acıdan belleklerinde hiçbir iz kalmamış. Bu arada, salgın kurban almayı sürdürüyor. Revirden rapor akışı kesildi, ama aktif personel sayısının halen ellinin altına düştüğünü tahmin edebiliyorum. Elli! Onların —ve benim— bağışıklık mühletimiz hızla tükenmekte. Protein yüklenmesinden kaçınabilmek olanaksız, ama amino asitler arasındaki ayrıksı bağlanmalar rastgele ortaya çıktıklarından, dokularımızdaki yığılımın kritik düzeye gelmesinden bazılarımız diğerlerine oranla daha uzun süre kaçınabiliyor.</tt></p><p class="calibre4"><tt class="calibre5">"Ya da en azından Payne böyle diyor. Yine yanımdaydı; yardımlarından ötürü ona müteşekkirim tabii. Ayrıca sanırım kendimi çok yalnız hissediyorum. Onu ihtirasla öperken buldum kendimi; o fiziksel olarak çok çekici bir kız ve benden de on beş yaş daha genç. Bu benim açımdan silme salaklıktı. Ah, şu yıllanmış sözü yinelemek ne kadar boş, ama çok yalnız ve korkmuş olduğunu, çok az zamanımızın kaldığını ve niçin aşk yapmadığımızı sormuştu bana. Beni nasıl çektiğinin kanıtı olan ani bir öfke parlamasıyla onu başımdan savdım; şimdiyse bu kadar acele davrandığım için üzgünüm... Aslında, tek neden birkaç metre ötemde, yan odada sessizce acı çekmekte olan Yvonne'du. "Yarın mutlaka silahlanmalı ve gemiyi denetlemeye çıkmalıyım. "27.XII.2521. Gemiyi gezerken bana eşlik edecek alt rütbelerden iki subay buldum: John Hail ve Margaret Prestallan. Herkes çok intizamlı. Nuh, Dokuz Gün Ateşi'nden çıkanları beslemek için bir hemşire servisi kurmuş. Bu felaketin uzun dönemdeki yankıları ne olacak acaba?</tt></p><p class="calibre4"><tt class="calibre5">"Birileri Bassitt'i serbest bırakmış. Tam bir zırdeli; yine de tuhaf bir çekiciliğe sahip. Öğretisine neredeyse ben bile inanabilirim. Bu mezarın içinde, Tanrı yerine psikanalize inanmak çok kolay.</tt></p><p class="calibre4"><tt class="calibre5">"Birlikte Tarım'a indik. Tam bir kepazelik: Hayvanlar ürünün içine dalmış. Hele hidroponikler! Daha önce sözünü ettiğim kuru oksijenleyici, paynine etkisi altında çılgın mutasyonlara uğramış. Sanki kendine özgü bir zekâ geliştirmiş gibi kökleri önünde toprağı iterek, hidroponik bölümünün çevresindeki tüm koridoru işgal etmiş. Bitkinin bütün gemiyi sarıp boğduğuna dair kafamın içinde görüntülerle Kontrol Odası'na geri döndüm ve Ana Koridor boyunca uzanan güverteler arası kapıları kapatan kolu çektim. Bu, bitkinin tekerine taş koyacaktır.</tt></p><p class="calibre4"><tt class="calibre5">"Frank katılıktan bugün kurtuldu. Beni tanıyamadı; onu yarın yine göreceğim. "June salgına yakalandı. O neşeli ve yaşam dolu June! Prestallan gösterdi onu bana... Kendisinin çok önceden tanımladığı gibi hareketsizlik içinde acı çekiyor. Kızın bu görüntüsü bir şekilde, haince, Yvonne'unkinden çok yaraladı beni. Dilerim ki... Ama ne dilediğimin önemi kaldı mı? SIRA BENDE ŞİMDİ! "28.XII.2521. Prestallan Noel'in çoktan geçip gittiğini anımsattı bana; o sahtekârlığı çoktan unutmuştum. Sarhoş isyancıların kutlamakta oldukları buydu demek, zavallıcıklar!</tt></p><p class="calibre4"><tt class="calibre5">"Frank bugün beni tanıyabildi; konuşmasa da bakışlarından anladım. Bir gün olursa eğer, çok farklı bir geminin kaptanı olacak.</tt></p><p class="calibre4"><tt class="calibre5">"Bugüne dek yirmi şifamız var. Bir çeşit ilerleme... Umuda açılan bir kapı. "Felaket hepimizi filozofa dönüştürdü. Ancak şimdi, uzun yolcuğumuzun karanlığın içinde bir kaçışa dönüştüğü şu günlerde, yıldızlar arası yolculuk düşüncesinin altında yatan zihniyeti sorgulamaya başlıyorum. Procyon yolunda kim bilir kaç biçare kadın ve (çek sorgulamıştı bunu, şu ebedi duvarların arasına hapsedilmiş halde! Muhteşem bir düş uğruna yaşamları heba olup gitti; çocuklarımız Yer'e ayak basmadan önce daha nicelerinin olacağı gibi. Yer! Oradaki insanların yüreklerinin değişmiş olması, bu kadar uzun süredir sevdikleri ve taptıkları sert metallere daha az benzemesi için dua ediyorum. Ancak 24. Yüzyıl'da tanık olduğumuz, tam anlamıyla çiçek açmış bir teknoloji çağı böylesine mucizevi bir gemiyi havalandırabilirdi; ama bu kısır, sapık bir mucize. Ancak teknolojik bir çağ henüz doğmamış nesilleri, insanlar sanki duygu ve esinden yoksun, basit protoplazmalarmışçasına, böyle bir tabutta yaşamaya mahkûm edebilir. "Teknoloji çağının başlangıcında -ki bana sorarsanız çok uygun bir andaç-Belsen'in anısı yer alıyor; uzatılmış bir azabın sonuna gelmekte olduğumuzu, hem Yer'de hem de Procyon V'in yeni dünyasında azabın sona ereceğini umut etmekten öte ne yapabiliriz ki?"</tt></p><p class="calibre4"><tt class="calibre5">Günlük burada sona eriyordu.</tt></p><p class="calibre4"><tt class="calibre5">Vyann, okuduğu süre içinde, birkaç kez durup sesini toparlamak zorunda kalmıştı. Genellikle sahip olduğu askersi direnç onu terk etmiş, yatağın kenarına ilişmiş ağlamak üzere olan küçük bir kıza çevirmişti. Günlüğü bitirdiğinde kendini en başa dönmeye, ilk sayfada Complain'in dikkatinden kaçan bir cümleyi bir kez daha okumaya zorladı. Kaptan Gregory Complain'in dikenli el yazısıyla şu sözcükler sıralanmıştı: "O gökleri görecek insanların altı nesil daha ölmeden önce doğmayacaklarını bilerek yol alıyoruz Yer'e doğru." Vyann, sonunda yağmur gibi gözyaşlarına boğulmadan önce, bunu titreyen bir sesle okumuştu. "Görmüyor musun?" diye bağırdı. "Oh, Roy... Yolculuğun sadece yedi nesil süreceği düşünülmüştü ve biz yirmi üçüncü nesiliz! Yer'i çoktan geçip gitmiş olmalıyız... Bizi artık hiçbir şey kurtaramaz!"</tt></p><p class="calibre4"><tt class="calibre5">Umutsuzca, sessizce Complain onu teselli etmeye çalıştı; ama içine düşürüldükleri kapandaki insanlıkdışılığı hiçbir sevgi yumuşatamazdı. Sonunda, Vyann'ın hıçkırıkları V men dindiğinde, Complain konuşmaya başladı. Kızın ve kendinin zihinlerini asıl durumlarından uzaklaştırmaya çalışırken sesinin çatal çatal dağıldığını işitebiliyordu.</tt></p><p class="calibre4"><tt class="calibre5">"Bu günlük o kadar çok şeyi açıklıyor ki, Laur," dedi. "Bunları bildiğimiz için müteşekkir olmaya çalışmalıyız. H şeyden önce felaketin ne olduğunu anlatıyor; o artık bir efsane değil, başa çıkabileceğimiz bir şey. Kaptan Gregory'nin yaşamayı başarıp başarmadığını belki hiç öğrenemeyeceğiz, ama oğlu adını sürdürmek için yaşamış olmalı. Belki June Payne da sağ kalabildi... bana biraz seni anımsatıyor, her nasılsa. En azından, yeterince kişinin sağ kalmış olduğu açık... Kavimler halinde birleşen küçük gruplar... ve hidroponikler o zamana kadar tüm gemiyi ele geçirmişlerdi."</tt></p><p class="calibre4"><tt class="calibre5">"Kim bilebilirdi ki," diye fısıldadı kız, "hidroponiklerin aslında orada olmaları amaçlanmamıştı. Onlar... onlar her şeyin doğal işleyişinin bir parçası! Öylesine..."</tt></p><p class="calibre4"><tt class="calibre5">Aniden araya girerek, "Laur! Laur!" diye bağırdı Complain. Ayağa kalktı ve kardeşinin verdiği garip silahı kaptı. "Bu silah! Günlükte çarpanlar dışındaki tüm silahların yok edildikleri yazıyordu. Dolayısıyla bu, silahtan başka bir şey olmalı!"</tt></p><p class="calibre4"><tt class="calibre5">"Belki bir tanesi gözden kaçmıştır," dedi kız bezgince. "Belki. Belki de değil. Bu bir ısı aygıtı. Özel bir kullanımı olsa gerek. Bizim bilmediğimiz bir işlevi olmalı. Şunu bir deneyeyim..." "Roy! Dikkatli ol!" diye bağırdı Vyann. "Yangın çıkaracaksın!" "Onu tutuşmaz bir şey üzerinde deneyeceğim. Bir şeyler keşfetmek üzereyiz. Bu işin içinde bir iş var, Laur, yemin ederim!"</tt></p><p class="calibre4"><tt class="calibre5">Tabancayı, namlusunu duvara doğru yönelterek dikkatle eline aldı; aygıtın pürüzsüz üst yanında bir gösterge ve bir düğme vardı. Gregg'in de daha önce yaptığı gibi düğmeye bastı. Neredeyse gözle görülemeyen ince ve yoğun bir ateş dalgası duvara atıldı. Donuk metalde önce ince ve parlak bir hat belirdi. Sonra gevşeyerek yayılmaya başladı. Sırıtırcasına birbirinden ayrılan vişne rengi iki dudak çıktı ortaya. Complain aceleyle düğmeye tekrar bastı. Isı söndü, dudaklar renkledi yitirerek karardılar, yarı açık kapkara bir ağıza dönüştüler, ağzın içinden dışarıdaki koridoru görebiliyorlardı.</tt></p><p class="calibre4"><tt class="calibre5">Vyann ve Complain yıldırım çarpmış gibi bakakaldılar birbirlerine. Complain sonunda huşu içinde, "Meclis'e çıkmalıyız," dedi. "Bekle!" diye bağırdı Vyann. "Roy, sevgilim, bu silahı denemek istediğim bir yer var. Herhangi birine bir şey söylemeden önce benimle gelir misin?" Tekrar koridora çıktıklarında, Dev için başlatılan avın hâil sürdürüldüğünü biraz şaşırarak gördüler. Gelecek uyu-uyanı kapsayacak karanlığın çökme vakti hızla yaklaşıyordu; ava katılmayan herkes kapalı kapılar ardında uyumaya hazırlanıyordu. Geminin,' çok eskiden, içindekilerin yarısı Dokuz Gün Ateşi ile yatağa düştüğü günlerdeki gibi terk edilmiş bir görünümü vardı. Vyann ve Complain fark edilmeden koridor boyunca aceleyle ilerlediler. Karanlık çöktüğünde kız hiçbir şey söylemeden, belinde asılı duran feneri yaktı. Complain kızın yenilgiyi kabullenmemek için direnmesini takdirle izliyordu; bu niteliğin kendinde de bir ölçüde var olup olmadığını ölçmeye yetecek kadar özeleştiri yeteneğine sahip değildi. Fareler, Devler, Hariciler, ya da her üçüyle birden burun buruna gelebilecekleri tarzındaki tatsız düşünce bir saplantıya dönüşmüştü ve bir elinde ısı tabancasını, diğer elinde çarpanını hazır tutuyordu. Ama olaysız ilerlediler ve Güverte l'deki kapalı spiral merdivenlere sağ salim eriştiler.</tt></p><p class="calibre4"><tt class="calibre5">"Arkadaşın Marapper'ın planına göre," dedi Vyann, "Kontrol Odası merdivenlerin tepesinde olmalı. Planda Kontrol Odası çok geniş görünüyordu; yukarıda ise bomboş dairesel duvarları olan küçücük bir oda var. O duvarların insanları dışarıda tutmak amacıyla oraya yerleştirilmiş olduklarını bir düşünsene!" "Yani... Kaptan Gregory tarafından mı demek istiyorsun? "Şart değil. Belki de daha sonraki biri tarafından," dedi kız. "Gel ve tabancayı duvara doğru tut."</tt></p><p class="calibre4"><tt class="calibre5">Kapalı merdivenden yukarı tırmandılar ve bir gizemle w yüze olduğumuzda içine düştüğümüz suskunlukla daire duvarın karşısında durdular. Vyann'ın eli kolunu acıtacak kadar şiddetli sıkıyordu.</tt></p><p class="calibre4"><tt class="calibre5">Kız rastgele işaret ederek, "Şurayı dene," dedi.</tt></p><p class="calibre4"><tt class="calibre5">O tabancayı açarken, kız el fenerini kapattı.</tt></p><p class="calibre4"><tt class="calibre5">Karanlıkta doğrultulmuş namlunun ilerisinde bir pembelik otaya çıktı, parlaklığı arttı, ışıltılı bir dörtgen oluşturuncaya dek Complain'in kontrolü altında yayıldı. Dörtgenin kenarları hızla sarkmaya başladı; içeride kalan metal bir deri parçası gibi kıvrıldı, onlara içinden geçebilecekleri genişlikte bir delik bıraktı. Burunlarını sızlatan bir yanık kokusunun içinde metalin yeterince soğumasını sabırsızlıkla beklediler. Bir şeyin, tamamen deneyimlerinin dışında olduğu için tanımlayamadıkları bir şeyin, duvarın ardında, loş bir odanın içindeki ana hatlarını seçebiliyorlardı.</tt></p><p class="calibre4"><tt class="calibre5">Dörtgen delik yeterince soğuduğunda, sessiz bir oybirliğiyle bu davetkâr açıklığa doğru yürüdüler.</tt></p><p class="calibre4"><tt class="calibre5">Kapatıldıklarında gözlem kabarcığının 270 derecelik muhteşem manzarasını kesen kapaklar, aynen Kaptan Gregory Complain'in onları çok eskiden bıraktığı konumdalardı. Hem de bir pervazın üzerinde dikkatsizce unutularak iki kapağın tam olarak bitişmelerine engel olan İngiliz anahtarına dek. İşte, ışığın ponikleri çektiği gibi, Vyann ve Complain'i kendisine çeken, iki kapak arasındaki bu gedikti.</tt></p><p class="calibre4"><tt class="calibre5">Yer hizasındaki kafalarının üzerine dek süren dar yarıktan, ince bir uzay şeridini görebiliyorlardı. Bir gemi sakininin o muhteşem boşluğa son kez bakışından bu yana kim bilir kaç yıl geçmişti boşu boşuna! Complain ve kız kafa kafaya verip ne gördüklerini anlamaya çalışarak, halin tungstenden yapılma pencerenin vurdumduymaz şeffaflığından dışarı baktılar. Tabii, çok az şey görebiliyorlardı: evrenin kendine has yıldızları olan daracık bir parçasını... Onların başlarını döndürmeyen, ama içlerini cesaret ve umutla dolduracak kadar bir parçayı.</tt></p><p class="calibre4"><tt class="calibre5">"Gemi Yer'in yanından geçip gitmiş bile olsa ne fark eder?" diye soludu kız. "Kontrolleri bulduk! Nasıl kullanıldıklarını öğrendiğimizde, gemiyi yolumuza çıkacak ilk gezele yöneltebiliriz... Tregonnin çoğu güneşin gezegenleri oluğunu söylemişti. Oh, bunu yapabiliriz! Yapabileceğimizin eminim. Bu noktadan sonra gerisi kolay olacak!"</tt></p><p class="calibre4"><tt class="calibre5">Loş, loş ışığın içinde, Complain'in gözlerindeki o uzak ışıltıyı birbirlerini dilsizce kovalayan tahminleri gördü. Aniden, Scoyt'u her zaman korumak istediği gibi, kollarını endişeyle Complain'e doladı; çünkü Koğuşlar'da ödünsüzce beslenmiş olan bağımsızlık havası bir an için de olsa terk etmişti Complain'i. "İlk kez," diye mırıldandı Complain, "ta yüreğimde ve tam anlamıyla ilk kez idrak ediyorum ki, biz bir gemideyiz." Dizlerinin bağı neredeyse çözülmek üzereydi.</tt></p><p class="calibre4"><tt class="calibre5">Kız bu sözleri kişisel bir meydan okuma gibi algıladı. "Senin atan bu gemiyi Yeni Yer'den buraya taşıdı," dedi. "Sen onu Yepyeni Yer'e götüreceksin."</tt></p><p class="calibre4"><tt class="calibre5">Kız el fenerini yaktı ve o ana dek karanlığın içinde bekleyen kontrollerin üzerinde dolaştırdı. Bir zamanlar bu odayı geminin beyni haline getiren ve hep birlikte geminin içinde hâlâ bir yürek gibi atan gücün dışavurumunu oluşturan dizi dizi göstergeler, sıra sıra vidalar, askeri bir geçit resmi yaparcasına ekranlar, düğmeler ve manivelalar, peltemsi bir kitle halinde ergimişlerdi. Aygıt panelleri, her yanda, koyu şerbet görünümünde ve en az onun kadar işe yaramazdı. Tahrip olmamış tek bir şey bile bırakılmamıştı; el fenerinin ışığı gittikçe daha seri biçimde şuraya buraya yönelse de, tek bir sağlam düğmeye rastlayamadı. Kontroller tamamen tahrip edilmişti.</tt></p><div class="mbppagebreak" id="calibre_pb_3"></div>
</body></html>
