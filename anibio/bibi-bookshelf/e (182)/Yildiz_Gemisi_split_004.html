<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Yıldız Gemisi</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1">
</p><p class="calibre8"><tt class="calibre5"><span class="bold">BÖLÜM IV</span></tt><br class="calibre7"/></p><p class="calibre8"><tt class="calibre5"><span class="bold">BÜYÜK BİR ŞEY</span></tt></p><p class="calibre4"><tt class="calibre5">1</tt></p><p class="calibre4"><tt class="calibre5">Kilometrelerce uzanan koridor halkaları tek tük pilot lambalarının yavan ışığıyla aydınlanıyordu sadece. Geminin bir ucunda, her karartılmış uyu-uyan döneminin getirdiği kaçınılmaz ölüme boyun eğen ponikler, kendi gövdelerinin ağırlığı altında eziliyorlardı; geminin diğer ucunda, Amir Scoyt adamlarını hâlâ el fenerlerinin ışığında Dev'i aramaya zorlar maktaydı. Motor Güverteleri'nin alt katları arasında çalışmakta olan Scoyt'un grubu, Baştaraf'ın yirmili güvertelerindeki tüm yaşamı neredeyse sıfırlamışlardı. Çöken karanlık, Meclis Üyesi Tregonnin'in odasından kendi odasına el feneri olmaksızın gitmeye çalışan Rahip Marapper'ı hazırlıksız yakaladı. Marapper, Beşler Meclisi'nin Altılar Meclisi haline dönüşeceği günü düşünerek, kütüphanecinin gözüne girmeye çalışıyordu dikkatli bir biçimde... Marapper'ın düşlerindeki altıncı üye, tabii ki kendisiydi. Ama şimdi, karşısında her an bir Dev'in belirivereceği korkusuyla alacakaranlığın içinde temkinle yürümekteydi. Ki aynen öyle oldu.</tt></p><p class="calibre4"><tt class="calibre5">İlerisindeki bir kapı ardına dek açıldı ve bir dalga halindeki ışık koridora döküldü. Marapper irkilerek geri büzüldü. Odanın içindeki gece ziyaretçisi her ne işle uğraşıyorsa, elindeki fenerini hareket ettirdikçe ışık ürpertici biçimde oynuyor, gölgeleri ürkmüş yarasalara çeviriyordu. Bir an sonra, hastaymışçasına yığılmış daha küçük bir şekli aralarında taşıyan iki büyük gölge gördü. Bunların Devler olduğundan kuşku yoktu: Boyları neredeyse bir sekseni aşıyordu! Az bulunur bir parlaklığa sahip olan ışık kaynağı Devlerden birinin başına takılı bir tertibata bağlanmıştı; adam küçük şekli taşımak için eğildiğinde çevreye yine kıpır kıpır gölgeler saçıldı. Orta yerde durup yüzleri Marapper'dan öteye eğik halde yere diz çökmeden önce koridordan aşağı doğru beş-altı adım atmışlardı. O zaman ışık daha ufak tefek olan adamın yüzünü aydınlattı. Fermour'du bu!</tt></p><p class="calibre4"><tt class="calibre5">Fermour, Devler'e kısa birkaç şey söyledikten sonra öne eğildi ve tek yumruğunu tuhaf bir davranışla yere koydu. Bir an için el fenerinin ışığına yakalanan elinin parmaklarının yukarı dönük olduğu görüldü; sonra uyguladığı basınca karşılık veren güvertenin bir bölümü yükseldi; Devler bunu kaldırarak büyükçe bir deliği ortaya çıkardılar. Devler aşağı inmesi için Fermour'a yardım ettiler ve ardından kendileri de inerek kapağı üzerlerine kapattılar. Duvarların birindeki pilot lambasının ışığı koridordaki yegâne ışık olarak kalmıştı yine. Marapper sonunda dile gelebildi, "imdat!" diye bağırdı. "İmdat! Peşimdeler!" Yanıt gelmeyince en yakınındaki kapıları şiddetle yumruklamaya ve açmaya başladı. Bunlar Scoyt'u ve Sağkalım Ekibi'ni izlemeye giden sahipleri tarafından terk edilmiş işçi odalarıydı. Marapper odalardan birinde, loş ışıkta bebeğini emzirmekte olan bir anne keşfetti. Kadın ve bebeği dehşet içinde uludular. Bu velvele kısa sürede koşan ayakların ve parıldayan el fenerlerinin üşüşmesine yol açmıştı. Marapper insanlar tarafından çevrelenmiş ve kısmen yatışmıştı. Bunlar alışık olmadıkları heyecanlarla kanları kaynayan, büyük Dev avındaki adamlardı; Devler'in orada, aralarında olduklarını öğrenince Marapper'dan daha yüksek sesle bağrışmaya başladılar. Kala-I balık kabardı, gürültü arttı. Öyküsünü dur durak bilmeksizin I bir dizi subaya anlatmaya çabalayan Marapper, insanlarla duvar arasında ezilmek üzere olduğunu fark etti; ta ki Pagvvam adlı Sağkalım Ekibi komutanlarından biri kalabalığı yarıp gelinceye dek. Pagvvam, Marapper'ın çevresinde hızla bir boşluk açtı. "Devler'in içinde gözden kaybolduklarını söylediğin şu delik nerede? Göster bana!" diye emir verdi. "Benden daha az cesur bir adam dehşetten donakalıp" dedi Marapper hâlâ zangır zangır titreyerek. Parmağıyla işaret etti: Güvertenin üzerindeki dikdörtgen şeklinde bir çizgi çizdi. Devler'in giriş yerlerini belirliyordu. Güçlükle fark edilebilen, kıl kadar ince bir çatlaktı bu. Dikdörtgenin üzerinde, bir ucuna yakın olmak üzere sekiz kenarlı tuhaf bir çentik vardı- en fazla bir santimetre çapında olan bu çentiğin dışında, giriş kapağını güvertenin geri kalanından ayırt edecek hiçbir şey yoktu.</tt></p><p class="calibre4"><tt class="calibre5">Pagvvam'ın emri üzerine iki adam kapağı kanırtıp kaldırmaya uğraştılar, ama çatlak o.denli inceydi ki araya tırnaklarından başka bir şey sokamadılar. "Kalkmıyor, efendim," dedi adamlardan biri.</tt></p><p class="calibre4"><tt class="calibre5">"Bunun için tecrite şükredelim!" diye bağırdı Marapper, delikten fırlayan bir dizi Dev'i gözünün önüne getirerek.</tt></p><p class="calibre4"><tt class="calibre5">Bu arada birileri Amir Scoyt'a haber uçurmuşlardı. Amir' in yüzü her zamankinden de asıktı; Pagwam ve Marapper'in anlattıklarını dinlerken ince parmakları yüzündeki derin çizgileri okşuyordu. Yorgun görünse de, konuştuğunda orada bulunanlar arasında en uyanık beyne sahip olduğu anlaşılıyordu. "Bunun ne demek olduğunu anlıyor musunuz?" diye sordu. "Bu kapaklar geminin her tarafına yüz adımda bir yerleştirilmiş; onları açamadığımız için önceleri ne işe yaradıklarını kestiremiyorduk, ama Devler bunları rahatça kaldırıveriyorlar. Bir zamanlar tam tersine inanmış olsak da, artık Devler'in var olduklarından kuşku duymak olanaksız. Kendi bildikleri bazı nedenlerden dolayı çok uzun süredir sessiz kalmışlardı; şimdi geri dönüyorlar... Bu, gemiyi ele geçirmekten başka ne sebepten dolayı olabilir?"</tt></p><p class="calibre4"><tt class="calibre5">"Ama bu giriş deliği..." dedi Marapper.</tt></p><p class="calibre4"><tt class="calibre5">"Bu kapak," dedi Scoyt, "bütün sorularımızın anahtarı. Arkadaşın Complain Devler tarafından yakalandığı vakit bir delikten aşağı indirildiğini ve geminin bildiğimiz hiçbir yerine benzemeyen, basık, kapalı bir dehlizden götürüldüğünü söylemişti eğer anımsıyorsan. Belli kî orası güvertelerin arasında bir yerdeydi ve Complain tıpkı buradakine benzer bir delikten aşağı indirilmişti. Bütün giriş kapakları bağlantılı olsalar gerek ve eğer Devler birini açabiliyorlarsa, hepsini açabiliyorlar demektir."</tt></p><p class="calibre4"><tt class="calibre5">Koridordaki kalabalıktan huzursuz yorumlar yükselmeye başlamıştı. Gözler ışıl ışıl, el fenerleri donuktu; rahatlamak istercesine birbirlerine daha sıkı sokuluyor gibiydiler. Marapper serçeparmağını, sanki dünyada net biçimde algılayabileceği tek şey oymuşçasına kulağına sokarken boğazını temizledi. "Demek... Hay benliğim süzülsün, demek dünyamız Devler'in girebildiği ama bizim giremediğimiz, daha ince başta bir dünya ile çepeçevre kuşatılmış," dedi. "Öyle mi?"</tt></p><p class="calibre4"><tt class="calibre5">Scoyt yüzünde kupkuru bir ifadeyle başını salladı.</tt></p><p class="calibre4"><tt class="calibre5">"Pek hoş bir düşünce değil, ha, peder?" dedi.</tt></p><p class="calibre4"><tt class="calibre5">Pagwam koluna dokunduğunda, Scoyt sabırsızca dönerek Meclis'in üç üyesinin, Billyoe, Dupont ve Ruskin'in, ardından yetişmiş olduklarını gördü. Üyeler hem canları sıkılmış hem de mutsuz görünüyorlardı.</tt></p><p class="calibre4"><tt class="calibre5">"Lütfen daha fazlasını söylemeyin, Amir Scoyt," dedi Billyoe. "Bunların çoğunu daha önce de işitmiştik ve toplum önünde tartışılacak bir konu olduğu da söylenemez. En iyisi şu, eee, rahibi de getirin meclis odasına; orada konuşacağız."</tt></p><p class="calibre4"><tt class="calibre5">Scoyt hiç tereddüt etmedi.</tt></p><p class="calibre4"><tt class="calibre5">"Tam aksi, Aza Billyoe," dedi açıkça. "Bu sorun gemideki herkesi bağlar. Herkes bu konu üzerinde yeterince ve bir an önce bilgilendirilmeli. Bir bunalım dönemine sürükleniyoruz, korkarım ki."</tt></p><p class="calibre4"><tt class="calibre5">Her ne kadar Meclis'e karşı çıkıyorsa da, Scoyt'un yüzünden öylesine ağır bir ıstırap okunuyordu ki, Billyoe bilgece davranarak konuyu bir sorun haline getirmekten kaçındı. Bunun yerine, "Niçin bunalım diyorsun?" diye sordu. Scoyt kollarını iki yanına açtı.</tt></p><p class="calibre4"><tt class="calibre5">"Şöyle düşünün," dedi. "Güverte 14'te aniden bir Dev belirir ve karşılaştığı ilk kızı öyle bağlar ki kız ilk fırsatta rahatlıkla kurtulabilir. Neden? Bir alarm verilsin diye. Sonra aşağıda, Motor Güverteleri'nde bir kez daha ortaya çıkar... Hemen ekleyeyim, bunu yaparken de kendini pek az riske sokar, çünkü canı istediğinde şu kapakların birinden rahatlıkla kaçabilecektir. Şimdi: Zaman zaman raporlar almıştık Devler'in görüldüğüne dair, ama o olgulardaki karşılaşmalar tamamen rastgele olmuştu; bu olguda ise hiç de öyle olmuşa benzemiyor. Bir Dev, ilk kez olarak, görülmek istedi; kızın amaçsız yere bağlanmış olmasını başka türlü açıklayamazsınız."</tt></p><p class="calibre4"><tt class="calibre5">"Ama görülmeyi ve izlenmeyi niçin istesin ki?" diye sızlandı Aza Ruskin. "Ben nedenini görebiliyorum, Aza," dedi Marapner "Dev, başka Devler Fermour'u hücresinden kaçırırken dikkatleri başka yöne çekmek istedi." "Aynen," dedi Scoyt tatsızca. "Bütün bunlar tam biz Fermour'u sorgulamaya başlamışken oldu; tam onu yumuşatıyorduk ki... Devler kaçması için Fermour'a yardım ederken herkesin ayakaltından çekilmesini sağlamak üzere tezgâhlanmış bir oyundu bu. Devler şu anda onların çevrede olduklarını bildiğimizi bildiklerine göre, bir şeyler yapmak zorunda kalacaklardır... Eğer biz daha önce davranmazsak! Rahip Marapper, ellerinin ve dizlerinin üzerine çök ve Fermour'un kapağı açmak için tam olarak ne yaptığını göster bana." Marapper püfleyerek talimat doğrultusunda yere çöktü. Orada bulunan el fenerlerinin hepsi ona doğru çevrilmişti. Bakışlarını şüpheyle kaldırarak kapağın bir kenarına doğru emekledi.</tt></p><p class="calibre4"><tt class="calibre5">"Fermour buralardaydı sanırım," dedi. "Sonra şöyle öne doğru eğilmişti... ve yumruğunu güverteye bastırmıştı... Parmakları şöyle duruyordu. Sonra... Durun, tecrit adına, ne yaptığını anladım! Scoyt, bak!"</tt></p><p class="calibre4"><tt class="calibre5">Marapper sıkılı yumruğunu hareket ettirdi. Hafif bir klik sesi duyuldu. Kapak yerinden yükseldi ve Devler'in yolu önlerinde apaçık uzandı. Laur Vyann ve Roy Complain, Baştaraf'ın meskûn yörelerine yavaş yavaş ulaşmaya başlamışlardı. Kontrolleri mahvolmuş durumda bulmak ikisine de ağır gelmişti. Ölmek arzusu bir kez daha ama bu sefer her zamankinden de ısrarla, Complain'in zihnine çöreklenmişti; yaşamın boşunalığının idraki tüm bedeninde bir zehir gibi aktı. Baştaraf'ın verdiği geçici umutlanış, Vyann'da bulduğu mutluluk, doğumdan beri var t n hüsran duygusunun eziciliği karşısında hiç kalıyordu. Bu mahvedici üzüntünün içine boğazına dek batarken, bir tek şey kurtarabildi onu: artık yakasını sıyırdığını daha çok kısa bir süre önce kendi kendine gururla söylediği Koğuşun eski Öğretisi.</tt></p><p class="calibre4"><tt class="calibre5">Rahibin sesinin yankısı hâlâ kulaklarındaydı: "Biz ödleklerin nesliyiz, günlerimiz korku içinde geçer... Uzun Yolculuk çoktan başlamıştır... Yapabildiğimiz sürece kuduralım öfkeden ki ölümcül dürtülerimizi böylece boşaltarak iç çatışmalarımızdan kurtulabilelim..." Complain resmi öfke ayinlerini içgüdüsel olarak tekrarladı. Bahtsızlığının en ücra köşelerinden öfkenin kızgın bir buhar gibi buram buram yükselmesine ve çözülmekte olan karanlığın içinde onu ısıtmasına izin verdi. Vyann omzuna yaslanmış ağlıyordu; kızın da acı çekiyor olması öfkesinin şiddetini kat kat artırıyordu. Gittikçe artan bir coşkuyla suratını çarpıtarak, kendisinin ve herkesin maruz kaldığı eziklikleri anımsayarak, hepsini bir teknenin içindeki tereyağı gibi çalkaladı ve göğsünde köpük köpük kabarttı; yürek gibi vuran o çamurlu, kanlı öfkeyi...</tt></p><p class="calibre4"><tt class="calibre5">Ardından, kendini daha aklı başında hissettiğinde, Vyann'ı teselli edebildi ve kızı insanların arasına geri götürebildi.</tt></p><p class="calibre4"><tt class="calibre5">Meskûn kısma yaklaştıkça tuhaf ve madeni bir gümleme kulaklarında gittikçe şiddetleniyordu. Ritmi olmayan garip bir gürültüydü bu; duyduklarında birbirlerine tedirginlik içinde baktıkları ve adımlarını sıklaştırdıkları uğursuz bir gürültü.</tt></p><p class="calibre4"><tt class="calibre5">Karşılarına çıkan ilk kişi, çiftçi sınıfından bir adamcağız, derhal yanlarına geldi.</tt></p><p class="calibre4"><tt class="calibre5">"Müfettiş Vyann," dedi, "Amir Scoyt sizi arıyor; her yerde bağırıp duruyor." "Gürültüye bakılırsa bizim uğrumuza gemiyi söküyor olmalı," diye yüzünü ekşitti Vyann. "Gidiyoruz işte, sağ ol."</tt></p><p class="calibre4"><tt class="calibre5">Adımlarını hızlandırdılar ve Fermour'un kaçırıldığı Güverte 20'de Scoyt'a rastladılar. Diğer Kaptan Pagwam, yanında bir müfreze adamla sık sık eğilip güvertedeki bir dizi kapağı açarak koridor boyunca ilerliyordu. Yan tarafa yıkılan at kapaklar, Vyann'la Complain'in işittikleri ağır gümleme kaynağıydı. Her geçit ortaya çıktığında adamlardan biri başına nöbetçi olarak bırakılıyor ve diğerleri bir sonraki deliğe doğru yollarına devam ediyorlardı. Harekâtı yönetmekte olan Scoyt çevresine bakınırken Vyann'ı gördü. îlk kez hiçbir gülümseme dolaşmadı dudaklarında.</tt></p><p class="calibre4"><tt class="calibre5">En yakınındaki kapıyı açarak, "Gir içeri," dedi. Birilerinin o an için boş olan odasıydı bu. Her üçü de içeri girdiklerinde Scoyt kapıyı kapattı ve öfkeyle karşılarına dikildi.</tt></p><p class="calibre4"><tt class="calibre5">"İkinizi de hücreye attırmayı düşünmüyor değilim," dedi "Gregg'in korunağından döneli ne kadar oldu? Niçin size emredildiği gibi dosdoğru bana ya da Meclis'e rapor vermediniz? İkiniz baş başa neredeydiniz; öğrenmek istiyorum!" "Ama, Roger..." diye itiraz etti Vyann. "Döneli henüz çok olmadı! Kaldı ki biz geldiğimizde hepiniz kovalamacaya çıkmıştınız! Bunun bu denli acil olduğunu bilmiyorduk, yoksa...</tt></p><p class="calibre4"><tt class="calibre5">"Dur bir dakika, Laur," diye kesti Scoyt. "Mazeretlerini kendine sakla; şu anda bir bunalımla yüz yüzeyiz. Boş ver bunları, sızlanmaların beni ilgilendirmiyor; sen Gregg'den bahset sadece."</tt></p><p class="calibre4"><tt class="calibre5">Vyann'ın yüzündeki kırılmış ve kızgın ifadeyi gören Complain öne çıktı ve ağabeyiyle yaptıkları görüşmeleri özetledi. Bitirdiğinde Scoyt biraz gevşeyerek başını salladı.</tt></p><p class="calibre4"><tt class="calibre5">"Umduğumdan da iyi," dedi. "Gregg'in grubunu buraya getirmeleri için en kısa zamanda izciler göndereceğiz. Bir an önce içeri alınmaları çok uygun olacaktır." "Hayır, Roger," dedi Vyann aceleyle. "Buraya giremezler! Roy'u tenzih ederim, ama kardeşi tam bir haydut! Yanındakiler ise bir çeteden başka bir şey değil! Onlar ve eşleri eli ayağı çolak Mutantlar! Eğer bizimle yaşamalarına izin verirsek bütün bu güruh başımıza sayısız dertler çıkaracaktır. Kavga etmek dışında kesinlikle hiçbir işe yaramazlar."</tt></p><p class="calibre4"><tt class="calibre5">"Biz de," dedi Scoyt sert bir ifadeyle, "onları işte tam bu nedenden dolayı istiyoruz. En son gelişmeleri öğrenmelisin,</tt></p><p class="calibre4"><tt class="calibre5">Marapper'ın gördüklerini ve o anda nelerin olup bittiğini kıza çabucak anlattı. "Fermour'a zarar verdiniz mi?" diye sordu Complain.</tt></p><p class="calibre4"><tt class="calibre5">"Hayır... Sadece ön yumuşatma babından biraz sopa çektik." "Bu tür şeylere Koğuşlar'dan alışkındı, zavallıcık," dedi Complain. Kendi sırtı da anılarının sıcaklığıyla kaşınıyordu. "Bütün bunlar Gregg'in çetesinin bir an önce içeri alınmasını niçin gerektiriyor ki?" diye sordu Vyann.</tt></p><p class="calibre4"><tt class="calibre5">Amir Scoyt derin bir nefes aldı ve üzerine basa basa açıkladı. "Çünkü," dedi, "ilk kez olarak tartışmasız kanıtlarımız var elimizde, Hariciler'le Devler'in ittifak yaptıklarına dair... Hem de bize karşı!" Onlar bunu sindirmeye çalışırken bakışlarını üzerlerine dikti. "Ne hoş konumdayız, değil mi?" diye dalga geçti. "İşte bu nedenle gemideki her kapağı açtırıp başına bir adam dikeceğim. Düşmanı saklandığı yerden çıkaracağız sonunda; bunu yapana dek huzur yüzü görmeyeceğime ant içerim!" Complain ıslık çaldı. "Gregg'in başıbozuklarına ihtiyacınız olduğu kesin; insan gücü can alıcı bir sorun olacak," dedi. "Ama Marapper kapağı açmayı tam olarak nasıl becerebildi?"</tt></p><p class="calibre4"><tt class="calibre5">"O şişko rahip tam bu işin adamı bence," dedi Scoyt kısa bir gülüşle. "Sizin kavimde yaşadığı zamanlar tam bir saksağandı herhalde." Marapper'ın odasındaki eşya yığınını anımsayan Complain, "Yakaladığını toplardı," dedi.</tt></p><p class="calibre4"><tt class="calibre5">"Toparladıklarının arasında bir de yüzük vardı: Birilerinin zamanında bir cesetten aldıkları ve sekiz kenarlı taşı olan bir yüzük. Aslında bir taş değil, küçük bir mekanizma ve her kapağın üzerindeki girintiye de tıpatıp uyuyor. Bastırdığınızda kapak zemberek gibi açılıyor. Başlangıçta -büyük felaketten önce- görevleri arasında bu kapaklardan geçmek olan herkeste bu yüzüklerden bir adet olmuş olsa gerek. Bu arada, Aza Tregonnin'in dediğine göre, güvertelerin arasında uzanan bu bölmelere denetleme yollan adı veriliyormuş; kitaplarının arasında bunlardan bahsedildiğini okumuş ve biz de tam bunu yapacağız... Onları denetleyeceğiz! Santim santim araştıracağız. Marapper'ın yüzüğü şu anda adamlarımda gemideki her kapağı açıyorlar."</tt></p><p class="calibre4"><tt class="calibre5">"Marapper'ın yüzüğünün aynısından Bob Fermour'da da vardı!" diye bağırdı Complain. "Onu sık sık parmağında gördüğümü anımsıyorum." "Hariciler'in hepsinin bu yüzükten taktıklarını düşünüyoruz," dedi Scoyt. "Eğer böyleyse, bu, elimizden kolaylıkla kurtulabilmelerini açıklar. Birçok şeyi açıklar... Her ne kadar geçmişte sıkı sıkı denetlenen hücrelerden nasıl kayboluverdiklerini açıklamasa da. Bu yüzükten takan herkesin düşmanımız olduğu varsayımından hareketle, Sağkalım Ekibimizin bir kısmını tüm nüfusu kontrolle görevlendirdim. Parmağında bu yüzükten bulunan herkes Yolculuğa gönderilecek! Şimdi gitmeliyim. Ferahlıklar!"</tt></p><p class="calibre4"><tt class="calibre5">Onları gümleyen koridora çıkardı. Etrafı derhal emir bekleyen subaylarıyla çevrilmişti; Complain ve Vyann'dan tedricen uzaklaşmak zorunda kaldı. Haberi Gregg'e iletmesi için alt rütbelerden bir subaya talimat verdiğini işittiler, sonra sırtını döndü ve sesi duyulmaz oldu.</tt></p><p class="calibre4"><tt class="calibre5">"Gregg'le birleşmek..." dedi Vyann'ı ve ürperdi. "Şimdi biz ne yapacağız? Roger bana daha fazla görev vermeye niyetli değilmiş gibi görünüyor." "Yatmaya gidiyorsun," dedi Complain. "Bitkin bir halin var. "Bütün bu tantananın içinde gözüme uyku girebileceğini sanmıyorsun, değil mi?" diye sordu yorgun argın gülümseyerek.</tt></p><p class="calibre4"><tt class="calibre5">"Deneyebilirsin sanırım."</tt></p><p class="calibre4"><tt class="calibre5">Her ne kadar koridorda boş boş dolaşan Marapper'la burun buruna geldiklerinde aniden irkilse de, onu götürmesine kızın munis bir şekilde boyun eğmesi Complain'i şaşırtmıştı.</tt></p><p class="calibre4"><tt class="calibre5">"Anladığım kadarıyla günün kahramanı olmuşsun, rahip," dedi Vyann. Marapper'ın yüzü kasvetle ağırlaşmıştı; haksızlığa uğramış olma duygusuna bir pelerin gibi bürünmüştü.</tt></p><p class="calibre4"><tt class="calibre5">"Müfettiş," dedi acı bir gururla. "Beni kırıyorsunuz. Senelerimin yarısını farkında olmadan parmağımdaki pahalı bir sırla beraber geçirmişim meğer. Sonra, tam idrak ettiğim anda... Bakın şu işe, bana hiç yakışmayan geçici bir delilik anımda, onu Scoyt arkadaşa bedava veriverdim!"</tt></p><p class="calibre4"><tt class="calibre5">2</tt></p><p class="calibre4"><tt class="calibre5">"Bu gemiden bir şekilde çıkmamız şart oldu," diye mırıldandı Vyann. Esmer başını yastığa koymuş, gözleri kapalı, konuşamıyordu. Complain loş odadan yavaşça dışarı süzüldü; kız, iki güverte ötedeki kargaşanın seslerine rağmen, o daha kapıyı kapatmadan önce uyumuş olacaktı. Vyann'ın kapısının önünde sanki ayrılmaya korkuyormuşçasına durdu ve Meclis'i ya da Scoyt'u mahvolmuş kontroller konusunda rahatsız etmek için bunun uygun bir zaman olup olmadığını düşündü. Düşünceleri daha kişisel sorunlara doğru kaydıkça kemerine asılı duran ısı tabancasını kararsızlık içinde yokladı.</tt></p><p class="calibre4"><tt class="calibre5">Complain, çevresindeki dünyada kendine nasıl bir rol düştüğünü sorgulamadan edemiyordu; yaşamdan ne beklediği konusunda kendinden emin olmadığı için olayların akışına göre sürükleniyor gibiydi. Onun en yakınındaki insanların gayet net hedefleri vardı sanki. Marapper iktidar dışında hiçbir şeye aldırmıyordu; Scoyt geminin bitip tükenmek bilmeyen dertleriyle boğuşmaktan hoşnut görünüyordu; Complain'in sevgili Laur'unun ise yegâne amacı gemi yaşantısının getirdiği baskılardan kurtulabilmekti. Peki, ya kendisi? Complain kızı arzuluyordu, ama başka bir şey daha vardı; küçük bir çocukken bile hiçbir zaman bulamadığı halde kendine söz verdiği bir şey; sözcüklere dökülemeyecek, düşlenemeyecek kadar büyük bir şey...</tt></p><p class="calibre4"><tt class="calibre5">Yaklaşan ayak sesleriyle aniden dalgınlığından silkindi ve Kim var orada?" diye sordu.</tt></p><p class="calibre4"><tt class="calibre5">Biraz ilerideki dörtgen biçimli pilot lambasının ışığı beyaz bir kaftana bürünmüş, uzun boylu bir adamın hatlarını aydınlattı; adam güçlü bir sesle ağır ağır konuşuyordu.</tt></p><p class="calibre4"><tt class="calibre5">"Ben Aza Zac Deight'ım," dedi adam. "Ürkmene gerek yok. Sen Ölüyollar'dan gelen avcı Roy Complain'sin, öyle değil mı?</tt></p><p class="calibre4"><tt class="calibre5">Complain adamın hüzünlü yüzüne ve beyaz saçlar, baktı ve içten içe hoşlandı ondan.</tt></p><p class="calibre4"><tt class="calibre5">"Benim, efendim," diye yanıt verdi.</tt></p><p class="calibre4"><tt class="calibre5">"Rahibin, Henry Marapper, senin hakkında iyi şeyler söyledi." "Tecrit adına, söyledi demek1" Marapper'ın sinsi iyilikle yaptığı pek sıktı, ama hep kendine!</tt></p><p class="calibre4"><tt class="calibre5">"Evet," dedi Zac Deight. Sonra ses tonu değişti. "Koridor duvarında gördüğüm şu delik hakkında bir şeyler biliyor olabileceğini düşünmüştüm." Complain ve Vyann'ın daha önce kızın oda duvarında açtıkları deliği kastediyordu.</tt></p><p class="calibre4"><tt class="calibre5">Silahını yaşlı meclis üyesine gösterir ve altından ne çıkacağını merak ederken, "Evet, biliyorum," dedi Complain. "Bu silahla yapılmıştı." "Buna sahip olduğunu başka kimseye söyledin mi?" diye sordu Zac Deight ve ısı tabancasını elinde merakla çevirdi.</tt></p><p class="calibre4"><tt class="calibre5">"Hayır. Sadece Laur... Müfettiş Vyann biliyor; şu anda uyuyor." "En yararlı biçimde kullanılması için Meclis'e devredilmesi gerekirdi," dedi Zac Deight nazikçe. "Bunu düşünmüş olmalıydınız. Benimle odama gelip bu konuda bilgi verebilir misiniz?"</tt></p><p class="calibre4"><tt class="calibre5">"Eee, aslında söylenecek pek fazla bir şey yok, efendim..." diye söze başladı Complain.</tt></p><p class="calibre4"><tt class="calibre5">"Böyle bir silahın yanlış ellerde ne kadar tehlikeli olabileceğini anlıyorsundur..." Yaşlı meclis üyesinin sesinde emredici bir ton vardı. Complain, o adamın ardı sıra yürüdü... mutsuzluk içinde, ama itiraz da etmeden. Önce asansörle bir alt kata indiler, sonra meclis üyesinin odasına kadar beş güverte boyunca yürüdüler. Buralar tamamen terk edilmişti, sessiz ve karanlıktı. Zac Deight basit bir manyetik anahtar çıkararak kapıyı açtı ve Complain'in geçmesi için yana çekildi. O girer girmez ise kapı ardından gürültüyle çarpılarak üzerine kapatıldı. Bu bir tuzaktı! Complain çevresinde hızla dönerek bir vahşi hayvan öfkesiyle kapıya saldırdı... Boşuna! Çok geç kalmıştı ve kendine -özgürlük yolunu yakarak açabileceği ısı tabancası da Deight' daydı-Complain el fenerini yaktı ve odayı bir vahşi gibi gözden geçirdi. Her yere çökmüş olan toza bakılırsa uzunca bir türedir kullanılmamışa benzeyen bir yatak odasıydı burası; geminin içindeki diğer birçok oda gibi burası da sade ve özelliksizdi.</tt></p><p class="calibre4"><tt class="calibre5">Complain kaptığı bir sandalyeyi kilitli kapıya vura vura parçaladı, ancak bundan sonra kendini daha sakin düşünebilecek kadar iyi hissetti. Vyann'a ilk kez çok yakın durduğu zamandan kalma ve Scoyt, Fermour'u sorgu odasında yalnız bıraktığında gözetleme deliğinden gördüğü bir manzara geldi gözlerinin önüne; Fermour bir taburenin üzerine sıçramış ve tavandaki ızgaraya ulaşmaya çalışmıştı. Açıkçası, o yoldan kaçabileceğini düşünmüş olmalıydı. Demek ki... Karyolayı odanın ortasına çekti, üzerine bir şifonyer yerleştirdi ve ızgarayı incelemek üzere acele tırmandı. Izgaranın geminin diğer odalarındaki ızgaralardan farkı yoktu; bit metrekare kadar, aralarından parmak geçecek kadar enlice dizilmiş ince çubuklardan oluşuyordu. Fenerin ışığı bu aralıkların çapaklı gözler gibi yağlı bir toz tabakasıyla çevrili olduğunu gösteriyordu; geçebildiği kadarıyla odaya dolan esinti gerçekten de çok hafifti. Complain ızgarayı şöyle bir yokladı. Yerinden oynamıyordu. Ama oynamak zorundaydı! Fermour o taburenin üzerine çıkıp kollarını sırf egzersiz olsun diye kaldırmamıştı. Eğer ızgara açılıyorsa, Scoyt'un daha önce yakalamış olduğu bazı tutsakların nöbetçili odalarından nasıl kaçabildikleri de açıklanmış olacaktı. Complain, umut ve korku buz kesmiş damarlarında kovalamaca oynarken, parmaklarını ızgaranın deliklerinden içeri soktu ve iç kenarı boyunca gezdirdi.</tt></p><p class="calibre4"><tt class="calibre5">İşaretparmağı kısa bir süre sonra minik bir mandala rast geldi. Complain mandalı açtı. Izgaranın diğer üç kenarının üst kısımlarında da benzer mandallar vardı. Hepsini teker teker açtı. Izgara yerinden kolaylıkla kalktı; Complain onu tarafa doğru kaydırdı ve gürültüsüzce bıraktı. Kalbi hızlı hızlı çarpıyordu. Açıklığın kenarlarına tutunarak kendini yukarı çekti. Zorlukla kıpırdanacak kadar dar bir yerdeydi. Kendinin denetleme tünellerinde bulmayı ummuştu; ama onun yerine havalandırma sistemine girmişti. Bu boruların denetleme tünellerinin güverteler arasındaki tuhaf dünyası boyunca devam ettiklerini düşündü hemen. Fenerini söndürdü ve basık borudan aşağı doğru gözlerini kısarak, suratına düzenli olarak üfleyen hafif esintiye aldırmadan baktı.</tt></p><p class="calibre4"><tt class="calibre5">Bir sonraki ızgaradan süzülen sadece bir tek hafif ışık görülebiliyordu. Complain kendini şişenin ağzındaki mantara benzeterek ileri doğru süründü ve ulaştığı ızgaradan aşağı baktı.</tt></p><p class="calibre4"><tt class="calibre5">Zac Deight'ın odasının üzerindeydi. Meclis üyesi içeride yalnız başına, bir aygıta konuşmaktaydı. Odanın ortasına çekilmiş bir dolap, aygıtın daha önce duvarda dayalı olduğu girintinin nasıl maskelendiğini gösteriyordu. Complain yeni bakış açısıyla o denli büyülenmişti ki, Zac Deight'ın neden bahsetmekte olduğunu bir an için kaçırdı. Sonra, nelerin konuşulduğu kafasına dank etti. "... şu Complain çok sorun çıkarıyor," diyordu Aza telefonda. "Adamın Andrews'un birkaç hafta önce kaybettiği kaynak tabancasını anımsıyor musun? Her nasıl olduysa artık Complain'in eline geçmiş durumda. Bunu biliyorum, çünkü Güverte 22'de, Müfettiş Laur Vyann'ın oda duvarında sırıtan bir deliğe rast geldim... Evet, Curtis, beni duyabiliyor musun? Bu hat her zamankinden de berbat..." Hattın diğer ucundaki adam konuşurken Deight bir süre sessiz kaldı. Curtis! Bu ad Complain'in zihninde çınladı... Bu onu yakalayan çetenin başındaki Dev'in adıydı! Complain aşağıdaki meclis üyesine bakarken, aniden Zac Deight'ın par-mağındaki o anlamlı yüzüğü fark etti ve ne tür dehşet verici bir tezgâha denk geldiğini merak etmeye başladı.</tt></p><p class="calibre4"><tt class="calibre5">Deight yine konuşmaya başlamıştı. "Vyann'ın odasına sızmak fırsatını buldum," dedi, "motor katlarında yarattığım atmaca tam faaliyetteyken. Ve orada hızlıbaşların ele geçirdiği bir şeyi daha buldum: Procyon V'ten dönüşte gemiye kaptanlık yapan ilk kişi tarafından yazılmış, var olduğunu bilip bilmediğimiz bir günlük! İçinde hızlıbaşların bilmeleri gebenden çok daha fazla bilgi var; her şeyi sorgulamaya başlarlarına yol açabilir. Şansım yaver gitti de hem günlüğe hem de kaynak tabancasına el koyabildim... Teşekkürler. Daha da iyisi, Complain ve Vyann adlı şu kızın dışında hiç kimse günlük ya da tabanca hakkında ne bir şey biliyor, ne de önemini idrak edebiliyor. Yani şimdi, Küçük Köpeğin hızlıbaşların yaşam mahremiyetlerine verdiği önemi biliyorum ama, onlar bizim gibi sorunlarla doğrudan muhatap değiller ve her şey, geçen her saat daha da içinden çıkılmaz bir hal alıyor... Eğer kıymetli sırlarının gizli kalmasını o kadar istiyorlarsa, bunu sağlamanın kolay bir yolu var. Complain'i bitişik odaya kilitlemiş durumdayım... Tabii ki hayır, zor kullanmadım; kapanın içine bir melek gibi süzüldü. Vyann odasında uyuyor. Senden yapmanı istediğim şu, Curtis: Complain ve Vyann'ı öldürmem için muvafakatini istiyorum... Evet, bundan ben de hoşlanmıyorum, ama statükoyu ancak bu şekilde koruyabilirim ve bunu çok geç olmadan yapmaya hazırım..."</tt></p><p class="calibre4"><tt class="calibre5">Zac Deight, yüzünde artan bir sabırsızlıkla, durmuş dinliyordu. Adamın sözünü alenen keserek, "Küçük Köpeğe telsiz açmaya vakit yok," dedi. "İşi mutlaka ağırdan alacaklardır. Buranın yönetiminden sen sorumlusun Curtis ve bütün istediğim senin olur demen... Bak bu daha iyi... Evet, zorunlu olduğu düşüncesindeyim. Bu görevden zevk aldığımı düşünmüyorsundur umarım. İkisine de odalarındaki havalandırmalar yoluyla gaz vereceğim, daha önce de benzer tatsızlıklarda yaptığımız gibi. En azından acısız olacağını biliyoruz." Telefonu kapattı. Dolabı eski yerine itti. Bir süre tereddüt ederek, yumruklarını ısırarak, yüzünden hoşnutsuzluk akarak durdu. Dolabı açtı ve içinden uzun bir silindir çıkardı. Zihninde birtakım kestirmeler yaparak tavandaki ızgaraya baktı. Complain'in çarpanından fırlayan enerji dalgası tam suratının orta yerinde patladı.</tt></p><p class="calibre4"><tt class="calibre5">Zac Deight'ın alnı bembeyaz kesildi. Başı göğsünün üzerine düştü ve boylu boyunca yere uzandı.</tt></p><p class="calibre4"><tt class="calibre5">Complain bir dakikalığına zihnini olaylara adapte etme çalışarak uzandığı yerde bekledi. Korkunç bir duygu, durumun ivediliğine onu geri döndürdü. Düşüncelerinin arasın her nasıl olduysa yabancı bir düşünce daha karışmıştı; sarı kıllarla kaplı bir dil beynini yalayıvermişti. El fenerini açtığında, gözlerinin hemen ilerisinde olağanüstü irilikte bir güvenin uçmakta olduğunu gördü. Yaratığın kanat açıklığı on santimetreden fazlaydı; bir tapetum lucidum; kiraz kırmızısı iki topluiğne başı gibi gözleriyle ışığı yansıtıyordu. Tiksinti duyarak eliyle vurmaya çalıştı ama ıskaladı. Güve havalandırma borusunun içinde pır pır ederek uzaklaştı. Complain, Ölüyollar'daki başka bir güvenin daha zihninde benzer duygular bırakmış olduğunu anımsadı. "Tavşanlardaki şu güç," diye düşündü şimdi, "güvelerde de kısmen olsa gerek. Üstelik fareler de onları anlıyora benziyor... Belki bu güveler fare ordularının bir çeşit havacı öncüleridir."</tt></p><p class="calibre4"><tt class="calibre5">Bu fikir onu Zac Deight'ın ölüm hükümlerini ilan etmesinden çok daha fazla ürkütmüştü.</tt></p><p class="calibre4"><tt class="calibre5">Panikten tere batmış bir halde, Zac Deight'ın ızgarasını tutan dört mandalı açtı, ızgarayı havalandırma borusunun içine sürükledi ve meclis üyesinin odasına atladı. Bir masa çekerek üzerine çıktı ve ızgarayı eski haline geri getirdi. Ancak bundan sonra kendini daha güvende hissedebildi. Zac Deight ölmemişti; Complain'in çarpanı sadece yarım güce göre ayarlanmıştı; ama üye darbeyi onu uzunca bir süre baygın yatıracak kadar yakın mesafeden yemişti. Güvertenin zeminine saçları alnına dağılmış halde yığılmış durumdayken zararsız, hatta oldukça müşfik görünüyordu. Complain hiç pişmanlık duymadan üyenin anahtarlarını aldı, ısı tabancasını kaptı, kapının kilidini açtı ve sessiz koridora çıktı.</tt></p><p class="calibre4"><tt class="calibre5">Son anda duraklayıp geri döndü ve el fenerini tavandaki ızgaraya doğru tuttu. Küçük, sivri ve pembe eller ızgaranın çubuklarını tutuyor, bir düzine sivri surat ona nefretle bakıyorlardı. Ensesindeki kılları diken diken olan Complain onlara çarpanından bir doz gönderdi. Kıvılcım gibi yanan minik fenerdeki fer derhal söndü, pençeler gevşedi.</tt></p><p class="calibre4"><tt class="calibre5">Complain'in ardı sıra koridora dağılan ince viyaklamalar, saklı bekleyen yedekleri de vurduğunu belli ediyordu.</tt></p><p class="calibre4"><tt class="calibre5">O yürürken bin bir düşünce akıyordu zihninde. Bir konuda kesinlikle kararlıydı: Aza Deight'ın bu işlerdeki rolünü ve o garip araçla Curtis'e (sahi, neredeydi bu Curtis?) söylediklerini Vyann'la tartışmadan önce hiç kimseye açıklamayabilirdi. Artık kimin onlardan yana, kimin karşı olduğunu söyleyebilmek olanaksızdı. "Yoksa Vyann da..." diye mırıldanmaya başlamıştı ki, bu düşünceyi aklından derhal sildi. Güvensizlikle deliliğin kesiştiği bir çizgi olsa gerekti. Complain'i endişelendiren bir nokta vardı, ama zihninde yerli yerine koyamıyordu bir türlü. Bu, Fermour'un kaçırılmasıyla ilgili bir şeydi... Hayır, sırasını beklemek zorundaydı. Mantığını sakince işletemeyecek kadar heyecanlıydı şu anda; bunu daha sonra düşünecekti. Bu arada, ısı, ya da Deight'ın dediği üzere kaynak tabancasını da, belki daha iyi yararlanabilecek başka birisine vermek istiyordu: Amir Scoyt'a.</tt></p><p class="calibre4"><tt class="calibre5">Scoyt'un çevresindeki coşku seli olabildiğince artmıştı; adam kendini bir eylem çevrintisinin odağı haline getirmişti.</tt></p><p class="calibre4"><tt class="calibre5">Baştaraf'la Ölüyollar arasındaki barikatlar alaşağı edilmişti. Kan tere batmış adamlar, yıkıcılığın tadını çıkararak barikatları parçalamakla meşguldüler. "Sökün şunları!" diye bağırdı Scoyt. "Sınırlarımızı koruduklarını sanıyorduk, ama sınırlar artık her yanımızı sardığına göre bir işe yaramazlar." Gregg'in kavmi yıkılmış barikatlardan geçerek geldi. Kılıksız ve pislik içinde, kadın, erkek ya da hünsa, sağlam ya da yaralı, yürüyerek ya da sedyede, onları seyreden Baştaraf kalabalığının içinden bir güruh halinde geçtiler. Hurçlar, çıkınlar, kutular, denkler taşıyorlardı; bazılarında poniklerin içinden sürükleyip getirdikleri kaba saba kızaklar vardı; kadının biri mallarını sıska bir koyunun sırtına vurmuştu. Ölüyollar'ın tatarcıklarıyla karagüveleri çevrelerinde uçuşuyordu. Baştaraf öylesine bir coşkuyla tutuşmuştu ki, bu yürüyen sefalet tablosu, hoş geldin gülümsemeleri ve arada bir yükselen tezahüratlarla karşılandı. Bu yırtık pırtık sürü de ellerini sallayarak karşılık verdi. Roffery geride bırakılmıştı; uğruna zahmete girmeye değmeyecek kadar yakın kabul edilmişti ölüme.</tt></p><p class="calibre4"><tt class="calibre5">En azından bir şey yeterince açıktı: Farelerle olan çatışmalarından dolayı çoğu yara bere içindeki bu kovulmuşlar kala balığı dövüşmeye hazırdı. Erkeklerin her biri çarpanlar, bıçaklar ya da sivriltilmiş sopalarla tepeden tırnağa silahlıydılar.</tt></p><p class="calibre4"><tt class="calibre5">Bizzat Gregg, o hilkat garibesi yardakçısının eşliğinde, kapalı bir kapının ardında Scoyt, Pagwam ve Aza Ruskin'le konuyu tartışmaktaydı. Complain teşrifata gerek duymadan daldı içeriye. Bu müdahalesinin yol açtığı öfkeli bağrışmalara bile kulak asmayacak kadar benzeri görülmemiş bir özgüvenin tadını çıkarıyordu. Orada doğal lider saydığı Scoyt'a dönerek, "Size yardım etmeye geldim," dedi. "Sizin için iki şeyim var ve bunlardan ilki bir miktar bilgi. Her güvertede giriş kapaklarının olduğunu keşfettik, ama bu Devler'in ve Hariciler'in kaçış yollarından sadece biri. Her odada çok kullanışlı bir çıkışları daha mevcut!" Masanın üzerine sıçradı ve bir ızgaranın nasıl açılabileceğini onlara gösterdi. Yorum yapmaksızın aşağı inerken yüzlerindeki şaşkınlıktan dolayı mutluydu. "Seyretmenizi istediğim başka bir şey daha var, Amir Scoyt," dedi. Fermour'un kaçışı hakkında zihnini kurcalayıp duran bir nokta daha o anda yerli yerine oturuvermişti; bulmacanın bir parçası daha netleşmişti. "Gemide bir yerde Devler'in bir merkez üssü var," dedi. "Beni yakaladıklarında oraya götürmüşlerdi, ama nerede olduğunu bilmiyorum... Gazın etkisi altındaydım. Ama bilerek ya da yapım gereği bizden ayrılmış bir güvertede ya da katta olduğu kesin. Gemide böyle yeterince yer var... Bizim bakmamız gereken yerler de bunlar."</tt></p><p class="calibre4"><tt class="calibre5">"Buna zaten karar vermiş durumdayız," dedi Gregg sabırsızlıkla. "Sorun şu: Her şey öylesine bir karışıklık içinde ki, çoğu güvertenin kesilmiş mi kesilmemiş mi olduğunu bile anlayamıyoruz. Geminin herhangi bir bölmesinde koskoca bir ordu saklanıyor olabilir."</tt></p><p class="calibre4"><tt class="calibre5">Complain sinirlenerek,. "Elimizin hemen altındaki böyle bir yeri size söyleyeyim," dedi. "Fermour'un hapsedildiği hücrenin üzerinde, Güverte 21'de." "Bunu nereden çıkarıyorsun, Complain?" diye merakla sordu Scoyt. "Çıkarsamayla. Devler, anladığımız kadarıyla, herkesi koridordan uzaklaştırarak, Fermour'u kapaklardan kaçırmak için gereğinden fazla zahmete girdiler. Aslında bu bir dakikadan çok sürmezdi ve meraklı gözlerden de uzak kalmış olurlardı. Benim tahminime göre bunu yapamadılar. Çünkü üst kattaki bir şeyler çökmüş ve çıkışı tıkamıştı. Diğer bir deyişle, orada bizim göremediğimiz odalar olabilir. İçlerinde neyin saklandığını öğrenmek zorundayız."</tt></p><p class="calibre4"><tt class="calibre5">"Size bunun gibi en az yüz yer olabileceğini söylüyorum," diye söze başladı Gregg.</tt></p><p class="calibre4"><tt class="calibre5">"Kontrol etmeye değer kesinlikle..." dedi Aza Ruskin.</tt></p><p class="calibre4"><tt class="calibre5">"Diyelim ki sen haklısın Complain," diye araya girdi Scoyt. "Eğer ızgara tıkanmışsa nasıl geçeceğiz oradan?"</tt></p><p class="calibre4"><tt class="calibre5">"İşte böyle!" Complain ısı tabancasını en yakın duvara tutarak yatay bir keşi yaptı. Bir an için sessizlik oldu.</tt></p><p class="calibre4"><tt class="calibre5">"Tecrit aşkına!" dedi Gregg boğulurcasına. "Benim sana verdiğim şey bu!" "Evet ve işte böyle kullanıyoruz. Bu, sandığın gibi gerçek bir silah değil. Bu bir alev püskürtücüsü."</tt></p><p class="calibre4"><tt class="calibre5">Scoyt ayağa kalktı. Yüzü kıpkırmızı kesilmişti.</tt></p><p class="calibre4"><tt class="calibre5">"Haydi Güverte 21'e inelim," dedi. "Pagwam, adamların giriş kapaklarını ellerinden geldiğince hızla açmaya devam etsinler. Complain, iyi iş basardın. Şu aracı hemen deneyeceğiz."</tt></p><p class="calibre4"><tt class="calibre5">Scoyt başlarında olmak üzere grup halinde yürüdüler. Scoyt, Complain'in kolunu müteşekkir biçimde sıktı.</tt></p><p class="calibre4"><tt class="calibre5">"Zamanla," dedi, "bu aracı kullanarak lanet geminin her tarafını sökebiliriz." Bu, Complain'in ancak çok sonra tam olarak anlayabileceği bir yorumdu. Güverte 21'in Fermour'un hücresinin de yer aldığı orta katında tam bir kargaşa hüküm sürüyordu. Şimdi her birinin başında bir nöbetçi bekleyen giriş deliklerinin hepsi ortaya çıkarılmıştı; kapaklar düzensiz yığınlar halinde atılmıştı bir yana. Orada yaşayan üç beş kişi -çoğunlukla barikatların görevlileri ve aileleri- daha fazla bela bastırmadan önce bölgeyi terk ediyor, nöbetçilerin arasında koşuşuyor ve herkesin ava gına dolanıyorlardı. Scoyt, ciyaklayan çocukları sağa sola iterek, kalabalığın içinde kendine dirsekleriyle kabaca yol açtı</tt></p><p class="calibre4"><tt class="calibre5">Fermour'un hücresinin kapısını açarlarken Complain kolunun üzerinde bir elin temasını hissetti. Döndü ve Vyann pırıldayan gözleriyle ve taptaze karşısındaydı.</tt></p><p class="calibre4"><tt class="calibre5">Kızı gördüğü için mutluluktan uçarken, "Senin uyuduğunu sanıyordum," diye bağırdı.</tt></p><p class="calibre4"><tt class="calibre5">"Uyan saatinin geldiğinin farkında mısın?" diye sordu kız. "Kaldı ki, her an bir şeylerin olabileceği söylendi. Gelip başını derde sokmadığından emin olmam gerekiyordu."</tt></p><p class="calibre4"><tt class="calibre5">Complain kızın elini avuçları arasına alıp sıktı.</tt></p><p class="calibre4"><tt class="calibre5">"Sen uyurken başım belaya girip çıktı bile," diye güldü. Gregg çoktan hücrenin ortasına gitmiş, burada sandalye niyetine kullanılan hurda sandığın üzerine tırmanmış, kafasının yukarısındaki ızgaraya doğru dikkatle bakıyordu.</tt></p><p class="calibre4"><tt class="calibre5">"Roy haklı!" diye seslendi. "Bu şeyin öte yanında bir engel var. Orada birtakım eğilip bükülmüş metal parçaları görebiliyorum. Bana şu ısı tabancasını uzatın ve işe koyulalım."</tt></p><p class="calibre4"><tt class="calibre5">"Tam altında durma!" diye uyardı Complain. "Yoksa erimiş metal tependen aşağı yağacaktır."</tt></p><p class="calibre4"><tt class="calibre5">Başını sallayan Gregg, Scoyt'un uzattığı tabancayla nişan aldı ve düğmeye bastı. Cam gibi ısı huzmesi dişlerini tavana geçirerek üzerinde kızıl bir kabartı oluşturmaya başladı. Kabartı genişledi, tavan bel verdi, doğranmış et parçaları gibi kızgın metal aşağı döküldü. Deliğin içinden başka metal parçaları görülebiliyordu; onlar da kızarmaya başlamıştı. Odanın içi gürültüyle doldu ve gözlerini yuvalarında kavuran acı bir duman çevrelerinden dalga dalga geçerek koridora yayıldı. Gürültünün arasında çatırdayan bir patlama sesi işitildi ve ışıklar sadece bir an için umulmadık ve güçlü bir şekilde parladıktan sonra söndüler.</tt></p><p class="calibre4"><tt class="calibre5">Gregg tüneğinden inip tepesinde patlak bir göz gibi açılan deliğe bakarak, "Bu işimizi görür sanırım!" diye büyük bir memnuniyetle bağırdı. Heyecandan sakalları titriyordu.</tt></p><p class="calibre4"><tt class="calibre5">"Kesin bir karar vermeden önce Meclis'i toplantıya çağırmamızın uygun olacağını düşünüyorum, Amir Scoyt!" dedi Ajan Ruskin endişeyle ve hücredeki yıkımı gözden geçirdi.</tt></p><p class="calibre4"><tt class="calibre5">"Yıllardır Meclis toplantıları düzenlemekten başka bir şey yapmadık zaten," dedi Scoyt. "Artık eyleme geçiyoruz."</tt></p><p class="calibre4"><tt class="calibre5">Öfkeyle bağırarak koridora koştu ve çok kısa bir süre içinde çevresinde on iki silahlı adam ve portatif bir merdiven vardı.</tt></p><p class="calibre4"><tt class="calibre5">Bu tür işlerde diğerlerine oranla daha deneyimli olduğunu düşünen Complain, yanındaki bir nöbetçi karargâhına coşarak bir kova su aldı ve kavrulmuş metal yığınının üzerine boca etti. Odayı dolduran buharın içinde Scoyt merdiveni yerine dayadı ve çarpanını hazır ederek yukarı tırmandı. Diğerleri de, mümkün olduğunca çabuk ve teker teker onu izlediler. Vyann, Complain'in yanı başından ayrılmamıştı. Kısa bir süre içinde bütün grup hücrenin üzerindeki garip odanın içinde toplanmışlardı.</tt></p><p class="calibre4"><tt class="calibre5">Isı dayanılacak gibi değildi; güçlükle nefes alabiliyorlardı. Izgaranın tıkanmasına ve ayaklarının altındaki denetleme tünelinin çökmesine neyin yol açtığını el fenerlerinin ışığı kısa sürede açığa çıkarmıştı; bu odanın zemini çok eskilerde olmuş bir patlama sonucunda kalbura dönmüştü. Bir makine -belki de Dokuz Gün Ateşi günlerinde bakımsız bırakıldığı için, diye aklından geçirdi Complain- patlamış, odadaki bütün duvarları ve eşyaları tahrip ederek havaya uçmuştu. Hayret verecek kadar çok sayıda cam ve tahta parçası zeminin her yanına saçılmıştı. Duvarlar şarapnelle delik deşikti. Ama bir Dev'den de hiç iz yoktu. İki kapıdan birine doğru bileğine dek yükselen molozun içinde yürümeye çalışan Scoyt, "Haydi!" dedi. "Burada vakit kaybetmeyelim."</tt></p><p class="calibre4"><tt class="calibre5">Patlama kapıyı yerine iyice kaynatmıştı. Isı tabancasıyla eriterek kendilerine bir yol açtılar. El fenerlerinin ışığının ötesinde tehditkâr bir karanlık yükseliyordu. Sessizlik atılmış bir bıçak gibiydi kulaklarında. "Hiçbir yaşam izi yok..." dedi Scoyt. Sesinde endişe gizliydi. Geminin geri kalanından yalıtılmış bir yan koridorda mezara gömülmüş gibi, el fenerlerini sağa sola titrekçe çevirerek durdular. Öylesine yakıcı bir sıcak vardı ki burunların, ötesini zar zor görebiliyorlardı. Kısa koridorun bir ucu, üzerine şablonla bir uyarı yazılı olan çift kanatlı bir kapıyla sonlanıyordu. Birbirlerine sokularak gittiler ne yazdığını okumaya: </tt></p><p class="calibre4"><tt class="calibre5">HAVA KİLİDİ - YÜK GİRİŞİ</tt></p><p class="calibre4"><tt class="calibre5">GÖREVLI OLMAYAN GİREMEZ</tt></p><p class="calibre4"><tt class="calibre5">TEHLİKELİDİR!</tt></p><p class="calibre4"><tt class="calibre5">Kapının her kanadında, yanlarında "SİNYAL GELİNCEYE DEK AÇMAYINIZ" uyarısıyla, bir kilit halkası asılıydı. Uyarılara sersemlemiş halde bakakaldılar. "Ne bekliyorsunuz? Sinyal gelmesini mi?" diye sinir bozucu bir sesle konuştu Hawl. "Erit şu kapıyı, Kaptan!"</tt></p><p class="calibre4"><tt class="calibre5">"Bekle!" dedi Scoyt. "Burada dikkatli olmak zorundayız. Bir hava kilidi neyin nesidir bilmek istiyorum. Manyetik kilitleri ve sekizgen yüzük kilitlerini anladık, ama hava kilidi nedir?"</tt></p><p class="calibre4"><tt class="calibre5">"Bırak şimdi ne olduğunu! Erit şunu!" diye yineledi Hawl grotesk kafasını sallayarak. "Bu boktan gemi senindir, Kaptan... Evindeymiş gibi hareket et!" Gregg ısıyı açtı. Metal hüzünlü, donuk bir pembeye dönüştü, ama erimedi. Ettikleri bol miktarda küfürlerin de bir yararı olmadı ve sonuçta Gregg silahı şaşkınlık içinde bir kenara bırakmak zorunda kaldı.</tt></p><p class="calibre4"><tt class="calibre5">"Özel bir metal olmalı," dedi.</tt></p><p class="calibre4"><tt class="calibre5">Silahlı adamlardan biri öne çıktı ve kapılardan birinin üzerindeki halkayı çevirdi. Bunun üzerine kapı kanadı rahatça duvardaki bir aralığa kayıverdi. Gerginliğin gevşemesi üzerine birisi yüksek sesle güldü; Gregg utanma inceliğini gösterdi. Hava kilidine geçmekte özgürdüler.</tt></p><p class="calibre4"><tt class="calibre5">Harekete geçmek şöyle dursun üzerlerine amansızca dökülen bir ışık selinin altında sarhoş gibi kalakaldılar. Hava kilidi denilen yer her ne kadar sadece orta boy bir oda olsa da, karşı duvarında daha önce hiçbirinin benzerini görmediği, huşu içindeki bakışları altında odayı sonsuza uzatıyora benzeyen bir şey, bir pencere vardı: uzaya açılan bir pencere!</tt></p><p class="calibre4"><tt class="calibre5">Vyann'la Complain'in Kontrol Odası'nda göz attıkları kıytırık uzay parçası değildi bu; geniş bir kare biçimindeydi. Ama eski deneyimleri o ikisini böyle bir şeye karşı bir parka da olsa hazırlamıştı. Onlar kalın tozla kaplı odayı geçerek bu ihtişama doğru yürüyen ilk kişiler oldu; grubun diğer üyeleri kapının önüne mıhlanmışlardı.</tt></p><p class="calibre4"><tt class="calibre5">Pencerenin ötesinde, bir imparatorun kaftanına saçılmış mücevherlere benzeyen yıldızlarıyla, uzayın sonsuz dinginliği uzanıyordu. Bu, tüm paradoksların en güçlüsü, insan idrakinin ötesinde bir görünümdü; çünkü ödün vermez bir karanlık izlenimi uyandırsa da, her bir köşesi rengârenk ışık darbeleriyle ışıldıyordu. Bu muhteşem görünümü dilsiz gibi sindirmeye çabalarken kimsenin dudaklarından tek bir hece bile dökülmedi.</tt></p><p class="calibre4"><tt class="calibre5">Her ne kadar uzayın dinginliği karşısında tümü ağlamanın sınırına gelmişse de, gözyaşlarını durduran, uzayın içinde yüzen bir şey oldu: yeni doğmuş bir kedi yavrusunun gözleri gibi parlak ve kör mavi renkteki bir gezegenin, bir kol boyu mesafede tutulan bir oraktan daha büyük olmayan tatlı hilali! Hilal, bir güneşin doğmakta olduğu merkezine doğru, göz kamaştıran bir beyaza dönüşüyordu. O müthiş halesiyle güneş, diğer her şeyi gölgede bırakıyordu.</tt></p><p class="calibre4"><tt class="calibre5">Hiçbiri konuşamamıştı hâlâ. Hilal genişleyip o muhteşem güneş onun ardından tamamen kurtulurken, sessizlik içinde seyrettiler. Bu mucize karşısında tek bir söz edemiyorlardı. Yüceliği karşısında sağır, dilsiz ve sarhoş olmuşlardı. Sonunda konuşan Vyann oldu.</tt></p><p class="calibre4"><tt class="calibre5">"Oh, Roy, sevgilim," diye fısıldadı. "Sonunda bir yere erişebildik! Bizim için hâlâ umut var, hâlâ bir çeşit umut!"</tt></p><p class="calibre4"><tt class="calibre5">Complain o zaman kıza bakmak, bir yanıt vermek için düğümlenmiş boğazını zorlamak üzere ona döndü. Yine de yanıtlayamadı. Bütün yaşamı boyunca peşinden koşup durduğu o büyük şeyin ne olduğunu bulmuştu sonunda. Aslında hiç de büyük bir şey değildi bu. Hatta küçücüktü. Laur'du sadece... Laur'un gün ışığıyla yıkanan yüzü.</tt></p><p class="calibre4"><tt class="calibre5">3</tt></p><p class="calibre4"><tt class="calibre5">Büyük haberin çarpıtılmış öyküleri bir saate kalmadan Baştaraf'taki her erkek, kadın ve çocuğa ulaşmıştı. Herkes her şevi tartışmak istiyordu: Amir Scoyt dışında herkes yani. Onun açısından bu olay basit bir münasebetsizlik, Devler'i ve müttefiklerini avlamasında ortaya çıkmış neredeyse geçici bir duraklamaydı. Dev falan bulamamıştı; şimdi ise kısa bir şekerlemenin ardından hemen eyleme dökmeye kararlı olduğu yeni bir planla zihni dolu olarak geri dönüyordu. Plan çok basitti; gemiye son derece fazla miktarda zarar vermeyi içeriyor olması gerçeği dahi Scoyt'u hiç mi hiç ırgalamıyordu. Niyeti Güverte 25'i tamamen sökmekti.</tt></p><p class="calibre4"><tt class="calibre5">Güverte 25 Ölüyollar'ın Baştaraf'tan sonraki ilk güvertesiydi ve bu güverte ortadan kaldırılırsa hiç kimsenin görünmeden geçemeyeceği mükemmel bir tampon bölge elde edilirdi. Bu muazzam hendek benzeri boşluk oluşturulur ve başına güçlü bir nöbetçi müfrezesi konulursa tüm denetleme tünelleri boyunca bir av başlatılabilir ve Devler kaçmaya olanak bulamazlardı. Bu plan üzerinde derhal çalışılmaya başlandı. Ellerinden geleni yapmaya hevesli gönüllüler Scoyt'un başına üşüştüler. Hakkındaki ferman kesinleşmiş olan güvertedeki taşınabilir her kalem eşyanın parçalanması ya da bu olanaksızsa boş odalarda depolanması için diğer güvertedeki görevlilere nakleden insan zincirleri kuruldu. Zincirlerin daha ilerisinde ise çoğu Gregg'in böyle işlerde deneyimli adamlarından devşirilmiş terli savaşçılar, baltalarıyla doğrayarak ve köklerini sökerek poniklerin üzerine atıldılar; hemen arkalarından kalan bitkileri ayıklayan, deşen temizleyiciler geliyordu.</tt></p><p class="calibre4"><tt class="calibre5">Böylece oda temizlenir temizlenmez Amir Scoyt elinde ısı tabancasıyla bizzat çıkageliyor ve duvarlar yerle bir oluncaya dek dört bir yanı kavuruyordu; metal parçaları dokunabilecek kadar soğur soğumaz el arabalarıyla uzaklara taşınıyordu. Isı tabancası güverteleri birbirinden ayıran asıl metale pek etki etmiyordu -bu metalin hava kilitlerinin yapımında kullanılan güçlendirilmiş metalin aynısı olduğu aşikârdı- ama bunun dışında hiçbir şey tabancanın karşısında dayanamıyordu. Çalışmaların başlamasından kısa bir süre sonra, kapısında "Çamaşırhane" yazan büyükçe bir salonda bir fare sığınağı ortaya çıkarılmıştı. Gregg'in iki adamı büyükçe bir kazanı ortadan ikiye ayırdıklarında, fare yuvalarından oluşmuş çılgın bir labirent, sakinleri kemirgenler olan bir köyle karşılaşmışlardı. Kemik parçaları, çerçöp, teneke kutular ve her türlü pislik kullanılarak inşa edilmiş şaşırtıcı ölçüde karmaşık katlar ve sokaklar vardı kazanın içinde. Yarı aç yaratıklar tutsak edilmişti küçük kafeslerin içinde: tavşanlar, hamsterler, hatta bir kuş; bir fırtına gibi havalanan güveler vardı burada ve fareler... çocuk yuvalarındaki, ağıllardaki, mezbahalardaki, cephaneliklerdeki fareler. Scoyt ısı tabancasını minyatür köye yöneltip ateşe boğduğunda, kemirgenler vahşice dışarı dökülüp saldırmışlardı. Scoyt gerilerken bir yandan da tabancası sayesinde onları püskürterek canını zor kurtarmıştı. Destek kuvvetleri yetişip küçük vahşileri çarpanlarıyla dağılıncaya kadar, Gregg'in iki adamının boğazları ısırılarak parça parça edilmişti. Cesetleri insan zincirlerinden geri taşındı ve yıkım işine devam edildi. O ana kadar 24'ten 13'e dek olan güvertelerin her üç katı da giriş kapaklarından arındırılmıştı. Her deliğin başında nöbetçisi vardı.</tt></p><p class="calibre4"><tt class="calibre5">"Gemi hızla yaşanmaz hale getiriliyor," diye itiraz etti Tregonnin. "Sırf tahrip etmiş olmak için tahrip ediyorsunuz." Önemli sayılan herkesin çağrılmış olduğu bir toplantıya başkanlık etmekteydi. Meclis üyeleri Billyoe, Ruskin ve Dupont oradaydılar. Pagwam ve Güvenlik Ekibi'nin diğer subayları oradaydılar. Gregg ve Hawl oradaydılar. Complain ve Vyann da. Marapper bile allem edip kallem edip içeri girmeyi başarmıştı. Sadece Scoyt ve Zac Deight ortalarda görünmüyorlardı. Scoyt, onu toplantıya çağırmak üzere gönderilen ulaklar aracılığıyla, "çok meşgul" olduğu haberini göndermişti. Tregonnin'in isteği üzerine Zac Deight'ı getirmek üzere gönderilen Marapper, meclis üyesinin odasında olmadığı haberiyle eli boş dönmüştü; Deight'ın meseledeki fesatça emellerini iyi bildikleri için Complain'le Vyann bu noktada göz göze gelmiş ama bir şey söylememişlerdi. Deight'ın bir hain olduğunu açıklamak içlerini ferahlatacaktı, ama başka hainler de bulunuyor olamaz mıydı? O zaman onları uyarmamak daha akıllıca olacaktı. "Devler bizi parçalamadan önce biz gemiyi parçalamalıyız," diye bağırdı Hawl. "Bu yeterince açık; niçin sorun haline getiriyorsunuz?" "Anlamıyorsun. Eğer gemi parçalanacak olursa hepimiz ölürüz!" diye karşı çıktı Aza Dupont.</tt></p><p class="calibre4"><tt class="calibre5">"En azından farelerin kökü kurumuş olur," diye kahkahalara boğuldu Hawl. O ve Gregg, ta başından beri, meclis üyeleriyle sürekli bir didişme içindelerdi. İki taraf da diğerinin tavırlarından nefret ediyordu. Toplantı başka bir nedenden dolayı da düzensizlik içindeydi: Hiç kimse Scoyt'un atmakta olduğu adımları mı, yoksa garip gezegenin keşfini mi öncelikle tartışmak konusunda bir fikre sahip değildi.</tt></p><p class="calibre4"><tt class="calibre5">Sonunda durumlarının iki yüzünü Tregonnin kendisi bütünleştirmeye karar verdi. "Sonuçta," dedi, "ikisi de aynı hesaba geliyor. Scoyt'un izlediği siyaset ancak başarılı olacaksa kabul edilebilir. Başarıya ulaşması için ise Devler sadece yakalanmakla kalmamalı, yakalandıklarında gemiyi bu gezegenin yüzeyine nasıl indirebileceğimizi de bize söylemeliler."</tt></p><p class="calibre4"><tt class="calibre5">Bu sözler genel bir destek mırıltısıyla karşılandı.</tt></p><p class="calibre4"><tt class="calibre5">"Devler bu tür bir bilgiye sahip olsalar gerek, besbelli ki," dedi Billyoe. "işin başında gemiyi onlar inşa etmiş olduklarına göre..." "Haydi öyleyse, işe koyulalım ve gidip Scoyt'a biraz destek verelim," dedi Gregg ayağa kalkarak.</tt></p><p class="calibre4"><tt class="calibre5">"Gitmenizden önce söylemek istediğim bir şey daha var," dedi Tregonnin, "o da şu ki, tartışmalarımız tamamen maddi bir bağlamda sürdürüldü. Ama eylemimizin ahlaki açıdan da aklanması gerektiğine inanıyorum. Gemi bizim için kutsal bir nesnedir; onu sadece bir şartla yok edebiliriz: Uzun Yolculuk gerçekleşsin diye. Bu şart, ne mutludur ki, yerine getirilir. Bazılarınızın geminin ötesinde görmüş olduğu gezegenin Yer olduğundan eminim."</tt></p><p class="calibre4"><tt class="calibre5">Konuşmasındaki sofuluk Gregg ve Sağkalım Ekibi'nin bazı üyelerinden alaycı mırıltılar yükselmesine neden oldu. Diğerleri ise tezahürat ve coşkuyla karşıladılar. Marapper'ın Tregonnin'in rahip olması gerektiğini haykırdığı duyuldu.</tt></p><p class="calibre4"><tt class="calibre5">Complain'in sesi şamatayı bir bıçak gibi kesti.</tt></p><p class="calibre4"><tt class="calibre5">"Bu gezegen Yer falan değil!" dedi. "Sizi düş kırıklığına uğrattığım için üzgünüm ama, sizde olmayan bazı bilgilere sahibim. Yer'den çok uzaklarda olmalıyız... Bu gemide yirmi üç nesil yaşadı ve öldü: Yer'e ise yedi nesilde ulaşılması gerekiyordu!"</tt></p><p class="calibre4"><tt class="calibre5">Aniden öfkeli, acıklı ya da soran seslerle çevrelenmişti. Herkesin durumu olduğu gibi bilmesi ve yüzleşmesi gerektiğine karar vermişti; her şey söylenmeliydi onlara... mahvolmuş Kontrol Odası, Kaptan Gregory Complain'in günlüğü, Zac Deight, her şey! Her şey söylenmeliydi onlara... sorun bir tek adamın kendi başına başa çıkamayacağı kadar acil hale gelmişti. Ama bir başka sözcük daha söylemesine zaman kalmadan meclisin kapısı ardına dek savruldu. Yüzleri dehşetle çarpılmış iki adam duruyordu orada. "Devler saldırıya geçti!" diye bağırdı adamlar.</tt></p><p class="calibre4"><tt class="calibre5">İnsanın burun deliklerini sızlatan, gözlerini kör eden bir duman halka halka yayılıyordu Baştaraf güvertelerine. Güverte 25'ten 24 ve 23 numaralı güvertelere taşınıp yığılan molozlar ateşe verilmişti. Kimsenin umurunda bile değildi; herkes kundakçı manyaklara dönüşmüştü. Gemi boyunca yerleştirilmiş otomatik aygıtların yangın tehdidiyle başa çıkmak için basit bir yöntemleri vardı: Yangının başladığı bölümü yalıtıyor ve içerideki havayı boşaltıyorlardı. Ama bu kez yangın otomatik aygıtların bozuk olduğu odalarda ve açık koridorlarda başlamıştı ne yazık ki!</tt></p><p class="calibre4"><tt class="calibre5">Scoyt ve tahripçi omuzdaşları dumanın içinde şikâyet etmeksizin uğraşmaya devam ediyorlardı. Bu adamları izleyen tarafsız bir gözlemci bile yüreklerinde közlenmiş bir öfkeyi hareket ettiklerini hemen fark ederdi; onları hapseden gemiye karşı ömürlerince besledikleri nefret kendini ifade etme olanağını bulmuştu ve karşı durulmaz bir şiddetle dizginlerinden boşanmıştı. Devler'in darbesi ise çok zekiceydi.</tt></p><p class="calibre4"><tt class="calibre5">Küçük bir banyonun son duvarını da yakarak dönen ve dinlenmeye çekilen Scoyt, duvarları yıkmaya devam eden diğer üç adamının görüş alanlarının geçici olarak dışında kalmıştı. Tam o esnada, yukarıdaki ızgara olduğu yerden sökülmüş ve bir Dev, Scoyt'a doğru bir gaz kapsülü ateşlemişti. Kapsül Amir'in suratının ortasında patladı. Scoyt ses bile çıkaramadan olduğu yere yıkıldı. Izgaradan aşağı yılan gibi kıvrılan düğümlü bir halat sarkıtıldı. Devler'den biri halattan aşağı indi ve ısı tabancasını Scoyt'un gevşemiş ellerinden çekip aldı. O tam bunu yaparken, parçalanan duvar üzerine devrildi ve onu sersemletti. Üç işçi aslında duvarı devirmek niyetinde değillerdi, ama dikkatsiz davranmışlardı. Tam bir şaşkınlık içinde Dev'e bakakaldılar. Onlar şaşkın şaşkın bakınırken halattan aşağı sarkan üç Dev, adamlara ateş açtılar ve düşen arkadaşlarıyla ısı tabancasını alarak güvenliğe kaçırdılar. Dumana rağmen bu baskını başkaları da görmüştü. Gregg'in en yetenekli fedailerinden biri, Black adlı bir adam ileri fırladı. Izgaraya henüz ulaşmakta olan sonuncu Dev sırtına gömülen bir bıçakla tepetaklak aşağı düştü; ısı tabancası elinden kurtulup yuvarlandı. Yardım gelmesi için bağıran Black bıçağını saplı olduğu yerden geri alarak halattan yukarı fırladı. O da yüzü gözü gaza bulanmış halde, zemine gerisin geri yığıldı. Ardından başkaları yetişti. Üzerinden sıçrayarak saldırdılar, halattan yukarı çıkıp ızgaradan öteye üşüştüler.</tt></p><p class="calibre4"><tt class="calibre5">Denetleme tünellerinin basık aralığında müthiş bir kavga ve kovalamaca böylece başlamış oldu. Devler denetleme tüneline havalandırma borusunu keserek girmişlerdi, ama yaralı arkadaşları onlara ayak bağı oluyordu. Destek kuvvetleri, bir zamanlar Complain'i de taşımış olan konveyörlerin üzerinde yetiştiler. Bu arada boru kirişlerinin çevresinde gittikçe artan sayıda Baştaraflı, Devler'i sürekli olarak hırpalıyordu.</tt></p><p class="calibre4"><tt class="calibre5">Dövüşmek için çok tuhaf bir dünyaydı bu. Denetleme tümelleri her katın ve her güvertenin çevresini dolanıyordu. Işık yoktu; onları şimdi rastgele aydınlatan el fenerleri kirişlerin arasında çok garip gölge ağlarının oynaşmasına yol açıyordu, fek başına keskin bir nişancı için ideal bir ortamdı; bir grup için ise tam anlamıyla cehennemin kendisiydi: Dostu düşmandan ayırmak mümkün olmuyordu.</tt></p><p class="calibre4"><tt class="calibre5">Olayların tam bu aşamasında Gregg, kumandayı ele almak üzere meclis odasından döndü. Kısa süre içinde arbedeye belirli bir düzen getirmişti. Artık Scoyt da bir süre için eylemin dışında kaldığından Baştaraflılar da ona riayet ediyorlardı.</tt></p><p class="calibre4"><tt class="calibre5">"Birisi şu ışın tabancasını getirsin bana," diye kükredi. "Geri kalanların hepsi peşimden Güverte 20'ye gelecek. Eğer oradaki deliklerden inersek Devler'i arkadan çevirebiliriz."</tt></p><p class="calibre4"><tt class="calibre5">Dört dörtlük bir fikirdi bu. Tek pürüz şuydu ki -ve bu bütün kapakların kaldırılmış olmasına rağmen nasıl olup da Devler'in güverteden güverteye hâlâ görülmeden geçebildiklerini de açıklıyordu- denetleme tünelleri dış gövdenin hemen bitişiğinde gemiyi çepeçevre dönüyor ve üst kattaki tüm odaları çevreliyordu. Bu durum iyice anlaşılıncaya kadar Devler'in hareketlerinin engellenebilmesi olanaksızdı. Gemi, Gregg'in hesaba kattığından da karmaşıktı. Gözleri dönmüş halde giriş deliklerinden aşağı saldıran adamları, düşmanı bulamadılar.</tt></p><p class="calibre4"><tt class="calibre5">Gregg vahşi doğasının gerektirdiği gibi davrandı. Karşısına çıkan her engeli ısı tabancasıyla eriterek kendine bir yol açmaya başladı. Denetleme tünelleri gemi sakinlerine daha önce hiç açılmamıştı; daha önce bir ısı tabancası geminin duyarlı kılcal damarları arasında çılgın gibi kullanılmamıştı.</tt></p><p class="calibre4"><tt class="calibre5">Isıyı vermeye başlamasının üzerinden daha üç dakika geçmeden, Gregg bir lağımı ve ana su borusunu patlatmıştı bile. Şiddetle püsküren basınçlı su adamlardan birini duvara yapıştırdı, onunla öfkeyle oynadı, boğdu, karşısına çıkan her şeyin üzerinden çağlayarak geçti, güvertelerin arasındaki metal aralıklarda köpükler saçtı.</tt></p><p class="calibre4"><tt class="calibre5">Yaklaşan tehlikenin farkına varan Baştaraf adamlarından biri, "Kapat şu şeyi, seni ahmak herifi" diye bağırdı.</tt></p><p class="calibre4"><tt class="calibre5">Gregg yanıt olarak tabancayı adama yöneltti.</tt></p><p class="calibre4"><tt class="calibre5">Sırada bir enerji kablosu vardı. Bir kobra yılanı gibi şahlanan ve kıvılcımlar saçan gerilim hattı, denetleme konveyörlerinin işlediği raylara çarptı; iki adam gık çıkaramadan öldüler</tt></p><p class="calibre4"><tt class="calibre5">Yer çekimi iflas etmişti. Bütün o güverte boyunca serbest düşmeye geçildi aniden. Düşme duygusu kadar hızla paniğe yol açan başka hiçbir şey olamaz. O kısıtlı ortamda başlayan panik her şeyi daha da berbat hale getirdi. Bizzat Gregg sıfır yerçekimiyle her ne kadar daha önce karşılaşmış da olsa, bir an için kontrolünü kaybedip tabancasını yere düşürdü. Yerde zıplayan silah yine ona doğru yükseldi. Gregg çığlık çığlığa ve sakalları tutuşmuş halde bir yumruk indirdi ateş saçan namluya...</tt></p><p class="calibre4"><tt class="calibre5">Bu pandomim süresince Complain ve Vyann, bir sedye üzerinde odasına getirilmiş olan Amir Scoyt'un yanındalardı. Complain, gazın tadını kendisi de yakınen bildiğinden, hâlâ baygın yatan Scoyt'u çok iyi anlayabiliyordu. Scoyt'un saçlarında gaz kokusu vardı hâlâ... aynı zamanda da yanık kokusu. Yukarı bir göz attığında ızgaranın deliklerinden ince bir dumanın sunduğunu gördü.</tt></p><p class="calibre4"><tt class="calibre5">"Aptalların iki güverte aşağıda başlattıkları şu yangın," dedi, "havalandırma sistemi dumanı her yere taşıyacak!" diye bağırdı Vyann'a. "Durdurulması gerek!" "Güverteler arası kapıları kapatabilsek..." dedi kız. "Roger'ı buradan çıkarmamız gerekir mi dersin?"</tt></p><p class="calibre4"><tt class="calibre5">Kız henüz konuşmasını tamamlamadan, Scoyt inleyip kıpırdanmaya başlamıştı bile. Adamın yüzüne su serpip kollarına masaj yaparken, koridordan gelen bağrışmaları duyamayacak kadar meşguldüler; zaten o kadar çok gürültü vardı ki, kapı aniden savrularak Aza Tregonnin eşikte belirinceye dek hiçbir şeyin farkında olmaksızın biraz daha zaman harcadılar.</tt></p><p class="calibre4"><tt class="calibre5">"İsyan!" dedi Tregonnin. "isyan! Ben de böyle olmasından korkuyordum. Ah, tecrit aşkına, başımıza neler gelecek? Ölüyollar çetesinin aramıza alınmasına daha başında karşı çıkmıştım- Scoyt'u ayıltamaz mısınız? O ne yapılması gerektiğini bilir! Benden bir eylem adamı olmamı bekleyemezsiniz!" ' Complain kaşlarını çatarak adama baktı. Küçük kütüphaneci, heyecandan faltaşı gibi açılmış gözleriyle zıp zıp zıplıyordu parmaklarının ucunda.</tt></p><p class="calibre4"><tt class="calibre5">"Sorun nedir acaba?" diye sordu Complain. Bu-hor görücü bakışlar karşısında Tregonnin kendini toparlayabilmek için gözle görülür bir çaba sarf etti. "Gemi enkaza çevriliyor," dedi daha sakin bir sesle. "Zırdeli Hawl -şu küçük kafalı adam- ısı tabancasını eline geçirdi. Ağabeyin yaralandı. Şimdi çetenin çoğu -ve bizim adamlarımızdan bazıları- özetle her şeyi paramparça etmekle meşguller. Onlara durmalarını ve tabancayı teslim etmelerini emrettim, ama bana güldüler."</tt></p><p class="calibre4"><tt class="calibre5">"Scoyt'un emirlerine uyacaklardır," dedi Complain ciddiyetle. Scoyt'u ısrarla sarsmaya başladı.</tt></p><p class="calibre4"><tt class="calibre5">"Korkuyorum, Roy. Çok kötü şeyler olacakmış gibi hissetmekten alamıyorum kendimi," dedi Vyann.</tt></p><p class="calibre4"><tt class="calibre5">Yüzüne bir göz atması kızın ne kadar korkmuş olduğunu Complain'e anlatmaya yetti. Yanına giderek kolunu okşadı.</tt></p><p class="calibre4"><tt class="calibre5">"Amir Scoyt'la ilgilenmeye devam et, Aza," dedi Tregonnin'e. "Yakında tüm sorunlarınızı çözecek kadar kendine gelecektir. Biz geri döneceğiz." Şaşkınlaşmış Vyann'ı koridora çıkardı. İnce bir sızıntı halindeki su güverte boyunca akıyor ve giriş deliklerinden aşağı damlıyordu. "Şimdi ne olacak?" diye sordu kız.</tt></p><p class="calibre4"><tt class="calibre5">"Bunu daha önce düşünmediğim için aptal olmalıyım," dedi Complain. "Devler'e ulaşabilmek için gemiyi tepemize yıkma riskini göze almak zorundayız... eğer başka bir yolu yoksa, tabii. Ama başka bir yol var! Zac Deight'ın odasında Curtis'le, yani Devlerin şefiyle konuşabildiği garip bir araç mevcut." "Anımsamıyor musun Roy, Marapper Zac Deight'ın gittiğini söylemişti." "Bu aracın nasıl çalıştığını anlamanın yolunu onsuz da bulabiliriz," diye karşılık verdi Complain. "Ya da bize yararlı olabilecek başka bir şeyle karşılaşabiliriz orada. Halen pek yararlı bir iş yapmadığımız kesin." Baştaraf sakinlerinden altı kişilik bir grup yanlarından sessizce koşarak geçerken alaycı alaycı konuşmuştu. Herk koridordan aşağı suları saçarak kaçıyor gibiydi; yangının a kokusunun onları kışkırttığı açıktı. Complain, Vyann'ın yumuşacık elini tutarak onu hızla Güverte 17'nin en alt katına indirdi. Giriş kapakları bir kenara mezar taşları gibi atılmışlardı, ama başlarına dikilen nöbetçiler başka yerlerde heyecan aramak için daha şimdiden terk etmişlerdi yerlerini.</tt></p><p class="calibre4"><tt class="calibre5">Sersemlemiş meclis üyesini terk ettiği odanın kapısı önünde duraklayan Complain el fenerini doğrulttu ve kapıyı tekmeleyerek açtı.</tt></p><p class="calibre4"><tt class="calibre5">Zac Deight orada, metal bir sandalyede oturuyordu. Marapper da şişman gövdesini bir koltuğa yaymış vaziyette, oradaydı; elinde bir çarpan tutuyordu. "Benliğinize ferahlık, çocuklarım," dedi rahip. "İçeri gel Roy, içeri gel. Tabii sen de Müfettiş Vyann, tatlım!"</tt></p><p class="calibre4"><tt class="calibre5">4</tt></p><p class="calibre4"><tt class="calibre5">"Ne işin var bu güvertelerde, Marapper, seni kaypak moruk?" diye şaşkınlık içinde sordu Complain.</tt></p><p class="calibre4"><tt class="calibre5">Avcının eski günlerde kullanmaya hiçbir zaman cesaret edemeyeceği bu nahoş hitap tarzını duymazdan gelen rahip, genellikle olduğu üzere açıklama yapmaya çoktan hevesliydi. Dediğine göre, özellikle geminin son sırlarını da Zac Deight' tan işkence yoluyla çıkarmak amacıyla orada bulunmaktaydı; ama her ne kadar uzunca bir süre geçmiş olsa da işe yeni yeni başlamaktaydı; çünkü meclis üyesini ayıltmayı henüz başaramamıştı.</tt></p><p class="calibre4"><tt class="calibre5">"Ama meclis toplantısında onu burada bulamadığını söylemiştin," dedi Vyann. "Bir Harici olduğu için Deight'ı, benim elime geçmeden önce parça parça etmelerini istememiştim," dedi Marapper.</tt></p><p class="calibre4"><tt class="calibre5">Complain, "Onun bir Harici olduğunu ne zamandır biliyorsun?" diye şüpheyle sordu.</tt></p><p class="calibre4"><tt class="calibre5">"İçeri girip onu yerde yatar halde bulduğumdan beri... Parmağındaki sekiz kenarlı yüzüğüyle tabii!" dedi Marapper kendinden memnun bir sesle. "Ayrıca tırnaklarının altına dayadığım bir çakıyla ondan bir miktar bilgi koparmayı da başardım. Devler ve Hariciler şu dışarıda gördüğünüz gezegenden geliyorlar; ama bir gemi gelip onları götürmeden önce buradan ayrılmaları mümkün değil. Çünkü bu gemi o gezegene inemez."</tt></p><p class="calibre4"><tt class="calibre5">"Kontrol edilemez haldeyken tabii inemez," dedi Vyann. "Rahip Marapper, vaktinizi boşa harcıyorsunuz. Ayrıca küçüklüğümden beri yakından tanıdığım bu meclis üyesine işkence yapmanıza da izin veremem."</tt></p><p class="calibre4"><tt class="calibre5">"Unutma ki onun niyeti bizi öldürmekti!" diye anımsattı kıza Complain. Kız, mantıktan da üstün bir haklılığa sahip olduğuna dair kadınsı inancıyla, yanıt vermek yerine onu inatçı bakışlarla süzdü.</tt></p><p class="calibre4"><tt class="calibre5">"İkinizi de ortadan kaldırmayı denemekten başka seçeneğim yoktu," dedi Deight boğuk bir sesle. "Eğer beni bu korkunç yaratığın elinden kurtarırsanız ne isterseniz yaparım... Mantık dahilinde tabii."</tt></p><p class="calibre4"><tt class="calibre5">Dünyada bir rahiple bir kız arasında üç taraflı bir tartışmaya sürüklenmekten daha münasebetsiz çok az durum vardır; nitekim Complain de konumundan hiç mi hiç memnun değildi, ama ne Vyann'ın önünde böyle davranabilirdi, ne de aniden sahip olduğu duyarlılığı rahibe açıklayabilirdi. Didişmeye başladılar. Bu durum yakınlardan gelen tuhaf, tırmalayıcı ve tanımlanamadığı için daha da korkutucu bir sesle kesildi. Ses gittikçe şiddetlendi. Aniden tepelerinden gelmeye başlamıştı.</tt></p><p class="calibre4"><tt class="calibre5">Fareler hareket halindelerdi! O katın üzerinde yer alan havalandırma tünelinden geçiyorlardı; küçük ve pembe ayaklar, bütün fare kavmi gümbür gümbür geçerken, Complain'in kısa bir süre önce aşağı atladığı ızgaranın üzerinde koşuştular. Toz yağdı odanın içine ve tozla beraber duman da geldi.</tt></p><p class="calibre4"><tt class="calibre5">Ürkmüş fare sürüsü uzaklaştığında, "Bu tür şeyler geminin her yanında cereyan ediyor olsa gerek," dedi Complain "Yangın fareleri deliklerinden dışarı uğratıyor. Adamlar zamanla gemiyi tamamen sökmüş olacaklar. Bunu yaparken hepimizi öldürseler de gizli sığınağınızı mutlaka ortaya çıkaracaklardır. Eğer kendin için neyin hayırlı olduğunu biliyorsan, Deight, şu aleti alır ve elleri havada ortaya çıkmasını söylersin Curtis'e."</tt></p><p class="calibre4"><tt class="calibre5">"Bunu yapsam bile beni asla dinlemezler," dedi Zac Deight. Cildi kâğıt gibi incelmiş ellerini kucağında ovuşturuyor du.</tt></p><p class="calibre4"><tt class="calibre5">"Bu benim sorunum," dedi Complain. "Şu Küçük Köpek nerede? Aşağıdaki gezegenin yüzeyinde mi?"</tt></p><p class="calibre4"><tt class="calibre5">Zac Deight canından bezmiş bir halde başını sallayarak onayladı. Göğüs germeye çalıştığı ruh sıkıntısını belli eder biçimde sürekli öksürerek boğazını temizlemeye çalışıyordu.</tt></p><p class="calibre4"><tt class="calibre5">"Ayağa kalk ve Curtis'e derhal Küçük Köpek'e telefon ederek buraya bir gemi göndermelerini sağlamasını söyle," dedi Complain. Çarpanını çekti ve Deight'a yöneltti.</tt></p><p class="calibre4"><tt class="calibre5">"Sadece ben çarpan çekerim burada!" diye bağırdı Marapper. "Deight benim tutsağım!" Kendi silahını çekmiş halde yerinde fırlayarak Complain'e doğru yürüdü. Complain vahşi bir tekmeyle uçurdu onu rahibin elinden. "Bu tartışmada üçüncü bir tarafın varlığına katlanamayız, rahip," dedi. "Eğer bu işin içinde kalmak istiyorsan sesini kes. Pekâlâ, Deight, kararını verdin mi?" Yüzünü kararsızlık içinde buruşturan Zac Deight umarsızca ayağa kalktı. "Ne yapacağımı bilemiyorum. Durumunuzu kesinlikle hiç anlamıyorsunuz," dedi. "Eğer elimde olsaydı size gerçekten yardım ederdim. Sen özünde aklı başında bir adama benziyorsun Complain; eğer sırf seninle ben..."</tt></p><p class="calibre4"><tt class="calibre5">"Benim aklım başımda falan değil," diye bağırdı Complain. "Her şey olabilirim, ama aklı başında asla! Bul şu Curtis'i. Haydi, yaşlı tilki seni, kımılda biraz! Buraya bir gemi getirt!"</tt></p><p class="calibre4"><tt class="calibre5">"Müfettiş Vyann, lütfen siz..." dedi Deight.</tt></p><p class="calibre4"><tt class="calibre5">"Evet, Roy, lütfen..." diye söze başladı Vyann.</tt></p><p class="calibre4"><tt class="calibre5">"Hayır!" Complain kükredi. Herkesin, hatta kadınların bile kendilerine göre bir iradelerinin olması rezilliğin dik âlâsıydı. "Çektiğimiz tüm acıların sorumlusu işte bu hödüklerdir. Şimdi ya bizi beladan kurtaracaklar, ya da artık kendileri bilirler."</tt></p><p class="calibre4"><tt class="calibre5">Kitap dolaplarından birini yakalayarak öfkeyle odanın ortasına çekti. Telefon duvardaki girintisinde, konuşulan her mesajı iletmek için sessiz ve tarafsız bekliyordu.</tt></p><p class="calibre4"><tt class="calibre5">"Bu kez çarpanımı 'öldürücüye' ayarladım, Deight," dedi Complain. "Üçe kadar konuşmaya başlamanı tavsiye ederim. Bir... iki..."</tt></p><p class="calibre4"><tt class="calibre5">Zac Deight ahizeyi yerinden alırken gözleri yaşarmıştı. Telefon elinde titriyordu.</tt></p><p class="calibre4"><tt class="calibre5">Bir ses yanıt verdiğinde, "Bana Curtis'i bulur musunuz, lütfen," dedi. Bu aracın geminin içindeki gizli karargâhla bağlantılı olduğunu düşündüğünde cinleri tepesinde de olsa Complain, damarlarında gizli bir heyecanın dolaşmasına engel olamamıştı.</tt></p><p class="calibre4"><tt class="calibre5">Curtis telefona çıktığında odadakilerin dördü de sesini net bir biçimde duyabiliyordu. Sesi gerginlikten tizleşmişti; o kadar hızlı konuşuyordu ki onu tanımayanlar bir Dev'in konuşmakta olduğunu tahmin edemezlerdi. Yaşlı meclis üyesinin henüz bir kelime bile söylemesine meydan bırakmadan bağırıp çağırmaya başlamıştı.</tt></p><p class="calibre4"><tt class="calibre5">"Deight!" dedi. "Bir yerlerde hata yapmışsın. Zaten bu görev için çok yaşlı olduğunu söylemiştim hep! Lanet olası hızlıbaşlar kaynak tabancasını kullanıma soktular. Sanırım o tabancanın sende olduğunu iddia ediyordun! Onunla ortalığı yakıp yıkıyorlar... tamamen çıkmışlar zıvanadan! Çocuklardan birkaçı onu geri almayı denedi, ama başaramadılar ve şimdi bizim yakınımızda gemi yanmaya da başladı! Bu senin marifetin! Sorumluluğu yüklenmek zorunda kalacaksın..." Bu kelime yağmuru süresince Zac Deight'ta ince bir değişim olmuş, yine eski gururlu haline benzer bir havaya girmişti. Elindeki telefon ahizesi titremeyi kesti.</tt></p><p class="calibre4"><tt class="calibre5">"Curtis!" dedi. Sesindeki emredici ton telefon hattında ani bir sessizliğe yol açtı. "Curtis, kendine gel! Sızlanmanın vakti değil. Çok daha yaşamsal olaylar söz konusu. Küçük Köpek e ulaşıp onlara..."</tt></p><p class="calibre4"><tt class="calibre5">"Küçük Köpek ha!" diye bağırdı Curtis ve kaldığı yerden yine tam gaz devam etti. "Küçük Köpek'e ulaşamıyorum! Ne söyleyeceğimi niçin dinlemiyorsun? Elinde kaynak tabancasıyla maymunluk yapan hızlıbaşlardan biri, bizim tam altımızda, Güverte 20'nin orta katındaki bir enerji hattını koparmayı becerdi. Çevremizdeki duvarların tamamı elektriklenmiş durumda. Şimdiden dört adamım akıma kapılarak kendilerinden geçtiler. Telsizimiz ve aydınlatmamız çalışmıyor. Burada tıkılıp kaldık. Ne Küçük Köpek'e bağlanabiliyoruz ne de dışarı çıkabiliyoruz..." Zac Deight inilder gibi bir ses çıkardı. Telefonu umutsuzluk içinde bıraktı ve Complain'e işaret etti.</tt></p><p class="calibre4"><tt class="calibre5">"İşimiz bitik," dedi. "Konuşulanları duydun. Kendi kulaklarınla işittin." Complain çarpanıyla adamın zayıf kaburgalarını dürttü. "Sesini kıs," diye tısladı. "Curtis'in konuşması henüz bitmedi."</tt></p><p class="calibre4"><tt class="calibre5">Telefon hâlâ bağırıp çağırıyordu.</tt></p><p class="calibre4"><tt class="calibre5">"Orada mısın Deight? Niçin yanıt vermiyorsun?"</tt></p><p class="calibre4"><tt class="calibre5">"Buradayım," diye bezgince yanıtladı Deight.</tt></p><p class="calibre4"><tt class="calibre5">"Yanıt ver o zaman. Eğlence olsun diye mi konuşuyorum burada?" diye tersledi Curtis. "Hepimiz için tek bir çıkar yol kaldı. Güverte 10'daki personel çıkışında acil durum vericisi var. Anladın mı? Biz burada sepetteki yengeçler gibi kısılıp kaldık. Dışarı çıkamıyoruz. Sen dışarıdasın. O vericiye ulaşıp Küçük Köpek'ten yardım istemelisin. Bunu yapabilir misin?" Çarpan Zac Deight'ın böğrüne daha bir hevesle dayanmıştı. "Deneyeceğim," dedi.</tt></p><p class="calibre4"><tt class="calibre5">"İyi edersin! Bu bizim yegâne şansımız. Deight, ayrıca..." "Evet?"</tt></p><p class="calibre4"><tt class="calibre5">"Tanrı aşkına söyle silahlı gelsinler... Hem de çabuk!" "Pekâlâ."</tt></p><p class="calibre4"><tt class="calibre5">"Denetleme tüneline gir ve bir konveyöre bin."</tt></p><p class="calibre4"><tt class="calibre5">"Tamam, Curtis."</tt></p><p class="calibre4"><tt class="calibre5">"Çabuk ol, birader! Tanrı aşkına acele et!"</tt></p><p class="calibre4"><tt class="calibre5">Zac Deight telefonu kapattıktan sonra uzun ve beklenti dolu bir sessizlik oldu. "O radyoya ulaşmama izin verecek misiniz?" diye sordu Deight. Complain başıyla onayladı.</tt></p><p class="calibre4"><tt class="calibre5">"Seninle geliyorum," dedi. "Kendimize bir gemi bulmak zorundayız." Vyann'a döndü. Kız yaşlı adamın şükranla karşıladığı bir sürahi su getirmişti. "Laur," dedi Complain, "lütfen geri dönüp şu ana dek herhalde kendine gelmiş olan Scoyt'a, Devler'in gizlenme yerlerinin Güverte 20'nin üst katında bir yerde olduğunu söyler misin? Hepsini mümkün olan en kısa zamanda toptan temizlemesini söyle ona. Söyle, temkinli hareket etsin: Orada bir çeşit tehlike olsa gerek. Ona de ki... de ki Curtis adında, Uzun Yolculuğa özellikle yavaş yavaş çıkarılması gereken bir Dev var. Kendine dikkat et, Laur. Ben en kısa zamanda döneceğim."</tt></p><p class="calibre4"><tt class="calibre5">Vyann, "Benim yerime Marapper gitse..." dedi.</tt></p><p class="calibre4"><tt class="calibre5">"Mesajımın çarpıtılmadan ulaşmasını istiyorum," diye dobra dobra yanıtladı Complain.</tt></p><p class="calibre4"><tt class="calibre5">"Lütfen dikkatli ol," diye yalvardı kız.</tt></p><p class="calibre4"><tt class="calibre5">"Merak etme," dedi Marapper sertçe, "ona bir şey olmaz... Bütün hakaretlerine rağmen onunla gideceğim. Mesanem bana çok tatsız bir şeylerin tezgahlanmakta olduğunu söylüyor."</tt></p><p class="calibre4"><tt class="calibre5">Koridorda onları dörtgen pilot lambaları karşıladı. Aralıklı dizilmiş mavi benekler karanlığı daha az ürpertici yapma yolunda çok az başarı sağlıyordu ve Complain Laur Vyann'in uzaklaşmasını kaygıyla izledi, isteksizce dönüp suların içinde, Marapper ve Zac Deight'ın ardı sıra yürümeye başladı; rahip başında mutsuzca dikilirken Deight kendini bir delikten aşağı sarkıtmaya başlamıştı bile.</tt></p><p class="calibre4"><tt class="calibre5">"Bekle!" dedi Marapper. "Aşağıdaki fareler ne olacak?" "Senin ve Complain'in çarpanlarınız var ya," dedi Zac Deight kibarca. Bu yanıt Marapper'ın mutsuzluğunu hiç de geçirmişe benzemiyordu. "Yazık!" diye yakındı Marapper. "Bu giriş deliği benim geçemeyeceğim kadar dar olmalı. Ben iri bir adamım Roy."</tt></p><p class="calibre4"><tt class="calibre5">"Daha da iri bir palavracısın," dedi Complain. "Yürü hay di, doğru aşağıya! Farelere karşı gözümüzü dört açmak zorundayız. Eğer şansımız yaver giderse, bizimle uğraşamayacak kadar meşgul olacaklardır."</tt></p><p class="calibre4"><tt class="calibre5">Bu katın basık konveyörlerini geminin bir ucundan diğerine taşıyan çift rayın üzerinde elleri ve dizleriyle emekleyerek denetleme tüneline tıkıştılar. Burada konveyör yoktu. Hat boyunca emeklediler; ta ki burada bile iki güverteyi birbirinden ayıran güverteler arası metaldeki dar bir aralıktan geçip üçüncü bir güvertede bir konveyör buluncaya dek. Zac Deight'ın yönlendirmesi üzerine konveyöre tırmanıp uzandılar.</tt></p><p class="calibre4"><tt class="calibre5">Kontrollere hafifçe dokunur dokunmaz hızla hareket ederek yola koyulmuşlardı. Güverte bölümlerinin birleşme çizgileri başlarının sadece birkaç santim yukarısında birbirlerini kovalıyordu. Marapper inleyerek göbeğini içeri çekmeye çalıştı; kısa bir süre sonra Güverte 10'a vardıklarında yavaşladılar. Meclis üyesi konveyörü durdurdu ve indiler.</tt></p><p class="calibre4"><tt class="calibre5">Geminin bu uzak ucunda fare izleri pek boldu. Yerler dışkı ve kumaş kırpıntılarıyla kaplıydı. Marapper el fenerini sürekli olarak sağa sola çevirip duruyordu.</tt></p><p class="calibre4"><tt class="calibre5">Konveyörü hemen güvertenin içinde durdurduklarından ayağa kalkabiliyorlardı. Bir buçuk metre kadar üstlerinde ve yanlarında kirişler, oluklar, borular, kablolar ve geminin koridorlarını taşıyan muazzam kolonlar tarafından enine kesilmiş denetleme tüneli, iki güverte halkası arasında rondela görevi görüyordu. Hemen başlarının üzerinde karanlığın içine doğru yükselen çelik basamaklar vardı. "Personel girişi, tabii ki, üst katta yer alıyor," dedi Zac Deight. Merdivenin yatay çubuklarından birini kavrayarak tırmanmaya başladı. Complain onun peşi sıra tırmanırken, sanki şu anda aralarından tırmanmakta oldukları odalarda çok eskiden patlamalar gerçekleşmişçesine, her iki yanlarında yaygın hasar saptadı. Henüz daha "patlama" sözcüğü zihninde somutlaşırken, bir gümbürtü, bütün gemi bir orkestraya dönüşünceye kadar tınlamalar ve iniltiler oluşturarak denetleme tünelleri boyunca titreşti.</tt></p><p class="calibre4"><tt class="calibre5">"Sizin adamlarınız hâlâ gemiyi parçalamakla meşguller," dedi Zac Deight soğuk bir tavırla.</tt></p><p class="calibre4"><tt class="calibre5">"Hazır iş üzerindeyken birkaç tabur Dev de öldürürler umarım," dedi Marapper. "Tabur mu?" diye bağırdı Deight. "Gerçekten de, sizin deyiminizle gemide kaç adet 'Dev' olduğunu sanıyorsunuz?"</tt></p><p class="calibre4"><tt class="calibre5">Rahipten ses çıkmayınca Deight kendi kendini yanıtladı. "Zavallılar, tamı tamına on iki kişiler," dedi. "Curtis dahil onüç"</tt></p><p class="calibre4"><tt class="calibre5">Bir an için Complain, olup bitenleri, hiç tanımadığı bir adamın, Curtis'in gözleriyle görmeyi becerdi. Gemide geri kalan herkes vahşi bir öfkeyle onun gizlendiği yeri ararken, harap odalardan birine sıkışmış, karanlıkta saklanmaya çalışan endişeli adamın gözleriyle... Bu muhteşem bir manzaraydı. Daha fazla düşünmeye vakit yoktu. En yakın giriş deliğine doğru yatay yönde emekleyerek üst kata eriştiler. Zac Deight sekizgen yüzüğünü yuvaya yerleştirdi ve kapak başlarının üzerinde açıldı. Dışarı tırmanırlarken minik güvelerden oluşan bir bulut omuzlarının çevresinden havalandı, bir an havada asılı gibi durdu, sonra karanlık koridorda uçarak dağıldı. Complain çarpanını hızla çekerek arkalarından ateş açtı; Marapper'in el fenerinin ışığında çoğunun güverteye döküldüğünü memnuniyetle izledi.</tt></p><p class="calibre4"><tt class="calibre5">"Umarım hiçbiri kaçamamıştır," dedi. "O şeylerin farelere gözcülük yaptıklarına yemin edebilirim."</tt></p><p class="calibre4"><tt class="calibre5">Geminin bu bölümündeki yıkım Complain ve Marapper' in o ana dek gördüklerinin en berbatlarındandı. Hangi yöne baksalar ayakta kalmış tek bir duvar bile göremiyorlardı. İnce bir patika açmak için süpürüldükleri şerit dışında her taraf cam parçaları ve moloz kaplıydı. Tüm duyuları tetikte, patikadan aşağı yürüdüler.</tt></p><p class="calibre4"><tt class="calibre5">"Bu yer de neresiymiş böyle?" diye merakla sordu Complain. "Bir zamanlar bir 'yer'ken yani?"</tt></p><p class="calibre4"><tt class="calibre5">Düşünceli ve gölgelenmiş yüzüyle Zac Deight yanıt vermeden yürümeye devam etti. "Neresiydi bu yer, Deight?" diye yineledi Complain.</tt></p><p class="calibre4"><tt class="calibre5">"Oh... Bu güverte genellikle Tıbbi Araştırmalar'a ayrılmıştı," dedi Deight. Dalgın zihni başka şeylerle meşgul gibiydi. "Sanırım sonunda bakımı uzun süredir yapılmayan bir bilgisayar patlayarak un ufak oldu. Geminin bu bölümüne sıradan asansör ve koridorları kullanarak ulaşamazsınız; bu bölge tamamen yalıtılmıştır. Mezar içinde bir mezar gibi."</tt></p><p class="calibre4"><tt class="calibre5">Complain içinde bir şeylerin kıpırdandığını hissediyordu. Tıbbi Araştırmalar! işte burası, yirmi üç nesil önce, June Payne'ın, paynini bulan kişinin çalıştığı yerdi. Kızı bir masanın üzerine eğilmiş çalışırken düşlemek istedi, ama gözlerinin önüne sadece Laur'un hayali geldi.</tt></p><p class="calibre4"><tt class="calibre5">Böylece personel girişine vardılar. Benzer halkaları ve tehlike uyarılarıyla yük girişinin daha küçük bir kopyasıydı. Zac Deight hâlâ dalgın dalgın bakarak halkalardan birine doğru ilerledi.</tt></p><p class="calibre4"><tt class="calibre5">"Bekle!" dedi Marapper acele acele. "Roy, düzenbazlık rehberim olsun ki, bu sefil herif bizi tongaya düşürmeye çalışıyor. Bizi tehlikenin kucağına atacak." "Deight, eğer orada bekleyen birileri varsa," diye uyardı Complain, "sen ve onlar hiç gecikmeden çıkarsınız Uzun Yolculuğa. Aklını başına al!" Deight dönüp onlarla yüzleşti. Çehresine kazılı olan o dayanılmaz acı ifadesi daha sakin bir günde ve başka bir ortamda mutlaka merhamet uyandırırdı. "Orada kimse yok," dedi boğazını temizlemek için öksürürken. "Korkmanız gerekmez."</tt></p><p class="calibre4"><tt class="calibre5">"Şu... radyo nesnesi orada mı?" diye sordu Complain.</tt></p><p class="calibre4"><tt class="calibre5">"Evet."</tt></p><p class="calibre4"><tt class="calibre5">Marapper el fenerinin ışığını Deight'ın yüzünden ayırmadan Complain'in kolunu tuttu.</tt></p><p class="calibre4"><tt class="calibre5">"Onun Küçük Köpek denilen şu yerle konuşmasına gerçekten izin verip onların pürsilah buraya gelmelerine yol açmayacaksın, değil mi?" "Sırf senin cemaatinde doğdum diye benim bir salak olduğumu sanmamalısın rahip," dedi Complain. "Deight bizim istediğimiz mesajı iletecek. Aç kapıyı, Aza!" Kapı savrularak açıldı ve her bir kenarı beş adım kadar genişlikte olan kare şeklindeki giriş, bir duvarı boyunca şövalye zırhlan gibi dizilmiş uzay giysileriyle karşılarına çıktı. Giysilerin dışında sadece bir tek nesne vardı odada: taşıma askısı ve teleskopik anteniyle küçük, taşınabilir bir telsiz radyo.</tt></p><p class="calibre4"><tt class="calibre5">Yük girişinde olduğu gibi bu girişte de bir pencere vardı. Gemi boyunca yerleştirilmiş olan dört personel ve iki yük hava kilidi, Kontrol Odası'ndaki kapatılmış kabarcık dışında geminin yegâne girişlerini oluşturuyordu. Geminin dış zırhının geri kalan kısmından farklı bir genleşme katsayısına sahip oldukları için, doğal olarak zayıf noktalan oluşturuyorlardı ve sadece dışarının görülmesinin elzem olduğu noktalara yerleştirilmişlerdi. Marapper böyle bir manzarayla ilk kez karşılaşıyordu.</tt></p><p class="calibre4"><tt class="calibre5">O da, diğerlerinin daha önce olduğu gibi, huşuya kapılmıştı. Yaşamında ilk kez söyleyecek söz bulamadan, nefesini tutmuş halde, muhteşem uzay boşluğuna bakakalmıştı.</tt></p><p class="calibre4"><tt class="calibre5">Gezegen, Complain'in son kez gördüğünden bu yana daha geniş bir hilale dönüşmüştü. Göz kamaştırıcı mavisine karışan yeşiller ve beyazlar, atmosfer kılıfının altında hiçbir rengin daha önce ışıldamadığı gibi ışıldıyordu. Bu davetkâr hilalin ötesinde, göreceli olarak çok daha küçük görünen güneş, yaşamdan bile canlı parıldamaktaydı.</tt></p><p class="calibre4"><tt class="calibre5">Marapper büyülenmiş gibi gösterdi ona.</tt></p><p class="calibre4"><tt class="calibre5">"Nedir bu? Bir güneş mi?"</tt></p><p class="calibre4"><tt class="calibre5">Complain başıyla onayladı.</tt></p><p class="calibre4"><tt class="calibre5">"Bizi tecrit eden kutsal örtü!" diye bağırdı Marapper afallamış halde. "Bu yuvarlak! Her nasılsa, bir kare biçiminde olacağını düşünmüştüm hep... Büyük bir pilot ışığı gibi!"</tt></p><p class="calibre4"><tt class="calibre5">Zac Deight telsiz radyonun yanına gitmişti. Onu titreyerek yerden kaldırırken diğerlerine döndü.</tt></p><p class="calibre4"><tt class="calibre5">"Şimdi bilseniz de olur artık," dedi. "Ne olacaksa olsun, ama size söylemem gerek. Şu gezegen... işte orası Yer!"</tt></p><p class="calibre4"><tt class="calibre5">"Ne?" dedi Complain. Aniden sorulara boğulmuştu. "Yalan söylüyorsun, Deight! Yalan olmalı! Orası Yer olamaz! Orasının Yer olamayacağını biliyoruz!" Yaşlı adam aniden ağlamaya başlamıştı. Tuzlu gözyaşları yanaklarından aşağı çizgiler açıyordu. Onları sakinleştirmeyi denemedi bile. "Size söylenmesi gerekirdi," dedi. "Öyle çok... öyle çok acı çektiniz ki! Şu dışarıdaki Yer... ama oraya gidemezsiniz! Uzun Yolculuk... Uzun Yolculuk sonsuza dek sürmeli. Bu da yaşamın acımasızlıklarından biri işte." Complain adamın sıska gırtlağını yakaladı.</tt></p><p class="calibre4"><tt class="calibre5">"Beni iyi dinle, Deight," dedi sıkılmış dişlerinin arasından. "Eğer bu gördüğümüz Yer ise, niçin orada değiliz ve sen kimsin... ve Devler... ve Hariciler?.. Kimsiniz hepiniz, ha? Kimsiniz?"</tt></p><p class="calibre4"><tt class="calibre5">"Biz... Biz Yer'den geliyoruz," dedi Zac Deight boğulur gibi. Elini Complain'in çarpılmış suratının önünde boş yere salladı; kökünden sökülmüş bir ponik dalı gibi sallanıyordu. Marapper, Complain'i omzundan çekiştiriyor ve kulağına bir şeyler haykırıyordu. Deight'ın yüzü Complain'in gittikçe sıkılaşan pençesi altında kıpkırmızı kesilirken hep birlikte bağırtıyorlardı. Uzay giysilerine çarparak iki tanesinin yere düşmesine neden oldular ve kendileri de üzerlerine yıkıldılar. Sonra rahip, Complain'in parmaklarını meclis üyesinin boğazından koparmaya muvaffak olabildi.</tt></p><p class="calibre4"><tt class="calibre5">"Sen çıldırmışsın, Roy!" dedi soluk soluğa. "Zırdelisin sen! Onu boğup öldürecektin az daha!"</tt></p><p class="calibre4"><tt class="calibre5">"Ne dediğini işitmedin mi?" diye bağırdı Complain. "Biz korkunç bir komplonun kurbanlarıyız..."</tt></p><p class="calibre4"><tt class="calibre5">"Önce Küçük Köpek'le konuşmasını sağla! Önce konuştur onu! Şu radyo zamazingosunu kullanabilen tek kişi o! Konuştur onu, Roy. Onu daha sonra öldürür ve soru sorabilirsin."</tt></p><p class="calibre4"><tt class="calibre5">Rahibin sözleri Complain'in beynine yavaş yavaş işledi. Gözünü döndüren öfke ve çaresizlik dalgası çekilen okyanusun suları gibi terk ettiler zihnini. Marapper, kendi güvenliğinin söz konusu olduğu her durumdaki gibi, kurnazca ve erdemli konuşmuştu. Complain, biraz zorlanarak, özdenetimini bir kez daha sağladı. Ayağa kalktı ve Deight'ı da yerden kabaca kaldırdı.</tt></p><p class="calibre4"><tt class="calibre5">"Küçük Köpek neyin nesidir?" diye sordu.</tt></p><p class="calibre4"><tt class="calibre5">"O... o, bu geminin sakinleri üzerinde araştırma yapmak için, gezegenin yüzeyinde kurulmuş bir kurumun adıdır," dedi Zac Deight ve boğazını ovuşturdu. "Araştırmalar yapmak ha!.. Pekâlâ, çabuk bul onları ve de ki..- de ki adamlarından bazıları hastalandılar ve onları Yer'e taşımak için acele bir gemi gelmesi gerekiyor. Başka bir kelime dahi söyleme, yoksa seni lime lime edip farelere yediririz. Haydi!"</tt></p><p class="calibre4"><tt class="calibre5">"Ah!" Marapper ellerini beğeniyle ovuşturdu ve pelerinini düzeltti. "Gerçek bir mümin gibi konuştun, Roy. Sen benim en sevdiğim günahkârımsın. Gemi buraya geldiğinde mürettebatını etkisiz hale getirir ve onunla Yer'e döneriz. Herkes gidecek! Herkes! Buradan Kıçmerdivenleri'ne kadar her erkek, kadın ve Mutant!" Zac Deight telsizi kucağına aldı, düğmesini açtı. Sonra cesaretini topladı ve öfkelerini göze alarak onlara döndü.</tt></p><p class="calibre4"><tt class="calibre5">"Siz ikinize şu kadarını söyleyeyim," dedi gururla. "Ne olursa olsun -ve bütün bu olup bitenlerin nereye varacağından da çok korkuyorum- size söyleyeceklerimi anımsamanızı istiyorum. Haklı olarak kendinizi kandırılmış hissediyorsunuz. Yaşamlarınız bu geminin dar duvarları arasında eziyete mahkûm edilmiş. Ama nerede yaşarsanız yaşayın, nerede ve ne, zaman olursa olsun, yaşamlarınız acıdan kurtulamayacak. Evrendeki herkes için yaşam uzun, zorlu bir yolculuktur. Eğer siz..."</tt></p><p class="calibre4"><tt class="calibre5">"Bu kadarı yeter, Deight," dedi Complain. "Senden cenneti değil, sadece nerede acı çekeceğimize karar verme hakkımızı istiyoruz. Küçük Köpek'le konuşmaya başla, haydi."</tt></p><p class="calibre4"><tt class="calibre5">Benzi kireç gibi solan Zac Deight boynunu eğdi ve yüzünün hemen bir metre ötesindeki çarpanı unutmadan mesajını geçmeye başladı. Bir saniye sonra metal kutunun içinden yükselen berrak bir ses, "Selam, Büyük Köpek," dedi. "Burası Küçük Köpek, sizi çok net olarak duyabiliyoruz. Tamam." "Selam, Küçük Köpek," dedi Zac Deight ve sustu. Acıyla öksürerek boğazını temizledi. Durakladığında, Complain çarpanını burnunun altına dek soktu ve adam güneşe doğru bir göz attıktan sonra yine konuşmaya başladı. "Selam Küçük Köpek," dedi. "Bize hemen bir gemi gönderebilir misiniz?.. Hızlıbaşlar kontrolden çıktı! imdat! imdat! Hızlıbaşlar kontrolden çıktı! Silahlı gelin! Hızlıbaşlar... ıhh!" Complain'in ateşi dişlerinin, Marapper'ınki ensesinin üzerinde patlamıştı. Onunla birlikte yere doğru düşen radyosundan hâlâ konuşmalar gelirken öne yıkıldı. Adaleleri seğirmemişti bile. Daha güverteye çarpmadan önce ölmüştü. Marapper aracı yerden aldı.</tt></p><p class="calibre4"><tt class="calibre5">"Pekâlâ!" diye bağırdı ona doğru. "Gelin ve bizi alın, sizi kokuşmuş bit yiyiciler! Gelin ve bizi alın!"</tt></p><p class="calibre4"><tt class="calibre5">Rahip telsiz setini kaldırıp karşısındaki duvara fırlatarak parçaladı. Sonra her zamanki tipik kaypaklığıyla, ibadetin ilk hareketini yaparak Zac Deight'ın cesedi önünde diz çöktü ve ölüye karşı olan son görevlerini yerine getirmeye başladı.</tt></p><p class="calibre4"><tt class="calibre5">Complain sıkılmış yumruklarıyla uyuşmuş gibi bakıyordu gezegene. Rahibe katılmamıştı. Ölü karşısında cenaze ayini yapmak dürtüsü terk etmişti onu; batıl inançları aşmış gibiydi. Ama Marapper'da olmadığı anlaşılan bir idrak, tüm umutlarını söndüren bir idrak, onu olduğu yere mıhlamıştı. Yer'in çok yakınlarında olduğunu, bin bir gecikmenin ardından, sonunda bulmuşlardı. Yer onların gerçek yuvalarıydı. Ancak Yer, Zac Deight'ın itiraf ettiği üzere, Hariciler ve Devler tarafından ele geçirilmişti. Complain'in öfkesini boşu boşuna yakıp tüketen idrak işte buydu.</tt></p><p class="calibre4"><tt class="calibre5">5</tt></p><p class="calibre4"><tt class="calibre5">Laur Vyann, Güverte 20'deki coşkun hareketliliği izleyerek, sessiz ve çaresiz durdu. Olduğu yerde kalabilmeyi, kendini kırık bir kapı aralığına sıkıştırmak suretiyle becermişti: Bu güvertedeki yerçekimi hatları Amir Scoyt'un hücum kıtalarına yapılan saldırılar sırasında koparılmıştı. Şimdi eşeksenli üç katta da yön kavramı tam anlamıyla allak bullak olmuştu; daha önce var olmayan yukarılar ve aşağılar çıkmıştı ortaya ve Vyann bu geminin çizimlerini yapan mühendislerin ne kadar ustaca çalışmış olduklarını ilk kez takdir etmişti. Bu koşullar altında güvertenin yarısı yaşanmaz halde olurdu: Odalar tavana sıralanmıştı.</tt></p><p class="calibre4"><tt class="calibre5">Vyann'ın hemen yakınında ve en az onun kadar sessiz haldeki bir grup Baştaraf kadını, bazıları çocuklarını ellerinden tutmuş ve birbirlerine sokulmuş bekliyorlardı. İçlerinden çoğu evlerinin tahrip edilişini seyretmekteydi. Sadece siyah bir şort giymiş olan Scoyt gazın etkisini üzerinden tamamen atmıştı ve daha önce Güverte 25'i söktüğü gibi bütün bu güverteyi de sökmeye kararlıydı. Vyann'ın Complain'den getirdiği mesajı alınca, seyredilmesi bile insanın tüylerini ürperten bir öfkeyle atılmıştı işe.</tt></p><p class="calibre4"><tt class="calibre5">İlk icraatı, Pagwam'la Sağkalım Ekibi'nden bir grubun birlikte yakaladıkları, parmaklarında Hariciler'in sekizgen yüzüğü görülen iki kadın ve dört adamı idam ettirmek olmuştu. Scoyt'un duygudan yoksun komutası altında Hawl ve omuzdaşlarının hızlan biraz kesilmişti... daha doğrusu, rastgele ve daha az yıkıcı yönlere kanalize edilmişti. Hawl, yüzü ve kesik kolu sargılar içindeki Gregg'in bir kenara atılması üzerine onun yerini hevesle doldurmuştu; ısı tabancasını çalıştırdıkça küçük yüzü şevkle ışıldıyordu. Gregg'in çetesinden geriye kalanlar, yerçekiminin eksikliğinden pek fazla etkilenmeden, Hawl'la çalışmaktan memnundular. Hani Hawl'a itaat ettiklerinden falan değildi bu tavırları, sadece onun şeytansı iradesi kendilerininkine çok uyuyordu. Bir zamanlar koridorlar ve yaşam alanları halinde bir bal peteği gibi titizce düzenlenmiş yerler, şimdi, bir sürü el fenerinin ışığı altında, düşsel bir bataklığın bronz heykelini andırıyordu. Her ne kadar metal duvarların çoğu beş adamı öldürecek kadar elektrik akımı taşıyor olsalar da, dayanıklı gövde metali, yani geminin asıl iskeleti, temizlenen bölge boyunca dört bir yana çıkıntılar yapmaktaydı. Bu çıkıntılardan da önce erimiş, damlayarak akmış ve sonra yine donmuş hafif metaller sarkıyordu. Patlamış ana borulardan fışkıran sular bütün bu kargaşanın içinde akmaktaydı.</tt></p><p class="calibre4"><tt class="calibre5">Bütün bu çılgın manzaranın içinde belki de en tuhafı suyun görünümüydü. Gerçi fışkırma momentumuyla yerçekimsiz ortamda ileri doğru akacakmış gibi görünse de, hiçbir yere varamıyor ve damlacıklar halinde dağılıyordu. Ama 23 ve 24 numaralı güvertelerde başlayan yangın şimdi tam bir cehennem halini almış ve iki yanında su damlacıklarının çılgın cam balıklar gibi dans ettikleri hava girdapları oluşmasına yol açmıştı.</tt></p><p class="calibre4"><tt class="calibre5">"Devler'i burada kıstırdık galiba, çocuklar!" diye bağırdı Hawl. "Uyu vakti geldiğinde çorba taslarınızı kanla doldurabileceksiniz." Deneyimli bir darbeyle geminin bir bölümünü daha pasta gibi dilimledi. Çevresindeki adamlardan coşkulu bağrışmalar yükseldi. Demir kadavranın üzerine atmacalar gibi üşüşmüş, dur durak bilmeksizin çalışıyorlardı.</tt></p><p class="calibre4"><tt class="calibre5">Vyann orada durup Scoyt'u seyretmeye tahammül edemedi. Yerçekiminin ortadan kalkması, adamın, el fenerlerinin ışığı altında daha da derinleşen yüz çizgilerini yumuşatamamıştı. Şimdi her zamankinden de derin görünüyorlardı; içinde yaşadığı dev gövdenin böyle teşhir edilmesi Scoyt için travmatik bir deneyim olmuştu. O güne kadar yapmış olduğu amansız kovalamaca bir rezalete dönüşmüştü ve küçük, çılgın Hawl'da vücut buluyordu.</tt></p><p class="calibre4"><tt class="calibre5">Derinden yaralanan kız öte yana çevirdi başını. Tregonnin'i görebilmek amacıyla çevresine bakındı; adam görünürlerde yoktu. Gerçekleri bildiği halde bir türlü iletemeyen o ufak tefek adam, belki de odasında yalnız başına koşturup duruyordu. Vyann, Roy Complain'e gitmeliydi; şu anda bir tek Complain insana benzer bir halde kalmıştı. Yıkımın gürültü patırtısının arasında, sessizce, Complain'i niçin sevdiğini anladı; çünkü -ki bu ikisinin de farkında oldukları ama bir türlü dile getiremedikleri bir şeydi- Complain değişmişti ve Vyann bu değişimin hem tanığı hem de başlıca nedeniydi. Bu saatte birçok kişi -Scoyt, örneğin- değişiyor, baskı altında yaşamanın yerleştirdiği kalıplardan, Complain'in yaptığı gibi silkiniyordu; ama onlar daha alt düzeydeki varlıklara dönüşürken, Complain'in başkalaşımı onu daha üst bir düzeye yükseltmişti. On sekiz ve on dokuzuncu güverteler, olayların hayal meyal hissedebildikleri bir doruğa erişmesini karamsarlık içinde bekleyen insanlarla tıka basa doluydu. Vyann ilerledikçe daha ötede üst katların terk edilmiş olduğunu gördü. Her ne kadar karartılmış uyu-uyan dönemi bitmiş olsa da, o ana dek güneşin doğuşu kadar güvenilen gemi ışıkları yanmamıştı; Vyann kemerindeki feneri yaktı ve çarpanını eline aldı.</tt></p><p class="calibre4"><tt class="calibre5">Güverte 15'e vardığında durakladı.</tt></p><p class="calibre4"><tt class="calibre5">Hafif, pembe bir ışık doldurmuştu koridoru, ince ve yumuşak. Güvertedeki açık kapakların birinden sızıyordu. Vyann deliğe bakarken, dışarıya yavaş yavaş ve meşakkatle bir yaratık tırmandı: bir fare. Geçmiş bir zamanda belkemiği kırılmıştı; beline bağladığı bir çeşit kaba kızağın üzerine uzatmıştı arka ayaklarını. Kendini ön ayakları yardımıyla çekiyor, kızak yol almasına yardımcı oluyordu.</tt></p><p class="calibre4"><tt class="calibre5">Vyann kendine şaşarak durdu ve düşündü: "Tekerleği keşfetmeleri ne kadar zaman alacak?"</tt></p><p class="calibre4"><tt class="calibre5">Fare delikten çıkar çıkmaz pembe ışık sanki patladı. Delikten bir ateş sütunu yükseldi, düştü, sonra daha istikrarlı olarak yine yükselmeye başladı. Korkuya kapılan Vyann ona bir göz attıktan sonra çevresinden dolaşarak yoluna aldırmaksızın devam eden farenin yanı sıra acele acele gitmeye başladı. Ortak ıstıraplarının yol açtığı dokunaklı bir yanılsama Vyann'ın bu yaratıklara karşı duyduğu alışılmış tiksintisini bastırmıştı.</tt></p><p class="calibre4"><tt class="calibre5">Çıplak ateş, gemi sakinlerinin kendilerine pek fazla sorun ettikleri bir şey değildi. Şimdi ise Vyann, ateşin onları tamamen yok edebileceğini ilk kez idrak ediyordu... Üstelik bu konuda hiç kimsenin bir şey yaptığı da yoktu. Ateş kanserli bir doku gibi yayılıyordu katların arasında; onun yarattığı tehlikeyi fark ettiklerinde artık çok geç olacaktı. Alt dudağını çiğneyerek ve kızgın güverteyi ayaklarının altında hissederek daha hızlı yürümeye başladı. İki metre kadar önündeki kötürüm fare aniden öksürür gibi bir ses çıkardıktan sonra olduğu yerde kalakaldı.</tt></p><p class="calibre4"><tt class="calibre5">"Vyann!" diye çağırdı bir ses arkasından.</tt></p><p class="calibre4"><tt class="calibre5">Kız ürkmüş bir geyik gibi geri döndü.</tt></p><p class="calibre4"><tt class="calibre5">Gregg orada durmuş çarpanını kılıfına sokuyordu. Kızı koridorda sessizce izlerken fareyi öldürme dürtüsüne engel olamamıştı. Kafasını sarmalayan sargı bezlerinin içinde güçlükle tanınabiliyordu; sol kolundan kalan kısmı da sarılmış ve göğsüne çapraz olarak bağlanmıştı. Kızıl karanlığın içinde hiç de sevimli bir yol arkadaşı izlenimi vermediği kesindi.</tt></p><p class="calibre4"><tt class="calibre5">Ortaya çıkışındaki sinsilik karşısında Vyann ürpermeden edemedi. Eğer herhangi bir nedenden dolayı imdat isteyecek olsa, geminin bu kuytu köşesinde onu hiç kimse işitmezdi.</tt></p><p class="calibre4"><tt class="calibre5">Gregg yaklaştı ve kızın koluna dokundu. Sargı bezlerinin arasından adamın dudakları görülebiliyordu.</tt></p><p class="calibre4"><tt class="calibre5">"Ben de seninle gelmek istiyorum, Müfettiş," dedi Gregg. "Seni kalabalığın arasında takip ettim... bu halimle orada pek bir işe yaramam." Kız kolunu geri çekerek, "Niçin takip ettin beni?" diye sordu. Adamın sargı bezlerinin altında gülümsediğini fark etti. "Bir şeyler ters gitti," dedi adam sessizce. Kızın anlamadığını görünce ekledi: "Gemide, demek istiyorum. Hepimiz bu işe boğazımıza kadar battık artık. Perde kapanıyor. Bunu ta iliklerinde hissedebilirsin... Seninle gelmeme izin ver, Laur; sen öyle... Of, haydi, burası çok sıcak oluyor." Kız konuşmadan yürümeye başladı. Gözleri yaşarmıştı nedense; ne de olsa hepsi aynı teknedeydiler.</tt></p><p class="calibre4"><tt class="calibre5">Marapper, Zac Deight'ın kavrulmuş cesedinin çevresinde ölüm ayinini yapadursun, Complain hava kilidinin içinde dolaşıp olasılıkları değerlendirmekle meşguldü. Eğer Devler Yer'den tam güçleriyle gelecekse, buranın savunulması gerekecekti ve şu anda öncelikle kafa yorulması gereken şey bu olmalıydı. Duvarların birinde, hava kilidinin girişine açılan vakumlu bir kapı vardı; Complain çekip açtı kapıyı. Bu, kilide girip çıkanların denetim altında tutulabileceği bir hücreydi sadece. Ama şimdi, içerideki kaba ranzanın üzerinde bir adam yatıyordu. Bu Bob Fermour'du!</tt></p><p class="calibre4"><tt class="calibre5">Fermour, kapısının diğer yanında bütün olup bitenleri açık bir hava vanasından duymuş olduğu için, eski arkadaşını dehşetle karşıladı. Scoyt ve arkadaşlarının nazik sorgulamaları, Devler'in onun yardımına koşmaları sayesinde aniden kesilmiş olmasına rağmen, moralinin yanı sıra sırt derisini de kısmen alıp götürmüştü. Kurtarıcıları Curtis'in yanına dönerlerken onu eve götürmek amacıyla gelecek bir gemiyi beklemesi için, korkudan sinmiş halde orada bırakmışlardı; şimdi ise Uzun Yolculuğa çıkacağından zerre kadar şüphesi kalmamıştı. "Benim canımı yakma, Roy!" diye yalvardı. "Bilmen gereken.her şeyi söylerim sana... Tahmin bile edemeyeceğin şeyleri. O zaman beni öldürmekten vazgeçeceksin!"</tt></p><p class="calibre4"><tt class="calibre5">"Dinlemek için sabırsızlanıyorum," dedi Complain suratını asarak. "Ama bunları anlatmak için dosdoğru Meclis'in karşısına çıkacaksın; bu sırları paylaşan tek kişi olmayı oldukça tehlikeli buluyorum."</tt></p><p class="calibre4"><tt class="calibre5">"Lütfen, Roy, sana yalvarıyorum, beni yine geminin içine götürme! Çekeceğim kadar çektim artık. Yine yüzleşemem bununla."</tt></p><p class="calibre4"><tt class="calibre5">"Kalk ayağa," dedi Complain. Fermour'u bileğinden yakalayarak ayağa kaldırdı ve hava kilidine doğru sürükledi. Sonra Marapper'ın şişman ve ruhani kıçına hafif bir tekme attı.</tt></p><p class="calibre4"><tt class="calibre5">"Şu zırvalarla uğraşmayacak kadar büyümüş olman gerekirdi, rahip," dedi. "Kaldı ki, hiç kaybedecek zamanımız yok. Scoyt'u, Gregg'i ve herkesi bu güvertede toplamamız gerek. Devler geldiğinde toplu bir saldırı yapabilmemiz için. Görebildiğim kadarıyla yegâne umudumuz gemilerini ele geçirmektir." Suratı pancar gibi kızaran rahip dizlerinden tozu, omuzlarından kepeği silkeleyerek ayağa kalktı. Fermour'dan sanki bir hortlakla karşı karşıyaymışçasına sakınarak, Complain'i onunla kendisi arasında bırakacak şekilde manevra yaptı.</tt></p><p class="calibre4"><tt class="calibre5">"Sanırım sen haklısın," dedi Complain'e. "Ancak dökülecek kanları bir barış adamı olarak esefle karşılıyorum. Bunun bizim değil onların kanı olması için Bilinç'e dua edelim."</tt></p><p class="calibre4"><tt class="calibre5">Yaşlı meclis üyesini düştüğü yerde bırakarak Fermour'u kilitten dışarıya ve moloz kaplı koridordaki giriş deliğine doğru ite kaka götürdüler. Onlar yürürken kulaklarına garip bir ses musallat olmuştu. Deliğin başında korku içinde kulak kabarttıklarında sesin kaynağını saptadılar. Ayaklarının altında, denetleme tüneli boyunca bir fare ordusu kaynamaktaydı. içlerinden bazıları başlarını kaldırarak Marapper'ın el fenerinin ışığına pembe gözlerle baktılar; hiçbiri geminin pruvasına doğru olan hızlı ilerleyişlerini duraksatmadı. Kahverengi fareler, küçük fareler, gri fareler, boz fareler, bazıları sırtlarına vurdukları çıkınlarıyla, dehşet borusunun sesini izliyordu.</tt></p><p class="calibre4"><tt class="calibre5">"Oraya inemeyiz," dedi Complain. Bunun düşüncesi bile midesinin burulmasına neden oluyordu.</tt></p><p class="calibre4"><tt class="calibre5">İşin en netameli yanı, fare sürüsünün, sanki hiçbir şey onları yollarından saptıramazmışçasına kararlılık içinde ilerliyor olmasıydı. Sanki sonsuza dek akıp gideceklerdi ayaklarının altından.</tt></p><p class="calibre4"><tt class="calibre5">"Gemide müthiş bir şeyler cereyan ediyor olsa gerek1" diye bağırdı Fermour. Bir zamanlarki dostlarından olan korkusu, bu kürk ırmağının dalgalarında boğulmuştu. Farelerin tehdidi onları yine bir araya getirmişti.</tt></p><p class="calibre4"><tt class="calibre5">Fermour geldikleri yoldan koşarak uzaklaştı ve elinde tıngırtılı sesler çıkaran bir torbayla geri döndü. Torbayı telaşla açtığında içinden dairesel bir kesim alanı olan atomik bir el testeresi çıktı; alet, duvarın bir kısmının moleküler yapısını gözlerinin önünde un ufak edivermişti. Tiz ve gıcırtılı bir sesle metal duvarda yuvarlak bir delik açmıştı. Eğilip içinden geçtiler ve içgüdülerinin yardımıyla geminin tanıdık kısımlarına doğru yollandılar. Sanki onlar hava kilidinin içindeyken gemi canlanmışçasına, düzensiz kalp atışlarını andıran bir vuruş sesi koridorları doldurmuştu; Scoyt'un yıkım ekibi işbaşındaydı. Onlar ilerledikçe soludukları hava biraz daha bozuldu, loş koridorlar dumanla sislendi... Gürültünün arasında tanıdık bir ses Complain'i çağırıyordu. Bir saniye sonra başka bir köşeyi daha hızla döndüler ve işte Vyann'la Gregg karşılarındaydı. Kız kendini Complain'in kollarına attı. Haberi Complain'e derhal yetiştirdi. Yirmili güvertelerin nasıl yakılıp yıkıldığını anlattı. Kız henüz konuşmasını bitirmeden çevrelerindeki ışıklar bir an canlandıktan sonra söndü, hatta pilot ışıkları bile kararıp gitmişti. Aynı anda yerçekimi de iflas etti; havada asılı halde rahatsızca yuvarlanmaya başladılar.</tt></p><p class="calibre4"><tt class="calibre5">Sanki bir balinanın ciğerlerinde kopup geliyormuşçasına derin bir inilti geminin kuytularını sarstı, ilk kez geminin yalpaladığını hissettiler. "Geminin işi bitik!" diye bağırdı Fermour. "O aptallar gemiyi mahvediyor! Artık Devler'den korkmanız için hiçbir neden .kalmadı... Onlar buraya geldiklerinde enkazdan parça parça ceset toplayan bir tahlisiye ekibinden başka bir şey olmayacaklar!"</tt></p><p class="calibre4"><tt class="calibre5">"Roger Scoyt'u yapmakta olduğu işten alıkoymanız mümkün değil," dedi Vyann ciddiyetle.'</tt></p><p class="calibre4"><tt class="calibre5">"Kutsal tecrit!" dedi Complain. "Durumumuz tamamen ümitsiz!" "İnsanoğlunun bedbahtlığı dışında hiçbir şey umutsuz değildir," dedi Marapper. "Anladığım kadarıyla en güvende olacağımız yer Kontrol Odası. Ayaklarıma söz geçirebilirsem eğer, gideceğim yer orasıdır."</tt></p><p class="calibre4"><tt class="calibre5">"İyi fikir, rahip," dedi Gregg. "Yanacağım kadar yandım zaten. Orası Vyann için de güvenli olacaktır..."</tt></p><p class="calibre4"><tt class="calibre5">"Kontrol Odası!" dedi Fermour. "Evet, tabii..."</tt></p><p class="calibre4"><tt class="calibre5">Fermour'u Meclis'in karşısına çıkarma planından sessizce vazgeçen Complain yorum yapmadı; çok geçti artık. Bu koşullar altında Devler'i püskürtme olasılıkları da kalmamıştı.</tt></p><p class="calibre4"><tt class="calibre5">Grup, mahvolmuş kontrollerin yer aldığı kabarcıkla onların arasında uzanan dokuz güverteyi düşe kalka ve ıstırap veren bir yavaşlıkla katetti. Sonunda spiral merdivenden oflaya puflaya tırmandılar ve Complain'le Vyann'ın daha önce açmış oldukları delikten geçtiler.</tt></p><p class="calibre4"><tt class="calibre5">"Ne garip," dedi Marapper. "Buraya erişmek için Koğuşlar'dan beş kişi çıkmıştık yola; sonunda, içimizden üçü yolu beraberce tamamlamış oldu." "Ne yararı olacaksa..." dedi Complain. "Seni ne halt etmeye izlediğimi hiçbir zaman anlayamayacağım, rahip."</tt></p><p class="calibre4"><tt class="calibre5">"Doğal liderler neden göstermek zorunda değillerdir," dedi Marapper alçakgönüllülükle.</tt></p><p class="calibre4"><tt class="calibre5">"Evet, bulunmamız gereken yer burası işte," dedi Fermour heyecanla. Birbirine kaynamış kontrol panellerinin görünümlerini sindirerek el fenerini büyük salonda gezdirdi "Kontroller bu harap görünümün altında hâlâ sapasağlam Buralarda bir yerde tüm güverteler arası kapıları kapatacak bir düğme olmalı; o kapılar gövde metalinden yapılmıştır ve yanmaları için çok uzun bir sürenin geçmesi gerekir. Eğer o düğmeyi bulabilirsem..."</tt></p><p class="calibre4"><tt class="calibre5">İstediği paneli aramaya başlarken demek istediklerini vurgularcasına atomik testeresini havada salladı.</tt></p><p class="calibre4"><tt class="calibre5">"Geminin kurtarılması gerek!" dedi. "Bunu başarma şansımız da var, eğer sadece güverteleri birbirinden ayırabilirsek."</tt></p><p class="calibre4"><tt class="calibre5">"Gemiden bize ne," dedi Marapper. "Biz inene kadar parçalanmasın, yeter." "Buradan çıkamazsınız," dedi Fermour. "Bu gerçeği anlasanız iyi olur. Hiçbiriniz Yer'e varmamalısınız. Siz gemiye aitsiniz ve burada da kalacaksınız. Bu gidişin sonu yok; Yolculuğun Sonu diye bir şey yok."</tt></p><p class="calibre4"><tt class="calibre5">Complain şimşek gibi ona döndü.</tt></p><p class="calibre4"><tt class="calibre5">"Niçin böyle söylüyorsun?" diye sordu. Sesi öylesine duygu yüklüydü ki çok yavaş çıkmıştı.</tt></p><p class="calibre4"><tt class="calibre5">"Bu benim marifetim değil," dedi Fermour bela kokusu alarak. "Bunun üstesinden gelemeyeceğiniz bir sorun olduğunu söylüyorum sadece. Gemi, Yer'in çevresinde yörüngeye girmiş durumda ve öyle de kalmalı. Bu gemiyi denetlemek için Küçük Köpek'i oluşturan Yer Devleti'nin iradesi buydu."</tt></p><p class="calibre4"><tt class="calibre5">Complain öfke dolu bir hareket yaptı, ama Vyann'ın sesi yalvarır gibiydi. "Neden?" dedi kız. "Gemi neden burada kalmak zorunda? Bu çok acımasız... Biz Yer insanlarıyız. Procyon'a gidiş-dönüş yolculuğu... bu tamamlandı ve görülüyor ki biz sağ kalabildik. Yer'deki insanlar... Oh, orada nelerin olup bittiğini bilemiyorum, ama insanların bizim dönmemizden dolayı sevinçli, coşkulu olmaları gerekmiyor muydu?.."</tt></p><p class="calibre4"><tt class="calibre5">"Bu gemi, yani 'Büyük Köpek' -gitmek için yola çıktığı 'Küçük Köpek' takımyıldızına yapılan şaka yollu bir atıfla bu isim verilmişti- uzun yolculuğundan sonunda geri dönerken teleskoplar tarafından saptandı ve Yer'deki herkes, senin de söylediğin gibi, mutluluğa, heyecana, şaşkınlığa düşmüştü." Fermour bir an sustu. "Gemiye sinyaller gönderilmişti," dedi. "Hiçbir zaman yanıtlanmadı. Gemi yine de hızla Yer'e yaklaşıyordu. Bu durumun bir açıklaması yoktu. Uygarlığımızın teknoloji dönemini aşmıştık, yine de hızla fabrikalar kuruldu ve 'Büyük Köpek'e doğru küçük gemilerden oluşan bir filo kaldırıldı. Gemide nelerin olup bittiğini anlamak zorundaydılar.</tt></p><p class="calibre4"><tt class="calibre5">"Küçük gemiler hızlarını bu dev gemiyle uyuşturdular ve ona rampaladılar. Her şeyi... her şeyi anladılar orada; eski bir felaket yüzünden geminin her yanına Karanlık Çağlar'ın çöktüğünü gördüler."</tt></p><p class="calibre4"><tt class="calibre5">"Dokuz Gün Ateşi," diye fısıldadı Vyann.</tt></p><p class="calibre4"><tt class="calibre5">Fermour, kızın bunu bilmesine şaşırarak başıyla onayladı. "Geminin yoluna devam etmesine izin verilemezdi," dedi. "Galaktik gecenin içinde sonsuza dek sürüklenecekti. Kontroller şu anda gördüğünüz gibi bulundu: harap halde... Büyük bir olasılıkla, nesiller önce yaşamış bir zırdelinin marifeti. Böylece motorların gücü kesildi ve gemi, yerçekimini halat gibi kullanan küçük gemilerin kılavuzluğunda yörüngeye yerleştirildi."</tt></p><p class="calibre4"><tt class="calibre5">"Ama... bizi niçin gemide terk ettiniz?" dedi Complain. "Gemi yörüngeye alındıktan sonra bizi niçin aşağı indirmediniz? Laur'un dediği gibi, bu yaptığınız çok acımasız... insanlık dışı!"</tt></p><p class="calibre4"><tt class="calibre5">Fermour gönülsüzce salladı başını.</tt></p><p class="calibre4"><tt class="calibre5">"insanlık dışı olan şey gemideydi," dedi. "Bakın, bildiğinizi sandığım şu Ateş'i atlatabilen mürettebat fizyolojik bir değişime uğramıştı; gemideki yaşayan her hücreye nüfuz eden yeni proteinler metabolizma hızını artırmışlardı. Başlangıçta saptanamayan bu artış, geçen her nesille beraber daha da hızlanmıştı; öyle ki siz şu anda olması gerekenden dört kat daha hızlı yaşıyorsunuz." Bunları söylerken acıyarak baktı onlara... Ama onların gözlerinde sadece inanmazlık vardı.</tt></p><p class="calibre4"><tt class="calibre5">"Bizi korkutmak için yalan söylüyorsun," dedi Gregg. Gözleri kafasını saran bezlerin arasında ışıl ısıldı.</tt></p><p class="calibre4"><tt class="calibre5">"Söylemiyorum," dedi Fermour. "Bir insanın ortalama yaşam süresi olan seksen yıl yerine, siz yirmi yıl yaşıyorsunuz. Etken, yaşamınıza eşit oranda dağılmıyor: Çocukken daha hızlı büyüme eğilimi gösteriyorsunuz, normal sayılabilecek bir erişkinlik yaşıyorsunuz ve yaşlandığınızda aniden çöküyorsunuz." "Bu aşağılık palavra doğru olsaydı fark ederdik!" diye uludu Marapper. "Hayır," dedi Fermour. "Edemezdiniz. Her ne kadar işaretler çevrenizde olsa da onları göremezdiniz, çünkü karşılaştırma yapacağınız standartlarınız yok. Sözgelimi, her dördüncü uyu-uyanın karanlıkta geçeceğini kabul ettiniz. Normalin dört katı hızlı yaşarken, doğal olarak sizin dört gününüz, ya da uyu-uyanınız bir normal güne denk düşüyordu. Procyon yolunda ilerlediği günlerde geminin bütün ışıkları gece yarısından sabah saat altıya dek otomatik olarak karartılıyordu; kısmen göze tanıdık gelen bir gece yanılsaması oluşturmak, gerekse gerekli tamiratları yapan makinistlerin gözlerden ırak çalışmalarını sağlamak için. Bu kısacık altı saatlik vardiya sizin için bir gün anlamına geliyor."</tt></p><p class="calibre4"><tt class="calibre5">Şimdi yavaş yavaş anlamaya başlamışlardı. Tuhaftır ki gerçeğin idraki, sanki içlerinde hep gizlenmiş bekliyormuşçasına, içeriden dışarıya nüfuz edercesine gelişti. Ona işkence edenlere durumlarının ne kadar kötü olduğunu açıklamak Fermour'a berbat bir haz vermişti. Aniden ne kadar lanetlenmiş olduklarını onlara kanıtlayabilmek hevesiyle sözlerine devam etti. "Gerçek yer insanları bunun için size 'hızlıbaş' adını takıyorlar: Öylesine hızlı yaşıyorsunuz ki, size bakmak bile başımızı döndürüyor. Ama sizinle ilgili ters giden şey sadece bu değil! Şu dev gemiyi bir düşünün; onu yönetecek kimse kalmamasına rağmen hâlâ işlevlerini otomatik olarak yerine getiriyor. Gereken her şeyi sağlıyor size; doğası gereği sağlayamayacağı taze şeyler dışında... Taze vitaminler, taze hava, taze gün ışığı. Her nesil daha da küçülüyor; doğa gerekli hammaddeleri kısarak olduğunca sağ kalmaya bakıyor. Soy içi üreme gibi diğer bazı etkenler sizi değiştirdi, ta ki... yani, apayrı bir ırk haline dönüşmüş olduğunuz zımnen kabul edilinceye kadar. Aslında öyle iyi uyum sağlamıştınız ki çevrenize, eğer Yer'e taşınırsanız sağ kalacağınız çok kuşkuluydu."</tt></p><p class="calibre4"><tt class="calibre5">Şimdi tastamam anlamışlardı işte; hem de yüreklerinin en derin noktasına kadar. Fermour, içindeki zafer duygusundan utanarak, donup kalmış yüzlerinden öteye döndü. Özellikle istediği paneli sistemli bir biçimde araştırmaya başladı. Onu bulduğunda diğerleri sessizlik içinde kıpırtısız duruyorlardı hâlâ. Kavrulmuş dış kaplamayı testeresini kullanarak kesmeye başladı. Complain, kendi kendine konuşurcasına, "Demek ki aslında insan bile değiliz..." dedi. "Söylediklerinin özeti bu. Bütün katlandıklarımız, umutlarımız, yaptıklarımız, sevdiklerimiz... gerçek bile değildi. Biz sadece küçük ve gülünç, mekanik oyuncaklarız; kimyasal maddelerle çalışan, çılgın gibi koşuşturan bebekler... Oh, Tanrım!"</tt></p><p class="calibre4"><tt class="calibre5">Sesini alçaklığında hepsi yaklaşan gürültüyü duydular. Bu, personel girişinin yanında duydukları gürültüydü, geminin petek gibi koridorlarında akan bir milyon farenin çıkardığı gürültü.</tt></p><p class="calibre4"><tt class="calibre5">"Buraya yönelmişler!" diye çığlık attı Fermour. "Bu tarafa geliyorlar! Burası bir çıkmaz bölge! Fareler arasında boğulacağız! Bizi parça parça edecekler!" Panel kaplamasını elleriyle yırtarcasına çıkardı ve arkasına attı. Kaplamanın altında, mandallarından kurtulmuş seksen dört çift tel vardı. Fermour, testeresinin kenarını kullanarak çiftleri çılgın gibi ezerek kaynaştırdı. Kıvılcımlar uçuştu ve kemirgen ordusunun korkunç gürültüsü aniden kesildi. Her güverte komşusundan yalıtılmıştı; her kattaki güverteler arası kapılar daha fazla iletişime meydan vermeyecek biçimde sımsıkı kapanmıştı. Fermour soluk soluğa yaslandı panellere. Numarasını tam vaktinde yapmıştı. Kıl payı atlattığı korkunç ölümün hayali baskın çıktı ve kusmaya başladı. "Şuna bir baksana, Roy," diye bağırdı Gregg, sağlam eliyle göstererek. "Bizim hakkımızda yanılmışsın, Roy! Biz en az onun kadar iyiyiz, hatta daha da iyi! Adam korkudan yemyeşil kesildi..."</tt></p><p class="calibre4"><tt class="calibre5">Sağlam yumruğunu sıkarak Fermour'a doğru ilerledi. Bıçağını çeken Marapper da peşinden geliyordu.</tt></p><p class="calibre4"><tt class="calibre5">"Bütün bu ölümcül günahlar için birilerinin kurban edilmesi gerek," dedi rahip sıkılmış dişlerinin arasından, "ve bu sen olacaksın, Fermour! Yirmi üç nesil boyunca sürmüş acıların bedelini Uzun Yolculuğa çıkarak ödeyeceksin! Senin açından bu çok host bir jest olacaktır."</tt></p><p class="calibre4"><tt class="calibre5">Testereyi elinden çaresizlik içinde düşüren Fermour orada öylece savunmasız bekledi. Konuşmadı ya da hareket etmedi; sanki rahibin sözlerine hak veriyor gibiydi. Marapper ve Gregg yaklaştılar. Complain ve Vyann geride hareketsiz duruyorlardı.</tt></p><p class="calibre4"><tt class="calibre5">Marapper'ın bıçağı havada yükselirken, altında toplandıkları kubbe beklenmedik bir çınlamayla doldu. Kaptan Gregory Complain'in zamanından beri kapalı duran dış kapaklar yay gibi fırlayıp gizemli biçimde açılmış ve uzun pencereler çıkmıştı ortaya. Beşini de çepeçevre saran büyük yarımkürenin dörtte üçü göz açıp kapayıncaya dek uzaya dönüşmüştü. Tungsten camların içinden geçip gelen evrenin soluğunu hissedebiliyorlardı; geminin bir yanında tüm haşmetiyle Güneş yanıyordu; diğer yanda ise Yer ve Ay parlak kürelerdi. Gürültünün yankıları dağıldığında, "Nasıl oldu bu?" diye sordu Vyann. Çevrelerine huzursuzca göz gezdirdiler. Hiçbir şey kıpırdamıyordu. Marapper koyun gibi bakarak bıçağını kılıfına soktu. Manzara kanla lekelenemeyecek kadar muhteşemdi. Gregg de Fermour'dan öte yana dönmüştü. Gün ışığı onları yıkıyor, sanki sağırlaştırıyordu. Fermour sonunda konuşabildi. "Her şey yolunda," dedi alçak sesle. "Endişelenmenize hiç gerek yok. Küçük Köpek'ten bir gemi gelecek; yangını söndürüp fareleri öldürecek ve işleri yoluna koyacak, sonra biz güverteleri yine açacağız ve siz de eskisi gibi yaşamaya devam edeceksiniz."</tt></p><p class="calibre4"><tt class="calibre5">"Asla!" dedi Vyann. "Bazılarımız bu mezardan kurtulmaya yaşamını adadı. Kalmaktansa ölmeyi tercih ederiz!"</tt></p><p class="calibre4"><tt class="calibre5">"Ben de bundan korkuyordum," dedi Fermour, ancak kendisinin duyabileceği bir sesle. "Bugünün geleceğini hep düşünmüştük. Tamamen hazırlıksız değiliz... sizden önce başkaları da temel sırlarımızı buldu, ama onları zamanında susturmayı hep başarmıştık. Şimdi... Eh Yer'de de yapabilirsiniz: Bebeklerinizden bazılarını oraya götürdük ve onlar sağ kalmayı başardılar, ama biz hep..."</tt></p><p class="calibre4"><tt class="calibre5">."Biz mi!" diye bağırdı Vyann. "Hep 'biz' diye konuşuyorsun! Ama sen bir Harici'sin, Devler'in işbirlikçisi! Gerçek Yer insanlarıyla ne ilgin var?" Fermour tatsız tatsız güldü.</tt></p><p class="calibre4"><tt class="calibre5">"Hariciler ve Devler gerçek Yer insanlarıdır," dedi. "Büyük Köpek yörüngeye çekildiğinde biz, yani Yer, size karşı olan ciddi sorumluluğumuzu idrak ettik. Özellikle doktorlara ve öğretmenlere gereksinmeniz vardı. Öğreti'nin iğrenç din-dışılığına karşı denge oluşturacak din adamları gerekliydi; ancak iğrenç de olsa Öğreti'nin sağ kalmanıza kısmen katkı yaptığı da ortadaydı. Ama pürüzler de mevcuttu: Doktorlar ve diğer görevliler hava kilitlerinden içeri emekleyip sizin aranıza karışamazlardı, denetleme tünelleri ve hidroponiklerin arapsaçı onlara yeterli korunağı verse de. Mümkün olduğunca hızlı konuşmak ve hareket etmek, kısa şekerlemeler yaparak uyuyabilmek, eh, kısacası hızlıbaşlar gibi olabilmek için bu kişiler Küçük Köpek Enstitüsü'nde eğitildiler. Aynı zamanda geminin içindeki berbat kokuya tahammül edebilmek için de. Ayrıca hiçbiriniz bir buçuk metreden uzun boylu olmadığınız için onların olağandışı kısa boylu insanlar arasından seçilmeleri de gerekiyordu.</tt></p><p class="calibre4"><tt class="calibre5">"Tehlikeli bir görevi yerine getirmeye çalışan bu insanlardan bazılarını tanıdınız ve sevdiniz. Doktor Lindsey ve sanatçı Meller, ikisi de Koğuşlar'da üslenmiş Yer insanlarıydı... Hariciler'di, ama sizin dostlarınızdı." "...Ve sen," dedi Complain. Elini yüzünün önünde salladı; orada bir güve, elinden kaçınarak daireler çiziyordu.</tt></p><p class="calibre4"><tt class="calibre5">"Ben bir antropologum," dedi Fermour, "her ne kadar sizi aydınlatmak için çaba göstermiş olsam da. Gemide bizden birkaç kişi daha var. Bu, kapalı bir çevrenin insan davranışları üzerine olan etkilerini araştırmak için eşsiz bir fırsat; insan ve toplum hakkında Yer'de yüzyıllardır öğrenebildiğimizden fazlasını öğrendik burada.</tt></p><p class="calibre4"><tt class="calibre5">"Zac Deight, gemide sizin Hariciler diye adlandıracağınız herkesin şefiydi. Bizim alan çalışması süremiz iki yıldır... Benim sürem neredeyse tamamlanmak üzere, ama artık burada kalamam; evime dönüp bir Harici olmanın anlamı üzerine tez hazırlamalıyım. Alan çalışması yapmanın kimi kişisel ödülleri de olmuyor değil; zahmetli bir iş, ama eğer Scoyt gibi işinin ehli adamlarla karşılaşmazsanız, özellikle tehlikeli sayılmaz. Zac Deight hızlıbaşları çok severdi... Sizi severdi. Süresini çoktan tamamladığı halde gemide kalmayı, koşulları yumuşatmayı, Baştaraf'ın düşünce biçimlerini daha normal yönlere kanalize etmeye çalışmayı tercih etti ve Baştaraf'ın yaşam koşullarını Koğuşlar gibi bir Ölüyollar kavminin yaşam koşullarıyla karşılaştırdığınızda bunda ne denli başarılı olduğunu da görüyorsunuz.</tt></p><p class="calibre4"><tt class="calibre5">"O harikulade bir insandı, şu Zac Deight, yirminci yüzyıldaki Schweitzer ya da yirmi üçüncü yüzyıldaki Turnball gibi. Belki tezimi tamamladığımda onun bir biyografisini yazarım."</tt></p><p class="calibre4"><tt class="calibre5">Kendisinin ve Marapper'ın, yaşlı meclis üyesini hiç yerinmeden nasıl vurduklarını anımsadığında Complain'in yüreği huzursuzluk içinde daraldı. Konuyu değiştirmeye çalışarak, "Yani, o zaman," dedi, "Devler'in sadece iri insanlar olduklarını mı söylüyorsun?"</tt></p><p class="calibre4"><tt class="calibre5">"Onlar sadece normal boydaki insanlar," dedi Fermour. "Bir seksen ve yukarısı. Hariciler'in aksine onların sizin tarafınızdan hiçbir zaman görülmemeleri gerektiğinden, özellikle kısa boylular arasından seçilmelerine lüzum kalmamıştı; onlar, gemi yörüngeye oturduğunda gizlice gelen ve burayı daha sağlıklı koşullarda yaşayabileceğiniz bir yer haline getirmeye çalışan bakım ekibiydiler. Tesadüfen orayı bulacak birisinin aklına yanlış fikirler gelmemesi için Kontrol Odası'nı mühürlediler; her ne kadar bir gemide olduğunuz düşüncesini sizin zihinlerinizde daima beslemişsek de -buradan ayrılacağınız gün belki gelir diye-bakım ekibi, sizin kendi başınıza bir araştırma başlatıp onların işlerini daha da zorlaştırmanıza engel olmak amacıyla, doğrudan bir delil kalmamasına özen gösteriyordu.</tt></p><p class="calibre4"><tt class="calibre5">"Ama, asıl olarak, onların yapıcı bir görevleri vardı. Su ve hava borularını onardılar... Anımsarsın, Roy, yüzme havuzundaki bir su baskınını tamire çalışan Jack Randall ve Jock Andrews'u nasıl yakaladığını. Bir yığın fare öldürdüler... ama fareler çok kurnazdı; onlar ve diğer bazı hayvanlar Procyon V'ten ayrılmanızdan bu yana çok değiştiler. Şimdi onların çoğunu Güverte 2'de kıstırdık, artık kitle halinde imha edilebilirler.</tt></p><p class="calibre4"><tt class="calibre5">"Sizin Devler diye adlandırdığınız insanların ve bizim taktığımız sekizgen yüzükler, geminin hâlâ görev yaptığı günlerdeki bakım ekiplerinin kullandıkları yüzük-anahtarlarla aynı. Onlar ve onların sayesinde girebildiğimiz denetleme tünelleri, sizinle birlikte yaşayabilmemizi olanaklı kıldı. Bu bizim, içinde banyo ve yemek bulunan gizli bir üsse sahip olmamızı ve sık sık oraya kaçmamızı sağladı. Eğer kapanan güverte kapıları onu kurtaramamışsa, Curtis şu anda orada ölüyor olsa gerek.</tt></p><p class="calibre4"><tt class="calibre5">"Curtis bu görevde başarılı olabilecek bir tip değildi; çok asabiydi. Onun yönetiminde disiplin bozuldu ve hatalar çoğalmaya başladı. Gregg'in mızrakladığı şu zavallı adam -bu kadar çok hasara yol açan kaynak tabancasını taşıyan kişi— kuralların gerektirdiği gibi bir ekiple değil yalnız başına çalışıyordu Ölüyollar'da. Bu, Curtis'in hatalarından sadece biriydi. Yine de, umarım güvenliktedir."</tt></p><p class="calibre4"><tt class="calibre5">"Demek topunuz da bizi kurtarmaya çalışıyordunuz? Hiçbiriniz bizi korkutmak istememiştiniz, öyle mi?" diye sordu Gregg.</tt></p><p class="calibre4"><tt class="calibre5">"Tabii ki hayır," diye yanıtladı Fermour. "Bize verilen emirler asla bir hızlıbaş öldürmememiz şeklindeydi; hiçbirimiz öldürücü silah taşımazdık. Hariciler'in ponik çamurundan kendiliğinden oluştukları efsanesi batıl bir hızlıbaş inancıdır. Biz korkutmak için hiçbir şey yapmadık, yardım için ise her şeyi yaptık."</tt></p><p class="calibre4"><tt class="calibre5">Gregg kuru kuru güldü.</tt></p><p class="calibre4"><tt class="calibre5">"Anlıyorum," dedi. "Biz gariban geri zekâlılara bakan bir grup hemşire demek! Siz bizi şımartır ve araştırırken, sizi alicenap piçler, nasıl bir cehennem azabına katlanmakta olduğumuz hiç aklınıza geldi mi? Bana bir bakın! Arkadaşım Hawl'a bir bakın! Emrimdeki zavallıların yarısına bir bakın! Ve Ölüyollar'da bulduğumuz zaman çektikleri acılara son vermek için öldürmek zorunda kaldığımız eğri büğrü yaratıklara bir bakın! Bir hesaplayalım, yirmi üçten yedi çıkınca... Evet, tam on altı neslin burada yaşayıp ölmesine izin verdiniz, hem de Yer'in bu kadar yakınında, bizim katlandığımız zulme katlanarak; bundan dolayı da bir madalyayı hak ettiğinizi sanıyorsunuz! Bana bir bıçak ver, Marapper... Şu lanet kahramanın dalağı ne renkmiş, görmek istiyorum!"</tt></p><p class="calibre4"><tt class="calibre5">"Yanlış anladın!" diye bağırdı Fermour. "Complain, sen anlat ona! Yaşamlarınızın nasıl hızlandığını açıkladım. Sizin nesilleriniz o kadar kısa sürüyor ki, Büyük Köpek'e çıkılıp yörüngeye çekilene dek yirmi nesil geçip gitmişti bile. Size yemin ederim ki Küçük Köpek'teki laboratuvarlarda asıl sorun üzerinde gece gündüz çalışılıyor. Damarlarınıza verilerek hücrelerinizdeki yabancı peptid zincirlerini parçalayacak yeni bir kimyasal ajan her an keşfedilebilir. O zaman özgür olacaksınız. Şimdi bile..."</tt></p><p class="calibre4"><tt class="calibre5">Gözlerini bir yere dikerek sustu.</tt></p><p class="calibre4"><tt class="calibre5">Bakışlarını takip ettiler. Gregg bile dönüp baktı. Parçalanmış panellerin birinden dumana benzer bir şey göz kamaştırıcı gün ışığına doğru sızıyordu. "Yangın!" dedi Fermour.</tt></p><p class="calibre4"><tt class="calibre5">"Boş versene!" dedi Complain. Gittikçe büyüyen buluta doğru yürüdü. Bulut güvelerden oluşuyordu, binlerce güveden. Beklenmedik güneşe doğru kubbenin içinde yükseldiler. Küçük boyluların oluşturduğu ilk dalganın ardından delikten geçmek için çabalayan daha irileri geliyordu. Kemirgen müttefiklerinin önünde giden bitmek bilmez taburları, fareler bu güverteyi ele geçirmeden önce kontrol panellerinin arkasındaki boşluklara erişmeyi başarmışlardı. Gittikçe artan sayıda geldiler. Marapper çarpanını çekti ve onlar içeri girdikçe biçmeye başladı.</tt></p><p class="calibre4"><tt class="calibre5">Beyinlerinin üzerinde şaşkın ve tüylü bir duygu dolaşıyordu: mutasyona uğramış güve sürüsünden yayılan yarı bilinçli hayalet düşünceler. Marapper, afallamış halde, çarpanını bıraktı ve güveler yine oluk oluk geldiler. Panellerin arkasında, güve ordularının çıplak bağlantıların arasına sıkışıp kısa devreye neden olduğu yerlerden yüksek gerilimin çatırtıları geliyordu. Vyann, "Gerçekten zarar verebilirler mi?" diye sordu Complain'e. Complain, kafasının içi pamukla doluymuş duygusundan kurtulmaya çalışırken, bilmediğini belirtmek için başını huzursuzca salladı. "İşte gemi geliyor!" dedi Fermour rahatlayarak. Pırıltılı karanlığı işaret ediyordu. Ana gezegenin yanında küçücük kalan bir ışık yongasının onlara doğru hareket etmekte olduğunu güçlükle seçebildiler.</tt></p><p class="calibre4"><tt class="calibre5">Vyann kendi gemilerinin koca gövdesine başı dönerek baktı. Buradan, kabarcığın içinden, Büyük Köpek'in kavisli sırtının muhteşem manzarasını seyredebiliyorlardı, içgüdüsüyle, görüş açısının çok daha mükemmel olacağı kubbenin üst kısmına doğru sıçradı; Complain de süzülerek geldi yanına ve dış kapakların kıvrılarak kapandığı ince çubuklardan birine tutunarak durdular. Kız, güvelerin kontrollerin arkasında çabalarken dış kapakları yanlışlıkla çalıştırmış olabileceklerini aniden anladı. Şimdi güveler her biri umut yayarak başlarının çevresinde dönüyorlardı.</tt></p><p class="calibre4"><tt class="calibre5">Vyann özlemle baktı dışarıya. Gezegenin görünümü bir diş ağrısı gibiydi sanki; hep öte yana bakmak zorunda kalıyordu.</tt></p><p class="calibre4"><tt class="calibre5">"Ta Yer'den buraya geleceklerini ve bizi yine güneşsiz bırakacaklarını düşünmek..." dedi kız.</tt></p><p class="calibre4"><tt class="calibre5">"Yapmazlar... Yapamazlar..." dedi Complain. "Fermour aptalın teki; bir şey bildiği yok. Diğerleri geldiğinde özgür olmayı, Yer'de yaşamayı hak ettiğimizi anlayacaklar. Zalim insanlar olmadıkları belli, yoksa bizim için bu kadar zahmete girmezlerdi. Burada yaşamaktansa orada ölmeyi tercih edeceğimizi göreceklerdir."</tt></p><p class="calibre4"><tt class="calibre5">Altlarından ürkütücü bir patlama sesi geldi. Ölü güveler ve dumanla karışık metal parçaları odanın içine dağıldı. Vyann ve Complain, Gregg ve Fermour'un uzak bir köşeye, tehlikenin uzağına süzüldüklerini gördüler; rahip onları daha yavaş izliyordu... pelerini başına dolanmıştı. Aralarında canlıların da çırpındığı bir yığın ölü güveyi püskürterek yeni bir patlama daha oldu. Çok geçmeden güveler Kontrol Odası'nı tıka basa dolduracaklardı. Bu ikinci patlamayla birlikte, araya giren o kadar kapıya rağmen, gittikçe şiddetlenerek, bunca yılın azabını dile getirerek, geminin ta ortalarındaki karnından bir gümbürtü gelmeye başladı. Ses gittikçe şiddetlendi, şiddetlendi, ta ki Complain vücudunu da gümbürtüyle birlikte titrer buluncaya dek. Vyann konuşmaksızın geminin dışını işaret etti. Gövdenin üzerinde şerit şerit çatlaklar açılıyordu. Dört buçuk yüzyılın ardından Büyük Köpek parçalanıyordu; gümbürtü onun ölüm çığlığıydı: aynı anda hem zorlu hem de acınası. "Bu bir Acil Duruş olmalı!" diye bağırdı Fermour. Sesi çok uzaklardan geliyor gibiydi. "Güveler Nihai Acil Duruş mekanizmasının çalışmasına yol açtılar! Gemi bölümlerine ayrılıyor!"</tt></p><p class="calibre4"><tt class="calibre5">Her şeyi görebiliyorlardı. O asil sırt kavisindeki çizgiler yavaş yavaş vadilere dönüşüyordu. Vadiler de uzay boşluklarına. Sonunda gemi diye bir şey kalmamıştı artık; sadece gittikçe ufalan, kendi çevrelerinde dönerek birbirlerinden uzaklaşan, görünmez bir patika üzerinde kayıp giden seksen dört adet bozuk para. Ve her para bir güverteydi ve her güverte kendine özgü ayrı bir dünyaydı... Rastgele seçilmiş insanları, hayvanları ve ponikleriyle, dipsiz bir denizdeki mantarın dinginliğiyle Yer'in çevresinde yüzüyordu.</tt></p><p class="calibre4"><tt class="calibre5">Bu bir daha onarılması olanaksız bir kopuştu.</tt></p><p class="calibre4"><tt class="calibre5">"Şimdi bizi Yer'e götürmekten başka seçenekleri kalmadı," dedi Vyann incecik bir sesle. Complain'e baktı; onları bekleyen yeni kazançların neler olabileceğini, kadınsı bir dürtüyle tahmin etmeye çalıştı. Her gemi sakininin Yer'in harikalarına uyum sağlamaya çalışırken yaşayacağı hoş baskıları tahmin etmeye çalıştı. Complain'in uyanan yüzüne doğru gülümserken sanki herkes henüz doğmak üzere, diye düşündü. Complain onun türündendi; ikisi de gerçekte neyin peşinden koştuklarından emin olamamışlardı bir türlü; demek ki büyük bir olasılıkla yakalayacaklardı.</tt></p><div class="mbppagebreak" id="calibre_pb_4"></div>
</body></html>
