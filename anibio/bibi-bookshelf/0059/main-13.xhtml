<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1"><a id="bookmark0"></a>“Ölülerimizden medet umacak halde değiliz.”</p>
<p class="calibre1"><span class="calibre4">3E</span></p>
<p class="calibre1"><a id="bookmark1"></a><span class="calibre7">Merhaba Ester, (9. Gün, öğle)</span></p>
<p class="calibre1">Vazgeçmemişti Mehmed Esad, hiç de vazgeçmeyecekti. Şaşırmadım elbette, eski ya da yeni fark etmez, hiçbir ittihatçı kolay kolay vazgeçmez. Öğle yemeği için indiğimde Ömer, koşturarak haber vermişti. Ben odamdayken gelmiş yine Mehmed Esad. Kimseye sormaya dahi lüzum görmeden asansöre yönelmiş, ancak durumu fark eden Ömer durdurmuş onu.</p>
<p class="calibre1">“Şehsuvar Bey odasında yok,” demiş. “Akşama kadar gelmeyecek.”</p>
<p class="calibre1">Aslında ona böyle bir talimat vermemiştim ama beğendim çocuğun ferasetini.</p>
<p class="calibre1">“Hoşlanmayacağınızı düşündüm efendim. Benim de pek hazzettiğim söylenemez o adamdan. Nasıl söyleyeyim, biraz züppe, ukala biri... Yukarı çıkamayacağını anlayınca yine bir not bıraktı size. ‘Yazdım ama sana da söyleyeyim,’ diye beni de tembihledi. ‘Bu akşam mutlaka bekliyorum Şehsuvarı,’ Evet, efendim aynen böyle söyledi. Üstüpıe vazife değil ama bu adamdan uzak dursanız iyi olacak...”</p>
<p class="calibre1">Sahiden de üstüne vazife değildi ama kırmak istemedim çocuğu. Uzattığı zarfı aldıktan sonra teşekkür edip yolladım. Şunlar yazıyordu zarftan çıkan kâğıtta:</p>
<p class="calibre1">“Neredesin Şehsuvar? Latife değil, acilen buluşmamız lazım. Seni de yakından alakadar eden, ciddi meseleler var. Dün gelmediğin randevuyu bugüne kaydırdım. Akşam bekliyorum. Hürmetler... Mehmed Esad.”</p>
<p class="calibre1">Israr aşamasından, üstü örtülü tehdide geçmişti. Beni de yakından alakadar eden mesele ne olabilirdi ki? Cezmi’nin öldürülmesi mi? Yok canım nereden bilecek Cezmi’nin evine gittiğimi? Ya biliyorsa? Zannetmem, başka bir mevzu olmalı. İyi de ne?-Yaptığım hiçbir yanlış yok ki benim. Gerçi ben yapmasam da icat ederler. Tıpkı bir zamanlar Teşkilat-ı Mahsusa’da bizim yaptığımız gibi. Mühim olan, tehlike arz eden şahsı ya da cemiyeti ortadan kaldırmak değil mi? Aslında bundan da çok emin değildim. Ortadan kaldırmak niyetindeyseler, niye Mehmed Esad gibi bir adamı bana yollasınlar ki? Cezmi Binbaşı gibi öldürürler, olur biter. Bu işi bu kadar uzatmanın ne âlemi var? Öte yandan bir sürü ittihatçıyı darağacında sallandırırken yahut zindanlarda çürümeye yollarken, neden benimle iş birliği yapmak istiyorlar? Benim gibi Talat Bey’in yakını olmuş, Teşkilat-ı Mahsusa’da mühim vazifeler icra eylemiş birine nasıl güvenebilirler ki? Yok, katiyetle pis bir işin peşinde bu Mehmed Esad. Hayır, gitmeyeceğim ben bu herifin randevusuna. İstiyorlarsa gelip tevkif etsinler beni. Hiç değilse mahkemeye çıkarım. Adil bir yargılama olmasa da hiç değilse, yaptığım savunma geleceğe kalır. Evet, icabet etmeyeceğim bu şüpheli arkadaşın davetine. Bu kararla oturdum yemeğin başına. Ama huzurum kaçmıştı, belki rahatlatır diye bir kadeh şarap söyledim. Kâfi gelmedi bir tane daha. Evet, bu sonuncudan sonra kendimi daha iyi hissetmiştim. Kahve bile söylemeden kalktım masadan, asansöre yürürken, Ömer’in sesini duydum.</p>
<p class="calibre1">“Şehsuvar Bey, Şehsuvar Bey...”</p>
<p class="calibre1">Döndüm, yanında fötr şapkalı iki adamla üzerime doğru geliyordu. Ne yani, randevusuna gitmeyince iki sivil polis mi yollamıştı Mehmed Esad? Ama sonra fark ettim ki, randevu saatine daha çok vardı. Öyleyse kimdi bu adamlar? Fazla merak etmeme gerek kalmadı.</p>
<p class="calibre1">“Beyefendiler emniyetten geliyorlar...” diye açıkladı Ömer. “Sizinle konuşmak istiyorlarmış...”</p>
<p class="calibre1">Sesindeki ürküntü sezilmeyecek gibi değildi. Artık her ihtimale hazırlıklı olduğumdan, inadına rahat bir gülümseme yerleştirdim suratıma.</p>
<p class="calibre1">“Öyle mi?” dedim adamlara dönerek. “Mevzu neydi acaba?” Soruma soruyla cevap verdi, bizim ittihatçılar gibi bıyıklarının ucunu yukarı kıvırmış olan.</p>
<p class="calibre1">“Sakin bir köşeye geçebilir miyiz?”</p>
<p class="calibre1">Umursamaz bir tavırla omuz silktim.</p>
<p class="calibre1">“Restoran olur mu? Öğle servisi bitti, kimse rahatsız etmez.” Başlarını öne doğru sallayarak kabul ettiler teklifimi.</p>
<p class="calibre1">Az önce kalktığım masaya geri dönmüş oldum böylece. “Yemek yer misiniz diyeceğim ama yanlış anlamanızdan korkarım...”</p>
<p class="calibre1">“Teşekkür ederiz,” dedi bıyıksız olanı. “Karnımız tok zaten.” Hiçbir düşmanlık yoktu tavırlarında, konuşmaya başlamadan önce iyi bir intiba bırakmak istedim.</p>
<p class="calibre1">“Kahve, birer kahve söyleyeyim size...”</p>
<p class="calibre1">İtiraz etmelerine fırsat tanımadan, başgarsonu çağırdım. İhsan gelirken yeniden sordum:</p>
<p class="calibre1">“Nasıl içersiniz?”</p>
<p class="calibre1">“Sade,” dedi ikisi de. Kahvelerimizi söyledikten sonra “Evet,” diyerek polislere döndüm. “Buyurun sizi dinliyorum.”</p>
<p class="calibre1">Hiç duraksamadan girdi mevzuya bıyıklı olanı.</p>
<p class="calibre1">“Cezmi Kenan’ı tanıyor musunuz?”</p>
<p class="calibre1">Evet, mesele anlaşılmıştı. Ama bu soruyu nasıl cevaplayacaktım? Yok desem, evine gittiğimi biliyorlarsa, yandığımın resmiydi, evet desem, belki de boş atıp dolu tutmaya çalışan polislere hiç yoktan koz vermiş olacaktım. Ama Cezmi için bana geldiklerine göre, arkadaş olduğumuza dair malumatları olmalıydı. O anda aklıma başka bir ihtimal geldi. Ya dün beni kovalayan polisler bunlarsa? Allahtan yüzümü görmemişlerdi, üstelik üzerimdeki kıyafetler de bunlar değildi.</p>
<p class="calibre1">“Tanırım,” dedim sakin bir tavırla. “Benim gibi Selaniklidir. Trablusgarp’ta birlikte harp etmiştik.”</p>
<p class="calibre1">Yüzü ışıdı bıyıksız olanın.</p>
<p class="calibre1">“Trablusgarp’ta mıydınız? Benim babam da orada harp etmiş...”    <span class="calibre7">'</span></p>
<p class="calibre1">Yok, bu çocuklar siyasi polis değillerdi, sanırım cinayet kısmından geliyorlardı.</p>
<p class="calibre1">“Öyle mi?” dedim sahici bir ilgiyle. “Kimin emrinde harp etmiş? Enver Paşa’nın mı?”</p>
<p class="calibre1">Suratı asılır gibi oldu polisin.</p>
<p class="calibre1">“Hayır, Mustafa Kemal’in...”</p>
<p class="calibre1">Baltayı taşa vurmuştum, derhal düzelttim.</p>
<p class="calibre1">“Başlarda biz de Mustafa Kemal’le birlikteydik, fakat sonra ayrılmak zorunda kaldık. Eğer ayrılmasaydık, mutlaka karşılaşırdık babanızla. Sahi nasıl babanız? Sıhhat ve afiyettedir inşallah.”</p>
<p class="calibre1">Boynunu büktü genç polis.</p>
<p class="calibre1">“Babam şehit düştü... Ama Trablusgarp’ta değil, Balkan Harbi’nde...”</p>
<p class="calibre1">“Allah rahmet eylesin,” dedim üzüntüyle. “Mekânı cennet olsun...”</p>
<p class="calibre1">“Amin, cümle şehitlerimizin mekânı cennet olsun...” Sanki önemsiz bir mevzuyu hatırlamış gibi sordum.</p>
<p class="calibre1">“Niye araştırıyorsunuz Cezmi Binbaşı’yı?”</p>
<p class="calibre1">“Bırakın da soruları biz soralım,” dedi bıyıklı olanı. “En son ne zaman gördünüz Cezmi Kenan’ı?”</p>
<p class="calibre1">İşte zurnanın zırt dediği yere gelmiştik. Eğer o eve gittiğimi biliyorlarsa, reddetmek, doğrudan zanlı durumuna düşürürdü beni. Ama bilmiyorlarsa? O halde niye geldiler yanıma. Hem de cinayetin üzerinden yirmi dört saat bile geçmeden.</p>
<p class="calibre1">“Üç gün önce gördüm... Evine davet etmişti beni. Langa’da bahçeli güzel bir evi var. Oraya gitmiştim, sohbet ettik...” Konuşurken gözlerimi yüzlerinden ayırmıyor, sözlerime nasıl tepki vereceklerini merak ediyordum. İkisinin de yüzü sabitti, ne bir kuşku ne de bir heyecan. Hayır, katil olduğumu düşünmüyorlardı. Demek ki ellerinde beni zanlı ilan edecek bir delil ya da şahit yoktu. Güya merakıma yenilmiş gibi yeniden sordum:</p>
<p class="calibre1">“Sahi niye sordunuz? Ne olmuş Cezmi Binbaşı’ya?” “Ölmüş...” dedi şehit oğlu olan. “Biri evinde bıçaklamış onu.” “Ne!” diye haykırdım. “Ne diyorsunuz?”</p>
<p class="calibre1">“Evet, birileri evine girmiş, kalbinden bıçaklamış...”</p>
<p class="calibre1">“Nasıl yani? Hırsızlar mı?”</p>
<p class="calibre1">“Belki... Araştırıyoruz işte... Günlük tutuyormuş Cezmi. Sizin adınız geçiyor. Söylediğiniz gibi üç gün önce evini ziyaret ettiğinizi yazmış. Reşit Bey’le birlikte.” Bakışları resepsiyona kaydı. “Buranın müdürüymüş Reşit... Sorduk ama henüz gelmemiş otele...”</p>
<p class="calibre1">“Öyle,” dedim üzüntümün arkasına saklanarak. “Reşit Bey’in babası Yusuf’la harbiyeden arkadaşlardı. Reşit Bey, yardım ediyordu Cezmi’ye...” Hayretler içinde kalmış gibi başımı salladım. “Nasıl iş yahu, daha birkaç gün önce sapasağlam olan adam öldü ha...”</p>
<p class="calibre1">Ne yaparsınız gibilerden bakıyordu bıyıksız olan.</p>
<p class="calibre1">“Bir düşmanı var mıydı? Hani aralarında husumet olan birileri filan?”</p>
<p class="calibre1">Güya bu bıyıklı daha uyanıktı, vazifesine daha sadık ama işin aslına bakarsan ikisi de acemiydi.</p>
<p class="calibre1">‘Bilmem,” dedim iyice şaşırmış gibi. “Yıllardır görmüyordum Cezmi Binbaşı’yı. Kimlerle, ne tür münasebeti var hiçbir malumatım yok. Görüştüğümüzde de kimseden şikâyet etmedi. Öyle tehdit altında filan da görünmüyordu... Ya da söylemedi. Çok cesur adamdı Cezmi... Güçlüydü de, şaşırdım valla... Katil nasıl öldürebilmiş, hem de bıçakla...”</p>
<p class="calibre1">Sözlerime takılmıştı bıyıklı polis.</p>
<p class="calibre1">“Belki de yalnız değildi katil. Belki de birkaç kişiydiler...” Hayranlıkla baktım onay bekleyen polise...</p>
<p class="calibre1">“Evet, mutlaka öyle olmalı. Yoksa, tek kişiyle pabuç bırakmazdı Cezmi Binbaşı...”</p>
<p class="calibre1">Bakışları kollarıma kaydı uyanık polisin.</p>
<p class="calibre1">“Ceketinizi çıkartıp, kollarınızı sıvar mısınız?”</p>
<p class="calibre1">Aferin, demek Cezmi’nin tırnaklan arasındaki kan izlerini görmüşlerdi.</p>
<p class="calibre1">“Elbette,” diyerek soyundum, kollanmı gösterdim. İçlerine, dışlarına dikkatle baktılar. “Ne, ne anyorsunuz?” diye sorarak aptala yatmayı sürdürdüm.</p>
<p class="calibre1">Hiçbir açıklamada bulunmadılar elbette.</p>
<p class="calibre1">“Otelden ayrılırsanız adresinizi bırakın,” dediler sadece. “İcap ederse, yazılı ifadenizi vermek için karakola kadar gelmeniz gerekebilir.”</p>
<p class="calibre1">Sivil polisler giderken bu kez sahici bir şaşkınlıkla baktım arkalanndan.</p>
<p class="calibre1">Nasıl yani hepsi bu muydu? Mühim bir cinayet soruşturmasında böyle mi davranılırdı?</p>
<p class="calibre1">Aklımda bu sorularla çıktım odama. Kapıyı açıp içeri girerken, dank etti. Hayır, Mehmed Esad kendi meşrebince mesaj veriyordu bana. “Bak, ne haltlar karıştırdığını biliyorum, ama seni yakalamak istemiyorum, o sebepten aptal iki polis yolladım. Eğer bu akşam da gelmezsen, başka türlü davranacağım.” İşte, bunu söylemek istiyordu. Bana iki acemi polisi yollamalarının başka manası olamazdı. Evet, dediğim gibi eski de olsa iyi bir ittihatçı kolay kolay vazgeçmezdi. Şu halde fikir değiştirmekte yarar vardı, Mehmed Esad’la buluşmaya gitmemek pek akıllıca olmayacaktı. Ama önce Reşit’i tembihlemem lazımdı. Dün Cezmi’ye gittiğimi asla söylememeliydi onlara. Telefonla Ömer’i aradım. Sakin ama kararlı bir ses tonuyla.</p>
<p class="calibre1">“Reşit Bey gelince mutlaka konuşmak istiyorum. Çok önemli, gelir gelmez bana haber ver,” dedim.</p>
<p class="calibre1">“Hiç merak etmeyin Şehsuvar Bey,” dedi yutkunarak. “Gelir gelmez aratacağım sizi.”</p>
<p class="calibre1">Telefonu kapattım, artık binlerinin benim üzerimden bir tezgâh çevirdiğinden emindim. Fakat korku yerine tuhaf bir heyecan vardı içimde. Kurulan oyunu bozmak, çevrilen tezgâhı açığa çıkarmak, bu siyasi muammayı çözmek... Evet, ne öldürülmek, ne tutuklanmak; hiçbir endişe duymuyordum, tek kaygım seni bir daha görememekti ve sana yazamamak. O sebepten henüz vakit varken, henüz kollanm bağlanmamışken sana anlatmaya devam etmeliydim. Öyle de yaptım...</p>
<p class="calibre1">1912 kışı bir karabasan gibi çökmüştü payitahtın üzerine. Sadece askerî mağlubiyetimizden söz etmiyorum, hakiki bir felaketten söz ediyorum. Balkanlar’daki yıkımın neticesi bize kadar ulaşmış, harpte acımasızca öldürülen insanların uğradığı vahşet bir yana, köyünden, evinden sürülen on-binlerce muhacir Dersaadet’e akmıştı. Kendi hemşerilerini doyurmakta güçlük çeken şehir, devasa bir açlık ve kolera yuvasına dönüşmüştü. Cami avlulan, köşebaşları, meydanlar, dilenen, yardım isteyen, soğuktan, açlıktan, hastalıktan inleyen kadınlar, erkekler, çocuklarla doluydu. “Büyük devletlerin çöküşü korkunç neticeler doğurur,” demişti rahmetli babam. Ne kadar haklı olduğunu şimdi daha iyi anlıyordum. Ama içimde tuhaf bir huzur vardı. Kalpsiz biri olmadığımı bilirsin, kadın, çoluk çocuk bütün o muhacirleri çaresizlik içinde kıvranırken görmenin beni nasıl derinden sarstığını da tahmin edebilirsin... Evet, bu acıyı ruhumun derinliklerinde hissediyordum ama yine de bir rahatlık vardı içimde. Cemiyetimizin iktidarda olmamasının, hatta polis takibatına uğramamızın, baskı altında bulunmamızın rahatlığı... Geçen dört yıl içinde o kadar çok tenkit edilmiş, o kadar çok kınanmış, o kadar çok hakarete uğramıştık ki, artık kimsenin bizi suçlayamayacak olmasını bir tür saadet olarak algılıyordum.</p>
<p class="calibre1">Kabul ediyorum, bir tür mesuliyetten kaçış da diyebiliriz buna. Ama güzeldi.</p>
<p class="calibre1">Evet, Balkan Harbi’ndeki mağlubiyetin sorumlusu olan Kamil Paşa Hükümeti, aynı zaman da azılı bir ittihatçı düşmanıydı. Harbi sebep göstererek, neredeyse bütün cemiyet üyelerini vatan haini ilan edecekti. Oysa ülkeyi felakete sürükleyen bu hükümetin ve şeytana pabucunu ters giydirecek kadar feraset sahibi olan Kamil Paşa’nın hatalarında bizim zerre kadar dahlimiz yoktu. Bu hakikate rağmen, zabitlerimiz harpte, düşmana karşı kanlarının son damlasına kadar vuruşmaktan geri durmuyorlardı. Bu, hem milli, hem de ahlaki bir davranıştı. Aynı gönül rahatlığı, aynı haletiruhiye Talat Bey’i de sarmış olmalıydı ki, yazdan bu yana iktidarı, İtilaf Fırkası’na altın bir tepside sunmuştu. Sadrazamlığı önce Ahmed Muhtar Paşa’ya, ardından da Kamil Paşa’ya bırakmayı göze alabilmişti. Bu pasif halin benim için tümüyle ahlaki bir önemi vardı. Zalim olmayı kendime yakıştıramamak.</p>
<p class="calibre1">İtiraf ediyorum, bu biraz da senin sayende edindiğim bir anlayıştı. Belki de sanatın bana kazandırdığı bir meziyet. Kazanmaktan çok haklı olmak, güçlünün değil, kaybedenin yanında, mazlumla birlikte olmak. Şimdi tam da öyleydik işte. Ve bu durum tuhaf bir huzur veriyordu bana. Uzun zamandır yitirdiğim bir histi bu. Uzun zamandır inandıklarımdan kuşku duyuyordum. Çünkü meşrutiyet bocalıyordu, inkılabımız yanda kalmış gibiydi. Daha da önemlisi parçası olduğum bu cemiyet kirlenmiş, bir zamanlar tenkit ettiğimiz muktedirlere dönüşmüş gibiydi. Ama şimdi yeniden muhalefetteydik işte. Kendimi yeniden bir inkılapçı, mazlumların savunucusu, milletin mücahidi gibi görebiliyordum. Olması gereken buydu. Mademki kendimize fedai diyorduk, ne mülkte ne tahtta gözümüz olmalıydı. Biz adanmış ruhlar, adanmış bedenler olarak lekesiz yaşamalı, lekesiz ölmeliydik. Fakat ne yazık ki bu mutluluğum fazla sürmeyecekti. Talat Bey’in sonradan izah edeceği gibi, vatanın gözlerimizin önünde eriyip yok olmasına daha fazla tahammül edemeyecek, iktidara tekrar el koyacaktık. Bizleri birer zalime, acımasız birer darbeciye dönüştürme pahasına da olsa bu kararı almaktan ve ifa etmekten kaçınmayacaktık.</p>
<p class="calibre1">Ocak ayıydı. Bu mevsim için ılık sayılabilecek bir gece... Beşezade Emin Bey’in Vefa Meydam’ndaki evinin etrafında tertibat almıştık. Bir toplantı yapılıyordu içeride. Toplantının mahiyetini ne ben, ne Mülazım Fuad ne de öteki dört arkadaşımız biliyordu. Biz, sadece evin emniyetini sağlamakla vazifeliydik. Ama karanlığın içinden çıkıp aceleyle içeri dalan mühim simaları gördükçe işin ciddiyetini kavrıyorduk. Talat Bey, Ziya Gökalp, Miralay İsmail Hakkı, Fethi Bey, Mithat Şükrü, Doktor Nazım ve artık emrinde çalıştığımız Kara Kemal... Evet, Küçük Efçndi’nin payitahtta kurduğu farklı mesleklerden, yüzlerce insandan oluşan o muazzam teşkilatın bir parçası olmuştuk artık. Bundan şikâyet de etmiyorduk, aksine yeni istibdatçılara karşı dövüşebildiğimiz için kendimizi mutlu sayıyorduk. Çünkü Kamil Paşa hükümetinin takibat ve tutuklamalarına karşı cemiyetin idarecilerini korumakla yükümlüydük. Polisin, cemiyetimize yönelik baskınlarında birçok idareciyi kurtarmış, kimilerinin yurtdışına kaçmasına önayak olmuştuk. Hatta hükümetin hafiyeleriyle birkaç kez silahlı çatışmaya da girmiştik. Allahtan bu çatışmalarda ne bizim fedailerden, ne de hafiyelerden kimse ölmüştü. Ama böyle giderse kan akması kaçınılmazdı, çünkü hükümet, İttihat ve Terakki Cemiyeti’ni ortadan kaldırmadan rahat etmeyecekti. Bu gece yapılacak olan toplantının bütün bu meseleleri çözüme bağlayacağına inanıyorduk.</p>
<p class="calibre1">Toplantıya cemiyet yöneticilerinden Enver Bey’in katılmaması dikkatimizi çekmişti. Acaba cemiyet bölünüyor mu, sorusu geldi aklıma. Öyle ya, milletin arasında hakiki bir kahraman olarak anılan Enver Bey gibi mühim bir zatı, azami gizlilik içinde yapılan böylesi önemli bir toplantıya çağırmamanın başka ne anlamı olabilirdi? Bu fikrimi Fuad’a söylemedim ama tuhaftır aynı düşünceyi o da dile getirdi.</p>
<p class="calibre1">“Enver Bey’le cemiyet arasında bir husumet mi var? Niye toplantıya gelmedi?”</p>
<p class="calibre1">“Zannetmem Fuad,” dedim kendi şüphemi de gizleyerek. “Ne cemiyet Enver Bey’den vazgeçer ne de Enver Bey cemiyetten. Eminim mühim bir sebebi vardır.”</p>
<p class="calibre1">Bu sözleri Fuad’ı yatıştırmak için söylemiştim ama hakikat çıkacaktı. Toplantının emniyetini tehlikeye atmamak için gelmemişti Enver Bey. Çünkü herkesten çok göz önünde olan oydu. Hürriyet kahramanı olması sebebiyle askerler büyük saygı duyuyorlardı ona. Bu da hükümeti çok korkutuyordu.</p>
<p class="calibre1">O sebepten Enver’i asla boş bırakmıyor, her hareketini denetliyor, her adımını izliyorlardı.</p>
<p class="calibre1">Vefa Meydanı’ndaki evde, geç saatlere kadar sürmüştü toplantı. Biz de saatlerce karanlık sokakları arşınlamış, ağzımızın içinde acı bir tat kalıncaya kadar sigara içmiş, kuytu köşelere sinerek, eve yaklaşan kimse var mı yok mu, kontrol etmiştik. Bu arada, Euripides adlı Yunan tragedya yazarının <span class="calibre7">Medea</span> adlı piyesini anlatmıştı Fuad gece boyunca. Bir hafta evvel seyretmiş olmasına rağmen, hâlâ kurtulamamıştı tesirinden. Kadının kıskançlıktan doğan kuvveti, onu çok etkilemiş olmalıydı. Kocasından intikam almak için kendi çocuklarını öldürmüş olmasını bir türlü anlayamıyordu. Nedense seni düşündüm Ester. Sakın yanlış anlama senin kimseyi öldüreceğini sanmam, kaldı ki çocuklar... Ama kadınların o mahrem kuvveti deyince, nedense hep sen geldin aklıma...</p>
<p class="calibre1">Neyse, biz böyle tartışırken, evin kapısı açıldı ve birer ikişer çıkmaya başladı içeridekiler. Küçük Efendi sona kalmıştı, onun görünmesiyle biz de hareketlendik. Hiç mutlu değildi, anlaşılan istediği gibi neticelenmemişti toplantı. Evine kadar eşlik ettik ama toplantı hakkında tek kelime etmedi. Biz de soramadık zaten, merakımızı içimize gömüp beklemeye başladık. Çok da beklemedik, bir hafta sonra yine aynı evde, yine aynı saatlerde bir toplantı daha düzenlendi. Bu kez Enver Bey de vardı eve girenlerin arasında, buna mukabil Fethi Bey gelmemişti. Ne gam, Fethi Bey cesur bir asker, iyi bir ittihatçı olmasına rağmen Enver Bey kadar şöhretli biri değildi cemiyette. Yani her ne karar alınacaksa o olmadan da alınırdı. O yüzden pek mühimsemedim onun gelmeyişini.</p>
<p class="calibre1">Silahlarımızı elimizin ulaşacağı yerlerde tutup, yine volta-ladık karanlık sokaklarda; üstelik bu kez havanın mülayimliği de gitmiş, denizden esen buz gibi bir rüzgâr iflahımızı kesmişti sabaha kadar. Neyse ki donmamıza ramak kala kapı açılmış, bizim komitacılar birer ikişer dökülmüştü sokağa. Evet, bu kez ortalık aydınlanıncaya kadar sürmüştü toplantı. Ama onca yorgunluğa, uykusuzluğa rağmen, evden çıkan Kara Kemal’in yüzü ışıldıyordu. Anlaşılan bu kez istediği gibi neticelenmişti konuşmalar.</p>
<p class="calibre1">“Bu iş tamam arkadaşlar,” demişti üşüyen avuçlarına hohlayarak. “Defterlerini düreceğiz alçakların.” Uykunun zerresi olmayan kara gözlerini yüzümüze dikmiş. “Büyük olaya hazırlanın, yakında geçiyoruz harekete...”</p>
<p class="calibre1">Büyük olay, Bab-ı Âli baskınıydı. 1908 İnkılabı öncesi meşrutiyeti kurmak için dağa çıkan cemiyet, eski günlerine geri dönüyordu. Kamil Paşa hükümetinin Balkan devletleriyle barış yapabilmek için Edirne'yi gözden çıkaracağını öğrenen Talat Bey, “bekleyip görelim” fikrinden vazgeçmiş, bu toprak kaybının millet üzerinde yaratacağı infialden de faydalanarak hükümete silah zoruyla el koymayı planlamıştı. Fakat Beşezade Emin Bey’in evinde yapılan ilk toplantıda karar alınamamıştı; çünkü, Fethi Bey darbeye karşı çıkarak şöyle demişti:</p>
<p class="calibre1">“Artık komitacılık devri bitti. Bırakalım Kamil Paşa hükümeti onursuz bir barış anlaşması imzalasın. Böylece milletin tepkisi daha da artar, biz de seçimlere hazırlanır, hükümeti kanuni yollardan değiştiririz.”</p>
<p class="calibre1">Kara Kemal’in o toplantıdan canı sıkkın olarak ayrılmasının sebebi de buydu. Ama bir hafta sonra Enver Bey’in katıldığı, buna mukabil Fethi Bey’in gelmediği görüşmede Talat Bey’in istediği olmuş, bir darbeyle hükümete el koyma kararı alınmıştı. Hatta Enver Bey geçen toplantıda baskın kararı alınmadığı için cemiyet üyelerini açıkça azarlamaktan geri durmamıştı. Sadece cemiyet için değil, ülke için de ölüm kalım meselesiydi bu. Ya vatanı yabancılara satmaya hazır Kamil Paşa hükümetinden kurtulunulacak ya da hep birlikte yok olunacaktı. Enver Bey meseleyi böyle koyunca hiç kimse itiraz edememişti.</p>
<p class="calibre1">Kararlaştırılan baskın tarihi de manidardı: 23 Ocak Perşembe günü... Meşrutiyetin Temmuz’un 23’ünde ilan edildiğini hatırlarsak, acaba bugün bilhassa mı seçilmişti diye düşünmekten kendimizi alamıyorduk. Bu konuda açık bir malumat edinemesek de perşembe gününün Talat Bey tarafından teklif edildiğini, Kara Kemal anlatmıştı. Perşembe uğurlu günüymüş Büyük Efendi’nin. Ama baskın tarihinin o güne denk gelmesinin çok daha mantıklı bir sebebi vardı aslında. 1913 yılının 23 Ocak Perşembe günü, sadaret makamında, ecnebi devletlerin verdikleri notaya cevap hazırlanacaktı. Yani istifası istenecek Kamil Paşa ve öteki nazırların önemli bir bölümü Bab-ı Âli’de olacaktı. Vefa’daki evde düzenlenen ikinci toplantı oldukça verimli geçmiş olmalıydı, çünkü baskının saati bile belirlenmişti. 23 Ocak Perşembe günü saat 15.00’te bitecekti bu iş.</p>
<p class="calibre1">Darbe gününden çok önce, Fuad’la birlikte çetin bir çalışmaya giriştik. Kara Kemal’in bize verdiği isimlerle tek tek konuştuk, ki bu adamların hepsi, daha Resneli Niyazi dağa çıkmadan önce cemiyet üyesi olmuştu. Hiç kimse nereden çıktı şimdi bu iş demedi, hiç kimse gelmeyeceğiz de demedi, hatta hepsi, “Olması icap eden buydu, elbette orada oluruz,” mealinde sözler sarf ettiler ama ne o eski heyecan vardı yüzlerinde ne de o eski coşku. Evet, hakikat buydu, Hepimizin inancında bir kırılma olmuştu. Bütün ülkede görülen o sinsi çözülme, milleti saran o hastalıklı çürüme, cemiyet üyelerine de sirayet etmişti. Sanki davaya duyduğumuz inancı ağır ağır kaybediyorduk, belki de çoktan kaybetmiştik. Ama kimse açıkça dile getiremiyordu işte.</p>
<p class="calibre1">Mülazım Fuad da farkındaydı bu kötü gidişin, fakat ne o tek kelime etti bu mesele hakkında ne de ben. Etsek ne olacaktı, neyi değiştirebilirdik ki? Kaderimizi, olayların akışına bırakmaktan başka şansımız yoktu. Her zaman yaptığımız gibi üzerimize düşen vazifeyi layıkıyla yerine getirmek için kolları sıvadık. Baskın gününden önce, Sirkeci’den Bab-ı Âli’ye uzanan yokuşu defalarca arşınladık. Bizimle birlikte hareket edecek fedaileri hangi kahvehanelere, hangi gazinolara, hangi otellerin salonlarına yerleştireceğimizi tek tek tespit ettik, adamlara nerede bekleyeceklerini bildirdik. Ve hepsini, sıkı sıkıya tembihledik:</p>
<p class="calibre1">“Aman ha, kimsenin dikkatini çekmeyin, daha baskın başlamadan elimize yüzümüze bulaştırmayalım.”</p>
<p class="calibre1">Bizim fedaileri böyle ikaz etmemize rağmen, o kadar heyecanlanmış olmalıyım ki, o sabah daha sokağa çıkmadan Madam Melina,</p>
<p class="calibre1">“Hayırdır Şehsuvar Bey evladım,” diye sormadan edememişti. “Bu sabah pek bir telaşlısınız?”</p>
<p class="calibre1">“Hayırdır, hayırdır, daha uygun şartlan olan bir iş başvurusunda bulunacağım,” demiştim.</p>
<p class="calibre1">İnanmıştı kadıncağız, yine de daha fazla sorup soruşturmasın diye iki lokma bir şey yiyip, aceleyle kalkmıştım kahvaltı sofrasından. Hava soğuktu, belli belirsiz bir yağmur çiseliyordu. Pis, kararsız bir yağmur. Son toplantı için Üsküplü Necip’in Mısır Çarşısı’ndaki aktannın deposunda buluştuğumuzda vakit öğleye geliyordu. Aktara girerken Yakup Cemil ve en az onun kadar iri yarı bir kolağasıyla karşılaştık. Kara Kemal’le görüşmüş dışarı çıkıyorlardı. Bizi fark edince, küçümseyen bir gülümseme belirdi dudaklarında. Beni pek kale almazdı Yakup Cemil ama Fuad’dan hoşlanmadığı belliydi. Yine de sağ elimizi göğsümüze götürüp selamladık onları, sadece başlarını hafifçe sallayarak karşılık verdiler.</p>
<p class="calibre1">Derinlerdeki,alacakaranlık depoda bulduk Kara Kemal’i; ahşap bir iskemleye oturmuş, titrek alevlerle yanan gaz lambasının ışığında, kocaman bir şarap fıçısının üzerine yaydığı kâğıtlara birtakım notlar alıyordu. Bizi görünce gölgeli yüzü aydınlandı. Endişesiz görünüyordu; işler planladığı gibi yürüyormuş. Enver Bey’le adamları Menzil Müfettişliğinde bekliyorlarmış. Talat Bey ve Sapancalı Hakkı da arka sokaklarda gözden ırak bir kahvehaneye oturmuşlar, baskın anında Bab-ı Âli’nin dışarıyla temasını kesecek adamlarımız postanede hazırmış. Hükümet binasında muhafız kıtası olarak bulunan Uşak Taburu da hiçbir direnişte bulunmayacağını taahhüt etmiş.</p>
<p class="calibre1">Yaptığımız teftişte gerek Sirkeci’deki kahvehanelerde ve gazinolarda, gerekse Meserret Oteli’nin salonunda yeteri kadar fedainin bulunmadığını söyleyecek olduk. Hiç umursamadı.</p>
<p class="calibre1">“Telaşa mahal yok arkadaşlar,” dedi her zamanki soğukkanlılığıyla. “Daha vakit var, nasıl olsa gelirler. Lâkin, işin peşini bırakmayın. Bu harekette en güvendiğim fedailer sizsiniz.” Bakışları bir an kapıya gitti. “İkiniz de aklı başında insanlarsınız, bazıları gibi kolayca heyecanınıza yenilmeyeceğinizi biliyorum. Sizin, Talat Bey’in yanında olmanızı istiyorum. Enver Bey’i kendi adamları korur. Biz Talat Bey’in emniyetini almalıyız. Bu baskında hepimiz vurulabilir, hepimiz şehit olabiliriz ama cemiyetin önderleri zarar görmemeli. Çünkü istikbalimiz onlara bağlı. Çok zor bir işe kalkışıyoruz, fakat gönlünüzü serin tutun, daha önce Abdülhamit’i tahttan nasıl indirdiysek, bugün de Kamil Paşa’yı indireceğiz. En küçük bir tereddüdüm yok. Siz de buna inanın lütfen...”</p>
<p class="calibre1">İnanmayıp ne yapacaktık ki? Ama Küçük Efendi’nin “Daha vakit var, nasıl olsa gelirler,” dediği adamlar gelmediler. Korktuklarından mı, böylesi bir baskını hatalı bulduklarından mı, cemiyete itimatları sarsıldığından mı bilinmez, saatler biri gösterdiğinde pek az tanıdık göze çarpıyordu civardaki kahvehanelerde, gazinolarda, sokak aralarında, köşe başlarında. Gerçi gelen arkadaşların hepsi, çatışmalarda, harplerde kendini ispatlamış, civanmert fedailerdi ama sayımız hakikaten çok azdı. Bu kadar insanla Bab-ı Âli’yi basmak, koca Osmanlı hükümetini devirmek mümkün değildi. Böylesi bir kalkışmada bulunmak göz göre göre ölüme gitmek olurdu. Herhalde vazgeçeriz diye düşünmeye başlamıştım ki, Kara Kemal’den o kati emir geldi:</p>
<p class="calibre1">“Ölmek var dönmek yok, harekete geçiyoruz.”</p>
<p class="calibre1">Herkes saat 14.30’da Ordu Menzil Müfettişliği Umumiliği Dairesi’nin önünde olacaktı. Artık ok yaydan çıkmıştı, neticesi ne olursa olsun Bab-ı Âli basılacak, mevcut hükümet yıkılacaktı. Bu haber bize ulaştığında, Meserret Otel’in kıraathanesinde oturuyorduk. Toplanma noktasına ulaşmak için yarım saatimiz vardı ama daha önce Sirkeci’ye inip oradaki arkadaşları haberdar etmek gerekiyordu. Derhal ayaklandık. Kararlaştırdığımız üzere fedailerin bulunduğu mekânlara girip feslerimizi elimizle geriye doğru itiyorduk. Bu hareket, vakit tamamdır, hadi gidiyoruz anlamına geliyordu. Yeniden Bab-ı Âli Yokuşu’nu tırmanırken arkamızdan gelen fedai sayısı ancak altmış kişiyi bulmuştu. Vaziyet hiç de iç açıcı değildi. Mülazım Fuad’ın endişeyle bıyıklarını çekiştirdiğini gördüm.</p>
<p class="calibre1">“Helalleşsek iyi olacak Şehsuvar,” dedi olacakları kabullenmiş bir gülümsemeyle. “Bu iş bittiğinde sağ kalır mıyız bilmem.”</p>
<p class="calibre1">Hem yiğitliğe leke sürmek istemedim hem de arkadaşıma moral vermek istedim.</p>
<p class="calibre1">“Elbette kalırız, hiç endişelenme Fuad kardeş. Biz ne badireler atlattık. Bu baskın çocuk oyuncağı.”</p>
<p class="calibre1">İnanmayan gözlerle süzdü beni.</p>
<p class="calibre1">“İnşallah, inşallah ama gene de hakkını helal et. Kimseye borçlu gitmek istemem bu dünyadan.”</p>
<p class="calibre1">Durdum, yüzüne dostça baktım.</p>
<p class="calibre1">“Helal olsun ama sen de helal et birader. Belki de sen de-</p>
<p class="calibre1">✓</p>
<p class="calibre1">ğil, ben göremem günün sonunu.”</p>
<p class="calibre1">Sımsıkı sarıldık birbirimize. İşte o anda anladım, ne Talat Bey, ne Kara Kemal ne de başka biri, hayatta bana en yakın olan kişi bu namuslu mülazım, bu yiğit vatan evladıydı. Onu tanıyalı, şunun şurasında sadece birkaç yıl olsa da, bu süre içinde dünyanın macerası geçmişti başımızdan. En zor za-manian birlikte yaşamıştık, en çetin şartlara birlikte göğüs germiştik. Hepsinden önemlisi bu zaman zarfında ikimiz de vatana bağlılığımızdan zerre aynlmamıştık. Tek kuruş çalmamış, tek lokma haram yememiştik. İşte bu dürüstlük ya-kınlaştınyordu bizi birbirimize. Evet, bir kardeş kadar yakındık. Ve elbette bu yakınlığın temelinde rahmetli Basri Bey’in aziz hatırası vardı. Biz onun emanetiydik birbirimize. Sanki aklımdan geçenle/i okumuş gibi,</p>
<p class="calibre1">“Keşke Basri kumandan da olsaydı yanımızda,” dedi Fuad, yeniden Cağaloğlu yokuşunu tırmanırken. “Kendimi çok daha rahat hissederdim.”</p>
<p class="calibre1">O kadar samimi konuşuyordu ki, ben de yüreğimi açtım. “Valla ben de öyle kardeşim. Basri Bey sağ olsaydı, eminim çok daha güvenle basardım yere.”</p>
<p class="calibre1">Zabit arkadaşım dönüp peşimizden gelen küçük kalabalığa baktı. Derinden bir iç geçirerek son sözünü söyledi:</p>
<p class="calibre1">“Yapacak bir şey yok. Ölülerimizden medet umacak halde değiliz. Yüreğimize ve silahlarımıza güveneceğiz artık. Muvaffak oluruz inşallah...”</p>
<p class="calibre1"><a id="bookmark2"></a>“istifa Paşa hazretleri, istifa!”</p>
<p class="calibre1"><span class="calibre7">Merhaba Ester, (9. Gün, Akşamüzeri)</span></p>
<p class="calibre1">Avrupa Pasajı’ndaki dükkâna girdiğimde güneş henüz batmamıştı. Ancak bir Frenk şehrinde görebileceğimiz güzellikteki bu geçidin cam tavanından yansıyan gün ışığı artık yakıcılığını kaybetse de gaz lambalarını yakmayı icap ettirecek kadar karanlık çökmemişti daha. Pasajdaki halı satan tek dükkânı bulmak hiç de zor olmadı. İçeride esmer ama epeyce esmer, çopur yüzlü bir adam oturuyordu. Bu geçen gün otele mesaj getiren adam olmalıydı. Selam verip içeri girdim. Aklan kanlı, kara gözlerini manasızca bana dikti.</p>
<p class="calibre1">“Mehmed Bey’i arıyordum,” dedim dostça bir ifadeyle. “Mehmed Esad’ı. Yok mu?”</p>
<p class="calibre1">Öylece boş boş yüzüme bakarak, işaret parmağını havaya kaldırdı. Anlamadığım için tekrarladım.</p>
<p class="calibre1">“Mehmed Esad diyorum... Mehmed Esad yok mu?”</p>
<p class="calibre1">Hayır, adamın suratında yine hiçbir değişiklik olmadı. Yine ince uzun işaret parmağını kaldırmaya devam etti. Yanlış bir yere geldim diye düşünüyordum kvüst kattan arkadaşımın sesi duyuldu:</p>
<p class="calibre1">“Şehsuvar... Şehsuvar sen misin? Yukarı gelsene.”</p>
<p class="calibre1">O zaman fark ettim, el dokuması perdenin arkasındaki merdiveni. Ahşap basamakları çıkarken, allı morlu halıların, kilimlerin ağır kokusu doldu burnuma. Üst kata çıkınca, Mehmed Esad’ı ayakta beni bekler buldum.</p>
<p class="calibre1">“Nihayet be kardeşim. Nihayet gelebildin küçük dükkânımıza... Valla neredeyse gül suyu dökecektik yollarına.”</p>
<p class="calibre1">Hiç oralı olmadım ama uzattığı eli sıkarken sordum: “Aşağıdaki nobran adam kim yahu? Türkçe bilmiyor mu? Tenezzül edip cevap vermedi soruma.”</p>
<p class="calibre1">Bakışları bir an merdivene gitti, geldi.</p>
<p class="calibre1">“Ruşeym’den mi bahsediyorsun? Kusura bakma, zavallı konuşamıyor. Mısırda Osmanlı yanlısı bir aşiretin mensubuymuş. Ingilizler dilini kesmiş. Süveyş’ten birlikte döndük. Ulağım olarak vazife görüyordu harpte. O kadar sadık, o kadar iyi bir insandır ki, bırakamadım, Ruşeym’i de alıp getirdim yanımda...” Üzerinde gümüş sigara tabakası, içi kararmış bir kül tablası ve şu büyük kibrit kutularından birinin bulunduğu, küçük masanın önündeki iskemleyi gösterdi. “Ayakta kaldın. Gel, gel, otur şöyle...”</p>
<p class="calibre1">Söylediği iskemleye oturdum, o da karşıma yerleşti.</p>
<p class="calibre1">“Ne içersin, kömür ateşinde kahve yapıyor bizim ocakçı... Söyleyeyim mi okkalı birer kahve?”</p>
<p class="calibre1">Aksiliğim üzerimde filan değildi ama öyle görünmek istedim. Mehmed Esad eteğindeki taşlan döksün istiyordum.</p>
<p class="calibre1">“Kahve filan içmeyeceğim,” diye kestirip attım. “Sana söyledim, ben artık bu işleri bıraktım diye. Neden bu kadar ısrar ediyorsun Mehmed?”</p>
<p class="calibre1">Çıkışım karşısında afallamıştı, daha sertleştim. Adeta azarlarcasına sordum:</p>
<p class="calibre1">“Neden zorluyorsun beni? Amacın ne?”</p>
<p class="calibre1">Utanır gibi olmuştu, tıraşlı yanaklan belli belirsiz kızarmıştı bile.</p>
<p class="calibre1">“Yok, zorlama değil de... Hani, düşüneceğini söylemiştin ya...”</p>
<p class="calibre1">“Sen öyle zannetmişsin...” diyerek lafı ağzında koydum. “Ben kararımı çoktan verdim Mehmed. Hem de Malta’dan sürgünden döndüğümde... Ne siyaset ne de gizli saklı işler... Bunlar bana göre değil. Eğer hakiki dostumsan, eğer bana bir iyilik yapacaksan, Tercüme Bürosu’nda bir iş bul... Evet, Fransızcam iyidir bilirsin. Milli maarife faydamız olsun...” Küçük bir kahkaha attı.</p>
<p class="calibre1">“Hiç gülme Mehmed,” dedim kolay kolay sakinleşmeyeceğimi anlaması için. “Kararım kati, ne devlet adına ne de baş-kalan namına pis işlere girmem ben... Çok ciddiyim. Geçenlerde de söyledim, artık huzur içinde yaşamak, huzur içinde ölmek istiyorum. Artık zorlama beni n’olur... Lütfen, senden çok rica ediyorum, artık bu bahsi kapatalım. Yoksa dostluğumuz zarar görecek...”</p>
<p class="calibre1">Artık gülmüyordu, o meşhur pişkinliğinin yerinde derin bir hayal kırıklığı vardı.</p>
<p class="calibre1">“Sen zarar göreceksin!” Sakin bir tavırla ama sözcüklerin üzerine basa basa konuşuyordu. “Evet, masum biri gibi davranmayı bırak artık Şehsuvar. Senin ne yaptığını biliyorlar.” Evet, taktiğim işe yaramıştı, Mehmed konuşmaya başlamıştı işte. Biraz daha kurcalamakta fayda vardı.</p>
<p class="calibre1">“Benim ne yaptığım zaten belli. Hiçbir zaman saklamadım ki. 1907 senesinde girdim İttihat ve Terakki’ye... Cemiyet dağılana kadar da üyesiydim. Mağlup olduk ve o mesele kapandı. Artık hiçbir partinin üyesi değilim. Ne İttihat Terakki’nin, ne Terakkiperver Cumhuriyet Fırkası’nın ne de Cumhuriyet Halk Fırkası’nın.”</p>
<p class="calibre1">“Çeneni yorma boşuna,” dedi gözlerini üzerime dikerek. “Bunları daha önce de anlattın ama bize ulaşan raporlar öyle demiyor... İttihatçılarla irtibatın sürüyormuş hâlâ...”</p>
<p class="calibre1">Cezmi’den mi bahsediyordu? Binbaşının ölümünü üzerime yıkmakla mı tehdit edecekti beni? Suskun kaldığımı görünce açıkladı.</p>
<p class="calibre1">“Ziya Hurşit’le buluştuğunuzu biliyorlar... Sarı Edip Efe ile eski Ankara valisi Abdülkadir Bey de varmış yanınızda...” Neler saçmalıyordu böyle?</p>
<p class="calibre1">“O adamların hepsi öldü. Mustafa Kemal’e suikast suçundan üçü de asıldı. Nasıl buluşmuş olabilirim ki onlarla?” Çaresizliğime üzülmüş gibi bakıyordu.</p>
<p class="calibre1">“Öncesinden söz ediyorum Şehsuvar... İzmir Suikastı’nın bir ay öncesinden... Geçen mayıs ayında buluşmuşsunuz... İnkar faydasız, Ahmet Şükrü Bey’in Şişli’deki evinde konuşmuşsunuz. Bizzat Ziya Hurşit’in ifadesinde geçiyor adın...” Tümüyle aklımdan çıkmıştı bu olay. Evet, geçen mayıs ayının ilk haftasıydı, Ahmet Şükrü Bey bir davet vermişti evinde. Ama siyasi bir toplantı değildi bu.</p>
<p class="calibre1">“Ne olmuş?” dedim sinirlenerek. “Ahmet Şükrü Bey, babamın arkadaşıydı. Selanik’te öğretmenlik yaptığı günlerden tanırım. Yemeğe davet etmişti. Kimlerin geleceğinden haberim yoktu. Ziya Hurşit’le San Edip Efe’nin orada olacağını bilsem gitmezdim. Ayrıca İzmir Suikastı’nda adı geçmeyen dört beş kişi daha vardı orada. Eski ahbapların bir araya geldiği böyle bir yemekten Gazi’ye suikast çıkar mı? Zaten Ziya Hurşit ile de atışmıştık masada. Evet, bugünkü cumhuriyet idaresi hakkında. Artık herkesin malumu olduğu üzere, atıp tutuyorlardı Gazi Paşa ve hükümet hakkında. Karşı çıkacak oldum, hakaret derecesinde sözler sarf ettiler... Onun üzerine ayrıldım zatervevden...”</p>
<p class="calibre1">Lakayt bir tavırla dinliyordu; tek cümlesine inanmamıştı söylediklerimin.</p>
<p class="calibre1">“Ziya Hurşit’in ifadesi öyle demiyor. Daha da beteri, teşkilatta kimi arkadaşlar, İzmir Suikastı’nın gerçek planlayıcısı-nın sen olduğuna inanıyor. Güya Kara Kemal yollamış seni o toplantıya. Kendisi polis tarafından takip edildiği için, onun adına sen konuşmuşsun. Akıldanelik yapmışsın tetikçilere...” Hayretler içinde kalmıştım.</p>
<p class="calibre1">“Delirmiş mi bunlar? Nefret ettiğim adamlarla, hezimete uğraması kaçınılmaz bir maceraya niye kalkışayım? Böyle bir saçmalık olabilir mi? Nasıl inanırlar böyle bir iftiraya?” Birden fark ettim, rollerimiz değişmeye başlamıştı, beni avucunun içine almaya çalışıyordu. Daha sakin olmalıydım, daha mantıklı. Hakikaten de eski arkadaşım halinden gayet memnun görünüyordu. Usulca masanın üzerindeki tabakaya uzandı. Bir sigara çıkardı, hiç acele etmeden yaktı, derin bir nefes aldı.</p>
<p class="calibre1">“Orasını bilmem Şehsuvar,” dedi dumanı savururken. “Vaziyet bu. Elbette sana inanıyorum. Böyle acemice düzenlenmiş bir suikasta katılmayacağından adım gibi eminim.” “O zaman niye müdafaa etmedin beni?” diye kestim sözünü. “Şehsuvar’ı tanırım, böyle abuk sabuk işlere bulaşmaz, demedin.”</p>
<p class="calibre1">“Nerden biliyorsun müdafaa etmediğimi? Ben olmasaydım eğer...” ileri gittiğini anlayarak sustu. “Ben seni savundum Şehsuvar. Hem de benden şüphelenmeleri pahasına. Unutma, neticede ben de eski ittihatçıyım. Yani o kadar da muteber bir adam değilim onların gözünde. Ama olsun, umurumda değil, çünkü sen, hayatımı kurtardın. Fakat bizimle iş birliğine yanaşmazsan, bundan sonra olacaklar hakkında hiçbir garanti veremem. Evet, daha açık konuşayım, seni koruyamam.”</p>
<p class="calibre1">Şantaj mı yapıyorsun diyecektim, sigarayı tuttuğu elini havaya kaldırdı.</p>
<p class="calibre1">“Seni zorladığımı zannetme, istiyorsan bizimle çalışmazsın, belki de kimse karışmaz. Fakat birileri seninle uğraşmaya kalkarsa, o durumda yardım edemem.”</p>
<p class="calibre1">Acı acı güldüm.</p>
<p class="calibre1">“Şimdi bu zorlama olmuyor mu yani?”</p>
<p class="calibre1">Nedense soğukkanlılığını kaybetti.</p>
<p class="calibre1">“Olmuyor tabii.” Lüzumsuz yere yüksek çıkmıştı sesi. “Farkında değil misin iyilik yapmaya çalışıyorum. Ama sen, beni atlatmaya çalışıyorsun. Elimden geleni yapıyorum, fakat sen umursamıyorsun. Anlamıyorum Şehsuvar, ne olmuş sana? Yoksa hiç itimadın yok mu bana? Yoksa sahiden de ittihatçılarla irtibatın sürüyor mu?” Kahverengi gözleri çakmak çakmak olmuştu. Tekrar sigarasına sığındı. Derin iki nefes çekti arka arkaya. “Kusura bakma. O kadar ketumsun ki ben bile böyle düşünmeye başladım sonunda.”</p>
<p class="calibre1">Etkilenmiş göründüm, hatta bir parça utanmış gibi yaptım. “Senin iyi niyetli olduğunu biliyorum Mehmed. Benim için çırpındığının da farkındayım. Ama ketum filan değilim. Dikkat edersen, ne sorduysan anlattım şu ana kadar. Başka merak ettiğin mevzu varsa, onları da izah edebilirim. Tabii bildiğim kadarıyla. Bilmediğim bir mevzuyu nasıl anlatayım sana? Cemiyetle hiçbir alakam yok diyorum işte.”</p>
<p class="calibre1">Sinirli bir halde kül tablasında ezdi sigarasını.</p>
<p class="calibre1">“Peki kardeşim, nasıl istiyorsan öyle olsun. Ben kendimi yırtıyorum burada, demek ki kimseye faydası yokmuş. Senin de böyle bir talebin olmadığına göre... Niye tehlikeye atıyorum ki kendimi?” Pişman olmuş gibi alt dudağını sarkıttı. “Sen bilirsin Şehsuvar. Tamam, benden buraya kadar. Artık arayıp sormayacağım. Allah yardımcın olsun...”</p>
<p class="calibre1">Davranışları abartılıydı; sanki eski bir arkadaşım değil de, ailemden biri gibi, çok yakınımmış gibi konuşuyordu. Oysa böyle bir hukukumuz yoktu. Sanki ona ihanet etmiş, onu büyük bir hayal kırıklığına uğratmıştım. Bellu amirlerine, “Siz hiç merak etmeyin, Şehsuvar ben ne dersem yapar,” demiş, benden de olumlu bir cevap alamayınca zor durumda kalmıştı. Olabilirdi, fakat bana ne? Aslında durum bu kadar barizdi. Öyleyse, bu mevzuya kafayı takmayabilir, Mehmed’in meselesi, beni alakadar etmez deyip geçebilirdim ancak durum biraz daha karışıktı. İzmir Suikastı öncesi yapılan o toplantı hakikaten başımı yakabilirdi. O zamanlar Reisicumhur’a yapılan suikastı öğrendiğimde çok kaygılanmıştım. Hele teferruatlar ortaya çıkıp, Ahmet Şükrü Bey, Ziya Hurşit ve Sarı Edip Efe’nin adlarını duyunca adamakıllı paniklemiştim. Bardağı taşıran son damla ise Kara Kemal’in ölümü olmuştu. Daha önce yazdığım gibi bu olaydan sonra Pera Palas’ta kalmaya karar vermiştim zaten. Beni evimde tek başıma öldürmesinler diye. Tıpkı Cezmi Binbaşı’ya yaptıkları gibi... Sahi, Cezmi Binbaşı meselesini niye açmamıştı Mehmed Esad? Eğer beni ikna edecekse, bu taze cinayet daha etkili olabilirdi. Merakla yüzüne baktım; kaşlarını çatmış, dargın bir tavırla oturuyordu öylece.</p>
<p class="calibre1">“Hadi ama Mehmed,” dedim dostça dizine dokunarak. “Küsmek de neyin nesi? Arkadaş değil miyiz biz? Ne badireler atlattık birlikte, bunu da hallederiz.”</p>
<p class="calibre1">Güya, taviz vermeye yanaşmadı.</p>
<p class="calibre1">“Bilmiyorum halleder miyiz? Bundan sonrası sana kalmış Şehsuvar. Ben diyeceğimi dedim, artık karar senin. Nasıl istersen öyle yap.”</p>
<p class="calibre1">Bakma böyle konuşmasına, aslında ne yapacağımdan hâlâ emin değildi. Köşeye sıkışmış olmama rağmen, onu rahatlıkla reddedebileceğimi biliyordu. Maldan mülkten çoktan vazgeçmiştim, artık canımın bile bir kıymeti harbiyesi yoktu. Mehmed Esad da bunu çok iyi biliyordu. Fakat ölmekten daha acı verecek meseleler vardı.</p>
<p class="calibre1">“Pekâlâ,” diyerek doğruldum. “Haklıymışsın Mehmed, böyle kuru kuruya konuşmak tatsız oluyor.” Kalktığımı görünce telaşlandı, ipleri koparıyor muydum yoksa? “Yarın akşam tekrar buluşalım,” deyince rahatladı. “Fakat bu sefer farklı bir mekânda buluşalım. Bir iki kadeh bir şey de içeriz... Mesela Taksim Bahçesi. Yeni bir orkestra gelmiş diyorlar... Hem müzik dinler hem karara bağlarız bu mevzuyu...” Anlayışlı bir ifade takındım. “Kusura bakma, biliyorum sıkıntı vermeye başladı bu mesele ama inşallah yarın neticelendiririz.” Sanki teklifini kabul etmişim gibi sevinerek ayağa kalktı.</p>
<p class="calibre1">“Neticelendirelim. Sonuçta sen kazançlı çıkacaksın bu işten. Tamam, benimle çalışacak olman yükümü hafifletir. Ama bak şerefim üzerine yemin ediyorum, daha çok senin işine yaracak bu iş birliği.”</p>
<p class="calibre1">Az önceki küskünlüğünden eser kalmamıştı. Bırak istih-baratçılığı, iyi bir poker oyuncusu bile olmazdı Mehmed Esad’dan. Ama itiraf etmeliyim ki hâlâ neyin peşinde olduğunu anlayamamıştım. Zannederim teklifini kabul etmediğim sürece de anlayamayacaktım. Yarın akşam Taksim Bah-çesi’nde buluşmak üzere vedalaştık Mehmed Esad’la.</p>
<p class="calibre1">Evet Esterciğim, işte böyle, bir kez mimlenmişsen, bir kez adın kayıtlara geçmişse, asla ayrılmazlardı peşinden. Ya oyuna geri dönecektin ya da hayatına son verecektin. Hayır, hayır, üçüncü bir ihtimal daha olmalıydı. Yeni bir hayata başlama ihtimali... Elbette seninle birlikte... Fakat bu ihtimal sen İstanbul’daysan mümkün olabilirdi ancak. Yoksa, hiçbiri için uğraşmaya değmezdi. Ama karar vermek için önce Leon Da-yı’yı bulmalıydım. Senin hakkındaki en doğru malumatı sadece o verebilirdi bana. Umutsuz değildim, onu bulacağıma inanıyordum. Korkmuyordum, ne insanlardan ne hükümetten, aksine üst üste gelen olayların yarattığı bu muammayı çözmeye çalışmak, tatlı bir heyecan veriyordu bana. Öte yandan her an bir müdahale gelebilir endişesi hiç terk etmiyordu beni. O sebepten otele döner dönmez yine geçtim kâğıdın karşısına... Yeniden döndüm o fırtınalı günlere ve yeniden yazmaya başladım sana.</p>
<p class="calibre1">Evet, belki de vatanın kaderini belirleyecek, belki de senelerce tesiri kaybolmayacak tarihî bir olayı anlatıyordum. 23 Ocak 1913 gününü. Bab-ı Âli baskınını... Ahmakıslatan diye tabir edilen yağmurun altında Fuad’la birlikte yokuşu tırmanmış, İran Büyükelçiliği’nin köşesinden sağa dönmüştük. Önümüzde küçük bir kalabalık belirmişti. Kırmızı, siyah feslerin arasından beyaz bir atın sırtında birdenbire çıkıverdi ortaya Enver Bey. Evet, İttihat ve Terakki Cemiyeti’nin Mer-kez-i Umumisi olarak kullandığımız Pembe Köşk’ün önünde... Sanki arkasında binlerce kişilik bir ordu varmış gibi zaferinden emin bir kumandan edası içinde usulca sürüyordu atını. Ne sokakta dikkate değer bir kalabalık vardı ne de orada bulunanların büyük çoğunluğu bu kalkışmanın hayırla neticeleneceğine inanıyordu. Yağmurda ıslanan yüzlere bakmak yeterliydi bunu anlamak için. Bu küçük kalabalığın içinde endişe duymayan tek kişinin Enver Bey olduğunu iddia edersem, hiç de mübalağa etmiş olmam. Vatanın kurtuluşunun, cemiyetin muvaffakiyetinin ve elbette kendi ikbaline uzanan zaferin, bu darbeyle kazanılacağına yürekten inanıyordu. Bugüne kadar elde ettiği galibiyetlerin verdiği güven mi, aklın hapishanesinden kurtulmuş olan cesaretin verdiği çılgınlık mı, nasıl adlandırırsak adlandıralım, tarihi kendisinin yazacağından adı gibi emindi.</p>
<p class="calibre1">Kır atın sağında yer alan Filibeli Hilmi’yle, solunda yer alan İzmitli Mümtaz’ın da haklarını yemeyelim; cemiyetin bu iki namlı fedaisinin de gözlerinde ne bir korku ne de bir pişmanlık okunuyordu. Onlar da bizim gibi bu baskının muvaffakiyetle neticeleneceğinden emin olmasalar da “Öleceksek bari şerefimizle can verelim,” düşüncesiyle ellerini silahlarına yakın tutarak, adımlarını kır atın ayaklarına uydurmuş, büyük bir cesaretle kaderlerine doğru yürüyorlardı. Sokağın köşesine yaklaşırken, Yakup Cemil ile Mustafa Necip de hızlı adımlarla gelip Enver Bey’in atının yanındaki yerlerini aldılar. Cemiyetimizin en gözü kara adamlarından mürekkep kadro tamamlanmıştı işte.</p>
<p class="calibre1">Fuad’la ikimiz ise, bu baskını planlayan asıl kişinin, yani Talat Bey’in muhafazasını sağlamakla meşguldük. Yanımızda Mithat Şükrü de vardı. Buluşma noktasında bizi görünce, sadece gülümsemekle yetinmişti Talat Bey. O da endişeli ve gergindi. İstenilen sayıda insanın gelmemiş olması hepimiz gibi onu da hüsrana uğratmıştı. Hislerini belli etmemeye çalışsa da esmer yüzündeki hayal kırıklığı saklanacak gibi değildi. Fakat herkes gibi o da bozguna kapılmıyor, ne pahasına olursa olsun bu harekâtın zaferle neticelenmesini istiyordu.</p>
<p class="calibre1">Bu tuhaf kalabalık, Bab-ı Âli yokuşuna dönen köşeye gelinceye kadar bir kişi bile artmamasına rağmen sükûnetini ve kararlılığını koruyarak ilerledi. Ama Nafıa Nezareti’nin önüne gelip Bab-ı Âli’yi koruyan askerleri görünce toplulukta bir dalgalanma oldu. Karşımızda tam teçhizatlı bir tabur vardı, eğer ateş etmeye başlarlarsa hiç şakası yok, hepimiz ölmüşlerimize kavuşurduk. Bu gizli tedirginlik sürerken Bab-ı Âli yokuşu gür bir sesle yankılandı.</p>
<p class="calibre1">“Kıymetli vatandaşlar, bu toprağın aziz insanları... Yıllardır istismar edilen bu vatanın yiğit evlatları... Artık hıyanete dur demenin, vatanı satanlara hak ettikleri cevabı vermenin zamanı gelmiştir.”</p>
<p class="calibre1">Cemiyetin propagandacısı Ömer Naci, Nafıa Nezareti’nin basamaklarına çıkmış, millete sesleniyordu:</p>
<p class="calibre1">“Kardeşlerim, al yeşil bayrağın hakiki sahipleri. Şu dakikalarda Bab-ı Âli binasında büyük bir suç işleniyor. Şu dakikalarda Kamil Paşa Hükümeti, güzel Edirne’mizi Bulgarlara bırakmak üzere.” Eliyle hükümet binasını gösterdi. “Evet, işte şu aşağıdaki binada, şu dakikalarda alçakça bir vesika hazırlanıyor. Bu bir ihanet notasıdır. Bu bir teslimiyet anlaşmasıdır. Bu notayla, her köşesi şehit kanıyla sulanmış vatan toprağımızın güzide bir parçası daha hükümet eliyle düşmana teslim ediliyor... Eğer buna göz yumarsak, ecdat yadigârı payitahtımızın elimizden alınması da an meselesidir. Eğer buna sessiz kalırsak, cihanda Devlet-i Aliyye diye bir devlet kalmayacaktır... ”</p>
<p class="calibre1">Ömer Naci’nin kükreyen sesi önce küçük topluluğumuzun tedirginliğini biraz daha artırdı, arkadaşlarımızın bazıları kalabalığın kenarlarına doğru meylettiler. Ama büyük bir inançla konuşmasını sürdüren hatibimizin kendinden emin sesi endişeleri kısa sürede tuzla buz etti. Dağılma emareleri gösteren topluluğumuz anında toparlandı, sımsıkı birbirine kenetlendi. Elbette tümüyle rahatladığımız söylenemezdi; kulaklarımız konuşmacının gür sesinde olsa da gözlerimiz, ellerinde tüfekleriyle başbakanlık binasını koruyan Uşak Taburu’nun askerlerindeydi. Hatta Yakup Cemil’le Mustafa Necip kalabalığın önüne çıkmış, ellerini silahlarına uzatmışlardı bile. Allahtan Uşak Taburu’nun başındaki cemiyet üyesi zabitler vazifelerini eksiksiz yapmışlardı da Bab-ı Âli’nin emniyetini alan askerler, topluluğumuzu sadece izlemekle yetiniyorlardı.</p>
<p class="calibre1">Bu durum bizi iyice şevklendirirken, daha mühim bir gelişme oldu; yoldan geçen insanlar bize katılmaya başladı. Evet, tuhaf şey, yokuştan inen çıkan herkes, yağmura aldırmadan başımızda toplanıyor, Enver Bey’i görünce iyice heyecanlanıyor, Ömer Naci’nin sözleriyle galeyana geliyordu.</p>
<p class="calibre1">“Doğru söylüyor,” diye atıldı bir hamal. “Düşmana yenildikleri yetmezmiş gibi, şimdi de Edirne’yi Bulgarlara bırakacaklar.”    <span class="calibre7">'</span></p>
<p class="calibre1">Tıbbiyeli bir öğrenci destek çıktı hamala:</p>
<p class="calibre1">“Başka ne beklenir ki Kamil Paşa denen o bunaktan. Ülkeyi parsel parsel îngilizlere satacak hamiyetsiz!”</p>
<p class="calibre1">Bir matbaacı iyice cüretlenerek, kır atın yularına sarılmaya kalktı.</p>
<p class="calibre1">“Bizi kurtar Enver Bey. Bizi kurtar Hürriyet Kahramanı...” Filibeli Hilmi güç bela uzaklaştırdı adamı. Matbaacı ısrarla bağırıyordu:</p>
<p class="calibre1">“Vatan sizden hizmet bekliyor. Bugün değilse ne vakit?” Olup bitenler sanki onu hiç alakadar etmiyormuş gibi Enver Bey, kendinden emin tavrını koruyor, vakarlı duruşunu bir an olsun bozmuyordu. Asıl değişim Talat Bey’deydi, gözlerindeki hüşran rüzgârları yerini umuda bırakmış, esmer teni adeta aydınlanmıştı. Minnet dolu gözlerle Ömer Naci’nin konuşmasını dinliyordu. Sözlerini daha fazla uzatıp coşkuyu söndürmekten korkan propagandacımız,</p>
<p class="calibre1">“Yürüyelim arkadaşlar,” diye haykırdı sonunda. “Vatana sahip çıkmak, hainleri cezalandırmak için yürüyelim.” Kalabalık tek bir insan gibi karşılık verdi.</p>
<p class="calibre1">“Yürüyelim arkadaşlar, yere düşen bayrağı kaldırmak, vatanı kurtarmak için yürüyelim.”</p>
<p class="calibre1">Fuad’la göz göze geldik. Usulca dokundum koluna. “Galiba oluyor bu iş,” diye mırıldandım sevinçle. “Galiba bu defa da muvaffak olacağız.”</p>
<p class="calibre1">Fuad temkinliliğini koruyordu.</p>
<p class="calibre1">“Valla Şehsuvar kardeş, ben gevşemeyelim derim. Bu gördüğümüz kuru kalabalık. Bir silah patlarsa çil yavrusu gibi dağılır bunlar. İşin zor kısmı Bab-ı Âli’de... Bizi orada neler bekliyor henüz belli değil.”</p>
<p class="calibre1">Talat Bey de duymuştu küçük sohbetimizi. Fuad’ı onaylamak istercesine başını salladı.</p>
<p class="calibre1">“Aman çocuklar sıkı duralım. Fevri hareket etmeyelim. Lütfen heyecana kapılıp kendinizi kaybetmeyin. Şu anda bize lazım olan akıl; tutkudan, coşkudan kurtulmuş akıl. Daha mühimi birbirimizden ayrılmayalım. Hadi geride kalmayalım.” Sayısı anbean artan kalabalıkla birlikte Bab-ı Âli’ye yürümeye başladık. Hatta Enver Bey’den geri kalmamak için ahaliyi yararak öne geçmeye çalıştık. Hükümet binasına yaklaştıkça gerilim tekrar artmaya başlamıştı. Uşak Taburu tembihlenmişti ama öfkeli bir kalabalığın üzerlerine geldiğini gören askerler, bilhassa genç olanlar ürkerek silahlarını doğrultmuşlardı. Haliyle bizimkilerin de elleri tabancalarına uzanmaya başladı. İki taraftan herhangi biri tetiğe basacak olsa katliam yaşanması işten değildi. İmdadımıza yine Ömer Naci’nin o gür sesi yetişti.</p>
<p class="calibre1">“Evlatlar!” diye seslendi askerlere. “Ne yapıyorsunuz evlatlar? O silahlar milletin silahlan. O silahlan düşmana karşı kullanacaksınız. Düşman burada değil, düşman Çatalca’da. Silahlarınızı millete değil, Çatalca’daki Bulgarlara çevirmelisiniz.” Elleriyle göğsünü gösterdi. “Ama farklı düşünüyorsanız. Siz de şu binanın içindekiler gibi aymazlık içindeyseniz, hadi ateş edin. Hadi vurun beni.”</p>
<p class="calibre1">Askerler birer ikişer indirdiler tüfeklerini ve kalabalık tek bir ağızdan bağırmaya başladı yine:</p>
<p class="calibre1">“Yaşasın millet! Yaşasın ordu! Yaşasın asker!”</p>
<p class="calibre1">Bu badire atlatılırken Enver Bey’in kır atı Bab-ı Âli’nin bahçesine girmişti bile. Enver Bey çevik bir hareketle binek taşma indi; Yakup Cemil, İzmitli Mümtaz, Filibeli Hilmi, Mustafa Necip, Sapancalı Hakkı gibi avaneleri anında etrafını çevirdiler. Biz de pürdikkat kesilmiş Talat Bey’le yanındaki Mithat Şükrü’ye göz kulak oluyorduk. Talat Bey eliyle binanın önünde yığılan kalabalığı gösterdi.</p>
<p class="calibre1">“Nasıl zapt edeceğiz bu insanlan? Bu kalabalık içeri girerse tam bir kaos olur. Ne baskın kalır ne de hükümet!”</p>
<p class="calibre1">“Kapılar, kapıları kapatınız,” dedi Doktor Ağabeydin Bey. “Vazifesi olmayan kimse girmesin içeri.”</p>
<p class="calibre1">Bizim heyet içeri girdikten sonra kapandı kapı. Ne var ki, sofadan geçerek sadaret makamına giderken iki nöbetçi dikildi önümüze. Neler olup bittiğini anlamamışlardı, karşıla-nnda üniformalı zabitleri görünce duraksadılar. Bunu fırsat bilen Sapancalı Hakkı, komut verdi:</p>
<p class="calibre1">“Dikkat, selam dur, yol aç!”</p>
<p class="calibre1">Askerler anında kenara çekilerek, hazır ol vaziyetine geçtiler. Heyetimiz salona yürürken geride kalan Sapancalı, askerleri bir kez daha ikaz etmeyi de unutmadı.</p>
<p class="calibre1">“Aferin asker. Artık bu kapının emniyeti size ait. Sakın ola, içeri kimseyi sokmayın.”</p>
<p class="calibre1">Kimin ne yaptığını hâlâ anlayamayan askerler, “Emredersiniz kumandanım,” diyerek hazır ol vaziyetinde kaldılar.</p>
<p class="calibre1">Buraya kadar Allah yardımcımız olmuş, işimiz rast gitmişti ama salona girince nereden çıktığını kestiremediğimiz bir komiser tabancasını çekip üzerimize ateş etmeye başladı. Baskında ilk patlayan tabanca bu bahtsız adamındı. Bahtsız diyorum çünkü silahını ateşlemesiyle birlikte, “Yandım anam,” diyerek yere yıkılması bir oldu. Aynı anda fedailer kurşunlarını komiserin üzerine boşaltmışlardı. Patlayan silahlar, bağırış çağırış, artık iş çığırından çıkmış, içeridekiler bizi fark etmişti. Şimdi çok daha uyanık olmak zorundaydık. Nitekim Bab-ı Âli’ye baskın verildiğini anlayan Yaver Nafiz Bey de tabancasını kaptığı gibi dikilmişti karşımıza. Fakat çok berbat bir atıcıydı, sıktığı kurşunların hiçbiri isabet sağlayamamıştı, oysa Mustafa Necip tek kurşunla vurdu onu. Fakat Nafiz Bey ölmedi, yaralı haliyle odasına kaçmaya muvaffak oldu, Mustafa Necip de peşinden. İçeriden ardı ardına iki el silah sesi daha geldi. İlki Necip’in Karadağ tabancasından çıkmıştı, ikinci ise Nafiz Bey’in silahının sesiydi. Odaya girdiğimizde ikisini de kanlar içinde yatarken bulduk. Nafiz Bey yere yuvarlanırken tabancasını ateşlemiş, Mustafa Ne-cip’i kötü yaralamıştı. Onun için yapılacak hiçbir şey yoktu; işi Allah’a kalmıştı. Can çekişen Mustafa Necip’i kendi haline bırakarak mühim vazifemizi neticelendirmek için, sadaret makamına yürüyüşümüzü sürdürdük. Artık acele etmek mecburiyetindeydik. Sadrazam Kamil Paşa şaşkınlığını atlatamadan, istifa dilekçesini koparıp almalıydık elinden.</p>
<p class="calibre1">Daha birkaç adım atmıştık ki, bu kez de bir başka yaver Kıb-nslı Tevfik Bey çıktı karşımıza. Artık ne konuşmak vardı ne merhamet, en ufak bir tereddüt göstermeden basıldı tetiklere. Olduğu yere yığıldı zavallı adam. Talat Bey tedirgin olmuştu ama olaylar o kadar hızlı cereyan ediyordu ki, bir bocalama, bir şaşkınlık hepimizin mahvına sebep olabilirdi. Enver’in fedailerine ses çıkaramadı, sadece benim kulağıma eğilip,</p>
<p class="calibre1">“Aman dikkat,” diye mırıldandı. “Aman dikkat Şehsuvar.”</p>
<p class="calibre1">Oysa dikkat edecek sının çoktan geçmiştik, şaka değil, aleni olarak bir hükümet darbesi yapıyorduk. Kan dökülme-mesini beklemek saflık olurdu, aslında bu baskını bu kadar az zayiatla atlatırsak yine şanslı sayılırdık. Şimdi durup tartışılacak vakit değildi. Bir an önce Kamil Paşa’nın makamına ulaşmalıydık. Hızla sadarete ilerledik. Daha doğrusu ilerlemeye çalıştık, çünkü o iri cüssesiyle Harbiye Nazın, Çerkez Nazım Paşa çıkıverdi birden karşımıza. Enver Bey’le Talat Bey’i görür görmez anladı olanı biteni. Ne bir şaşkınlık ne bir korku... Öfkeyle süzdü Enver Bey’i.</p>
<p class="calibre1">“Ne yapıyorsunuz siz?” diye kükredi. “Böyle mi konuşmuştuk? Nedir bu rezalet!”</p>
<p class="calibre1">Enver Bey yılların kazandırdığı bir alışkanlıkla gayriihti-yari olarak, Harbiye Nazırı’nın karşısında esas duruşa geçmişti.</p>
<p class="calibre1">“Efendim, bıçak kemiğe dayandı. Millet sadrazamın istifasını istiyor. Kamil Paşa derhal sadaret makamından ayrılmalıdır...”</p>
<p class="calibre1">Hayır, hiç de alttan almıyordu, son derece sakin bir üslupla anlatıyordu.</p>
<p class="calibre1">“Millet mi?” diye sözünü kesti Çerkez Paşa. “Millet kim, siz kimsiniz? Yeter artık düşün ahalinin yakasından. Yaptığınız rezillikler yeter. Bu alçakça hareketinizin hesabını verecek...” Şakağına dayanan tabancayla yarıda kesildi Nazım Pa-şa’nın sözleri. Bu kadar aşağılanmaya daha fazla tahammül edemeyen Yakup Cemil, Harbiye Nazırı’nın şakağına bastırmıştı Revolver’inin namlusunu. Aslında hiçbirimiz Yakup Cemil’in tetiği çekeceğine ihtimal vermiyorduk. Paşayı susturmak, belki de rehin almak için tabancasını doğrulttuğunu düşünüyorduk. Paşa da öyle zannetti, kaşlarını çatarak,</p>
<p class="calibre1">“Ne yapıyorsun bre deyyus,” dedi ve bunlar onun son sözleri oldu. Yakup Cemil bastı tetiğe... Olduğu gibi sol tarafına yıkıldı Paşa. Önce pembe bir köpük, ardından koyu kırmızı bir kan boşandı ağzından. Harbiye Nazırı’nın iri gövdesi rüzgâra tutulmuş yaprak gibi titremeye başladı yerdeki ipekli halının üzerinde.</p>
<p class="calibre1">“Ne yaptın?” diye bağırdı Enver Bey. “Ne yaptın be Yakup?” Hiç aldırmadı namlı fedai, az önce Nazım Paşa’nın bizi süzdüğü gibi, tiksintiyle küçümseme arası ifadeyle baktı yerde can çekişen kurbanına,</p>
<p class="calibre1">“İyi yaptım. Laf anlamayacaktı bu herif.”</p>
<p class="calibre1">Sonra ne oluyor demeye kalmadan, silahını doğrultup bir el daha ateş etti can çekişmekte olan Paşaya. Talat Bey artık dayanamadı bu kadarına.</p>
<p class="calibre1">“Yeter!” diye bağırdı. “Yeter, ateş etmeyin.” Öfkesini saklamaya lüzum görmeden dava arkadaşına döndü. “Böyle konuş-mamıştık Enver. Her önümüze çıkanı vurmakla olmaz bu işler... Eğer bir kişi daha ölürse çeker giderim valla. Nedir bu yahu?” Yakup Cemil ve arkadaşları ters ters bakmaya başlamışlardı, elimi tabancama yakın tutarak Talat Bey’e yaklaştım. Fuad da tedirgin gözlerle Enver Bey’in fedailerine bakıyordu. Gerginliği Enver Bey bozdu.</p>
<p class="calibre1">“Tamam, tamam, hepimiz sakin olalım. Yakup sok artık şu silahı kılıfına.” Büyük Efendi’ye döndü. “Ne yapalım Talat, olan oldu artık. Ölenleri geri getiremeyiz. Fakat biraz daha vakit kaybedersek baskın muvaffak olamayacak. Hadi gidip alalım artık şu ihtiyar keçiden istifa mektubunu.”</p>
<p class="calibre1">Haklıydı, beş kişi vurulmuştu ama hâlâ baskın amacına ulaşamamıştı. Talat Bey çaresizce ellerini yana açarak, ardı ardına iki kez “Ya sabır” çektikten sonra düştü kader arkadaşının peşine...</p>
<p class="calibre1">Kamil Paşa bomboş salondaki ahşap masada tek başına oturuyordu. Silah seslerini duyan herkes korkudan ödü koparak, yaşlı sadrazamı bir başına bırakıp sıvışmıştı. Benzi bal mumu gibi sapsarıydı Kamil Paşa’nın, gerginlik içinde alt dudağını çiğniyor, uzun sakallan belli belirsiz titriyordu. Kudretli bir sadrazamdan çok, hayırsız evlatlarının zulmettiği çaresiz bir ihtiyara benziyordu. Kaçmanın kendisini kurtaramayacağını çok iyi bildiğinden artık ne olacaksa olsun diyerek kaderine razı olmuş gibiydi. Ama tuhaf şey, ferini yitirmiş gözlerinde şaşkınlık yoktu. Dört kez sadrazamlık yaptığı uzun devlet adamlığı müddetince öyle olaylarla karşılaşmıştı ki, sanki hiçbir vaka artık onu şaşırtamazdı. Küçük grubumuz yaklaşırken, gülümsemeye çalıştı, beceremedi ama sessizliği bozan yine de o oldu:</p>
<p class="calibre1">“Buyurun evlatlarım ne istiyorsunuz?”</p>
<p class="calibre1">Sesi cılızdı ama titrek değildi. Ne kadar tedirgin olursa olsun, korkunun ruhunu ele geçirmesine izin vermemişti.</p>
<p class="calibre1">“İstifa,” dedi Talat Bey mevzuyu dolandırmadan. “İstifa buyurmanızı ricaya geldik Paşa Hazretleri...”</p>
<p class="calibre1">Yaşlı sadrazamın gözleri tek tek hepimizi inceledi sonra eliyle dışarısını gösterdi.</p>
<p class="calibre1">“Önce çatışmaları durdurmanızı rica edeceğim... Kardeşin, kardeşi vurması kabul edilemez.”</p>
<p class="calibre1">Aslında, can güvenliğimin temin edilmesini talep ediyorum, diyordu. Bu isteği makul karşılayan Talat Bey mahcup bir tavırla başını salladı.</p>
<p class="calibre1">“Merak buyurmayınız, biz de kan dökmek istemiyoruz. Ne yazık ki kontrolümüz dışında vuku buldu. Ama müsterih olun, bundan sonra tek bir silah patlamayacak, tek bir OsmanlI evladının kanı dökülmeyecek.”</p>
<p class="calibre1">Kamil Paşa’nın bedbaht yüzü belli belirsiz aydınlandı, sadaret makamının resmî damgası bulunan kâğıtlardan birini önüne çekerek, tane tane yazmaya başladı. İstifa dilekçesini bitirince, kâğıdı Enver’e uzattı.</p>
<p class="calibre1">Enver ve Talat kafa kafaya verip okudular.</p>
<p class="calibre1">“Böyle olmaz Paşa Hazretleri,” diye kâğıdı sadrazama geri uzattı Enver Bey. “Sadece askerlerin teklifi değil aynı zamanda ahalinin isteğini diyerek yazmanız lüzum eder. Çünkü sadece ordu değil, millet de sizi istemiyor.”</p>
<p class="calibre1">Tecrübeli paşa işi ağırdan almaya kalkıyordu.</p>
<p class="calibre1">“İstifa Paşa Hazretleri, istifa,” diye sertçe uyardı Talat Bey. “Uzatmayınız lütfen.”</p>
<p class="calibre1">Pabucun pahalı olduğunu anlayan sadrazam, tek kelime etmeden kâğıdı aldı. Yeniden yazmaya başladı. Bitirince, bu kez Talat Bey aldı dilekçeyi. Şöyle bir göz attı.</p>
<p class="calibre1">“Şimdi oldu,” dedikten sonra hepimizin duymasını istiyormuş gibi yüksek sesle okumaya koyuldu.</p>
<p class="calibre1">“Huzur-ı Âlî-i Hazret-i Padişahî</p>
<p class="calibre1">Ahali ve cihet-i askeriyeden vuku bulan teklif üzerine hu-zur-ı şahanelerine istifanâme-i acizanemin arzına mecbur olduğum muhat-i ilm-i âlî buyuruldukta ol babda ve katibe-i ahvalde emr-ü ferman hazret-i veliyyü’l-emr efendimizindir.”</p>
</body>
</html>
