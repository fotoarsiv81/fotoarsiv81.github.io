<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Bilinmeyen</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="calibre1"><a id="bookmark0"></a>“Çünkü sen mucizelerle doluydun.” m</p>
<p class="calibre1"><span class="calibre7">Merhaba Ester, (7. Gün, Ahşam)</span></p>
<p class="calibre1">Akşam yemeğine erken indim. Daha güneş batmamıştı dışarıda. Öğleden beri ağzıma lokma koymadığım için fena kazınıyordu midem. Niyetim, Cadde-i Kebir’e kadar uzanmak, biraz da hava almaktı. Fakat Tepebaşı Bahçesi’ne yaklaşırken bir kız gördüm; incecik, senin boyunda, senin gibi kızıl saçlı. “Allah’ım,” diye geçirdim içimden. “Allah’ım ne olur Ester olsun.” Adımlarımı hızlandırmaya bile korkarak yaklaştım. Genç kız, sanki acelesi varmış gibi bahçenin kapısından hızla süzüldü içeriye. Durur muyum, ben de peşinden, içeri girince o masa denizinde bir an kaybettim onu. Ama bulmam çok sürmedi, orkestranın bulunduğu kameriyenin hemen önündeki masalardan birine tek başına oturmuştu. Sırtı bana dönüktü, yüzünü göremiyordum. Ürkerek, çekinerek genç kıza doğru yürüdüm. Yaklaştıkça umudum artıyordu, hafifçe başını eğişi, eliyle saçlarını kıvırması hepsi seni andırıyordu. Ama birkaç metre kala, daha kızın yüzünü görmeden, idrak ettim acı hakikati. En son on dört sene önce görmüştüm seni. O zamanlar bile genç bir kadın olmuştun, aradan geçen onca zamandan sonra hiç değişmeden kalmış olman mümkün müydü? Yine de yılmadım; çünkü sen mucizelerle doluydun. Genç kızın yüzünü görene kadar vazgeçmedim ümit etmekten. Oysa tam düşündüğüm gibiydi, hiç tanımadığım biriydi masadaki. Gençti, çok genç, belki on sekizinde yoktu. İlgiyle kendisine baktığımı görünce, tazecik dudaklarıyla davetkar gülümsedi. Anladım, Tepebaşı Bahçesi’ni mesken tutan şu yosmalardan biriydi. Ben de ona gülümsedim ama yanına gitmedim. Sahneden uzakta, Haliç’in muhteşem manzarasına bakan bir masa buldum kendime.</p>
<p class="calibre1">Menüdeki, “Selanik Usulü Kekikli Piliç” yazan yemeği ısmarladım, yanına da bir Bomonti birası istedim. Annemin yaptığı o enfes yemeği bulamayacağımı biliyordum ama hiç değilse biraz lezzeti benzer diye düşünmüştüm, ne gezer. Tatsız, tuzsuz bir yemek geldi önüme. Fakat o kadar acıkmıştım ki, biber, baharat, ne buldumsa döküp yaladım yuttum tabak-takileri. Bir şişe yetmedi, bir bira daha söyledim. Tıpkı senin saçların gibi ışıltılı bir kızıllığa boyanan akşamüstü denizine bakarak düşler kurmaya başladım. Eğer İstanbul’a geldiysen, eğer seni bulursam, yeni bir hayat düşünmeliydim kendimize. Beşiktaş’taki evi sever miydin acaba? Ev aradığınızı söylemiş Çolak Cafer. Leon Dayı da yanında olmalı. Selanik’teki evi, yazıhaneyi sattınız mı acaba? Belki de Leon Dayı burada bir yazıhane açar. Gerçi bu yaştan sonra onun yanında çalışacak halim yok ama... Birden ipin ucunu kaçırdığımı fark edip gülmeye başladım. Neler saçmalıyordum böyle, daha İstanbul’a geldiğinizden bile emin değildim. Hem gelmiş olsan bile, bakalım beni nasıl karşılayacaktın? Öyle ya, eğer Mehmed Esad’a inanacak olursak, iki aydır burada yaşıyorsunuz demekti. Leon Dayı isteseydi, bu süre zarfında beni rahatlıkla bulabilirdi. Mehmed bulmadı mı? Birden bütün neşem kayboldu. Yoksa artık beni tümüyle unutmuş muydun? Selanik’ten buraya gelişiniz, tümüyle kendinize yeni bir hayat kurmak için miydi? Ve o kuracağınız yeni hayatta bana yer yok muydu? “Niye olsun ki?” dediğini duyar gibi oldum. “Yaşanan onca acıdan, çekilen onca kahırdan, boşa geçen senelerden sonra neden seninle birlikte olmak isteyeyim?” Doğrusu bu soruya verilecek bir cevabım yok benim. Sadece umutla şöyle diyebilirim: “Belki hâlâ unutamadığın için, belki de hâlâ sevdiğin için...”</p>
<p class="calibre1">Böyle düşünmeme rağmen, işin doğrusu tadım kaçmıştı. Cadde-i Kebir’e uzanmak gözümde büyüdü, bir bira daha mı söylesem diye geçirirken aklımdan, ihtiyacımın alkol değil yazmak olduğunu anladım. Hesabı ödedim, hemen burnumun dibindeki Pera Palas’ın yolunu tuttum.</p>
<p class="calibre1">Kalemi elime aldığımda tereddüt ettim, söze nasıl başlayacağımı bilemiyordum. însan kendi mutluluğunu nasıl olur da kendi elleriyle yıkar diye düşünüyordum sürekli. Sevdiğin, istediğin bir hayatı bırakıp, neden kendini tehlikelerle dolu bir serüvenin içine atarsın? însan kendine bunu niye yapar. Gençlikten, tecrübesizlikten, kendimizi tanımadığımızdan. Peki, yaşlanınca tanır mıyız kendimizi? Ne istediğimizi bilir miyiz artılj? Zihnimiz bu muammayı çözebilir mi? însan kendini, kendine izah edebilir mi? Evet, belki... Belki ama sadece bir anlığına, belki bir süreliğine, ardından yeni bir olayın sarsıntısıyla ruhsal düzenimiz altüst olur, resim tümüyle değişir ve biz kim olduğumuzu unuturuz yine.</p>
<p class="calibre1">Ahmed Samim cinayetinde bana olan tam da buydu işte. Ne yaptığımdan emin değildim, tuttuğum yol yanlış mıydı, artık bunu tahlil etmekten bile acizdim. Evet, geçirdiğim bu ruhsal karmaşaya, bu zihin bulanıklığına rağmen hâlâ bir pişmanlık duyduğumu söylemem çok zordu. Bunu itiraf etmekten korktuğumu zannetme. Eğer öyle olsaydı, bir çaresini bulur ayrılırdım cemiyetten. Bunu göze alabilirdim. Yemin etmiş olmam hiçbir şekilde bağlamazdı beni. Sen de çok iyi bilirsin ki, inanmadığımız değerler üstüne yapılan yeminin hükmü yoktur. Sakın yanlış anlama, hürriyet, eşitlik, kardeşlik ve adalet hâlâ kutsal değerlerdi benim için ama cemiyetin seçtiği mücadele şekliyle, bunları sağlayabilir miydik, işte ondan emin değildim artık. O sebepten kafam karışıyordu, o sebepten insan eliyle ölümler artık bana katlanılmaz geliyordu.</p>
<p class="calibre1">Ahmed Samim’in öldürüldüğü akşamdan sonra yazar Şehsuvar Sami’yi daha sık düşünmeye başladım. Daha doğrusu, o genç gazetecinin ölümüyle birlikte yazar Şehsuvar Sami benliğimi ele geçirmeye başladı. îrade ile vicdan arasındaki meydan muharebesini, şimdilik vicdan kazanmış görünüyordu. Artık işlediğimiz cinayetlere, akıttığımız kana ‘Ama inkılap için şarttı’ izahında bulunamıyordum, bulunsam bile kendimi ikna edemiyordum. Evet, bir yerlerde bir hata vardı, mantıkla bunu anlayabilir, belki de düzeltebilirdik ama içimde bir şeyler kırılmıştı, onu tamir etmek artık çok zordu. Yani mesele sadece siyasi bir hatanın farkına varmak değil, hayal kırıklığına uğramaktı. Tıpkı Ahmed Rıza’nın, tıpkı Leon Da-yı’nın gözlerinde gördüğüme benzer bir hayal kırıklığı... Yaşadıklarım, senin şu sözlerinin haklılığını ispatlıyordu.</p>
<p class="calibre1">“Hayat çok acımasız Şehsuvar, bunun için sanatı icat etmiş insan. Ve biz şanslıyız, çünkü yazabiliyoruz. Hayat üzerimize geldiğinde, günler katlanılmaz olduğunda, sığınabileceğimiz edebiyat adında şahane bir liman var. Üstelik yazacaklarımız sadece kendimiz için değil, başkaları için de sığınak olabilir, onlara yeniden yaşama sevinci verebilir. Anlamıyor musun, başka türlü çekilmez bu hayat.”</p>
<p class="calibre1">Evet, yazar Şehsuvar içimde büyüdükçe, senin sözlerini daha sık hatırlıyordum, hatırlamak ne kelime, sık sık seninle konuşurken buluyordum kendimi. Birkaç kez Madam Meli-na’ya yakalandım evde. Kendisine seslendiğimi zanneden kadıncağız, “Efendim, Şehsuvar Bey evladım, bir şey mi dediniz?” diyerek kapımı tıklatmıştı. Elbette bu halim, Basri Bey’in gözünden de kaçmamıştı... O sert mizaçlı zabitten sıkı bir zılgıt, belki de bir ikaz beklerken, nazikçe bir akşam yemeği daveti geldi.</p>
<p class="calibre1">Bugün sen zannettiğim o kızıl saçlı kızı gördüğüm Tepe-başı Bahçesi var ya, işte onun kapısında buluşmuştuk on altı sene önce Basri Bey’le. Bahçedeki gürültülü caz orkestrasını görünce içeri girmekten vazgeçerek, Çite de Pera’ya yürüdük. Cadde-i Kebir boyunca havadan sudan konuştuk. Hatta bir ara, hiç âdeti olmadığı halde lafı edebiyata getirdi. Namık Kemal dışında kimsenin şiirlerini okumadığını söyledi. Bunun bir noksanlık olduğunu itiraf ederek, okumanın ne kadar mühim olduğunu anlattı. Konuşmak istediği hususun bu olmadığını hissediyordum, ne zaman esas meseleye gelecek diye tedirginlik içinde bekliyordum. Ne derse yarım ağızla onaylıyor, herhangi bir tartışmaya girmemeye dikkat ediyordum. Çite de Pera’da Yorgo’nun Meyhanesi’ndeki masamıza oturuncaya kadar muhabbet bu minval üzerine sürdü. Evet, Yorgo’nun Meyhanesi’ne ilk kez Basri Bey’le gitmiştim, sonra müdavimi olacaktım. O zamanlar genç bir adam olan garson Hristo’yu da ilk kez o akşam tanımıştım. O zaman da bugünkü gibi şen şakrak dikilmişti tepemize.</p>
<p class="calibre1">“Hoş gelmişsiniz Basri Paşam, ne içeceksiniz bu gece?” “Hoş bulduk Hristo, ben eski usûl sakız rakısı içeyim,” diyerek bana baktı Basri Bey. “Sana istersen düziko söyleyeyim. Pek moda oldu, herkes ondan içiyor.”</p>
<p class="calibre1">O sıralar içkiyle aram pek iyi değildi ama belli etmek istemedim.</p>
<p class="calibre1">“Yok, ben de sakızlı içeyim, düz rakıyı pek sevmiyorum.” Hristo’ya döndü bizim kumandan.</p>
<p class="calibre1">“O zaman bize bir Deniz Kızı aç... Var değil mi o rakıdan?” Sevimli garsonumuzun gözleri ışıdı.</p>
<p class="calibre1">“Ayıp ettin Paşam, Deniz Kızı olmazsa kapatırım bu dükkânı... Hemen geliyor rakınız...”</p>
<p class="calibre1">Masamız mezelerle donatılana, rakımız karafakiden kadehlerimize dökülene, ilk yudumlar boğazımızı tatlı tatlı ya-✓</p>
<p class="calibre1">kana, hatta ikinci kadehlere geçilinceye kadar gelemedik asıl mevzuya. Artık yanılmış olabileceğimi düşünerek, bunun öylesine bir akşam yemeği olduğuna kanaat getiriyordum ki, “Kadınlar,” dedi usulca. “Kadınlar bazen hayatımızın en önemli varlıkları olurlar.” Bakışlarını rakı kadehinden kaldırmış yüzüme dikmişti. Konuştukça sesi yükseliyordu. “Aşk da öyle. Bazen hayatı sadece sevdadan ibaret zannederiz. Büyük hatadır, çünkü kadınların cazibesi de, aşkın tesiri de geçicidir. Ama hep kalacağını düşünürüz. Çünkü tarif edilmeyecek bir haz verir bize. O derin sızıyla lezzetlenmiş bir haz. Ama geçer, ne kadar güçlü, ne kadar yakıcı olursa olsun bütün aşklar biter. Bu meselede kesin olan bir kanun varsa, işte bu geçicilik durumudur. Kaderlerini aşkın üzerine kuranlar eninde sonunda bedbaht olurlar. Mutlu ya da mutsuz olması hiç fark etmez bütün aşklarda netice aynıdır.” Derinden bir iç geçirdi. “Lafı niye buraya getirdiğimi anlamışsındır. Son zamanlarda halini beğenmiyorum senin. Sanki aramızda değil gibisin.”</p>
<p class="calibre1">“Yok, efendim...” diye karşı çıkacak oldum, elini usulca kaldırarak susturdu beni.</p>
<p class="calibre1">“İtiraz etme Şehsuvar! Paris’e giden Yahudi kızdan haberim var. Onu ne kadar sevdiğini de biliyorum. Bizim de başımızdan geçti bu tür aşk sergüzeştleri. Eğer senin gibi davransaydım, on beş yıl önce Bükreş’te gönlümü kaptırdığım o Romen kızla evlenmiş olurdum. Peki saadeti bulur muydum? Hiç zannetmiyorum. Bizim gibi adamlar, ne kadar seversek sevelim, ömrümüzü bir kadının dizinin dibinde geçiremeyiz. Bizler rüzgârlı insanlarız Şehsuvar. Ruhumuz fırtınalarla dolu, onun için bu kadar çok mana yüklüyoruz kadınlara zaten. Aşkı, hayatımızı destana çevirecek mucizevi bir vaka olarak telakki ediyoruz. Bir süreliğine doğru ama sonrası hüsran. Bizim gibi büyük idealleri olan insanların saadete ulaşması için aşk kâfi değil. Hiçbir zaman da olmayacak. Ama vatana duyulan o kutsal sevgi, o karşılıksız fedakârlık, işte bizi tatmin edecek büyük dava, hiç bitmeyecek derin tutku budur.”</p>
<p class="calibre1">Ne yalan söyleyeyim şaşırtmıştı beni. Kolağası Basri’den bu kadar iyi bir konuşma beklemezdim. Sözlerinin yarattığı tesirin kendisi de farkındaydı.</p>
<p class="calibre1">“Yanlış, evlat,” diye sürdürdü sözlerini. “Geçici bir sevda için vatanın sana verdiği sorumluluktan vazgeçme. Bunlar tarihi günler, çok daha mühim vazifeler bekliyor bizi, çok daha büyük fırsatlar. Her erkek bir kadını sevebilir, her erkek aşkı için acı çekebilir, küçümsemiyorum, bunlar da mühim, ama kaç erkek tarihe adını kahraman olarak yazdırabilir? Kaç erkek vatanım için öldürdüm, vatanım için ölmeyi göze aldım diyebilir?”</p>
<p class="calibre1">“Ölmek mühim değil,” dedim. Aniden dökülmüştü sözcükler ağzımdan. “Ama öldürmek, hem de masumları hem de fikir insanlarını...”</p>
<p class="calibre1">Galiba bunu hiç düşünmemişti; meselenin sadece senin gidişin olduğunu zannediyordu. Derinden bir iç geçirerek, rakı kadehini aldı, kaldırdı.</p>
<p class="calibre1">“Vicdana içelim o zaman...”</p>
<p class="calibre1">Ne yapmak istiyordu anlamamıştım ama ben de kaldırdım kadehimi.</p>
<p class="calibre1">“Vicdana.”</p>
<p class="calibre1">Kadehi yanlayıncaya kadar içti, sonra masaya bıraktı.</p>
<p class="calibre1">“Vicdan nedir Şehsuvar? Vatan hızla uçuruma giderken bu felakete engel olmak mı, yoksa emniyetli bir köşeye çekilip olanı biteni oradan izlemek mi? Böylece ne aklını, ne gönlünü, ne de ellerini kirletirsin. Evet, hiç şüphe yok ki memleket bir batağa sürükleniyor, hem de kanlı bir batağa. Bu sürüklenişi durduracak bir tek teşkilat var, o da İttihat ve Terakki, işimizin kolay olduğunu söylemiyorum, hayır çok zor, adeta imkânsız. Ve bu harp, tabanca, tüfek, topla değil, onlardan daha yıkıcı bir kuvvetle sürüyor. Fikir. Evet,'"fikirler; hürriyet, eşitlik, kardeşlik ve adalet getirdiği kadar fitne ve yıkıcılık da getirir. 31 Mart Ayaklanması’m hatırla. Maazallah onlar kazansaydı olacakları bir düşün. Bize yapacakları vahşetten bahsetmiyorum, vatanın ne hale geleceğini gözünün önünde canlandır.</p>
<p class="calibre1">Hayır Şehsuvar kardeşim, vicdan elini kana bulamamak değil, can almanın günah olduğunu bile bile o tetiğe basmaktan çekinmemektir. Çünkü senin öldürdüğün bir hain, binlerce insanın hayatta kalması anlamına gelir. Evet, mecbur kalmışsan katil olmayı da göze almaktır vicdan... Mecbursan gazeteciyi, mecbursan kendine münevver diyenleri de öldüreceksin. Evet, belki suçlayacaklar seni. Eli kanlı tetikçi diyecekler^ İnsafsız katil! Ama davada bir tek kanun geçerlidir; vatanın birliği ve bütünlüğü, ötesi fasarya.” Bana doğru eğildi. “Sana karşı açık davranacağım. Eğer bunu yapamam, bünyem bu kadarına tahammül edemez diyorsan, şu andan itibaren ayrılabilirsin cemiyetten. Korkmana filan da lüzum yok. Elini kolunu sallayarak gidebilirsin istediğin yere. İhtiyacın varsa para da verebilirim sana. Ama yok, bir yere gitmeyeceğim, bunlara razıyım diyorsan, kendine bir çeki düzen vermen lazım. Çünkü bu kadar mühim meselelerin ortasında tereddütler geçiren bir fedaiye ayıracak vaktimiz yok.”</p>
<p class="calibre1">Yerin yedi kat dibine geçtim o anda. O kadar basit, bir o kadar da vurucu bir şekilde ifade etmişti ki vaziyetimi, itiraz edecek kuvveti kendimde bulamadım. Haklıydı, cemiyete katılmam için kimse zorlamamıştı, kendim istemiştim burada olmayı. Üstelik seni kaybetme pahasına. Çocuk oyuncağı değil, inkılap yapılıyordu burada, tarih yazılıyordu, üstelik insanların kanıyla. Ne bunları bilmeyecek kadar cahil ne de tecrübesizdim. Daha çocukluktan itibaren bulaşmıştım siyasete, daha doğrusu siyaset bana bulaşmıştı, babamı sürgüne yollamış, o değerli varlığı elimden almıştı. Vatan, insanın kaderiydi, ne kadar çabalarsa çabalasın kaçamıyordu ondan. Paris’e gelsem de kurtulamayacaktım. Bu defa da aklım, yüreğim bu topraklarda kalacaktı. Hem kendim mutsuz olacak hem de seni mutsuz edecektim. Evet, haklıydı kumandanım, artık bu tereddütten kurtulmalıydım, tefekkür aşaması bitmiş, artık hareket vakti gelmişti. Ben yolumu seçmiştim ve bu yol rengârenk çiçeklerle kaplı, hoş kokulu bahçelerin içinden değil, kan ve barut kokan bir volkanın yamaçlarından geçiyordu.</p>
<p class="calibre1">“Ben kararımı çoktan verdim Basri Bey,” dedim heyecanla. “Sizinle Selanik’te buluşmamızdan çok önce verdim... Benim davamıza inancım tamdır.”</p>
<p class="calibre1">“Zannetmiyorum,” diyerek lafı ağzımda koydu. “Hakikatleri konuşalım Şehsuvar, senin kuşkuların var. Ya davamızdan emin değilsin ya kendinden. Bak aziz kardeşim, ne kendini kandır ne bizi... Seninle ilk buluştuğumuzda, evine git, yarın sabaha kadar düşün demiştim. Yine aynı şeyi söyleyeceğim, bu akşam da evine git düşün... Ama bu kez iyi düşün, çünkü tekrarı olmayacak. Ne demek istediğimi anlıyor musun? Bunun tekrarı yok...”</p>
<p class="calibre1">“Çok iyi anlıyorum ama düşünmeme lüzum yok, ben kararımı verdim.”</p>
<p class="calibre1">inanmamış gibi bakıyordu.</p>
<p class="calibre1">“Evet Basri Bey, bir an tereddüde düştüm, bir an yolumu yitirdim. Şimdi ebediyen buldum. Artık hiçbir mesele çıkarmayacağım. Ne isterseniz yapacağım. Yemin ediyorum, artık sıkıntı çıkarmayacağım size.”</p>
<p class="calibre1">Derinden bir iç geçirerek rakısına uzandı.</p>
<p class="calibre1">“Tamam,” dedi kadehini kaldırarak. “Tamam, sana inanıyorum. inanmak kefil olmak demektir. Yani sana kefil oluyorum. Kime karşı? Cemiyete karşı. Yani bütün mesuliyetini üzerime alıyorum. Çünkü seni tanıyorum, sana itimat ediyorum. Yüzümü kara çıkarma. Hadi şimdi sağlığına.”</p>
<p class="calibre1">Ben de kaldırdım kadehimi.</p>
<p class="calibre1">“Sağlığınıza efendim.”</p>
<p class="calibre1">Kadehini indirirken bakışlarını bir an yüzümden almamıştı. “Yarın saat 11.00’de Galata’daki Fransız Postanesi’nin önünde ol,” dedi birdenbire. “Yarın mühim bir işimiz var. Silahın da yanında olsun.”</p>
<p class="calibre1">Bu sözlerin ardından bir daha konuya dönmedi, benim dönmeme de müsaade etmedi, masadan kalkıncaya kadar da havadan sudan konuştuk ama Çite de Pera’nın önünde ayrılırken sağ elinin işaret parmağını boşlukta sallayarak bir kez daha ikaz etmekten kendini alamadı.</p>
<p class="calibre1">“Bu işin şakası yok aziz kardeşim, bundan sonra tereddüt istemiyorum.”</p>
<p class="calibre1">Hayır, tehdit etmiyordu, sesinde hiçbir düşmanlık yoktu, sadece bu meselenin ne kadar mühim olduğunu idrak etmemi istiyordu. Basri Bey’le yaptığımız bu konuşmanın üzerine çok düşündüm. Tecrübeli bir komitacı, bir asker olarak beni etkileyecek, fikrimi değiştirmemi sağlayacak bir oyun mu sergilemişti, yoksa hakiki hislerini mi anlatmıştı? Hiçbir zaman tam emin olamasam da galiba İkincisini yapmıştı. Şerefli bir askerdi Basri Bey ve samimi bir insan. Gözlerimin önünde can verinceye kadar da bu hususiyetini muhafaza etmişti.</p>
<p class="calibre1">O akşamki konuşma, sert bir lodos rüzgârı gibi sürükleyip götürmüştü bütün tereddütlerimi. Öyle zannediyordum ki, yazar Şehsuvar Sami artık tümüyle benliğimden sökülüp atılmış, ruhumun hükümranlığı yeniden inkılapçı Şehsuvar’a geçmişti. Bir kadar çabuk mu diyeceksin, evet o kadar çabuk. Unutma, gencecik bir adamdım o sıralar, fırtınalı bir arazide yakılmış taze bir ateş gibi rüzgâr nereden eserse öteki tarafa savruluyordum. Ve o konuşmanın hiç beklenmedik bir faydası olmuştu, artık cemiyet beni düşmanımız sayılan fikir adamlarının öldürülmesi gibi vazifelere yollamaktan vazgeçmişti. Bu kararda kim etkili oldu, hiçbir zaman öğrenemeyeceğim. Belki cemiyetteki idareciler artık yeterli muvaffakiyeti sağlayamayacağıma kanaat getirmişlerdi, belki Talat Bey mü-dahil olmuştu, belki de bizzat Basri Bey istemişti. O geceki konuşmadan sonra böyle bir vazife verilse, elbette vazifemi yerine getirirdim ama meselenin böyle hallolmasından da hiç şikâyetçi değildim. Böylece sadece ben değil, Basri Bey’le Mülazım Fuad da muhalif gazeteci öldürmek gibi pek de gurur duyulmayacak bir işten kurtulmuşlardı. Artık kanun dışı olarak teşkilatlanan ve faaliyet yürüten muhalefetin üzerine yolluyorlardı bizleri. Ki Ahmed Samim’in öldürülmesinden sonra bu tür teşkilatlanmalar ve faaliyetler epeyce artmıştı. Nitekim Basri Bey’in “Yarın 11.00’de Galata’daki Fransız Pos-tanesi’nde ol,” dediği mesele de öyle bir işti.</p>
<p class="calibre1"><a id="bookmark1"></a>“Eğer kendimizi bağışlama kabiliyetimiz olmasaydı, varlığımızı sürdüremezdik” s</p>
<p class="calibre1"><a id="bookmark2"></a><span class="calibre7">Günaydın Ester, (8. Gün, Sabah)</span></p>
<p class="calibre1">Bu sabah yeniden başladı yağmur; gürültüsüzce, sakin, kendi halinde, sanki bir kadının sessizce ağlayışı gibi. Hava durumuna bakıp günün nasıl geçeceği konusunda karar verenlerden değilim. Böyle safsatalara inanmam. Tamam, Shakespeare’in oyunlarında bir manası vardır, fırtınanın, yağmurun, rüzgârın ve bulutun. Ama hakikatte, basit tabiat olaylarıdır bunlar. Böyle düşünmeme rağmen, kötümser bir his gelip çöreklendi yüreğime. Bugün Cezmi’yi görmeye gidecektim, senden haber almaya. îki gündür dünyamı renklendiren o umudu hakikat kılmaya. Ama şimdi değil, öğleden sonra, hatta belki akşamüstü. Çünkü Çolak Cafer’le görüşmemişse bir anlamı olmaz bizim binbaşıyı ziyaret etmenin. Hatta belki yarın gitmeliyim, böylece daha garanti olur. Yok, bunu yapamam, o kadar bekleyemem. Bugün haber almalıyım senden. Mümkünse adresini öğrenmeli, gecenin bir vakti de olsa çalmalıyım kapını. Biliyorumfbelki münasebetsizlik olacak fakat tahammül edecek halim kalmadı.</p>
<p class="calibre1">Kahvaltıya indim, sanki iştahım varmış gibi. Yarım dilim ekmek, biraz peynir, kahve, tıkandım kaldım. Hayır, bugün de gazete okumayacağım. Siyasete katlanacak halde değilim. Reşit’i bulsam iyi olacak. Belki o da gelmek ister benimle.</p>
<p class="calibre1">Cezmi’nin evine tek başına gitmek, iyi bir fikir olmayabilir. Fakat otel müdürü görünmüyor ortalıkta. Odama çıkmadan, resepsiyona uğradım. Beni karşısında gören Ömer’in yüzü aydınlandı.</p>
<p class="calibre1">“Günaydın Ömer... Reşit Bey gelmedi mi?”</p>
<p class="calibre1">“Günaydın efendim, hayır henüz gelmedi. Aslında gecikti biraz. Bu saatlerde otelde olurdu hep. Bir işi çıkmıştır herhalde...”</p>
<p class="calibre1">Neden gecikmişti acaba? Başına bir iş gelmesin? Az kalsın yine evhama kapılacaktım, o uğursuz vesveseye... Kendine gel Şehsuvar diye geçirdim içimden.</p>
<p class="calibre1">“Tamam Ömer, ben odamda olacağım, gelince haber verirsen sevinirim.”</p>
<p class="calibre1">Asansöre yürüyecektim ki, dün aklıma takılan bir mevzu-yu hatırladım.</p>
<p class="calibre1">“Ha Ömer, dün şu benim arkadaşıma...”</p>
<p class="calibre1">Kimden bahsettiğim hakkında hiçbir fikri yoktu.</p>
<p class="calibre1">“Hani daha önce de gelmişti.”</p>
<p class="calibre1">“Şu şık kıyafetli adam...”</p>
<p class="calibre1">“Evet. Oda numaramı sen mi söyledin ona?”</p>
<p class="calibre1">Şaşkınlıkla başını salladı.</p>
<p class="calibre1">“Yok, yok efendim, ne münasebet. Öyle bir terbiyesizlik yapar mıyım?”</p>
<p class="calibre1">Peki, nereden biliyordu Mehmed Esad hangi odada kaldığımı?</p>
<p class="calibre1">“Arkadaşınız benim söylediğimi mi iddia ediyor?”</p>
<p class="calibre1">Çocuğu daha fazla zorlamak istemedim.</p>
<p class="calibre1">“Hayır, hayır bir hata olmuş demek ki. Mühim değil zaten. Hadi, iyi günler. Reşit Bey gelince aramayı unutma beni.” Dün aklıma öylesine takılan bu mevzu, birden mühim bir meseleye dönüşmüştü. Sahi, kimden öğrendi odamı Mehmed? Kimden olacak, oteldeki adamlarından. Casus kaynı-yormuş bu büyük oteller. Asansörün önünde bekleyen genç Belçikalıya takıldı gözüm. Uzun boylu, atletik yapılı, otuzlarında bir adam. Belki bu bile casustur. Kendi kendime güldüm, tabii seni izlemek için Belçika’dan casus getirdiler. Otel çalışanlarından şüphelenmem gerekir. Belki de bizzat şu Ömer denen temiz yüzlü çocuktan. Öyle ya, kim giriyor, kim çıkıyor en fazla o vakıf bu malumatlara. Belçikalıyla bindik asansöre, aynı katta indik, odama yürüdüm, adam da arkamdan geliyor. Neredeyse durup, beni mi takip ediyorsun diyecektim ki, adamın durduğunu fark ettim. Kapımın önüne gelince döndüm, baktım. Sol taraftaki odalardan birine girdiğini gördüm. Şu evham meselesi şaka olmaktan çıkıyor, usulca ruhumu ele geçiriyordu galiba. Sakin olmalıyım, daha sakin olmalıyım diye mırıldanarak girdim odama. Hemen oturmadım yazının başına. Balkon kapısından dışarıyı seyrettim bir süre. Dışarıdaki aydınlık kül rengine dönüşmüştü, galiba yağmur da biraz artırmıştı hızını. Akşama kadar sürerdi artık böyle. Sıkıldım kasvetli gökyüzüne bakmaktan, masanın başına döndüm yeniden...</p>
<p class="calibre1">Yorgo’nun meyhanesinde Basri Bey’le yaptığımız sohbeti okuduğunda eminim hayretler içinde kalmışsındır. Tutarsızlığıma, ruhumun oradan oraya savrulmasına bakıp kız-mışsındır. Haksızsın diyemeyeceğim, sadece beni kolayca yargılamamanı, kendini yerime koyup öyle karar vermeni rica edeceğim. O zaman beni anlayacaksın, sadece beni değil, kendini de, insanlığı da... Evet, insanlığı da, çünkü biz o büyük kitleden bağımsız değiliz. îyi ya da kötü, korkak veya cesur, iradeli yahut kaypak, velhasıl ötekilerde ne varsa, bizde de aynısı var. Kendimizi çok mühim zannediyoruz ama değiliz, hiç değiliz. Hepimiz etten kemikten müteşekkil, dayanıksız varlıklarız. Ve eğer kendimizi bağışlama kabiliyetimiz olmasaydı, varlığımızı sürdüremezdik. îrade, tutarlılık, kararlılık, hepsi güzel lakırdılar ama atalarımız bu değerlere sadık kalsaydı, inan bana insan denen mahluk çoktan silinip gitmişti yeryüzünden...</p>
<p class="calibre1">Bunları kendimi savunmak için söylemiyorum, sadece insanın fıtratında olan zayıflığı hatırlatmak istiyorum. Bana kızmanı, öfkelenmeni, beni acımasızca tenkit etmeni anlarım, buna hak da verebilirim ama lütfen beni küçümseme. Hatalı bir tercih yapmış olabilirim, kırk yıla yaklaşan bu ömrü boşa harcamış da olabilirim, sadece kendime değil, vatana, millete, hatta insanlığa da zarar vermiş olabilirim. Evet, hepsini kabul edebilirim, fakat sen de şunu anla, dünya kan içinde çalkalanırken, ülke uçurumun eşiğine sürüklenirken, benim hep doğru olanı yapmam nasıl beklenebilir? Elbette doğru olanı yapmak istedim, üstelik büyük bedeller ödeyerek yapmak istedim. Olmadı, beceremedim, vardığım netice bu işte. Fakat bunların sorumlusu tek başıma ben değilim.</p>
<p class="calibre1">Sen de çok iyi bilirsin ki, kendime karşı son derece acımasız davranırım. Bir mesele ortaya çıktığında önce kendimi suçlarım. Halbuki insanlar çoğunlukla, kendilerine kızamaz, ne kadar aptallık yaparlarsa yapsınlar bunu kabul etmek istemezler, kendilerine karşı asla dürüst davranamazlar, davransalar bile, hatalarını çok kolay affederler, çok kolay unuturlar. Ben öyle değilim, huzursuz olurum, hayatımı sürdüremem, bütün hataların çnüsebbibi olarak kendimi görürüm...</p>
<p class="calibre1">Ama tuhaf şey, Yorgo’nun Meyhanesi’ndeki o konuşmadan sonra kendimi hiç suçlamadım. Aslında, Basri Bey’in yüzüme karşı söylediği o sert sözlerin ardından sabaha kadar uyuyamamam, sürekli değişen haletiruhiyemi sorgulamam icap ederdi. Hayır, o gece mutlu bir bebek gibi sabaha kadar mışıl mışıl uyudum. Ne uykumu bölecek karanlık bir düşünce ne bir kâbus. Rahat, mutlu, huzurlu bir uykunun kollarında dinlendirdim zihnimi ve gönlümü. Bir gün öncesine kadar tereddütler, karmaşalar içinde yaşayan ben, ertesi sabah verilen vazifeyi yerine getirmek için Galata’daki Fransız Postanesi’nin önündeydim. Şaşırtıcı, evet, ama söz konusu insan ruhuysa her türlü karmaşaya hazır olmak gerekir.</p>
<p class="calibre1">Postanenin kapısını gören kahvenin önündeki sandalyelere oturmakta olan Basri Bey’le, Fuad’ın yanına çöktüm. Dün akşamki konuşmayı hatırlatacak, ne bir bakış ne bir söz, her zamanki doğallığıyla karşıladı kumandanım beni. Fuad’ın mevzudan bihaber olduğu belliydi zaten. Üç kahve söyledikten sonra, sesini alçaltarak meseleyi izah etmeye başladı:</p>
<p class="calibre1">“Gizli bir teşkilat kurmuşlar. Adı da manidar, Cemiyet-i Hafiye. Akıllarınca Abdülhamit devrine atıfta bulunmak istiyorlar. Maksatları İttihat ve Terakki’nin liderlerini öldürerek, vatana kahredici bir darbe indirmek. Merkezleri Paris’te. Fitnenin başı, eski Stockholm Sefiri Şerif Paşa. Aslında kendisi eski bir ittihatçı ama beklediği ikbali bulamayınca yüz geri etti, bize cephe aldı. 31 Mart Ayaklanmasının, cemiyeti yok edeceğine inandığından, isyanın arifesinde derhal Paris’e sıvışmıştı. Korktuğu netice gerçekleşmeyince İttihat ve Terakki’nin dışında kaldı. Bunu içine sindiremediği için de Fransa’nın başkentinden yolladığı para ve neşriyatla bu Cemiyet-i Hafiye teşkilatını besliyor. Hiç şüphe yok ki ecnebi ülkelerin gizli servisleriyle bağlantısı var. Oldukça sinsi olan bu teşkilat, kanuna uygun olarak tesis edilmiş bulunan Islahat-ı Esasiye Cemiyeti’nin sağladığı muhafaza perdesinin ardında faaliyet yürütüyor. Epeyce kadroları ve üyeleri var, silaha sarılmaları an meselesi...” Başıyla postanenin kapısını gösterdi. “Birazdan peşine düşeceğimiz Hafız Sami adındaki adam Şerif Paşa’nın Paris’ten yolladığı talimatları almaya gelecek. Her salı ve perşembe düzenli olarak bu işi yapıyor. .Aldığı şifreli talimatları, kanun dışı neşriyatı gizli cemiyetin idareci ve üyelerine ulaştırıyor. Vazifemiz, Hafız Sami’nin irtibat kurduğu bu vatan hainlerinin kim olduğunu öğrenmek, dükkânlarını, evlerini tespit etmek. Ne şart altında olursa olsun, kendimizi belli etmemeliyiz. Emir gelene kadar, tutuklama, herhangi bir müdahale, müsademe yok. Anlaşıldı mı?” Eliyle ensesini kaşıyan Fuad, memnuniyetsiz bir tavırla sordu:</p>
<p class="calibre1">“Anlaşıldı da sonra ne olacak? Bu adamları kim derdest edecek? Sadece rapor veren devlet memurları mı olacağız biz?” Genç mülazım benden farklı olarak neden daha fazla mesuliyet almadığımızdan yakınıyordu. Neden ön saflarda çarpışmıyorduk ki?</p>
<p class="calibre1">“Sabır Fuad kardeşim, sabır.” dedi Basri Bey. “Ferdî hislerimiz ne olursa olsun, bizler büyük bir cemiyetin üyeleriyiz. Kuvvetimiz de buradan geliyor. Dev bir orkestrayı oluşturan müzisyenler gibiyiz, tek başımıza ahenk sağlamamız imkânsız ama hep birlikte yeri göğü inleten enfes sedalar çıkartmamız mümkün. Şimdilik, bize verilen vazifeyi layıkıyla yerine getirmemiz kâfi. Adamları tutuklama, sorgulama başka bir merhale. Başka arkadaşların meselesi...” Bakışları postanenin kapısına kaydı. “Neyse... Adamımız bu işte... Bakın, Paris postasını almaya geldi bile...”</p>
<p class="calibre1">Hafız Sami adındaki kuryeyi sadece arkadan görebilmiştik, hızla dalmıştı postanenin içerisine.</p>
<p class="calibre1">“Her zamanki gibi üçe ayrılıp takip edeceğiz. Hafız Sami birimizden şüphelenirse diğer ikimiz düşeceğiz peşine. Ama hiçbirimizi fark etmezse çok daha iyi olur tabii...”</p>
<p class="calibre1">Gelen kahvelerimizi içtikten sonra Fuad’la ikimiz kalktık; Basri Bey güneşin altındaki iskemlesinde oturarak sigarasını tüttürmeye devam etti. Ben Karaköy yönüne, Fuad ise tepeye yöneldi. Artık kısmetimize, bakalım adamımız kimin kucağına düşecekti? Şans bu ya, bana düştü, önünde eğleştiğim Alman kitapçının karşı kaldırımından sakin adımlarla geçti.</p>
<p class="calibre1">Bir süre daha güya vitrindeki kitaplarla ilgilenmeyi sürdürdükten sonra düştüm Hafız’ın peşine. Elbette Fuad’la Basri Bey de geçmişlerdi harekete. Fakat Hafız’ın rahatlığına diyecek yoktu, elindeki pakette sanki hükümeti yıkacak bildiriler değil de, yeni neşredilecek bir gazete ilanı varmış gibi salına salına yürüyordu. Ne takip eden biri mi var endişesi, ne yakalanırsam hayatımı karartırlar korkusu; Haney Teyze’nin eşeği gibi tembel adımlarla iskeleye kadar yürüdü. Hatta denizi görünce keyiflenip bir de türkü tutturdu inceden.</p>
<p class="calibre1">Vapurun gelmesine vakit vardı daha. Elindeki tehlikeli paketi ayaklarının dibine indirip cigarasını da yaktı... Yoksa yanlış jurnal mi gelmişti diye düşünmekten kendimi alamadım, kanunsuz işlere bulaşmış birinin bu kadar rahat, bu kadar vurdumduymaz olması mümkün müydü? Aynı intibaya arkadaşlarım da kapılmış olmalı ki, Fuad’la göz göze geldiğimizde bu nasü iştir gibilerden ellerini açıp, kaşlarını kaldırdı çaktırmadan. Şehir hatları vapuruna binince de durum değişmedi, bizim ehlikeyif şüpheli, iri bedenini güvertedeki iskemlelerden birine yaydı, öğle güneşinin altında tatlı tatlı kestirmeye başladı.</p>
<p class="calibre1">Üçümüz de hayretler içindeydik ama takibi sonuna kadar sürdürdük elbette. Kadıköy’de vapurdan inince de hiç istifini bozmadı Hafız, aynı lagarlık, aynı uyuşuk adımlarla Kuş-dili’ne yürümeye başladı. Adamın rehaveti neredeyse bize de bulaşacaktı, Fuad’la kaş göz işareti yaptığımızı fark eden Basri Bey’in ikazıyla toparladık kendimizi. Hafız, Kuşdili yokuşunun solunda bahçe içinde iki katlı ahşap bir eve girdi. Yarım saat kadar kaldıktan sonra dışarı çıktığında elindeki paket yoktu. Fuad’ı miskin şüphelinin peşine yollayıp Basri Bey’le ben Kuşdili’ndeki evin önüne sotalandık.</p>
<p class="calibre1">On iki saatlik bekleyişimizin sonunda turnayı gözünden vurduğumuzu anlayacaktık. Bazılarını bizzat teşhis ettiğimiz yeminli ittihat Terakki düşmanlan eve girip çıkmaya başlamıştı. Ertesi sabah vaziyeti merkeze rapor ettik, olay bir anda büyüdü. Cemiyetimizin Merkez-i Umumisi’nden bir heyet, Örfi îdare Kumandanı Mahmud Şevket Paşa’ya çıkarak vaziyetin vahametini anlattılar. Hükümet koridorlarında bu dalgalanma sürerken Hafız Sami’nin peşini de bırakmamıştık. Aptal adam bütün bir gizli teşkilatı aşikâr ettiğinin farkında olmadan, Dersaadet kazan kendi kepçe, şehri adeta sokak sokak dolaşarak büyük bir şevkle vazifesini yerine getiriyordu. Öte yandan Kuşdili’ndeki evde gözetimimiz de sürüyordu. İki vardiya halinde çalışıyor, giren çıkan kim varsa tek tek rapor ediyorduk. Son derece disiplinli, son derece teferruatlı, kılı kırk yararak yapılan bir vazifeydi bu. Ama kafamı kurcalayan bazı hususlar vardı. Bu, “Cemiyet-i Hafiye” hükümeti devirecek, 31 Mart Ayaklanmasından daha güçlü bir kalkışma yaratacak bir teşkilat değildi. İddiaları bu olsa da takip ettiğimiz cemiyet son derece gayriciddi, beceriksiz ve acemi insanlardan oluşan bir topluluktu. Nitekim kısa sürede şehirdeki on şubelerinin yerini öğrendiğimiz gibi, reislerinin de Kemal Bey adında biri olduğunu tespit etmiştik. O gecelerden birinde Kuşdili’ndeki evin karşısındaki küçük bostan-da, domates, patlıcan tarhlarının arasına uzanmış içeri girip çıkanları gözetlerken, daha fazla dayanamayıp sormuştum: “Bu adamları bu kadar ciddiye almak doğru mu?” Manidar bir ifade belirmişti Basri Bey’in yüzünde.</p>
<p class="calibre1">“Bak evlat, biz artık başıbozuk, mesuliyetten uzak genç inkılapçılar değiliz. Korumamız gereken bir devletimiz, meşrutiyetçi bir hükümetimiz var. Biz, o hükümetin bekçileriyiz. Ama sadece kılıçla, tabancayla, tüfekle değil, artık zekâmızı da kullanarak meşrutiyeti müdafaa etmemiz gerekiyor. Evet, istihbaratçılıktan bahsediyorum. Abdülhamit otuz küsur yıl bu ülkeyi, yarattığı o polis şebekesiyle yönetti. Elbette biz onunki gibi bir istibdat idaresi kurmayacağız ama en az onunki kadar güçlü bir istihbarat teşkilatına ihtiyacımız var. .Aksi halde, dünyanın bu şartlarında hem devlet hem de millet olarak ayakta kalmamız mümkün değil. Ama istihbarat hiçbir vakit sadece gözleme, takibat ve tevkifat değildir. Çoğu vakit tevfikat yapmayız. Mühim olan tevkifatın siyasete faydalı olacağı anı beklemektir.” Bakışları akşamdan beri ışıkları sönmeyen eve takıldı. “Haklısın, bu heriflerden karşı ihtilal beklemek hata olur ama bu heriflerin teşkilatı, cemiyetimizin hükümette etkili olması için bize büyük bir fırsat verebilir.” Boş boş baktığımı fark edince şu minval üzerine sürdürdü sözlerini: “Şöyle izah edeyim, 31 Mart Ayaklanması’nın neticesinde en çok kim kazandı? Elbette biz, eskiye nazaran çok daha güçlüyüz, hem hükümette hem milletin içinde. Eğer bu Cemiyet-i Hafiye’yi de lüzumunca derdest edersek, daha da mühimi bunu efkâr-ı umumiyeye lüzumunca anlatabilirsek, çok daha fazla güçleneceğiz. O nedenle, karşımızdaki adamları küçümsemekten vazgeç, hele hele yazacağın raporlarda sakın ola ki bu meyanda ifadeler kullanma, yoksa siyaseten büyük bir hata yapmış olursun...”</p>
<p class="calibre1">Bambaşka bir Basri Bey duruyordu karşımda. Verilen emirleri harfiyen uygulayan o vakur asker gitmiş, uyanık bir istihbarat memuru gelmişti yerine. Karışık düşünceler uyandı zihnimde. Basri Bey’e duyduğum itimat biraz sarsıldı ama hayranlığım alabildiğine arttı. Hiç de zannettiğim gibi tek boyutlu biri değildi bu zabit, onu küçümsemekle ne kadar büyük bir hata yaptığımı anlıyordum şimdi. Öte yandan, vazifemizin ne kadar mühim olduğunu ilk kez fark ediyordum. Şaka değil bütün bir siyaseti, ülkenin kaderini, dolayısıyla hayatı avuçlarımızın arasında tutuyorduk. Devlet adamları bizim hazırladığımız raporlara göre siyasetin sınırlarını çiziyorlardı. Acayip kudretli hissetmiştim kendimi. Öte yandan belli belirsiz bir tereddüt de yaşamıyor değildim. Hakikati, kendi menfaatimiz için tahrif etmek ne derece doğruydu? Ama hemen başka bir soru uyanıveriyordu zihnimde: İyi de hakikat nedir? Tarihi değiştirmemize izin vermeyen, insanları mutluluğa götürmeyen hakikatin bize ne faydası var? Evet, hakikat bizim kuracağımız hürriyet, eşitlik, kardeşlik ve adalet temelinde yükselecek yeni vatandı. Yaptığımız her şey, attığımız her adım onun içindi. Böyle düşününce rahatladım. Hakikatin hangi tarafı siyaseten bizi destekliyorsa oraya vurgu yapmak, hakikatin hangi tarafı bizi zayıflatıyorsa orayı görmezden gelmek mecburiyetindeydik; muvaffak olmak için bunu yapmak zorundaydık.</p>
<p class="calibre1">Aynen öyle yaptık; milleti yeni bir ayaklanma tehlikesiyle korkutarak Cemiyet-i Hafiye denen örgütü şeytani bir kuvvetmiş gibi gösterdik. Sağ olsunlar hükümeti destekleyen gazeteler de bize çok yardımcı oldular. Efkâr-ı umumiyeyi istediğimiz gibi bilgilendirdik. Bu tesiri yarattığımız için tutuklamalar büyük gürültü kopardı. Günlerce hainleri izleyen kolluk kuvvetleri, yeni bir 31 Mart Vakası’nın patlak vermesine engel olmuşlardı. Birkaç gün içinde, Cemiyet-i Hafiye’nin neredeyse bütün azalan tutuklanmış, bütün evleri basılmış, yuvalan dağıtılmıştı. Sadece bir rastlantı sonucu reisleri Kemal Bey sıvışabilmişti, onun da karısı Şahande Hanım, cemiyet üyesi olarak ele geçirilmişti. Cemiyetle hiçbir alakası olmadığını söylemesine rağmen deliller kadının da bu işin içinde olduğunu gösteriyordu. Böylece, bütün muhaliflere gözdağı vermekle kalmadık, ittihat ve Terakki’ye düşmanlık güden Rıza Nur gibi milletvekillerini de tutuklama fırsatı bulduk. Gerçi sonradan bizzat Talat Bey’in müdahalesiyle Rıza Nur serbest kalacaktı ama muhalefete gereken cevap hakkıyla verilmiş olacaktı.</p>
<p class="calibre1">Bir zamanlar Abdülhamit’in hürriyet mücahitlerini, vatan evlatlarını doldurduğu Bekirağa Bölüğü’nün yeni misafirleri, meşrutiyeti yıkmaya kalkışan bu beceriksiz karşı ihtilalciler olmuştu. Ve itiraf etmem gerekir ki, karşılaştıkları muamele korkunçtu. Abdülhamit döneminin gardiyanları kadar vahşice davrandı bizimkiler mahkûmlara. Elbette Bekirağa Bölüğü’nde yapılanları onaylamıyordum, insanlara kötü muamele etmek bir zavallılık işaretiydi ama devletin en derinlerine nüfuz etmiş bazı iğrenç alışkanlıklara engel ola-mıyorduk işte. Ne mutlu ki o zamanlar bu işkenceli sorgulara hiç katılmadım, fakat gün gelecek bu pis işe de bulaşmak zorunda kalacaktık. Çünkü vatanı korumak öyle romantik lafları ağzımıza sakız yapmakla olmuyordu. Devleti ilelebet ayakta tutmak için lüzum ederse, kötü olmayı da göze almak gerekiyordu.</p>
<p class="calibre1"><a id="bookmark3"></a>“Milletimin insanca yaşaması için çabalarken belki de kendi insanlığımı kaybetmiştim.”</p>
<p class="calibre1"><span class="calibre8">m</span></p>
<p class="calibre1"><span class="calibre7">Merhaba Ester, (8. Gün, Öğleden Sonra)</span></p>
<p class="calibre1">Öğle vakti durdu yağmur ama her an yeniden başlayacakmış gibi kurşun rengi bulutlarla kaplıydı gökyüzü. Yazmaya ara verip yemeğe indim. Merdivenlerin başındaki mermer sütunun altında bekliyordu Reşit. Heyecanlı bir hali vardı; ne tedirgindi ne de kaygılı. Hoş bir telaş içindeydi. Beni fark edince aceleyle yanıma geldi.</p>
<p class="calibre1">“Şehsuvar ağabey senin İngilizcen fena değildir? İngiltere’den bir yazar gelmiş. Genç bir hanım. Polis romanları mı ne yazıyormuş. Öğle yemeğinde ona eşlik edeceğim. Hani belki sen de katılırsın dedim...”</p>
<p class="calibre1">Aklıma Abdülhamit geldi, hâlâ sultan olsaydı eminim çok hoşlanırdı bu İngiliz hanımla tanışmaktan ama ben hiç de öyle bir haletiruhiye içinde değildim.</p>
<p class="calibre1">“Beni affet Reşit, yapmam gereken işler var.”</p>
<p class="calibre1">Sıkıntıyla yüzünü buruşturdu.</p>
<p class="calibre1">“Tüh yahu. Benim İngilizcem kâfi olur mu ki?”</p>
<p class="calibre1">Elimle omzuna vurdum.</p>
<p class="calibre1">“Olur, olur, sen halledersin. Hem belki de kadın Fransızca biliyordur... Sahi öğleden sonra ne yapıyorsun. Cezmi’ye birlikte gidelim mi?”</p>
<p class="calibre1">Bir an düşündü.</p>
<p class="calibre1">“Gelemem, otelin sahibiyle toplantımız var. Geç saatlere kadar sürer. Malum İstanbul’daki oteller arasında rekabet kızıştı. Büyük Londra Oteli neyse de Tokatlıyan’la acayip çekişiyoruz. Her konuda bir kalite yarışı var. Beni mazur gör, başka zaman birlikte gideriz...”</p>
<p class="calibre1">Konuşmasını bitirmişti ki, genç bir hanım belirdi yanımızda.</p>
<p class="calibre1">“Hello, Mister Reşit...”</p>
<p class="calibre1">İnce, uzun yüzlü, solgun benizliydi, maviye çalan yeşil gözleri zekice bakıyordu. Bizim otel müdürü anında toparlandı.</p>
<p class="calibre1">“Hello Mrs. Christie.”</p>
<p class="calibre1">Söylediğinin aksine gayet akıcı bir şekilde konuşmaya başlamıştı Reşit. Niye kendine güvenmemişti ki? Hep kendimizi eksik bulacağız, hep ezik hissedeceğiz ya... Açıkçası biraz da canım sıkılmıştı, kadını o kadar önemsemişti ki, benim hemen yanında ayakta dikildiğimi unutmuş gibiydi. Ama yanılmışım, İngiliz yazarla yemek salonuna yürümeden önce bana döndü.</p>
<p class="calibre1">“Emin misin Şehsuvar ağabey, bize katılmayacak mısın?” diye ısrar etti. “Romanlardan filan konuşurdunuz.”</p>
<p class="calibre1">“Yok, yok Reşit, hiç edebiyat konuşacak halim yok, size afiyet olsun.”</p>
<p class="calibre1">Genç kadın da bana dönmüştü. Başımı usulca eğerek selamladım, o da buruk bir gülümsemeyle karşılık verdi. Buruk diyorum, sahiden kederli bir hali vardı genç kadının. Bakışlarım ellerine kaydı, evet, nikah yüzüğü vardı. Evlilik kötü mü gidiyordu, yoksa kocasını mı özlemişti, kim bilir ne? Başımda o kadar çok bela vardı ki, hiç tanımadığım bir yazarın dertlerine kafa yoracak halim yoktu. Restoranda da masalarından mümkün olduğunca uzak bir yere oturdum. Ama ne zaman bakışlarım onlara kayşa, Reşit’in hiç de sıkıntı içinde olmadığını, aksine büyük bir şevkle kadın yazara bir şeyler anlattığını görüyordum. Kadın çok alakadar değildi aslında, sanki ayıp olmasın diye dinler gibiydi. Dediğim gibi bir sıkıntısı vardı; ne kadar saklamak istese de bir türlü başaramadığı derin bir keder. Aynaya baktığımda kendi gözlerimde görmeye alışkın olduğum keder.</p>
<p class="calibre1">Neyse, karnımı doyurduktan sonra yine çıktım odama. Otelden ayrılmadan birkaç satır daha yazmak için oturdum masanın başına...</p>
<p class="calibre1">1910 yazı...</p>
<p class="calibre1">Evet, senden ayrıldıktan sonra o keder beni hiç terk etmedi. Kendi yarasına âşık bir mazoşist gibi gittiğim her yere taşıdım hasretini. O milletler kapışmasında, o siyaset hengamesinde vatan allak bullak olurken, aynamın kenarında, arada bir gözüme ilişen bir kartpostal değildin sen. İçten içe sızlayan bir kalp ağnsıydın ki, sadece o debdebeli günleri değil, bütün bir ömrü benimle birlikte yaşayacaktın. Hiç mübalağa etmiyorum, ikinci bir zihin gibiydin kafatasımın içinde, ikinci yürek gibiydin göğüs kafesimde. Hatıralardan bahsetmiyorum; şimdiki gibi o gün de, ne yaptığın, kiminle olduğun büyük meraktı benim için, büyük kaygı, büyük kıskançlık. Paris’te ne yapıyordun? Bensiz okuduğun kitaplar, izlediğin piyesler, gezdiğin sokaklar her biri ayn bir ızdırap vesilesiydi.</p>
<p class="calibre1">“Ya sen ne yaptın? Başka kadınlar, başka kızlar olmadı mı hiç?” dediğini duyar gibiyim. Sana yalan söylemeyeceğim. Evet, başka kadınlar oldu. Bilhassa Dersaadet’te ilk seneler içinde oldukça karışık bir hayat yaşadığımı itiraf etmeliyim. Muhalifleri, casusları tespit etmek, takip etmek dışında kalan zamanlarımızın büyük kısmını Cadde-i Kebir’de geçiriyorduk. Mekteb-i Sultani’den arkadaşım Arşak Boğosyan’la karşılaşmamızın ardından başlamıştı bu yan sefahat hayatı.</p>
<p class="calibre1">Mektepte sıra arkadaşımdı Arşak Boğosyan. Zayıf bir çocuktu, ben korurdum öteki oğlanlardan. Tembeldi de; ödevlerinin çoğunu ben yapardım, ama kafa dengiydi, çok da temiz kalpliydi. Sivas’ta uçsuz bucaksız toprakları varmış. Okul başlayacağı zaman, hayatta tadamayacağım lokumlar, şekerlemeler, çikolatalar getirirdi. Şehir Hatları vapurunda karşılaşmıştık Arşak’la, hemen sarmaş dolaş olduk. Ağabeyi Bedros’la birlikte kuyumcu dükkânı açmışlar Kapalı Çar-şı’da. Cadde-i Kebir’de üç katlı bir bina satın almış, iki katını kendilerine ayırmışlardı. Bedros’u da tanırdım, kardeşinin aksine iri yarı, herkül gibi bir delikanlı. Her ikisi de babalarının gözbebeği. Çok sevindi Arşak beni gördüğüne, mezun olduktan sonra hiç karşılaşmamıştık. Daha o gece çıktık Galata’ya, arkası da geldi tabii. Çok geçmeden, pahalı ran-devuevlerinin ve Cadde-i Kebir meyhanelerinin müdavimi olmuştuk. Hayır, hiç de romantik bir tarafı yoktu bu gecelerin, tümüyle hayvani hazların peşindeydim, genç bedenimin açlığını yatıştırmaya çalışıyordum. Evet, aldığım maaşın yansından fazlasını etlerini satmak zorunda kalan o zavallı kadınlara ödüyordum. Çoğu zaman hesap ödetmiyordu Arşak. Kabul etmeyince de hep aynı şeyleri söylüyordu: “Mektebi senin sayende bitirdik oğlum, yoksa daha ilk sene verirlerdi tasdiknameyi elime. Sus ve otur oturduğun yerde, çünkü ne yaparsam yapayım borcumu ödeyemem sana.”</p>
<p class="calibre1">Ama sonra ustalaştım, Pera Palas’ta yahut Tokatlıyan Otel’de kendilerine macera arayan Frenk zenginlerinin cesur hanımlanyla münasebetlerimi ilerlettim... Taksim Bahçe-si’nde vals çalan bir Macar Orkestrası mı gelmiş, hadi oraya, Maksim’de caz mı çalımyormuş, tamam bu gece de oraya... işin en iyi tarafı artık bizim Arşak’ın parasına ihtiyacım kalmamış olmasıydı. Üstelik benimle birlikte olan kadınlar seve isteye yapıyorlardı bu işi. Hatta elçilerden birisinin karısı fena halde yakmıştı abayı bana. Az kalsın büyük bir skandal kopacaktı. Allahtan bir vazife çıktı da, Mısır’da bir ay kadar kalıp kurtuldum bu tutkulu madamdan. Ama hiçbiri, en küçük bir iz bırakmadı kalbimde; ne Cadde-i Kebir’in ellerine, dillerine mahir fahişeleri, ne romantik bir aşk için garantili hayatlanndan vazgeçmeye hazır varlıklı kadınlar... Sadece kirli bir utanç kaldı ruhumda ve bedenimde kirli mahcubiyet... Elbette Basri Bey de fark etmişti bu sefahat âlemlerini. Hiç itiraz etmedi ama,</p>
<p class="calibre1">“Vakti gelmiş Şehsuvar,” dedi manidar bir gülümsemeyle. “Seni baş göz etmeliyiz artık.”</p>
<p class="calibre1">Sadece o mu? Madam Melina da rahat bırakmıyordu. “Ee kuzum, yok mu bir kısmet, evlendirelim seni,” diyerek başımın etini yiyordu. Belki annemi erken kaybetmeseydim, Selanik’ten münasip bir Müslüman kızı bulurdu bana. Tüm analar gibi onun da en büyük hayali mürüvvetimi görmek, torunlarını kucağına almaktı. Olmadı, hem hayırsız oğlu, hem vakitsiz ecel müsaade etmedi buna. Evet, o sonbahar hiç beklenmedik şekilde kaybettim annemi. Hastalığını hiç söylememişti bana.    <span class="calibre7">'</span></p>
<p class="calibre1">“Boşuna üzmeyelim çocuğu,” demiş teyzeme. “Mühim vazifeleri var payitahtta.”</p>
<p class="calibre1">Haberim olsa bir faydam olur muydu bilmiyorum ama gözlerini kapamadan önce, annemi son bir kez görememek kötü etkiledi beni. Kendimi mühim vazifelere adamış, ulvi gayelerin peşinde koşarken hayatımdaki en önemli insanı umursamamıştım. Milletimin insanca yaşaması için çabalarken belki de kendi insanlığımı kaybetmiştim... Derin bir sızı vardı içimde, aynı zamanda hiçbir zaman silinmeyecek bir utanç... Hayır, o yaşlı kadını değil, kendimi hayal kırıklığına uğratmıştım. Babama üzülmüştüm elbette ama öldüğünde çocukluktan gençliğe yeni geçiyordum, onun bir vatanperver olmasından duyduji£um gurur, kederimi bastırmıştı. Ne de olsa babam sürgünde bir kahraman olarak gözlerini kapamıştı. O bir hürriyet şehidiydi, onun ölümüne üzülmek şanlı hatırasını kirletmek anlamına gelirdi. Ama annemin ölümü, yaşarken varlığını pek de önemsemediğim bu aziz insanın kaybı, şimdi bir tokat gibi çarpıyordu vefasızlığımı suratıma. Sadece acıyla değil, derin bir pişmanlıkla yanıyordu yüreğim...</p>
<p class="calibre1">Annemin cenazesi bahçede bekliyordu; yıkanmış, dua-lanmıştı. Üzerine nakışlı yaşmağını örttükleri bir tabutun içindeydi... Bahçede, evin her yerinde insanlar vardı. Muhtemelen hepsini tanıyordum ama hiçbirini hatırlamıyordum, hatırlayamıyordum. Sanki başka bir dünyadan gelen mahluklar gibi öylece bakıyordum yüzlerine. Herkes metin olmamı söylüyordu, başsağlığı diliyordu. Kim bu insanlar diyordum kendi kendime, ne zaman girmişlerdi hayatımıza? Sadece annemi düşünmek istiyordum, sadece onu hissetmek, sadece onu hatırlamak... Yıllardır umursamadığım, hep yanımda olan, engin gönüllü, o çilekeş kadını. Neden beni yalnız bırakmıyorlardı ki? Neden annemin aziz hatırasıyla baş başa kalmama izin vermiyorlardı? Elbette kimse duymuyordu bu sessiz çığlığımı. Kadınlar ayrı odada, erkekler ayrı odada ellerini açmış Allah’a yakarıyorlardı... Ağlayanlar vardı ama anneme değil, kendi ölülerine ya da kendi ölümlerine... O acımasız kahır gitgide daha da koyulaşıyordu içimde. Suçluluk duyuyordum, alabildiğine suçluluk... Ama artık ne gelirdi elden?</p>
<p class="calibre1">Sonunda yola çıkıldı, hatırı sayılır bir kalabalıkla götürdük annemin tabutunu mezarlığa. Bu kadar ahali bana duyulan saygıdan değil, bir zamanlar Selanik Maarif Müdürü olan babam Emrullah Bey’in yüzü suyu hürmetine gelmişti cenazeye. Annemin yaşlı ve bitkin bedenini o nemli toprağa verinceye kadar terk etmediler beni. Gösterişten değil, samimi bir alakaydı bu; bana duydukları merhametten değil, anneme duydukları sevgiden, saygıdan. Nihayet, son toprak da atıldı, nihayet bitti her şey... Ama insanlar bırakmak istemiyordu beni, yine iyilikten, yine alakadan. Fakat yalnız kalmam, annemle dertleşmem gerekiyordu. O sebepten kabalaştım biraz. Sert bir üslupla ikaz ettim herkesi.</p>
<p class="calibre1">“Karışmayın lütfen, ben biraz daha kalacağım mezarın başında. Lütfen kendi halime bırakın.”</p>
<p class="calibre1">İtiraz edeceklerdi ki hoca anlayışlı adammış,</p>
<p class="calibre1">“Bırakın Şehsuvar Bey’i,” diye destekledi beni. “Sorgu meleklerini oğlunun karşılaması evladır. Hadi, hadi biz gidelim artık.”</p>
<p class="calibre1">Yine de hemen ayrılmadılar mezarın başından, birer ikişer çözülmeleri dakikalar aldı. Sonunda yalnız kalmıştık annemle. Neden oturup uzun uzun konuşmamıştım ki onunla, neden dertlerimi hiç açmamıştım? Ya annem, o neden anlatmamıştı düşündüklerini bana? Neden sıkıntılarından söz açmamıştı hiç? Hastalığını bile saklamıştı benden. Neden olacak, beni üzmemek için. O kadar dert arasında bir de kendi hastalığıyla beni meşgul etmemek için. Keşke etseydi, keşke onu düşünmemi sağlasaydı biraz. Eksik kaldı, evet annemle aramızda bir şeyler eksik kaldı. Şimdi önümdeki tümseğin altında yatıyordu işte. Annem, anneciğim, bana hayat veren kadın, beni büyüten, adam eden, doğduğumdan beri işi gücü beni düşünmek olan kadın...</p>
<p class="calibre1">Havada nemli bir toprak kokusu vardı. Ilık bir rüzgâr sanki teselli olur diye alnımı okşuyor, gözyaşlarımı kurutuyordu. Annemin yüzünü hatırlamaya çalışıyordum; o kadar çok görüntü vardı ki hafızamda... Hep en son görüşmemizdeki an geliyordu gözlerimin önüne. “Yaşlanmışsın,” deyişini hatırlıyordum. “Yüzünün çizgileri sertleşmiş, bakışın değişmiş. Çok mu çalıştırıyorlar seni evladım...” Boğazım düğüm düğüm olmuştu, hıçkırmamak için kendimi güç tutuyordum. Ama annem yanılıyordu, o zaman değil, asıl şimdi yaşlanmıştım, onu kaybedince, onun tükenmiş, incecik bedenini şu toprağın altına gömünce. Evet, o zaman yaşlanmıştım işte. Çünkü anneler ölmeden çocuklar büyümezdi. Kaç dakika kaldım o mezarın başında bilmiyorum, sonra şehre yürüdüm. Sevdiklerimi birer birer kaybettiğim, artık güzel hatıralar değil, acı hatıralar biriktirdiğim, çocukluğumuzun o solmakta olan Selanik’ine doğru...</p>
<p class="calibre1">Hayır, artık nefret etmiyordum bu şehirden, aksine merhametle karışık bir sevgi duyuyordum. Tepelerle denizin arasına sıkışmış binalar yığını. Her zaman kendini tedirgin hisseden milletler, dinler topluluğu. Hep bir kaygı, hep bir göç duygusu içinde yaşayan insanlar... Onlann var olmaya çalıştığı bu küçük şehir... İlk kez bu şehrin kederini içimde hissediyordum. “Saçmalama,” diyeceksin. “Şehirlerin kederi olmaz, o senin kçndi ızdırabın, kendi acın. Anneni kaybettiğin için böyle hissediyorsun.” Doğru ama daha önce bu şehirde hissettiğim de kendi neşemdi, kendi mutluluğum.</p>
<p class="calibre1">Ayaklanm adeta kendiliğinden sizin evin yolunu tutmuştu. Seni bulacağımı düşündüğümden değil, Selanik’te gidebileceğim hiçbir yer kalmadığı için. Ama bahçenizde de hüzün vardı. Ağaçlar çıplak kalmıştı, zemin kuru yapraklarla dolu, küçük havuzun içi kararmıştı. Değişmeyen tek şey, Paloma Nine’ydi; ikindi güneşinin altında divandaki her zamanki köşesinde oturmuş, bakır bir tepsinin içinde pirinç ayıklıyordu, tek noksanı dudağındaki Sefarad türküsüydü. Geldiğimi görünce gözlerini kısarak yüzüme baktı.</p>
<p class="calibre1">“Ah!” diye küçük bir çığlık attı. “Ah, Şehsuvar, ah, kuzum... Başın sağ olsun evladım. Çok üzüldüm Mukaddes Hanım’a...” Oturduğu yerden ayağa kalkmış, kollannı açmış beni çağınyordu. Sarıldım. İnkar edecek değilim, gözlerim doldu, ağlamamak için kendimi zor tuttum.</p>
<p class="calibre1">“Eminim Tann cennetine alır onu,” dedi o incecik bedeninden aynlırken. “Eminim, daha huzur dolu, güzel bir hayatı olur. Ee kavuştu işte babana... Belki de sevinmeliyiz kötü günleri görmeden gitti diye...” Yaşlı yüzündeki keder yerini endişeye bırakmıştı. “Ah Şehsuvar kuzum, ne oluyor memlekete böyle... Millet çıldırdı... Payitahttakiler farkında mı bilmem ama kötü günler geliyor. Hiç böyle olmamıştı bu şehir. Herkes birbiri hakkında konuşuyor, herkes birbirinden çekiniyor. Evet, herkes başta bizimkiler, Yunanlar, Bulgarlar, Ro-menler, Müslümanlar... Çekindikleri için de birbirlerinden nefret ediyorlar... Herkes silahlanıyormuş diyorlar... Korkuyorum Şehsuvar, korkuyorum evladım. Göz göre göre geliyor felaket... Ah, bu aptal insanlar, ah, bu aymaz insanlar. Mahvedecekler hem kendilerini hem dünyayı... Diyorum işte, annen Tanrı’nın sevgili kuluymuş, felaketi görmeden göçüp gitti. Dansı benim başıma.” Ellerini gökyüzüne açtı. “Büyük</p>
<p class="calibre1">Tanrım, tek umudum sende... Yakında bu güzel şehri de alacaklar elimizden. Onlar şehrimizi almadan, senin becerikli Azrail’in canımı alsın, tek dileğim bu senden...”</p>
<p class="calibre1">Hafifçe kamburlaşmış bedeni de sesi gibi titremeye başlamıştı.</p>
<p class="calibre1">“Boşuna endişeleniyorsun Nona Paloma,” dedim koluna girerek. “Gel, gel oturalım şöyle.”</p>
<p class="calibre1">İkimiz de divana çöktük, elleri kucağında öylece yüzüme bakıyordu. Kendi yasımı, kendi üzüntümü unutup onu teskin etmeye çalıştım.</p>
<p class="calibre1">“Evet, lüzumsuz yere kaygılanıyorsun, hiç merak etme, hükümetimiz olan bitenin farkında, her türlü tertibatı da alıyor. Kimse, senin huzurunu bozamayacak. Yakında bütün bu meseleler hallolacak. Tekrar Osmanlı birliğini kuracağız. Bal-kanlar’da bütün milletler, bütün dinler kardeş olacak yine. Kim, hangi dili konuşursa konuşsun, hangi ibadethaneye giderse gitsin, kimse ona karışmayacak. Herkes birbirine saygı duyacak, herkes birbirine hürmet edecek. Kanun-i Esasi böyle buyuruyor çünkü. Kimse kanunun üstüne çıkamayacak.” Aslında kendim de inanmıyordum söylediklerime ama inanmak istiyordum. Çünkü bu söylediklerim hakikat olmazsa, Paloma Nine’nin kehaneti gerçek olacaktı. Beni büyük bir dikkatle dinledi kadıncağız.</p>
<p class="calibre1">“İnşallah söylediğin gibi olur,” diye mırıldandı. “Hiç umudum yok ama dilerim öyle olur.”</p>
<p class="calibre1">Etrafı kül rengi halkalarla çevrilmiş kara gözlerini endişeyle bana dikti birden, belki de ilk kez bu kadar dikkatli bakıyordu yüzüme.</p>
<p class="calibre1">“Yaşlanmışsın Şehsuvar,” diye mırıldandı üzüntüyle. “Ne güzel bir çocuktun sen, ne oldu sana böyle?” Önce annem, şimdi de Paloma Nine. Ne görüyorlardı bu kadınlar yüzümde? Tuhaf bir duyguya kapıldım, bir tür efkâr ama kendim için mi, yoksa, bana bunu söyleyen kadınlar için mi? Gülümsemeye çalıştım, onu da beceremedim tabii.</p>
<p class="calibre1">“Annemin kaybı ziyadesiyle müteessir etti beni...”</p>
<p class="calibre1">Paloma Nine duymamıştı sözlerimi.</p>
<p class="calibre1">“Ester de senin gibiydi,” diye sürdürdü endişesini. “Bu defa kötü gördüm onu. Nasıl üzüldüm, nasıl üzüldüm... Sanki birdenbire çökmüş kız, vakitsiz solan kır çiçekleri gibi... Ah canım, ah Ester’im, benim kır çiçeğimdi o. Nasıl özlüyorum, nasıl, biliyor musun? O da bizi özlüyor tabii. Hasretlikten oluyor bunlar. Şu uzaklığın gözü kör olsun. Hepsi bu hasretten. Seninki de öyle değil mi? Bak, anneciğini bile görememişsin son bir defa... Yoksa ihtiyarlamak kim, siz kim? Daha yaşınız kaç sizin? Aynısını Ester’e de söyledim...” Birden yüzü ışıdı. “Evet, iki ay önce buradaydı ama çok kalmadı. Eskiden severdi Selanik’i. Ama bu sefer sokağa bile çıkmadı doğru dürüst. Hep yanımda oturdu. Sevindim kendi adıma fakat genç bir kızın evde kapanıp kalması iyi bir şey değil. Neşesini kaybetmişti...” Yeniden yüzüme baktı. “Evet, neşesini kaybetmişti, tıpkı senin gibi...” Bir çocuk saflığıyla sordu: “Mektuplaşmıyor musunuz?” Cevabımı beklemeden ikinci soruyu yapıştırdı: “Pek sıkı fıkıydınız burada, ne oldu? Paris mi ayırdı sizi, yoksa Dersaadet mi?” Yine ağzımı açmama fırsat vermedi: “Onu bilir, onu söylerim. Başka şehirler tehlikelidir, hele büyük şehirler çok tehlikelidir. Kalabalıklar, ışıklar, şatafat, ne akıl bırakır insanda ne fikir... Ne sadakat kalır ne vefa...”</p>
<p class="calibre1">Açıkça iğneliyordu beni. Belki de ikimizi birden. Ama senin de mutlu olmadığını söylemesi, itiraf etmeliyim ki hoşuma gitmişti. Demek ki hâlâ beni seviyordun, demek ki bensiz Selanik senin için de tatsızdı. Demek Paris’e gelsem hâlâ bir şansım olabilirdi.</p>
<p class="calibre1">“Beni sordu mu?” Adeta kendiliğinden dökülmüştü bu sözler. Ne söylediğimi tam anlayamayan Paloma Nine şaşkın, yüzüme bakıyordu. “Ester,” dedim sesimi yükselterek. “Beni sordu mu?”</p>
<p class="calibre1">Cevap vermek yerine, pirinç taneciklerinin gelişigüzel yayıldığı tepsiyi önüne çekti. Gözlerini kısarak beyaz taneciklere baktı.</p>
<p class="calibre1">“Gözlerim artık hiçbir şeyi seçemiyor. Güya ayıklıyorum ama hiçbir şey görmüyorum. Geçen gün dişini kıracaktı zavallı Leon, kocaman bir taş çıktı pilavından...”</p>
<p class="calibre1">Geçiştirmeye çalışıyordu ama artık vazgeçemezdim.</p>
<p class="calibre1">“Beni sordu mu? Ester diyorum, beni sordu mu Nona Paloma?”</p>
<p class="calibre1">Bir an şöyle baktı yüzüme... Umutsuz, çaresiz, hayal kırıklığıyla dolu bir bakış...</p>
<p class="calibre1">“Sormadı,” dedi yeniden bakışlarını pirinçlere kaydırırken. “Sormaz, tanımıyor musun onu? Toprağı bol olsun annesi gibi inatçıdır.” Durdu, yeniden bana döndü. “Ama iyilikten anlar, sevgi karşısında eğilir. Biri ondan özür dilese mahcup olur, hemen affeder.” Başını kati bir ifadeyle salladı.</p>
<p class="calibre1">‘Fakat durduk yere asla geri adım atmaz. Söyledim ya, katır inadı vardır onda...”</p>
<p class="calibre1">Lisanı münasiple sana yazmamı, açıkça özür dilememi söylüyordu. Seni üzgün görünce etkilenmiş, biricik torununu mutlu etmek için bu yaşta çöpçatanlık yapıyordu. Belki konuyu Leon Dayı’yla da konuşmuş olabilirdi. Ama zavallı kadıncağız benim de kafamın karışık, elimin kolumun bağlı olduğunu, istesem bile senden özür dileyemeyeceğimi, Paris’e gidemeyeceğimi bilmiyordu. Umudunu kırmamak için hakikati anlatmadım. Lakırdıyı değiştirdim, Leon Dayı’yı sordum.</p>
<p class="calibre1">“İçiyor, gece gündüz içiyor,” dedi bir ağaç dalı gibi kurumuş elini boşlukta sallayarak. “Eskiden bana umut verirdi. ‘Boşuna kaygılanıyorsun anacığım, her şey daha güzel olacak,’ derdi. Artık konuşmuyor, evet o da yitirdi neşesini. Hele Ester’in Paris’e gidişinden sonra iyice karamsarlaştı. İçkiye verdi kendini. Şarapla uyuşturuyor beynini... Bereket işini seviyor... Avukatlığa devam, Drama’ya gitti bu sabah, gelir birazdan, akşam yemeğe kal, çok sevinir seni gördüğüne...”</p>
<p class="calibre1">Leon Dayı’yla görüşme fikri birden çok ağır geldi. Eminim sayısız tenkitte bulunacaktı cemiyet hakkında. Böyle bir münakaşayı kaldırabilecek vaziyette değildim. Hemen yalana sarıldım.</p>
<p class="calibre1">“Çok teşekkür ederim, çok iyi olurdu ama akşam treniyle Dersaadet’e dönmem lazım. Devlet vazifesi beklemez. Yarın masa başında olmak mecburiyetindeyim...”</p>
<p class="calibre1">Toparlandığımı fark edince elimi tuttu.</p>
<p class="calibre1">“Sakın kalkma, sana bir kahve yapayım, samsada tatlısı da var.”</p>
<p class="calibre1">Onu kıramadım, o yaşlı haliyle, titrek adımlarla kalktı, bana hizmet etti. Yaptığı kahve her zamanki gibi tam kıva-mındaydı, samsada tatlısı da enfesti. Ayrılırken sımsıkı sarıldı bana.</p>
<p class="calibre1">“Bir daha görüşemezsek, beni sakın unutrrfa,” dedi gözleri nemlenerek. “Ben sadece Ester’in değil, senin de Nona Palo-ma’nım.”</p>
<p class="calibre1">Eğilip ellerinden öptüm.</p>
<p class="calibre1">“Tabii öyle, benim hayatta tanıdığım tek ninem sizsiniz... Sadece ninem değil, artık annem de sizsiniz. Her zaman da öyle kalacaksınız.”</p>
<p class="calibre1">Daha fazla tutamadı gözyaşlarını...</p>
<p class="calibre1">“Ah Şehsuvar, ah kuzum, ah evladım... Hayat daha güzel olabilirdi. Ah aptal insanlar, ah aymaz insanlar. Mahvedecekler hem kendilerini hem dünyayı...”</p>
<p class="calibre1">Onu divanda her zamanki yerinde bırakıp giderken dönüp bir kez daha baktım. Siyah giysilerinin içindeki incecik bedeni, çiçekleri çoktan solmuş, yaprakları sararmış o bahçeye anlatılmaz güzellikte bir keder bahşediyordu.</p>
</body>
</html>
