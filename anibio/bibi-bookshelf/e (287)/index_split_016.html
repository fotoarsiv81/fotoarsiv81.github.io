<?xml version='1.0' encoding='utf-8'?>
<html xmlns="http://www.w3.org/1999/xhtml" lang="en" xml:lang="en">
  <head>
    <title>BÜYÜK ZEN DÜĞÜNÜ</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="id_Toc406055894" class="block_16"><span class="text_3">Pis Moruğun Notları</span><span class="text_4">’ndan Seçmeler</span></p>
	<p class="block_14"> </p>
	<p class="block_14"> </p>
	<p class="block_3">“Red,” dedim çocuğa, “kadınlar için yokum ben artık, suç bende daha çok. danslara gitmiyorum, kilise kermeslerine, şiir dinletilerine, sevgi ayinlerine gitmiyorum, bu tür bokların hiçbirine gitmiyorum ve orospular oralarda hep. eskiden barlarda veya Del Mar’dan dönüş treninde bitirirdim işi, içki içilen herhangi bir yerde, barlara tahammül edemiyorum artık, öylece oturup saatlerin geçmesini bekleyen yalnızlar, frengili bir kancığın içeri girmesini ümit ederek, insan ırkı için utanç verici bir durum.” </p>
	<p class="block_">Red bira şişesine havada bir perende attırıp yakaladı ve sehpamın kenarını kullanarak kapağını açtı. </p>
	<p class="block_">“her şey beyninde Bukowski, ihtiyacın yok aslında.” </p>
	<p class="block_">“her şey kamışımın ucunda, ihtiyacım var Red.” </p>
	<p class="block_17">“bir keresinde yaşlıca bir kadın yakalamıştık, şarapçı, yatağa bağlayıp 50 sente insanları kuyruğa dizdik, mahalledeki bütün sakatlar, kaçıklar ve sapıklar sıradaydı, üç gün üç gece, 500 kişi faydalanmıştı.” </p>
	<p class="block_17">“tanrım, Red, midem bulandı.” </p>
	<p class="block_17">“Pis Moruk değil miydi senin lakabın?” </p>
	<p class="block_">“her gün çorap değiştirmediğimden ötürü, küçük ve büyük aptes için çözmediniz mi onu?” </p>
	<p class="block_">“aptes nedir?” </p>
	<p class="block_">“s..tir et, yemek verdiniz mi?” </p>
	<p class="block_">“şarapçılar yemez, şarap verdik ona.” </p>
	<p class="block_">“şimdi kusacağım.” </p>
	<p class="block_">“neden?” </p>
	<p class="block_">“canavarca insanlık dışı, canavarca acımasız, bir canavar bile böyle bir şey yapmaz aslında.” </p>
	<p class="block_">“250 dolar topladık.” </p>
	<p class="block_">“ona ne verdiniz?” </p>
	<p class="block_">“hiç. orda bıraktık onu, kiranın bitimine iki gün kalmıştı.” </p>
	<p class="block_">“çözdünüz mü?” </p>
	<p class="block_">“tabii, cinayetle suçlanmak istemezdik.” </p>
	<p class="block_">“çözmekle nezaket göstermişsiniz.” </p>
	<p class="block_">“rahip gibi konuşuyorsun.” </p>
	<p class="block_">“bir bira daha iç.” </p>
	<p class="block_">“sana bir kancık bulabilirim.” </p>
	<p class="block_">“50 sentliklerden mi?” </p>
	<p class="block_">“hayır, biraz daha fazla.” </p>
	<p class="block_">“kalsın, sağol.” </p>
	<p class="block_">“gördün mü, aslında istemiyorsun.” </p>
	<p class="block_">“haklısın galiba.” </p>
	<p class="block_">ikimiz de birer bira aldık, içkiyi iyi kaldırıyordu, sonra ayağa kalktı, “her zaman yanımda küçük bir jilet taşırım, tam şurda, kemerimin altında, berduşların çoğunun sakal tıraşı ile problemleri vardır, benim asla. ben hazırlıklıyımdır. yollara düştüğüm zaman üst üste iki pantolon giyerim —bak— ve şehre indiğimde dıştakini çıkarır, tıraş olur, denizci mavisi gömleğimin içine giydiğim yıka ve giy cinsi beyaz gömleğimi lavaboda yıkar, çizgili kravatımı bağlar, ayakkabılarımı siler, bir eskici dükkânından pantolona uygun bir ceket alır, iki gün sonra kendime bir memuriyet kapıp, o bokların arasına karışırım, yük treninden indiğimi bilemezler, ama tahammülüm yok o tür işlere, kendimi yük treninde bulurum bir süre sonra.” </p>
	<p class="block_">ne diyeceğimi bilemediğim için sessiz kalıp içmeyi yeğledim. </p>
	<p class="block_">“ve sürekli yanımda bir şiş taşırım, kolumun üst kısmında bir lastikle tuttururum onu, bak.” </p>
	<p class="block_">“evet, görüyorum, bir arkadaşım bira açacağının müthiş bir silah olduğunu söyler.” </p>
	<p class="block_">“arkadaşın haklı, polisler beni çevirdiğinde hemen şişi fırlatır atarım, kollarımı havaya kaldırıp bağırırım, ‘ATEŞ ETMEYİN!’ ” (Red halının üstünde durumu canlandırdı.) </p>
	<p class="block_">“—ve şişi fırlatıp atarım. asla bulamazlar üstümde, şimdiye kadar kaç şiş fırlatıp attım bilemiyorum, sayısız.” </p>
	<p class="block_">“hiç kullandın mı o şişi Red?” </p>
	<p class="block_">tuhaf bir bakış attı bana. </p>
	<p class="block_">“peki,” dedim, “unut soruyu.” </p>
	<p class="block_">biralarımızı yudumlayıp sustuk bir süre. </p>
	<p class="block_">“bir pansiyon odasında, yazdığın sütunu okudum bir keresinde, büyük bir yazarsın bence.” </p>
	<p class="block_">“sağol,” dedim. </p>
	<p class="block_">“yazar olmayı denedim ama dışa çıkaramadım, oturuyorum ve dışa çıkmıyor.” </p>
	<p class="block_">“kaç yaşındasın?” </p>
	<p class="block_">“yirmi bir.” </p>
	<p class="block_">“zaman tanı.” </p>
	<p class="block_">orda oturmuş yazar olmak üstüne düşünüyordu, sonra elini arka cebine attı. </p>
	<p class="block_">“çenemi tutmam için verdiler bunu.” </p>
	<p class="block_">liğme liğme olmuş deri bir cüzdan, </p>
	<p class="block_">“kim verdi?” </p>
	<p class="block_">“iki kişinin birini öldürmelerine tanık oldum, susmam için bunu verdiler bana.” </p>
	<p class="block_">“neden öldürdüler onu?” </p>
	<p class="block_">“bu cüzdanın içindeki 7 dolar için.” </p>
	<p class="block_">“nasıl öldürdüler?” </p>
	<p class="block_">“taşla, şarap içiyordu, sarhoş olunca başını taşla ezip cüzdanını aldılar, ben izliyordum.” </p>
	<p class="block_">“cesedi ne yaptılar?” </p>
	<p class="block_">“sabahın erken saatlerinde tren su ikmali için durunca cesedi dışarı çıkarıp otlağa fırlattılar, çimlerin üstüne, sonra trene döndüler ve tren hareket etti.” </p>
	<p class="block_">“hımmmm,” dedim, </p>
	<p class="block_">“polisler daha sonra böyle bir ceset bulunca, elbiseler ne, şarapçı yüzüne bakarlar, kimlik yok, unutup giderler bir ayyaş daha. fark etmez.”<span class="tab">      </span>birkaç saat daha içmeyi sürdürdük ve birkaç tane de ben anlattım, onunkiler kadar iyi olmasa da. sonra ikimiz de sustuk, düşüncelere daldık, sonra Red ayağa kalktı. </p>
	<p class="block_">“hadi moruk, benim kaçmam gerek, iyi bir gece oldu ama.” </p>
	<p class="block_">ayağa kalktım, </p>
	<p class="block_">“hem de nasıl Red.” </p>
	<p class="block_">“tamam, görüşürüz.” </p>
	<p class="block_">“evet Red, görüşürüz.” </p>
	<p class="block_">gidişinde bir tereddüt vardı, iyi bir gece olmuştu bir şekilde, </p>
	<p class="block_">“kendine iyi bak evlat.” </p>
	<p class="block_">“sağol Bukowski.” </p>
	<p class="block_">çalılıklardan sola doğru gidişini izledim, Normandie’ye doğru, iki üç günlük kirası kalmış odasının bulunduğu Vermont’a doğru, ve gitmişti, ay son ışığı ile içerisini aydınlattı, evet öyle yaptı, ve kapıyı kapattım, son bir bira içip, ışıkları söndürdüm, yatağa gittim, elbiselerimi çıkarıp içine girdim, onlar rayların arasında dolanıp vagon seçerken, yeni yerler, yeni istikametlerin beklentisi içinde — daha iyi şehirler, daha iyi aşklar, daha iyi şanslar, daha iyi bir şeyler, asla bulamayacaklar, asla vazgeçmeyeceklerdi.</p>
	<p class="block_">uyudum. </p>
	<p class="block_"></p>
	<p class="block_15"> </p>
	<p class="block_">her yerde dünyanın duvarlarına tutunmaya çalışırız, ve akşamdan kalmalığımın en kötü saatlerinde, bana değişik intihar yöntemleri tavsiye eden iki arkadaşım gelir aklıma, sevgi dolu bir dostluğun bundan daha iyi bir kanıtı olur mu? arkadaşlarımdan birinin sol kolu baştan aşağı jilet izleri ile kaplı, diğeri koca bir sakalla çevrelenmiş ağzına kovalar dolusu hap atıştırıyor, ikisi de şiir yazıyor, şiir yazmanın insanı uçurumun kenarına sürükleyen bir yanı var. ihtimal üçümüz de doksanlarımızı görürüz yine de. dünyayı IS. 2010 yılında düşünebiliyor musunuz? tabii ki birçok şey Bomba ile ne yapacaklarına bağlı, sanırım insanlar sabah kahvaltısında yumurta yemeyi sürdürecekler, seks problemleri olacak, şiir yazacaklar, intihar edecekler. </p>
	<p class="block_">son intihar girişimim 1954 senesindeydi sanırım. Kuzey Mariposa Bulvarı’nda bir apartmanın üçüncü katında yaşıyordum, bütün pencereleri kapatıp, ocağı ve fırını açtım, yakmadan tabii ki. sonra yatağa uzandım, sızan gazın insanı teskin eden bir sesi vardır, uyudum, işe yarayacaktı ancak içime çektiğim gaz başımı öylesine ağrıttı ki uyandım, yataktan kalkıp gülmeye, kendi kendime konuşmaya başladım, “sersem herif, kendini öldürmek istediğin falan yok.” gazı kapatıp bütün pencereleri açtım, gülüp duruyordum, olup bitenler bana çok komik bir şaka gibi gelmeye başlamıştı, allahtan ocağın otomatik çakmağı çalışmıyordu, o küçük alev beni cehennemde geçirdiğim o değerli mevsimin dışına uçuracaktı. </p>
	<p class="block_">birkaç yıl önce bir haftalık bir sarhoşluktan sonra uyanmış ve kendimi öldürmeye bayağı karar kılmıştım, o sıralar çok tatlı bir kızla yaşıyordum ve çalışmıyordum, para bitmiş, kira gelip çatmıştı, bir yerde serserilerin yaptığı türden bir iş bulabilirdim ama bu da ölmenin başka bir şekliydi, kız odadan çıkar çıkmaz kendimi öldürmeye karar verdim, bu arada günlerden ne olduğunu biraz merak ederek, sadece biraz, sokağa çıkıp dolaşmaya başladım, içtiğimiz zaman günler ve geceler birbirine karışıyordu, sürekli içip sevişiyorduk, öğle sularıydı ve hangi gün olduğuna gazeteden bakmak düşüncesi ile yokuşu inmiş, köşedeki gazeteciye doğru yürüyordum, cuma, diye yazıyordu gazete, cuma en az başka bir gün kadar iyiydi, sonra manşeti gördüm. MILTON BERLE’İN KUZENİNİN BAŞINA TAŞ DÜŞTÜ, böyle manşetler atılırken insan nasıl kendini öldürür? bir gazete çalıp odaya döndüm, “bil bakalım ne olmuş?” diye sordum, “ne?” diye sordu kız. “Milton Berle’in kuzeninin başına taş düşmüş.” “yok ya?” “evet.” “ne tür bir taştı acaba?” “düzgün, yuvarlak bir sarı taştı herhalde.” “evet, bence de.” “Milton Berle’in kuzeninin gözleri ne renktir sence?” “kahverengi olsa gerek, çok açık bir kahverengi.” “açık kahverengi gözler, hafif, sarı taş.” “KÜÜT!” “evet, KÜÜT!” dışarı çıkıp ceketimin kol içlerine birer bira zulalayıp geri döndüm ve günün geri kalan kısmı bayağı keyifli geçti, sanırım o manşeti atan gazete “The Express” veya “The Evening Herald” gazetesiydi. emin değilim, hangisi ise o gazeteye ve aynı zamanda Milton Berle’in kuzenine ve o yuvarlak sarı taşa teşekkür etmeyi bir borç bilirim. </p>
	<p class="block_">intihardan söz açmışken, bir keresinde rıhtımda çalışıyordum, rıhtımda oturup bacaklarımı sallardım, öğle yemeğimizi öyle yerdik, neyse, bir gün orda oturmuşum, yanımdaki adam ayakkabılarını ve çoraplarını çıkarıp güzelce yanına kümeledi, tam yanımda oturuyordu, sonra birden foş diye bir ses duydum ve sudaydı, çok tuhaftı, “İMDAT!” diye bağırmıştı kafası suya girmeden önce. sonra küçük bir girdap oluştu suda, hava baloncuklarını izleyip, pek de bir şey hissetmediğimi hatırlıyorum, adamın biri yanıma gelip bağırmaya başladı, “BİR ŞEYLER YAP! İNTİHAR ETMEYE ÇALIŞMAYA ÇALIŞIYOR!” “allah kahretsin, ne yapabilirim?” “bir ip bul, bir ip at ona!” ayağa fırlayıp, yaşlı bir adamın paket ve koli bağladığı barakaya koştum. “BANA BİRAZ İP VER!” bana öylece baktı. “ALLAH KAHRETSİN, BİRAZ İP VER BANA, ADAM BOĞULUYOR, ONA İP ATMALIYIM!” ihtiyar dönüp bir şey aldı ve bana uzattı, iki parmağının arasında duruyordu, büzülmüş küçük bir parça beyaz iplik. “SENİ ALLAHIN CEZASI OROSPU ÇOCUĞU!” diye bağırdım ona. </p>
	<p class="block_">bu arada bir genç donuna kadar soyunmuş, denize atlayıp, intihar girişimcimizi sudan çıkarmıştı, genç, o günkü yevmiyesini alıp izinle ödüllendirildi, adam suya kaza ile düştüğünü söylemişti ama ayakkabılarını ve çoraplarını neden çıkardığını izah edemedi, bir daha görmedim onu. belki o gece kafasına koyduğu işi bitirmişti, bir insanı neyin yiyip bitirdiğini asla bilemezsiniz, belli bir kafa durumuna gelmişseniz en basit şeyler bile korkunç problemlere dönüşebilirler ve en kötü endişe/korku/acı yorgunluğu, açıklayamadığın, anlayamadığın, aklına bile gelmeyendir, üstünüze metal bir levha gibi yığılır ve ondan kurtuluş yoktur, saatte 25 dolar vermeye razı olsanız bile, biliyorum, intihar mı? eğer siz, kendiniz, intihar etmeyi düşünmüyorsanız, intihar anlaşılabilir bir şey değildir, kulübe katılmak için Şairler Derneği’ne üye olmanız gerekmez, daha genç bir adamken ucuz bir otelde kalıyordum, dostum da daha yaşlı biriydi, eski bir dolandırıcı, o sıralar işi şekerleme yapan makinelerin içlerini temizlemekti, pek öyle yaşamaya değecek bir uğraş gibi görünmüyor değil mi? neyse, akşamları beraber içiyorduk ve iyi birine benziyordu, 45 yaşlarında bir çocuk, rahat ve kaygısız, hiç saldırgan değil, adı Lou’ydu, eski kaya madencisi, kartal burun, iri, kocaman eller, buruşuk ayakkabılar, dağınık saçlar, kadınlarla benim kadar becerikli değildi — o sıralar, neyse, bir gün içki yüzünden işe gidemedi ve şekerci patronlar onu sepetlediler, içeri girip bana söyledi, “unut gitsin,” dedim, iş insanın değerli saatlerini yiyip bitiriyordu zaten, kendi ürettiğim felsefem onu pek etkilemedi ve gitti, birkaç saat sonra birkaç sigara otlanmak için odasına gittim, kapıyı vurdum ama cevap alamadım, sarhoş olmuştur diye düşündüm, kapıyı denedim ve açıldı, havagazını açıp yatağa uzanmıştı. Güney Kaliforniya Havagazı Şirketi ne kadar çok insana hizmet ettiğinin farkında değildir herhalde, neyse, pencereleri açıp, havagazı şofbenini kapattım, ocağı yoktu, şekerleme yapan makineleri temizleme işini, bir gün işe gitmediği için kaybeden, eski bir dolandırıcıydı, “patronum bana en iyi işçisi olduğumu söylüyor, ama çok fazla gün kaytarıyorum — geçen ay iki gün, bir gün daha kaytarırsan işin bitik dedi.” </p>
	<p class="block_">yatağa gidip onu sarstım, “seni çük kafalı!” </p>
	<p class="block_">“ne...” </p>
	<p class="block_">“bana bak sersem, bir kez daha böyle bir şey denersen kıçını tekmeleye tekmeleye sürerim seni bu şehirden!” </p>
	<p class="block_">“hey, Ski, HAYATIMI KURTARDIN! HAYATIMI BORÇLUYUM SANA! HAYATIMI KURTARDIN!” </p>
	<p class="block_">bu “hayatımı kurtardın” tantanası birkaç haftalık sarhoşluğumuz boyunca devam etti. o çengel burnunu kız arkadaşıma iyice yaklaştırıp, elini elinin üstüne ve daha kötüsü dizinin üstüne koyar, “hey bu orospunun evladı HAYATIMI KURTARDI! biliyor muydun?” derdi, </p>
	<p class="block_">“defalarca söyledin bunu bana, Lou.” </p>
	<p class="block_">“EVET,HAYATIMI KURTARDI!” </p>
	<p class="block_">birkaç gün sonra gitti, iki haftalık kirayı ödememişti, bir daha hiç görmedim onu. </p>
	<p class="block_">bu tuhaf bir akşamdan kalmalık olmaya başladı, ama intihardan söz etmek intihar etmekten çok daha iyidir, veya öyle midir? son birayı içiyorum, yerdeki radyoda Japon müziği çalıyor, şimdi telefon çaldı, şehirlerarası, sarhoşun biri, New York’tan. “dinle moruk,” diyor, “elli senede bir, bir Bukowski çıkarsa, ben bu işi kıvırırım.” bunun tadına varma izni veriyorum kendime, işime yaramasına, çünkü gökyüzüm çok kara, ustura-ucu havasındayım. “içtiğimiz o geceleri hatırlıyor musun moruk?” diye soruyor, “evet, hatırlıyorum,” “bu ara ne yapıyorsun, yazıyor musun hâlâ?” “evet, intihar üstüne yazıyordum şimdi.” “intihar mı?” “evet, yeni bir gazeteye köşe yazısı gibi bir şeyler yazıyorum, yeni bir gazete, OPEN CITY.” “bu intihar yazısını basacaklar mı?” “bilmiyorum.” biraz daha konuşuyor ve kapatıyoruz, ne akşamdan kalmalık, ne köşe yazısı! </p>
	<p class="block_">hatırlıyorum, ben çocukken BLUE MONDAY diye bir şarkı vardı, Macaristan’da popüler olmuş bir şarkıydı sanıyorum, ve her çaldıklarında birileri intihar sokağına sapıyordu, sonunda o şarkının çalınmasını yasaklamışlardı, ama benim radyomda da en az onun kadar kötü bir şey çalıyorlar, önümüzdeki hafta gazetede bu sütunu bulamazsınız, bu, konu ile ilgili bir nedenden ötürü olmayabilir, bu arada cenaze levazımatçılarının işlerine sekte vurduğumu sanmıyorum. </p>
	<p class="block_"></p>
	<p class="block_6"> </p>
	<p class="block_">bilemiyorum, belki minik kıç delikleri olan Çin salyangozlarıydı nedeni, belki de mor kravat iğneli Türk veya kendisiyle haftada yedi veya sekiz veya dokuz veya on bir kez sevişmek zorunda olmam veya başka bir şey ve başka bir şey ama bir zamanlar bir milyon doların varisi olan bir kadınla, bir kızla, evliydim, sadece birilerinin ölmesi gerekiyordu ancak’ </p>
	<p class="block_">Teksas’ın o kısmında hava kirliliği yok, iyi beslenir, en kaliteli içkiyi içerler ve bir yerleri çizilse veya hapşırsalar doktora giderler, kız doyumsuzdu, boynu ile problemleri vardı ve özetlemek gerekirse şiirlerime fena halde çarpılmıştı, şiirlerimin Black, hayır Blake demek istiyorum, Blake’den bu yana yazılmış en müthiş şeyler olduklarını düşünüyordu, bazıları öyledir de. veya başka bir şey. mektup yazıp duruyordu, bir milyon doları olduğunu bilmiyordum. Kuzey Kingsley Drive’daki odamda oturuyorum, mide ve bağırsak kanaması yüzünden girdiğim hastaneden yeni çıkmışım, kanımı hastanenin her yerine akıtmışım ve dokuz şişe kan ve glikozdan sonra bana, “bir içki daha ve öldün,” demişler, intiharcıl birine böyle laf edilmez, her gece etrafımda boş ve dolu bira kutuları ile oturmuş şiirler yazıyor, ucuz purolar içiyorum, çok solgun ve güçsüz, son duvarın çökmesini bekleyerek. </p>
	<p class="block_">bu arada mektuplar geliyor, yanıtlıyordum, şiirlerimin ne denli müthiş olduklarını belirttikten sonra kendi şiirlerinden birkaçını eklerdi (pek de kötü sayılmazlardı) ve sonra hep aynı şey: “kimse benimle evlenmez, boynum, boynumu çeviremiyorum.” sürekli aynı şeyi yazıp duruyordu, “kimse benimle evlenmeyecek, kimse benimle evlenmeyecek, kimse benimle evlenmeyecek.” ben de sarhoş bir gecemde bir halt yedim: “tanrı aşkına, rahatla, ben evlenirim seninle!” mektubu postalayıp unuttum ama o unutmadı, daha önceleri çok iyi göründüğü fotoğraflarını yollamıştı, teklifimi yaptıktan sonra korkunç fotoğraflar gelmeye başladı, o fotoğraflara bakınca gerçekten sarhoş oluyordum, halının ortasına diz çöküp, dehşete kapılmış biri gibi kendimle konuşuyordum, “bundan böyle kendimi feda ediyorum, bir tek insanı mutlu etmek bile yaşamın hakkını vermeye yeter.” kendimi bir şekilde teselli etmek zorundaydım, fotoğraflara bir göz atınca ruhum haykırıp titremeye başlar, bir kutu birayı daha mideme indirirdim. </p>
	<p class="block_">veya belki de minik, yuvarlak kıç delikleri ile Çin salyangozları değil de resim dersleriydi nedeni, nerdeyim ben? </p>
	<p class="block_">neyse, otobüse binmişti, annesinin haberi yok, babasının haberi yok, büyükbabanın haberi yok, bir yerlere tatile gitmişlerdi, ve yarımda sadece biraz bozuk para taşıyordu, onu otobüs terminalinde karşıladım, sarhoş bir vaziyette oturmuş, hiç görmediğim bir kadının otobüsten çıkmasını bekliyordum, hiç konuşmadığım bir kadını bekliyordum, evlenmek için. </p>
	<p class="block_">delirmiştim, sokaklarda dolaşmamalıydım. anons yapıldı, otobüsü yanaşmıştı, kapıdan çıkan insanları izledim, ve sansın, şeker, seksi bir şey, yüksek ökçeler, nefis bir kıç, salınıyor ve genç, genç, 23, bana doğru geliyor ve boynu hiç fena değil, bu o olabilir mi? otobüsü mü kaçırdı? yanına gittim. </p>
	<p class="block_">“Barbara sen misin?” </p>
	<p class="block_">“evet,” dedi, “sen Bukowski olmalısın.” </p>
	<p class="block_">“öyle olmalıyım, gidelim mi?” </p>
	<p class="block_">“olur.” </p>
	<p class="block_">benim külüstüre bindik ve eve yollandık, </p>
	<p class="block_">“az kalsın otobüsten inip geriye dönüyordum.” </p>
	<p class="block_">“seni suçlayamam.” </p>
	<p class="block_">eve gittik, ben biraz daha içtim ama evlenmeden önce benimle yatmayacağını söyledi, biraz uyuduk ve araba ile Vegas’a gidip döndük, evlenmiştik, hiç dinlenmeden gidiş dönüş araba sürmüştüm, yatağa girdiğimizde, değdi... İLK sefer, bana doyumsuz olduğunu söylemişti, inanmamıştım, dördüncü postadan sonra inanmaya başladım, başım beladaydı, her erkek doyumsuz bir kadını yola getireceğini sanır ama o yol mezara çıkar — erkek için. </p>
	<p class="block_">sevkiyat memurluğundan ayrıldım ve Teksas otobüsüne bindik, milyoner olduğunu o zaman öğrendim; havalara sıçradığımı söyleyemem, her zaman biraz deliydim, çok küçük bir kasabaydı, uzmanlar tarafından birilerinin atom bombası atmak zahmetine katlanacağı son Amerikan kasabası olarak gösteriliyordu ve uzmanlar haklıydı, fırsat bulup yatak odasından çıkabildiğim zamanlar küçük yürüyüşler yapıyordum, takatsiz, solgun, bıkkın; herkesin gözü benim üstümdeydi tabii ki. zengin kızı oltasına düşürmüş uyanık bir şehirliydim ben. MUTLAKA bir şeyler vardı bende, ve vardı: çok yorgun bir kamış ve bir bavul dolusu şiir. karımın belediyede kolay bir işi vardı, bir masa ve yapması gereken hiçbir şey. ben de pencerenin önünde oturup güneşleniyor, sinekleri kovuyordum, babası benden nefret ediyordu ama büyükbaba benden hoşlanmıştı. ancak paranın çoğu babasındaydı. ben oturup sinekleri kovuyordum, bir gün, iri bir kovboy girdi içeri, çizmeler, yüksek bir kovboy şapkası ve gerisi, “lanet olsun Barbara,” dedi ve bana baktı... </p>
	<p class="block_">“söyle,” diye sordu, “ne iş yaparsın sen?” </p>
	<p class="block_">“YAPMAK MI?” </p>
	<p class="block_">“evet, NEDİR YAPTIĞIN?” </p>
	<p class="block_">uzun bir süre bekledim, pencereden dışarı baktım, bir sinek kovdum, sonra ona döndüm, tezgâha yaslanmıştı, 1.90 boyunda, kırmızı suratlı Teksaslı Amerikan kahramanı, erkek. </p>
	<p class="block_">“ben mi? ah, ben... kendimi rüzgâra bırakır, şansımı denerim.” </p>
	<p class="block_">arkaya doğru gerilip tezgâha bir kafa attı ve köşeyi dönüp kayboldu. </p>
	<p class="block_">“onun kim olduğunu biliyor musun?” </p>
	<p class="block_">“hayır.” </p>
	<p class="block_">“kasabanın belasıdır, herkesi marizler, benim kuzenim o.” </p>
	<p class="block_">“bana bir şey YAPMADI ama. YAPTI MI?” dedim, tane tane. </p>
	<p class="block_">biraz tuhaf baktı bana ilk kez. içimdeki beslenmiş canavarı görmüştü, hassas şair kimliği, Noel’de ağzıma aldığım bir güldü sadece, blue-jean gününde tek takım elbisemi giyip, kasabada bir aşağı bir yukarı dolaşmaya başladım, bir Hollywood filmi gibiydi, blue-jean giymeyen herkesi göle atıyorlardı ama kulağa geldiği kadar kolay bir durum değildi, yürürken midemde birkaç kadeh vardı ve gölü filan görmedim, kasaba benimdi. kasabanın doktoru benimle ava ve balığa çıkmak istiyordu, karımın akrabaları gelip, bira kutularını çöp tenekesine nişanlarken anlattığım fıkraları dinliyorlardı, intiharcıl umursamazlığımı cesaret diye algılıyorlardı, gün benimdi. </p>
	<p class="block_">ama karım Los Angeles’a dönmek istedi, büyük şehirde yaşamamıştı hiç. vazgeçirmeye çalıştım, kasabada aylaklık etmekten hoşnuttum, ama hayır, gitmemiz gerekiyordu, büyükbaba bize yüklü bir çek yazdı ve otobüse binip Los Angeles’a döndük, otobüslerde sürünen potansiyel milyonerler, daha da kötüsü, kendi kendimizi geçindirmemiz konusunda ısrar etmeye başladı, ben yine bir sevkiyat memurluğu buldum; o da evde oturup bir iş de o bulur diye ümit ederek vakit geçiriyordu, her gece iş sonrası kafayı çekiyordum, “tanrım,” derdim, “bak ne yaptım, gerçek bir köylü ile evlendim.” bu onu deli ederdi, bir milyon dolar için kıç yalayamıyordum, içimde yoktu kıç yalamak, bir tepenin doruğunda bir evde yaşıyorduk, küçük bir evdi, kiralık, ve arka bahçede uzun çimler vardı; sinekler uzun çimlerin arkasına saklanırlar, sonra çıkıp bahçeyi istila ederlerdi, 40 000 sinek, beni deli ederlerdi, büyük bir kutu sprey ile çıkıp her gün binlercesini öldürüyordum ama çok fazla düzüşüyorlardı; biz de öyle. bizden önce orada yaşamış olan kaçıklar yatağın etrafına çepeçevre raflar çakmışlardı ve rafların üstü sardunya saksılarıyla doluydu, küçük saksılar, büyük saksılar, hepsi de sardunya, düzüştüğümüzde yatak duvarları titretir, sonra raflar titremeye başlar, sallanan saksıların seslerini duyardınız: dayanamayıp yıkılmak üzere olan rafların volkanik gürültüsü ve dururdum, “hayır! HAYIR! DURMA! OH TANRIM, DURMA!” devam ederdim ve raflar aşağı inmeye başlardı, sırtıma, kıçıma, kafama, bacaklarıma, kollanma ve o güler, bağırır ve BOŞALIRDI, saksıları çok seviyordu, “o rafları duvarlardan söküp atacağım,” derdim, “ah, hayır,” diye yalvarırdı, “AH, LÜTFEN YAPMA!” öyle tatlı yalvarırdı ki, yapamazdım, rafları tekrar yerine çakar, saksıları yerleştirir, bir dahaki seferi beklerdim. </p>
	<p class="block_">küçük, geri zekâlı bir köpek alıp, adını Bruegel koydu. Peter Bruegel bir ressamdı, bir zamanlar öyleymiş. ama birkaç gün sonra köpeğe olan ilgisini yitirdi, yoluna çıktığında köpeği tekmelerdi, sert, ayakkabısının sivri ucu ile, “çekil yolumdan, piç!” diye tıslayarak, biramı içtiğimde Bruegel ile yerlerde yuvarlanıp, boğuşurdum, yapabileceği tek şey buydu — boğuşmak, ve dişleri benimkilerden sağlamdı, bir milyonun giderek benden uzaklaştığını hissediyor ama bir şekilde umursamıyordum. </p>
	<p class="block_">bize yeni bir araba aldı. 57 model bir Plymouth, ki halen kullanıyorum, ona belediyeyi denemesini söyledim, bir sınava girdi ve şerifin yanında çalışmaya başladı, sonra işimden kovulduğumu söyledim, her gün arabayı yıkadıktan sonra gidip onu işten alıyordum, bir gün uzaklaşmak üzereyken, çiçekli gömlekler giymiş, uçuk benizli, düşük omuzlu, aptal gülüşlü bir sürü genç, liseli yürüyüşleri ile binadan çıktılar. </p>
	<p class="block_">“kim bu serseriler!” diye sordum. </p>
	<p class="block_">“onlar polis memurları,” dedi, kibirli, küçük kancık tonu ile. </p>
	<p class="block_">“aman, boşversene! bunlar geri zekâlı! polis filan değil bunlar! ne? hadii, BUNLAR polis olamaz!” </p>
	<p class="block_">“onlar polis ve hepsi çok HOŞ çocuklardır.”, </p>
	<p class="block_">“S..TİR,” dedim. </p>
	<p class="block_">çok kızmıştı, o gece sadece bir kez düzüştük. ertesi gün yeni bir şey çıktı. </p>
	<p class="block_">“Jose geçiyor,” dedi, “o bir İspanyol.” </p>
	<p class="block_">“İspanyol mu?” </p>
	<p class="block_">“evet, İspanya’da doğmuş.” </p>
	<p class="block_">“fabrikalarda beraber çalıştığım Meksikalıların yarısı İspanya’da doğduklarını söylerlerdi, numara bu. İspanya babadır, sıkı-matador, o eskinin Büyük Rüyası.” </p>
	<p class="block_">“Jose İspanya’da doğmuş, öyle olduğunu biliyorum.” </p>
	<p class="block_">“nerden biliyorsun?” </p>
	<p class="block_">“bana kendi söyledi.” </p>
	<p class="block_">“S..TİR,” dedim yine. </p>
	<p class="block_">sonra akşamları resim derslerine gitmeye başladı, sürekli resim yapıyordu, kasabasının dâhisiydi. belki de ülkenin, belki de değil. </p>
	<p class="block_">“seninle sınıfa gireceğim,” dedim. </p>
	<p class="block_">“SEN Mİ? NE İÇİN?” </p>
	<p class="block_">“kahve molalarında sana eşlik etmek için, hem seni götürüp getirmiş olurum.” </p>
	<p class="block_">“iyi, peki...” </p>
	<p class="block_">aynı sınıfa girmeye başladık ve ikinci veya üçüncü günden sonra fena halde hiddetlenmeye başladı, kâğıtları yırtıp yırtıp yerlere atmalar, ben orda oturup onu izlememeye çalıştım, herkes çok meşguldü, kendilerini tamamen yaptıkları işe vermişlerdi ama yine de kıkır kıkır, aslında bir oyun oynuyorlar, resim yapıyor olmaktan utanıyorlarmış gibi. </p>
	<p class="block_">resim öğretmeni arka sıralara geldi, “baksana Bukowski, bir şeyler yapman gerekiyor, neden orda oturmuş önündeki kâğıda bakıp duruyorsun?” </p>
	<p class="block_">“fırça almayı unuttum.” </p>
	<p class="block_">“peki. size ödünç bir fırça vereceğim Bay Bukowski, ama dersin sonunda iade edin lütfen.” </p>
	<p class="block_">“tamam.” </p>
	<p class="block_">“şimdi içinden çiçekler çıkan şu saksıyı resmedin.” </p>
	<p class="block_">bir an önce bitirmeye karar verdim, hızlı çalışıp tamamladım ama herkes hâlâ meşguldü, başparmaklarını havada tutup, mesafe, renk gibi bir şeyler ölçüp duruyorlardı, dışarı çıkıp bir sigara yaktım, kahve içtim ve geri döndüğümde resmimin etrafında büyük bir kalabalık vardı, sırf göğüs, sansın bir hatun (anladınız) bana dönüp göğüslerini dayayarak, “ah, daha önce resim yapmıştınız değil mi?” diye sordu, “hayır, bu ilk resmim.” göğüslerini sallayıp bana sapladı ve “ah, CİDDİ olamazsınız!” ağzımdan tek çıkan, “hımmmmmmm,” oldu. </p>
	<p class="block_">prof resmi alıp ön duvara astı. “şimdi, BENİM İSTEDİĞİM BU!” dedi. “DUYGUYA bakın, AKICILIĞA, DOĞALLIĞA!” </p>
	<p class="block_">aman tanrım diye düşündüm. </p>
	<p class="block_">karım öfkeyle yerinden kalktıktan sonra malzemelerini topladı ve yan tarafta kâğıt kesmek için kullanılan küçük odaya geçip kâğıt yırtmaya, etrafa boya saçmaya başladı, hatta zavallı bir moronun eseri olan bir de kolaj yırttı. </p>
	<p class="block_">“Bay Bukowski,” diye yaklaştı prof, “o kadın sizin... karınız mı?” </p>
	<p class="block_">“aa, evet.” </p>
	<p class="block_">“burda bu prima donna’lara tahammülümüz yoktur. </p>
	<p class="block_">“kendisine söylerseniz iyi olur. bir de resminizi sergide kullanabilir miyiz?” </p>
	<p class="block_">“tabii.” </p>
	<p class="block_">“ah, teşekkürler, teşekkürler, teşekkürler!” </p>
	<p class="block_">profesör kaçıktı, yaptığım her şeyi sergi için istedi, boya karıştırmayı bile bilmiyordum, renk tekerleğini becerememiştim. mor ile portakalı, kahverengi ile siyahı, beyaz ile siyahı karıştırmıştım, fırça nereye düşmüşse, yaptıklarımın çoğu, üstüne basılmış köpek bokunu andırıyordu ama profesöre göre ben... tanrının taşaklarıydım. iyi. karım dersleri bıraktı, ben de dersleri ve resimleri. </p>
	<p class="block_">sonra işten eve gelip Türk’ün nasıl bir beyefendi olduğunu anlatmaya başladı, “mor bir kravat iğnesi, mor bir kravat iğnesi takıyor, bugün beni alnımdan öptü, öyle yumuşak bir insan ki, ve bana HARİKULADE olduğumu söyledi.” </p>
	<p class="block_">“dinle tatlım, öğreneceksin, bu tip şeyler Amerika’nın bütün ofislerinde olur. bazen bir şeyler olur, ama çoğunlukla hiçbir şey olmaz, bu heriflerin çoğu dolapta 31 çekerler ve Charles Boyer filmlerine giderler, gerçekten iş tutanlar bu konuda çok sessizdirler, belli etmezler, seninle bire-yüz bahse girerim ki senin genç çok film seyretmiş, taşaklarını sık, kaçar.” </p>
	<p class="block_">“HİÇ OLMAZSA o bir BEYEFENDİ! ve ÖYLE yorgun ki! onun için üzülüyorum.” </p>
	<p class="block_">“NEDEN yoruluyormuş! Los Angeles Belediyesi için çalışmaktan mı?” </p>
	<p class="block_">“bir <i class="calibre1">drive-in</i> sineması var ve gece çalışıyor, istirahat edemiyor.” </p>
	<p class="block_">“ben de domuzun götüyüm!” dedim. </p>
	<p class="block_">“kesin öylesin,” dedi tatlılıkla, ama o gece saksılar iki kere devrildi. </p>
	<p class="block_">sonra Çin salyangozlarının gecesi geldi, belki de Japon salyangozlarıydılar, her neyse, süpermarkete gitmiştim ve ilk kez özel bir tepsi ile karşılaştım, olduğu gibi satın aldım, minik bir ahtapot, salyangozlar, yılanlar, kertenkeleler, böcekler, çekirgeler... önce salyangozları pişirdim, masaya koydum. </p>
	<p class="block_">“tereyağında kızarttım,” dedim, “kursağını doldur, fakir boklar bunları yer, sırası gelmişken.” ağzıma birkaç salyangoz attıktan sonra sordum, “bizim Mor Kravat iğnesi nasıldı bugün?” </p>
	<p class="block_">“bunların tadı lastik gibi...” </p>
	<p class="block_">“lastik, mastik... YE!” </p>
	<p class="block_">“minicik kıç delikleri var... minik kıç deliklerini görebiliyorum... ah...” </p>
	<p class="block_">“yediğin her şeyin kıç deliği var. senin kıç deliğin var, benim kıç deliğim var, hepimizin kıç delikleri var. Mor Kravat İğnesi’nin kıç deliği var...” </p>
	<p class="block_">“ögğğ...” </p>
	<p class="block_">masadan kalkıp lavaboya koştu ve kusmaya başladı, </p>
	<p class="block_">“minik kıç delikleri... öğgğ...”<span class="calibre5">  güldüm, minik kıç deliklerini ağzıma doldurup bira ile mideme indirdim. </span></p>
	<p class="block_">birkaç gün sonra, bir sabah biri kapımı, onun kapısını çalıp elime boşanma kâğıtlarını tutuşturunca pek şaşırmadım. </p>
	<p class="block_">“yavrucuğum, bu ne?” kâğıtları gösterdim, “artık beni sevmiyor musun tatlım?” </p>
	<p class="block_">ağlamaya başladı, ağlayıp durdu. </p>
	<p class="block_">“tamam, tamam, üzülme, belki de Mor Kravat İğnesi’dir aradığın, dolapta otuzbir çektiğini sanmıyorum, o olabilir aradığın pekâlâ.” </p>
	<p class="block_">“ooooooh, ooooooh, ooooooh.” </p>
	<p class="block_">“büyük olasılık küvette asılıyordun” </p>
	<p class="block_">“of, iğrenç bokun tekisin!” </p>
	<p class="block_">ağlamayı kesti, sonra son bir kez tüm saksıları indirdik, banyoya gidip şarkılar mırıldandı, işe gitmeye hazırlanıyordu. o gece taşınmasına yardım ettim, o evde kalmak istemiyordu, hüzünleniyormuş. pis kancık, dönüşte bir gazete alıp küçük ilânlarda bana uygun işlere baktım: sevkiyat memuru, depocu, kapıcı, sakata bakıcı, telefon rehberi dağıtıcısı, sonra gazeteyi yere atıp dışarı çıktım, bir şişe viski alıp bir milyon dolara güle güle dedim, birkaç kez gördüm onu </p>
	<p class="block_">— tesadüfi, saksı falan yok. bana Mor Kravat İğnesi ile sadece bir kez yattığını ve işinden ayrıldığını söyledi, resim yapmak ve yazmak istiyordu, “ciddi olarak.” </p>
	<p class="block_">daha sonraları Alaska’ya gidip bir Eskimo ile evlendi, bir Japon balıkçısıyla, arada sırada sarhoşken birilerine şakasını yaparım: “bir keresinde Japon bir balıkçıya bir milyon dolar kaybettim.” </p>
	<p class="block_">“atma, senin hiçbir zaman bir milyon doların OLMADI!” </p>
	<p class="block_">haklıydılar sanırım, hiç olmamıştı. </p>
	<p class="block_">senede bir-iki mektup yazar, uzun mektuplar, genellikle Noel’den önce, “yaz,” der. Eskimo adları olan iki veya üç çocuğu var, bir kitap yazmış, raflarda bir yerdeymiş, bir çocuk kitabı ama onunla “gurur” duyuyor, şimdi de “kişilik parçalanması” üstüne “ciddi” bir roman yazacakmış. KİŞİLİK PARÇALANMASI ÜSTÜNE İKİ ROMAN yazacakmış. ah, sanırım biri benim içindi, diğeri de Eskimo için. veya belki de Mor Kravat İğnesi için. </p>
	<p class="block_">resim dersindeki iri memeli hatuna takılmalıydım belkide. ama bir kadını memnun etmek zor. hem belki o da minik kıç deliklerinden hazzetmezdi. ama o küçük ahtapotu denemenizi isterdim, tereyağında erimiş bebek parmakları, deniz örümcekleri, pis sıçanlar, ve sen o parmakları emerken intikam alırsın, bir milyona veda eder, bir bira içersin ve elektrik şirketinin canı cehenneme, daktiloların ve pantolonlarını kıçlarının üstünde giyen Teksaslılar’ın ve boyunlarını döndüremeyen kaçık kadınların, ki önce ağlayıp, sonra düzerler, terk ederler seni, Noel’den önce özlem mektupları yazıp, sen artık bir yabancı olduğun halde unutmana izin vermezler, Bruegel’i, sinekleri, pencerenin önünde duran 57 Plymouth’u, ziyanı ve dehşeti, hüznü ve başarısızlığı, sahnelenen oyunları ve oyunbazlıkları, yaşamlarımızı, düşerek kalkarak, her şey yolundaymış gibi yaparak, sırıtarak, hıçkırarak, minik kıç deliklerimizi sileriz, ve diğerlerini. </p>
	<p class="block_"></p>
	<p class="block_6"> </p>
	<p class="block_">Mary, bildiği tüm numaraları çekiyordu, o gece gerçekten gitmek istemiyordu, banyodan çıktığında saçını yandan topuz yapmıştı, “bak!” bir şarap daha koydum “orospu, lanet orospu...” sonra dudaklarını boyayıp çıktı, kalın boyanmış dudaklar, “bak! Bayan Johnson ile tanışmış mıydın?” </p>
	<p class="block_">“orospu, orospu, lanet orospu...” </p>
	<p class="block_">gidip yatağa uzandım, bir elimde sigara, yatak başlığının üstünde her an devrilebilecek şarap bardağı, yalınayaktım, üstümdeki şort ve fanilayı bir haftadır giyiyordum, kir içinde, yanıma gelip durdu. </p>
	<p class="block_">“SEN TÜM ZAMANLARIN BİRNUMARALI SIÇANISIN!” </p>
	<p class="block_">“ah, hahahahaha,” diye kıkırdadım, </p>
	<p class="block_">“peki, ben gidiyorum!” </p>
	<p class="block_">“bu beni ilgilendirmez, sana bir tek uyarım var!” </p>
	<p class="block_">“neymiş o?” </p>
	<p class="block_">“çıkarken kapıyı çarpma, kapıların çarpılmasından usandım, o kapıyı çarparsan okurum canına.” </p>
	<p class="block_">“CESARET edemezsin!” </p>
	<p class="block_">çıkarken kapıyı korkunç çarptı, öyle bir çarptı ki şok oldum, duvarların titremesi kesilince yerimden fırladım, içkimi dipledim ve kapıyı açtım. giyinecek vakit yoktu, kapıyı açtığımı duyup koşmaya başlamıştı ama ayağında topuklular vardı, üstümde <i class="calibre1">şortumla</i> holde koşup merdivenin başında yakaladım onu. çevirip, yanağına, açık el, sıkı bir tokat çaktım, bir çığlık alıp yere düştü, düşerken en son bacakları gitti ve eteğinin içini, o naylon bacakları gördüğümde delirmiş olmalıyım diye düşündüm, ama geriye dönüş yoktu, ağır adımlarla kapıya yürüdüm, açtım, kapadım ve oturup kendime bir şarap koydum, dışarda ağladığını duyabiliyordum, sonra bir kapının açıldığını duydum. </p>
	<p class="block_">“neyin var güzelim?” başka bir kadındı. </p>
	<p class="block_">“VURDU bana! kocam bana VURDU!” </p>
	<p class="block_">(KOCAM?) </p>
	<p class="block_">“oh zavallı şey, kalkmana yardımcı olayım.” </p>
	<p class="block_">“teşekkür ederim.” </p>
	<p class="block_">“şimdi ne yapacaksın?” </p>
	<p class="block_">“bilmiyorum, kalabileceğim bir yer yok.” </p>
	<p class="block_">(yalancı kancık) </p>
	<p class="block_">“dinle, kendine bir gecelik bir oda tut, sonra o işe gittiğinde buraya dönersin.” </p>
	<p class="block_">“İŞ mi?” diye bağırdı, “İŞ! O OROSPU ÇOCUĞU ÖMRÜNDE TEK BİR GÜN BİLE ÇALIŞMAMIŞTIR!” </p>
	<p class="block_">bu matraktı, öyle matraktı ki kendime hâkim olamayıp gülmeye başladım. Mary’nin beni duymaması için yüzümü yastığa gömmüş gülüyordum, gülmem kesildiğinde yüzümü yastıktan çıkarıp ayağa kalktım ve hole baktım, kimse yoktu. </p>
	<p class="block_">birkaç gün sonra geri dönmüştü ve aynı hikâye, ben şortum üstümde giderek bozuluyor, Mary süslenip püslenip çıkmaya hazırlanırken bana ne kaybettiğimi gösteriyordu. </p>
	<p class="block_">“bu sefer geri dönmeyeceğim! bana gerçekten yetti! yetti! üzgünüm, artık sana tahammül <i class="calibre1">edemiyorum, sen</i> sapına kadar çürümüş birisin ve hepsi bu.” </p>
	<p class="block_">“orospunun tekisin, bir orospudan başka bir şey değilsin...” </p>
	<p class="block_">“orospuyum tabii, yoksa seninle yaşıyor olmazdım.” </p>
	<p class="block_">“hımmm, hiç bu açıdan bakmamıştım:” </p>
	<p class="block_">“bak öyleyse.” </p>
	<p class="block_">bir bardak şarap dipledim. “bu kez kapıya kadar EŞLİK edeceğim sana, kapıyı açıp, KENDİM kapatacağım ve sana iyi dileklerimi sunacağım, hazır mısın canım?” </p>
	<p class="block_">kapıya gidip durdum, elimde tazelenmiş şarap bardağı, üstümde şortum, bekleyerek, “hadi, bütün gece dikilemem burda. bitirelim şu işi artık değil mi? Hımmmmmm?” </p>
	<p class="block_">hoşuna gitmemişti, kapıdan çıktı, döndü ve bana baktı, </p>
	<p class="block_">“hadi artık, sendele geceye doğru, belki frengili yangını bir buçuk dolara dışardaki plastik maskeyi andıran yüzlü, başparmağı kopuk gazeteci çocuğa tezgâhlayabilirsin, hadi yavrum, yürüyüver.” </p>
	<p class="block_">kapıyı kapatmaya başlamıştım ki çantasını başının üstüne kaldırdı, “seni PİS orospu çocuğu!” çantanın geldiğini görmüş, yüzümde sakin bir tebessümle durup beklemiştim, korkunç adamlarla dövüşmüş biriydim; bir kadın çantası beni endişelendirecek son şeydi, başıma indi. hissettim, hem de nasıl, çantasını doldurmuştu ve ön köşesinde, kafama inen yerde, beyaz bir krem şişesi duruyordu, taştan farksız. </p>
	<p class="block_">“yavrum,” dedim, hâlâ sırıtıyor, kapının tokmağını tutuyordum, ama hareket edemiyordum, donmuştum, çantayı kaldırıp tekrar vurdu, </p>
	<p class="block_">“dinle, yavrucuğum.” </p>
	<p class="block_">tekrar. </p>
	<p class="block_">bacaklarım kesilmeye başlamıştı, yavaşça yere yığılırken daha iyi vurabileceği bir mesafe oluştu, iyice kaptırmıştı, giderek hızlanıyordu, beynimi dağıtmak istercesine, pek parlak olmayan kariyerimde üçüncü kez nakavt oluyordum, ama bir kadına ilk kez. </p>
	<p class="block_">uyandığımda kapı kapalıydı ve yalnızdım, yerde benim kanımdan küçük bir göl oluşmuştu, allahtan yerler muşambaydı, kanın üstüne basıp mutfağa yürüdüm, özel durumlar için bir şişe viski zulalamıştım. zamanı gelmişti, şişeyi açıp bir kısmını başıma döktükten sonra bir bardak doldurup bir dikişte içtim, pis kancık beni ÖLDÜRMEYE çalışmıştı! inanılır gibi değildi, polise ihbar etmeyi düşündüm, ama işe yaramazdı, ihtimal fırsatı değerlendirip beni de içeri atarlardı. </p>
	<p class="block_">dördüncü katta oturuyorduk, biraz daha viski içtikten sonra gardrobuna gittim, elbiselerini, ayakkabılarını, pantolonlarını, külotları, sutyenleri, jartiyerleri, elime ne geçtiyse hepsini alıp pencerenin önüne kümeledim ve viskimi yudumlarken birer birer attım onları aşağıya, “allahın cezası orospu, beni öldürmeye çalıştı...” pencereden aşağı uçurdum onları, aşağıda, küçük bir evin yanında boş bir alan vardı, apartman derin bir çukurun yanına inşa edilmişti, aslında sekizinci katta gibiydik, külotlarını elektrik kablolarına isabet ettirmeye çalıştım ama ıskaladım, sonra iyice öfkelenip elime ne gelirse rasgele atmaya başladım, her yer ayakkabı, külot ve elbise dolmuştu... çalılar, ağaçlar, tel örgünün öbür yanı. ondan sonra kendimi biraz daha iyi hissedebildim, viskiye devam ettim, bir bez alıp yerleri sildim. </p>
	<p class="block_">sabah uyandığımda başım fena halde acıyordu, saçımı tarayamadığım için ellerimle geriye doğru ıslattım, başımda on santim uzunluğunda bir yara oluşmuştu, saat 11 gibiydi, merdivenlerden birinci kata inip arka taraftan çıktım ve fırlatıp attığım şeyleri aramaya başladım, gitmişlerdi, aklım ermemişti, küçük evin arka bahçesinde elindeki kürekle bir şeyler yapan yaşlı bir osuruk duruyordu. </p>
	<p class="block_">“baksana,” dedim yaşlı osuruğa, “buralarda elbiseler gördün mü?” </p>
	<p class="block_">“ne tür elbiseler?” </p>
	<p class="block_">“kadın elbiseleri.” </p>
	<p class="block_">“her yere saçılmışlardı, düşkünler evine vermek için topladım onları, telefon ettim, gelip alacaklar.” </p>
	<p class="block_">“karımın elbiseleri onlar.” </p>
	<p class="block_">“birileri fırlatıp atmış onları gibi geldi bana.” </p>
	<p class="block_">“bir yanlışlık.” </p>
	<p class="block_">“kutunun içinde duruyorlar.” </p>
	<p class="block_">“öyle mi? geri alabilir miyim onları?” </p>
	<p class="block_">“tabii, ama birileri fırlatıp atmış gibi geldi bana.” </p>
	<p class="block_">yaşlı osuruk eve girdi ve elinde bir kutu ile döndü, tel örgülerin üstünden bana verdi kutuyu, </p>
	<p class="block_">“teşekkür ederim.” </p>
	<p class="block_">“bir şey değil.” arkasını dönüp yere çömeldi ve küreğini toprağa daldırdı. </p>
	<p class="block_">o gece Eddie ve Düşes ile geri geldi, şarap getirmişlerdi. bardakları doldurdum, “ev tertemiz allah için,” dedi Eddie.” </p>
	<p class="block_">“bak Hank, kavga etmeyelim artık, usandım bu kavgalardan! seni sevdiğimi biliyorsun, gerçekten seviyorum seni,” dedi Mary. </p>
	<p class="block_">“evet.” </p>
	<p class="block_">Düşes, saçları yüzünün her yerinde, öylece oturuyordu, çorapları delik deşikti, ağzının kenarlarında tükürük birikmişti, onu haklamayı kafamda not ettim, o hastalıklı-seksi görünüm vardı onda. Mary ve Eddie’yi biraz daha şarap almaya yolladım ve kapı kapanır kapanmaz Düşes’i yakalayıp yatağa fırlattım, sırf kemikti ve çok dramatik görünüyordu, zavallı şey haftalardır bir şey yememişti belki de. içine girdim, fena sayılmazdı, kısa kestim, geri döndüklerinde iskemlelerimizde oturuyorduk. </p>
	<p class="block_">bir saat kadar içmiştik ki Düşes birden saçlarının arasından bana baktı ve o kuru, ölü parmağı ile beni işaret etti. konuşmamızda boşluk olduğu bir andı. parmağı ile beni işaret edip duruyordu, sonra “bana tecavüz etti, siz şarap almaya gittiğinizde bana tecavüz etti,” dedi. </p>
	<p class="block_">“bak Eddie, böyle bir şeye inanmayacaksın herhalde, değil mi?” </p>
	<p class="block_">“tabii ki inanacağım.” </p>
	<p class="block_">“arkadaşına güvenemiyorsan çek git burdan!” </p>
	<p class="block_">“Düşes yalan söylemez, eğer Düşes senin ona...” </p>
	<p class="block_">“ÇIKIN DIŞARI! ALLAH BELANIZI VERSİN, OROSPU ÇOCUKLARI!” </p>
	<p class="block_">ayağa kalkıp bardağımı kuzeye bakan duvara fırlattım, </p>
	<p class="block_">“ben de mi?” diye sordu Mary. </p>
	<p class="block_">“SEN DE!” parmağımı ona doğrultmuştum, </p>
	<p class="block_">“oh Hank, bu kavgalara bir son vereceğiz sanmıştım, bıktım bu ayrılıklardan...” </p>
	<p class="block_">sıraya girip dışarı yöneldiler. Eddie önde, sonra Düşes, arkasında Mary. Düşes sürekli, “bana tecavüz etti, tecavüz etti diyorum, tecavüz etti, bana tecavüz etti...” deyip duruyordu, kaçıktı. </p>
	<p class="block_">Mary’yi bileğinden kavradığımda kapının önündeydiler. </p>
	<p class="block_">“içeri gir kancık!” </p>
	<p class="block_">onu içeri sokup kapının zincirini sürdüm, sonra uzun uzun öptüm onu, elimle kıçını sıvazlayarak, </p>
	<p class="block_">“oh Hank...” </p>
	<p class="block_">hoşlanmıştı. </p>
	<p class="block_">“o kemik torbasını düzmedin değil mi Hank?” </p>
	<p class="block_">cevap vermedim, onu yemeyi sürdürdüm, çantasını yere düşürttüm, bir eli ile taşaklarımı sıvazladı, başım beladaydı, dinlenmeye ihtiyacım vardı, bir saat kadar. </p>
	<p class="block_">“bütün elbiselerini pencereden aşağı fırlattım,” dedim.</p>
	<p class="block_">“NE?” elini taşaklarımdan çekti, gözleri büyümüştü. </p>
	<p class="block_">“ama sonra gidip topladım hepsini, izin ver de anlatayım.” </p>
	<p class="block_">gidip iki şarap koydum. </p>
	<p class="block_">“beni öldürecektin nerdeyse biliyor musun?” </p>
	<p class="block_">“ne?” </p>
	<p class="block_">“hatırlamadığını mı söylemek istiyorsun?” </p>
	<p class="block_">içkimi alıp iskemleye oturdum ve yanıma gelip başıma baktı. </p>
	<p class="block_">“oh, zavallı bebeğim, tanrım, üzgünüm.” </p>
	<p class="block_">eğilip kanlı yarayı şefkatle öptü. sonra ben eteğinin altına elimi daldırdım ve tekrar kenetlendik, kırk beş dakikaya ihtiyacım vardı, odanın ortasında, sefalet ve kırık cam parçalarının arasında durmuş sürtüşüyorduk, o gece kavga çıkmayacaktı, hiçbir yerde orospular ve berduşlar yoktu, aşk kazanmış, yerdeki temiz muşamba gölgelerimizle canlanmıştı. </p>
	<p class="block_"></p>
	<p class="block_6"> </p>
	<p class="block_">bir taksi şirketi için çalışan şoförlerin benzin almaya geldikleri bir yerdi, ben benzini verir sonra parayı alıp kasaya koyardım, gecenin büyük bir bölümünü iskemlede oturarak geçiriyordum, ilk iki-üç gece iş iyi gitmişti, patlak lastiklerini değiştirmemi isteyen birkaç şoförle tartışma dışında, dalyan bir oğlan patronu arayıp, orda hiçbir şey yapılmadığını söylemiş, bağırıp çağırmıştı, ama ben niçin orda olduğumu biliyordum — paraya göz kulak olmak için, ihtiyar bana silahın yerini ve nasıl kullanılacağını göstermişti, şoförlerin benzin ve yağ paralarını ödediklerinden de emin ol demişti, ama benim haftada 18 papele, dolarlara bekçilik etmek gibi bir niyetim yoktu, işte Sunderson burda yanılmıştı, parayı kendim de alabilirdim ancak birileri kafama, çalmanın yanlış olduğuna dair aptalca bir fikir sokmuştu ve ben önyargılarımı aşmakta güçlük çekiyor, giderek onları değiştirmeye, onlara karşı gelmeye, onları kabullenmeye çalışıyordum, bilirsiniz işte. </p>
	<p class="block_">dördüncü gece kapının önünde ufak tefek, siyah bir kız duruyordu, öylece durup bana gülümsedi, üç dakika kadar karşılıklı bakışmış olmalıydık, “n’aber?” diye sordu, “benim adım Elsie.” </p>
	<p class="block_">“pek iyi değilim, benim adım Hank.” </p>
	<p class="block_">içeri girip eski bir masaya yaslandı, üstünde bir küçük kız elbisesi vardı, tavırları ve gözlerindeki oyun isteğiyle de küçük bir kızı andırıyordu, ama kadındı, kahverengi, temiz bir küçük kız elbisesi içinde bir nabız gibi atan mucizevi, elektrik bir kadın, “bir meşrubat alabilir miyim?” </p>
	<p class="block_">“tabii.” </p>
	<p class="block_">bana parayı verdi, dolabın kapağını açışını izledim, çok ciddi bir kararsızlıktan sonra bir şişe seçti, sonra küçük bir tabureye oturdu, meşrubatı içişini izledim, elektrik ışığının altında, şişenin içinden geçen hava kabarcıklarını, vücuduna baktım, bacaklarına, onun kahverengi şefkati içimi kapladı, haftada on sekiz dolar için her gece o iskemlede oturmak yalnız bir işti. </p>
	<p class="block_">boş şişeyi bana verdi, </p>
	<p class="block_">“teşekkürler.” </p>
	<p class="block_">“bir şey değil.” </p>
	<p class="block_">“yarın gece kız arkadaşlarımdan birkaçını getirebilir miyim?” </p>
	<p class="block_">“biraz olsun sana benziyorlarsa tatlım, hepsini getir.” </p>
	<p class="block_">“hepsi bana benzer.” </p>
	<p class="block_">“hepsini getir.” </p>
	<p class="block_">ertesi gece üç-dört tanesini getirdi, konuşuyor, gülüyor, meşrubat içiyorlardı, tanrım, çok tatlıydılar, genç ve hayat dolu, gencecik siyah kızlar, her şey gülünç ve güzeldi, gerçekten öyleydi, ben de öyle hissediyordum, bir sonraki gece sekiz veya on kız vardı, daha sonra on üç-on dört. cin ve viski getirip meşrubatlara katmaya başladılar, ben kendi içkimi getiriyordum. ilk gelen kız, Elsie, aralarında en tatlı olanıydı, kucağıma oturur sonra bir çığlık atarak sıçrardı, “hey, tanrı aşkına, bu olta kamışı ile BAĞIRSAKLARIMI deleceksin!” kızmış gibi davranırdı, gerçekten kızmış gibi, kızlar da gülerlerdi, ve ben şaşkın, sırıtkan ama mutlu bir şekilde öylece dururdum, benim için çok fazlaydılar, ama iyi bir gösteriydi, ben bile yavaş yavaş gevşemeye başlamıştım, şoförlerden biri korna çaldığında biraz öfkeli ayağa kalkar, içkimi bitirdikten sonra silahı alıp Elsie’ye verir, “bak şimdi Elsie tatlım, sen şu kahrolası kasayı benim için gözet, kızlardan biri davranmaya kalkarsa hiç durma, bacaklarının arasına bir delik aç benim için olur mu?” derdim. </p>
	<p class="block_">ve Elsie’yi orda, elindeki koca silaha bakakalmış vaziyette bırakıp dışarı çıkardım, tuhaf bir ikili oluştururlardı, silah ve o. olayların gidişatına göre bir adamı öldürebilir veya kurtarabilirlerdi, erkek, kadın ve dünyanın tarihi, ve ben dışarı çıkıp benzin pompalardım. </p>
	<p class="block_"></p>
	<p class="block_6"> </p>
	<p class="block_">sonra bir gece, İtalyan şoför, Pinelli, meşrubat içmek için içeri girdi, ismini severdim ama onu sevmezdim, patlak lastikleri değiştirmediğim için en fazla tantana eden o olmuştu, İtalyanlar’a karşı bir şeyim yoktur ama o şehre geldiğimden beri başıma gelen talihsizliklerin altından sürekli bir İtalyan fitne çıkıyordu. ırkçılıkla ilgisi olmadığını, daha çok matematiksel bir durum olduğunu biliyordum. Frisco’da yaşlı bir İtalyan kadın büyük olasılıkla hayatımı kurtarmıştı, ama o başka bir hikâye. </p>
	<p class="block_">Pinelli sinsi bir şekilde içeri girdi, hem de ne SİNSİ, kızlar her tarafa dağılmış, konuşuyor, gülüyorlardı, meşrubat dolabına yürüyüp, kapağını açtı. </p>
	<p class="block_">“ALLAH KAHRETSİN, MEŞRUBAT KALMAMIŞ VE BEN SUSADIM! KİM BİTİRDİ MEŞRUBATLARI?” </p>
	<p class="block_">“ben içtim,” dedim. </p>
	<p class="block_">çıt çıkmıyordu, kızların hepsi bizi izliyorlardı. Elsie yanı başımda durmuş, gözünü ondan ayırmıyordu, çok uzun ve derin bakmazsan Pinelli yakışıklı sayılırdı, kartal burun, siyah saçlar, Prusya subayı havası, daracık bir pantolon, oğlan çocuğu öfkesi. </p>
	<p class="block_">“BU KIZLAR MEŞRUBATLARI BİTİRİYORLAR VE BU KIZLAR BURDA OLMAMALI. MEŞRUBATLAR SADECE ŞOFÖRLERE AİTTİR.” </p>
	<p class="block_">sonra bana iyice yaklaştı ve öylece durdu, bacaklarını sıçmak üzere olan bir tavuk gibi açmıştı. </p>
	<p class="block_">“BU KIZLARIN KİM OLDUKLARINI BİLİYOR MUSUN UYANIK?” </p>
	<p class="block_">“tabii, onlar benim arkadaşlarım.” </p>
	<p class="block_">“HAYIR, OROSPU BUNLAR! CADDENİN KARŞI YAKASINDAKİ RANDEVUEVLERİNDE ÇALIŞIRLAR ANLADIN MI? OROSPU BUNLAR!” </p>
	<p class="block_">kimse tek kelime etmedi, hepimiz oturduğumuz yerden İtalyan’a bakıyorduk, uzun süren bir bakış, sonra dönüp dışarı yürüdü, gecenin gerisi tatsız geçti. Elsie beni endişelendiriyordu, silah ondaydı, yanına gidip silahı aldım. </p>
	<p class="block_">“o orospu çocuğuna yeni bir göbek deliği açmama ramak kalmıştı,” dedi, “onun anası orospu!” </p>
	<p class="block_">sonra, birden ortalık boşaldı, oturup uzun uzun içtim, sonra kalkıp kasaya baktım, paralar yerinde duruyordu, sabah beş gibi ihtiyar içeri girdi. </p>
	<p class="block_">“Bukowski?” </p>
	<p class="block_">“evet Bay Sunderson.” </p>
	<p class="block_">“sana yol vermek zorundayım.” (aşina sözler) </p>
	<p class="block_">“neden?” </p>
	<p class="block_">“çocuklar burayı gerektiği gibi işletemediğini söylüyorlar. orospular burda fink atıyor ve sen onlarla oynaşıyormuşsun. göğüsleri meydanda, apışları açıkta dolaşıyorlarmış ve sen onları yalayıp duruyormuşsun. sabahın erken saatlerinde böyle şeyler mi oluyor burda?” </p>
	<p class="block_">“şey, pek de öyle değil.” </p>
	<p class="block_">“neyse, daha güvenilir birini bulana kadar senin yerini ben alacağım, burda neler döndüğünü bilmek istiyorum.” </p>
	<p class="block_">“peki Sunderson. sirk senin.” </p>
	<p class="block_"></p>
	<p class="block_6"> </p>
	<p class="block_">sanırım iki gece sonraydı, bardan çıktıktan sonra eski benzinliğin önünden bir geçeyim dedim, ortalıkta iki-üç ekip otosu vardı. </p>
	<p class="block_">Marty’yi gördüm, anlaşabildiğim şoförlerden <i class="calibre1">biriydi, </i> yanına gittim. </p>
	<p class="block_">“neler oluyor Marty?” </p>
	<p class="block_">“Sunderson’u bıçakladılar, şoförlerden birini de Sunderson’un silahı ile vurdular.” </p>
	<p class="block_">“tanrım, filmlerdeki gibi. vurdukları şoför, Pinelli miydi?” </p>
	<p class="block_">“evet, nasıl bildin?” </p>
	<p class="block_">“göbekten mi?” </p>
	<p class="block_">“evet, evet. nasıl bildin?” </p>
	<p class="block_">sarhoştum, uzaklaşıp odama doğru yürüdüm. New Orleans’da dolunay vardı, bir süre yürüdüm ve çok geçmeden yaşlar akmaya başladı, ay ışığında bir gözyaşı seli. ve sonra kesildi, yaşların yüzümde kuruduğunu hissedebiliyordum, cildim geriliyordu, odama vardığımda ışığı yakmadım; ayakkabılarımı ve çoraplarımı çıkarıp elbiselerimle ve Elsie’siz kendimi yatağa bıraktım. Elsie, benim harikulade siyah orospum, ve uyudum, her şeydeki hüznü ardımda bırakıp uyudum, uyandığımda şimdi sırada hangi şehir var diye düşündüm, hangi iş? kalktım, çoraplarımı ve ayakkabılarımı giyip bir şişe şarap almak için çıktım, sokaklar iyi görünmüyordu, genellikle öyledir, insanlar ve fareler tarafından planlanmış bir yapıları vardı ve siz içlerinde yaşamak ve ölmek zorundaydınız, ama bir arkadaşımın bir keresinde bana söylediği gibi, “sana hiçbir şey vadedilmedi, sözleşmen yok.” şarabımı almak için dükkâna girdim. </p>
	<p class="block_">pis bozuklukların beklentisi içinde öne doğru eğildi orospu çocuğu. </p>
	<p class="block_"></p>
	<p class="block_6"> </p>
	<p class="block_">en iyi dostlarımdan biri —en azından ben onu dost sayıyorum— zamanımızın en iyi şairlerinden, şu aralar, Londra’da, bu hastalığa yakalanmış durumda. Yunanlılar ve Antikler bu hastalığı bilirlerdi, herhangi bir yaşta yakalanabilir insan bu hastalığa ama en tehlikeli yaşlar kırk sonları, elli gibidir, ve ben bu hastalığı EYLEMSİZLİK olarak tanımlarım — eylem eksikliği, umursamazlık ve merak azalması; Donuk Adam Duruşu diye adlandırıyorum bu hastalığı, aslında bu bir DURUŞ sayılmaz ama bu şekilde adlandırırsak cesede BİRAZ mizah ile yaklaşabiliriz; aksi takdirde karanlık basacak, tüm insanlar bir dönem Donuk Adam Duruşu’na yakalanmışlardır ve belirtileri şu düz ifadelerde kendini gösterir: “canıma tak etti.” veya: “her şeyin canı cehenneme.” veya: “Broadway’e selamlarımı iletin.” ama çabucak toparlanıp işbaşı yapar, karılarını dövmeyi sürdürürler. </p>
	<p class="block_">ama dostum için Donuk Adam Duruşu, öyle, bir çocuk oyuncağı gibi kanapenin altına atılır cinsten bir şey değil. keşke öyle olsaydı! İsviçre, Fransa, Almanya, İtalya, Yunanistan, İspanya, İngiltere’deki doktorları denedi ve hiçbiri yardımcı olamadı, biri onda kurt olduğunu söyleyip tedavi uyguladı, başka biri, ellerine, boynuna ve sırtına minicik iğneler batırdı, “bu kez tamam galiba,” diye yazdı bana, “iğneler bu işi halledecek.” bir sonraki mektupta VOODOO manyağı birini denediğini öğrendim, bir sonrakinde hiçbir şey denemediğini. Kesin Donuk Adam. zamanımızın en iyi şairlerinden biri, küçük ve kirli bir Londra odasında, yatağının üstünde taşlaşmış, açlıktan ölmek üzere, başkalarının merhameti ile yaşıyor ancak; tavana bakıyor ve ne tek kelime yazabiliyor, ne de söyleyebiliyor, ve umursamıyor yazamayıp, konuşamamasını. adı dünyanın her yerinde biliniyor. </p>
	<p class="block_">bu büyük şairin koca bir bok fıçısına düşüşünü gayet iyi anlayabiliyorum, çünkü, tuhaftır, ben Donuk Adam Duruşu ile DOĞMUŞUM, anımsadığım şeylerden biri, korkakça acımasız ve zorba biri olan babamın, banyoda beni uzun, deri bir kayış ile dövmesidir. sık sık döverdi beni; evlilik öncesi doğmuş bir çocuktum ve sanırım bütün problemlerinden beni sorumlu tutuyordu, ortalıkta “ah ben evlenmeden önce, şıngırdardı paralar cebimde!” şarkısını söyleyerek dolaşırdı bazen; ama pek sık şarkı söylemezdi, beni dövmek çok fazla vaktini alıyordu, bir süre, yedi veya sekiz yaşıma kadar içime bir suçluluk duygusu yerleştirdi, çünkü beni neden dövdüğünü anlayamıyordum. inanılmaz bahaneler buluyordu, haftada bir gün çimleri biçerdim, bir kez enine, bir kez boyuna, sonra da kenarları makasla düzeltirdim, ve ön veya arka bahçede BİR tek çim tanesi atlamışsam ölümüne döverdi beni. dayaktan sonra gidip bahçeleri sulardım, diğer çocuklar beyzbol veya futbol oynayıp normal insanlar olmaya doğru giderken. </p>
	<p class="block_">büyük an, moruğun bahçede yere uzandıktan sonra, gözlerini çimlerin hizasına getirip baktığı andı. mutlaka bulurdu bir tane. “işte, GÖRDÜM! ATLADIN BİR TANE! ATLADIN BİR TANE!” sonra banyonun penceresinden izleyen anneme, mükemmel bir Alman hanımefendisiydi, “ATLAMIŞ BİR TANE! GÖRDÜM! GÖRDÜM!” diye seslenirdi, sonra annemin sesi gelirdi: “ah, bir tane ATLAMIŞ öyle mi? ah, utan, UTAN!” sanırım o da beni bütün problemlerinden sorumlu tutuyordu. “BANYOYA!” diye bağırırdı babam. “BANYOYA!” banyoya girerdim, kayış ortaya çıkar ve vurmaya başlardı, ama korkunç acıya rağmen ben çok ilgisizdim, gerçekten ilgilenmiyordum; benim için bir anlamı yoktu, aileme bağlı değildim, dolayısıyla bir sevgi, sıcaklık veya güven ihanetine uğradığımı hissetmiyordum, en zor yanı ağlamaktı, ağlamak istemiyordum, zahmetli işti, bahçe çimlerini biçmek gibi. daha sonra, dayaktan ve bahçenin sulanmasından sonra, bana üstüne oturmam için yastık verdiklerinde de yastık falan istemezdim, ağlamayı istemediğim için ben de ağlamamaya karar verdim bir gün. tek ses, çıplak kıçıma inen kayışınkiydi. o sessizliğin içinde çok tuhaf, etli, iğrenç bir sesti ve ben yerdeki taşlara baktım, gözümden yaşlar iniyordu ama gıkım çıkmadı, babam vurmayı kesti, genellikle on beş veya yirmi kez vururdu, yedi veya sekizi geçmemişti durduğunda, banyodan dışarı çıktı koşarak, “Anne, Anne, oğlumuz DELİRDİ galiba, onu kırbaçlarken ağlamıyor!” “delirdi mi dersin, Henry?” “evet, Anne.” “ah, çok yazık!” </p>
	<p class="block_">bu sadece Donuk Adam’ın ilk FARK EDİLEBİLİR belirtisiydi, bende tuhaf bir yan olduğunu biliyordum ama deli olduğumu düşünmüyordum, insanların nasıl bu kadar kolay öfkelendiklerini, sonra da öfkelerini aynı kolaylıkla unutup nasıl neşeli olabildiklerini anlayamıyordum sadece, ve nasıl HER ŞEYE ilgi duyabildiklerini, bu kadar sıkıcıyken her şey. </p>
	<p class="block_">sporda, veya arkadaşlarımla oynadığım oyunlarda çok başarılı değildim çünkü yeterince deneyimli değildim, muhallebi çocuğu sayılmazdım — fiziksel bir zayıflığım veya korkum yoktu ve zaman zaman herhangi bir şeyi onlardan iyi yapabiliyordum, ama kısa sürelerde, her nedense benim için önemli değildi, arkadaşlarımdan biri ile yumruklaştığım zaman gerçek anlamda öfkelenemiyordum. gerektiği için dövüşüyordum, başka yolu yoktu. Donuktum, rakiplerimin ÖFKE ve KIZGINLIĞINI anlayamıyordum. dövüştüğüm çocuğun yüzüne ve hareketlerine takılır, onu marizlemem gerekirken şaşkın şaşkın izlerdim, arada sırada, yapıp yapamayacağımı anlamak için sıkı bir tane indirir, sonra tekrar uyuşuk halime dönerdim, sonra mutlaka babam evden dışarı fırlar ‘Tamam! Dövüş bitti! Kaput! Son!” diye bağırırdı. </p>
	<p class="block_">çocuklar korkarlardı babamdan, kaçarlardı, </p>
	<p class="block_">“ne biçim erkeksin, Henry? yine dayak yedin!” </p>
	<p class="block_">cevap vermezdim. </p>
	<p class="block_">“Anne, oğlumuz Chuck Sloan’dan dayak yedi!” </p>
	<p class="block_">“bizim oğlumuz mu?” </p>
	<p class="block_">“evet, bizim oğlumuz.” </p>
	<p class="block_">“ne ayıp!” </p>
	<p class="block_">sanırım, babam, içimdeki Donuk Adam’ı fark etmişti ve bu durumu lehine kullanıyordu, “çocuklar görülmeli ama duyulmamak,” derdi, bana uyardı bu. söyleyecek tek bir şeyim yoktu, ilgilenmiyordum. Donuktum, erken, geç, ve sonsuza dek. </p>
	<p class="block_">17 yaşındayken, benden daha büyük sokak serserileri ile içmeye başlamıştım, benzin istasyonları ve marketleri soyuyorlardı, her şeyden bıkmışlığımı bir korkusuzluk belirtisi olarak görüyorlar, hiçbir şeyden şikâyet etmememi ruhsal bir cesaret olarak algılıyorlardı, popülerdim ve popüler olup olmamak umurumda değildi. Donuk’tum. önüme büyük miktarlarda viski, bira ve şarap koyuyorlardı, hepsini içerdim, hiçbir şey beni sarhoş edemiyordu; gerçekten ve kesin olarak sarhoş, diğerleri yerlere yuvarlanır, dövüşür, şarkılar söyler, sendeler, bense sessizce masada oturur, bir bardak daha diker, giderek onlardan kopar, kaybolur, ama acı çekmezdim, sadece elektrik ışığı, sesler, bedenler ve birkaç şey daha. </p>
	<p class="block_">ama hâlâ ailemle yaşıyordum ve bunalım zamanıydı, 1937, 17 yaşında biri için iş bulmanın olanaksız olduğu bir dönem, eve, gerektiği için değil de, alışkanlıktan gider, kapıyı çalardım. </p>
	<p class="block_">bir gece annem kapıdaki küçük pencereyi açıp baktı ve bağırmaya başladı: “sarhoş! yine sarhoş!” </p>
	<p class="block_">ve odanın içinden babamın müthiş sesi: “YİNE Mİ sarhoş!” </p>
	<p class="block_">babam küçük pencereye geldi: “seni içeri almayacağım, annenin ve bu memleketin şerefini lekeliyorsun.” </p>
	<p class="block_">“soğuk dışarısı, aç kapıyı, yoksa kırarım, içeri girebilmek için yürüdüm buraya kadar, başka yolu yok.” </p>
	<p class="block_">“hayır oğlum, evimi hak etmiyorsun, annenin ve bu memleketin...” </p>
	<p class="block_">birkaç adım geriledim, omuzumu eğip saldırdım, davranışımda öfke yoktu, sadece basit bir matematik — yaptığın hesapların sonucunda bir sayıya varmak gibi. kapıya yüklendim, açılmadı ama tam ortasında bir çatlak oluştu, kilit de yarı-kırık görünüyordu, tekrar geri gittim omuzumu eğdim, </p>
	<p class="block_">“tamam, gir içeri,” dedi babam. </p>
	<p class="block_">içeri girdim ama yüzlerindeki ifade, boş, korkunç kâbuslardan çıkma karton yüzler, alkol dolu midemi kaldırdı. rahatsızlandım, Hayat Ağacı ile dekore edilmiş o değerli halılarına kustum, bol miktarda. </p>
	<p class="block_">“halıya sıçan bir köpeğe ne yaparlar bilir misin?” diye sordu babam. </p>
	<p class="block_">“hayır,” dedim. </p>
	<p class="block_">“BURNUNU BOKA sürterler! TEKRAR yapmasın diye!” </p>
	<p class="block_">cevap vermedim, babam yanıma gelip elini enseme koydu, </p>
	<p class="block_">“sen bir köpeksin,” dedi. </p>
	<p class="block_">cevap vermedim. </p>
	<p class="block_">“köpeklere ne yaptığımızı biliyorsun, değil mi?” </p>
	<p class="block_">başımı aşağı doğru zorluyordu, Hayat Ağacı’nın üstündeki kusmuk gölüne doğru. </p>
	<p class="block_">“burunlarını boka sürteriz ki bir daha sıçmasınlar, asla.” </p>
	<p class="block_">annem, mükemmel bir Alman hanımefendisi, orda, sabahlığı ile durmuş, sessizce izliyordu, benden yana olmak istediği duygusuna kapılırdım hep ama bir zamanlar memelerini emmiş olmamdan kaynaklanan, tamamen yanlış bir duyguydu bu. üstelik benim bir yanım yoktu, </p>
	<p class="block_">“dinle baba,” dedim, “DUR!” </p>
	<p class="block_">“hayır, hayır, biliyorsun ne yaptığımızı KÖPEKLERE!” </p>
	<p class="block_">“sana dur diyorum.” </p>
	<p class="block_">başımı aşağı zorlayıp duruyordu, aşağı, aşağı, aşağı, aşağı, burnum nerdeyse kusmuğun içindeydi. Donuk Adam olmama rağmen, Donuk Adam aynı zamanda Donuk ve erimemiş demektir, burnumun kusmuğuma sürtülmesi için hiçbir neden yoktu işte. olsaydı kendim sürterdim burnumu kusmuğa, bir UMURSAMA veya ŞEREF, veya ÖFKE meselesi değildi, kendime özgü MATEMATİĞİMİN dışına itiliyordum, en sevdiğim deyimi kullanacağım, iğrenmiştim. </p>
	<p class="block_">“dur,” dedim, “son kez söylüyorum, dur!” </p>
	<p class="block_">burnumu nerdeyse kusmuğa daldırmıştı, topuklarımın üstünde doğruldum, akışlı ve sihirli bir aparküt ile yakaladım onu; sert ve dolu yakalamıştım, tam çenesinden, ağır ve beceriksiz bir şekilde sırtüstü yığıldı, bütün bir zorba imparatorluk parçalanmıştı nihayet, divanına yığılmıştı, küt, kollar açık, gözler uyuşturulmuş bir hayvanın gözleri, bir hayvanın mı? köpek geri gelmişti, divana doğru ilerleyip kalkmasını bekledim, kalkmadı, bana bakıp duruyordu, kalkmayacaktı, tüm öfkesine rağmen babam ödlek çıkmıştı, şaşırmamıştım. sonra, babam ödlek olduğuna göre ben de ödleğin biriyim herhalde, diye düşündüm, ama Donuk Adam için bu düşüncede hiçbir acı yoktu, önemsizdi, annem yüzümü tırmalayıp tekrar tekrar “BABANA vurdun! BABANA vurdun! BABANA vurdun!” diye bağırırken bile. </p>
	<p class="block_">önemi yoktu, sonunda yüzümü ona tamamen dönüp, tırmalayıp, bağırmasına, tırnakları ile yüzümü kazımasına izin verdim, yüzümün derisi soyuluyor, kan boynumdan içeri, gömleğime damlıyor, süzülüyor, koduğum Hayat Ağacı’na et parçaları düşüyordu, bekledim, ilgisiz. “BABANA VURDUN!” sonra tırmıklar daha aşağı indi. bekledim, sonra kesildi, tekrar başladı, bir veya iki kez, “sen... babana... vurdun... babana...” </p>
	<p class="block_">“bitirdin mi?” diye sordum, sanırım on yıldır “evet” ve “hayır” dışında ona söylediğim ilk sözlerdi, </p>
	<p class="block_">“evet,” dedi. </p>
	<p class="block_">“yatak odana git,” dedi babam, divandan, “seninle sabaha görüşürüz, sabaha konuşacağım SENİNLE!” </p>
	<p class="block_">ama ertesi sabah Donuk Adam ben değil, BABAMDI, ancak, onun kendi tercihi değildi sanırım. </p>
	<p class="block_6"> </p>
	<p class="block_6"> </p>
	<p class="block_">bir kitabevinde görmüştüm onu ilk kez. çok kısa ve çok dar bir etek giyiyordu, yüksek topuklular, ve üstündeki mavi, bol kazağa rağmen göğüsleri oldukça belirgindi, yüzü çok sivriydi, sade, makyajsız, biraz tuhaf bir alt dudak, ama böyle bir vücut için çok şey gözardı edilebilir, etrafında onu sahiplenerek dolanan koca bir boğa olmaması garipti, sonra gözlerine baktım —tanrım, gözbebekleri yok gibiydi— sadece derin bir karanlık parıltısı, orda öylece durup, eğilip kalkışını izledim, defalarca, çömelip kitaplara bakışı veya uzanarak bir kitap alışı, kısa eteği yukarı kalktıkça o dolgun ve sihirli butlar ortaya çıkıyordu, mistik kitapları karıştırıyordu, elimdeki <i class="calibre1">At Yarışlarında</i> <i class="calibre1">Kazanmanın Sırrı </i>kitabını yerine koyup yanına gittim, “afedersiniz, beni bir mıknatıs gibi çekiyorsunuz, sanırım gözleriniz,” diye yalan söyledim, </p>
	<p class="block_">“inanç Tanrı’dır,” dedi. </p>
	<p class="block_">‘Tanrı sensin, Sensin benim İnancım,” diye yanıtladım, “sana bir içki ısmarlayabilir miyim?” </p>
	<p class="block_">“tabii.” </p>
	<p class="block_">yandaki bara geçip kapanışa kadar orda kaldık, onun konuştuğu gibi konuşuyordum, başka çaresi yok diye düşünmüştüm, yoktu, evime götürdüm, yatakta harikaydı. 3 hafta beraber olduktan sonra evlenme teklif ettiğimde bana uzun süre baktı, öyle uzun bir süre baktı ki ne sorduğumu unuttuğunu sandım. </p>
	<p class="block_">nihayet konuştu: “peki, olur. ama seni seviniyorum, sadece seninle evlenmemin... zorunlu olduğunu hissediyorum, bir tek sevgi olsaydı, reddedebilirdim sevgiyi, ancak bil ki... pek iyi olmayacak, ama olması gereken olur.” </p>
	<p class="block_">“anlaştık tatlım,” dedim. </p>
	<p class="block_">evlendikten sonra kısa etekler ve topuklular görünmez oldu, ayaklarına kadar inen kırmızı, uzun bir kadife sabahlıkla dolaşıyordu, pek temiz bir sabahlık değildi, ayağında da yırtık mavi terlikler, bu şekilde sokaklara çıkıyordu, sinemaya, her yere öyle gidiyordu, ve özellikle sabah kahvaltılarında sabahlığının kollarını yağlı ekmeğinin üstünde gezdirmeye bayılıyordu. </p>
	<p class="block_">“hey!” derdim, “her tarafına yağ bulaşıyor!” </p>
	<p class="block_">cevap vermezdi, pencereden dışarı bakıp, “AAAAA! bir kuş!” derdi, “orda, ağaçta bir kuş! GÖRDÜN MÜ kuşu?” </p>
	<p class="block_">“evet.” </p>
	<p class="block_">veya, “AAAAA! bir ÖRÜMCEK! yüce Tanrı’nın yaratığına bak! çok seviyorum örümcekleri! örümceklerden nefret eden insanları anlayamıyorum! sen nefret eder misin örümceklerden Hank?” </p>
	<p class="block_">“pek kafa yormam onlar üstüne.” </p>
	<p class="block_">her taraf örümcek doluydu, böcek, sinek, karafatma. Tanrı’nın yaratıkları, berbat bir ev kadınıydı, ev temizliğinin önemli olmadığını söylüyordu, bana kalırsa tembelin biriydi, ve biraz da kaçık diye düşünmeye başlamıştım, yatılı bir hizmetçi tutmak zorunda kaldım, Felicia, karımın adı Yevonna idi. </p>
	<p class="block_">bir gece eve geldiğimde ikisini ellerindeki aynaların arkalarına yağ gibi bir sıvı sürerken yakaladım, ellerini aynaların üstünde gezdirip garip şeyler söylüyorlardı, beni görünce ikisi de yerlerinden fırlayıp aynaları saklamak için bir yerlere koştular. </p>
	<p class="block_">“aman tanrım,” dedim, “neler dönüyor burda?” </p>
	<p class="block_">“sihirli aynaya insanın kendi gözlerinin dışında göz düşmemeli,” dedi karım Yevonna. </p>
	<p class="block_">“doğru,” dedi hizmetçi Felicia, ama Felicia ev temizliğini bırakmıştı, önemli olmadığını söylüyordu, fakat ondan vazgeçemiyordum çünkü yatakta neredeyse Yevonna kadar iyiydi ve ayrıca çok iyi bir aşçıydı, bana neler yedirdiğinden pek emin olamıyordum gerçi. </p>
	<p class="block_">Yevonna’nin ilk çocuğumuza hamileyken her zamankinden daha tuhaf davranmaya başladığını fark ettim, acayip rüyalar görüyor, bana şeytanın içine yerleşmeye çalıştığını söylüyordu, orospu çocuğunu bana tarif etti. iki ayrı şekilde görünüyordu kedi. birinde bana çok benzeyen bir adam, diğerinde insan yüzlü, kedi bedenli, kartal bacaklı, kartal pençeli ve yarasa kanatlı bir yaratık şeklinde, yaratık asla konuşmuyordu ama karım ona bakarken tuhaf düşünceler beliriyordu kafasında. bu tuhaf düşünceler, çektiği acılardan benim sorumlu olduğum ve onda karşı koyulmaz bir yok etme isteği uyandırdığım şeklindeydi, karafatmaları, sinekleri, karıncaları, köşelerde birikmiş pislik yığınlarını değil — para ile satın aldığım şeyleri, eşyaların yüzlerini yırttı, perdeleri parçaladı, kanepeyi yaktı, odanın her tarafına tuvalet kâğıdı fırlattı, küveti su ile doldurup taşırdı, nerdeyse hiç tanımadığı insanlarla şehirlerarası konuşarak inanılmaz telefon faturaları ödetti bana. böyle olduğu zamanlar Felicia ile yatağa girip her şeyi unutmaktan başka yapabileceğim bir şey yoktu. 3 veya 4 posta gidiyordum, kitaptaki bütün numaraları uygulayarak. </p>
	<p class="block_">sonunda Yevonna’ya bir psikiyatra görünmesini istediğimi söyledim, “tabii,” dedi, “çok iyi olur, ama hepsi saçmalık, her şey senin kafanda; iki şeytan da sensin ve SENSİN deli olan!” </p>
	<p class="block_18">“tamam yavrum, ama gidip şu adamı görelim mi yine<b class="calibre6"> </b>de?”<b class="calibre6"> </b></p>
	<p class="block_">“arabada bekle, hemen geliyorum.” </p>
	<p class="block_">bekledim, dışarı çıktığında üstünde kısacık bir etek, yüksek topuklular, yeni naylon çoraplar vardı, makyaj bile yapmıştı, evliliğimizden bu yana ilk kez saçını taramıştı. </p>
	<p class="block_">“bir öpücük ver yavrum,” dedim, “taş gibi oldum.” </p>
	<p class="block_">“hayır, gidip doktoru görelim.” </p>
	<p class="block_">doktorun karşısında daha normal davranamazdı, şeytanın adını bile anmadı, aptal şakalara güldü ve hiç gevezelik etmedi, konuşmayı sürekli adamın yönlendirmesine izin verdi, doktor fiziksel ve ruhsal olarak onu sıhhatli buldu, fiziksel olarak sıhhatli olduğunu biliyordum, eve döndük, içeri koşup eteğini, ayakkabılarını çıkardı ve iğrenç sabahlığını giydi tekrar. Felicia ile yatağa girdim ben de. </p>
	<p class="block_">ilk çocuğumuz doğduktan sonra bile (benim ve Yevonna’nin), Y. şeytana inanmayı sürdürdü, şeytan da ona görünmeyi, şizofreni başlamıştı, bir an sessiz ve müşfikken, aniden şapşal, geveze, can sıkıcı, düşüncesiz, hatta kötü biri olabiliyordu. hiç durmadan abuk sabuk konuşmaya başlardı birden, bazen o mutfakta dururken acayip bir gürültü duyardım, çok yüksek, bir erkek sesini andırıyordu, çok kısık ama yüksek. mutfağa gidip, “neyin var tatlım?” diye sorardım, sonra, “allah benim belamı versin,” der, kendime bir içki koyup salona geçer, otururdum. </p>
	<p class="block_">kendini kötü hissettiği bir gün eve gizlice bir psikiyatr sokmayı başardım, ruh hastası olduğunu kabul etti ve onu bir deli evine kapatmamı önerdi, gerekli evrakları imzaladım ve duruşma için gün aldım, bir kez daha kısa etek ve topuklular ortaya çıkıverdi, ancak bu kez sıradan ve sade hatunu oynamadı, entelektüel kadını oynadı, kendini çok parlak bir şekilde savundu, beni, karısını başından savmak isteyen bir koca gibi gösterdi, şahitlerin ifadelerini çürütmeyi başardı, mahkeme doktorlarının kafasını iyice karıştırmıştı, hâkim doktorlarla görüştükten sonra, “mahkeme Bayan Radowski’nin bir deli evine kapatılması gerektiğine dair yeterli delil bulamamıştır, dolayısıyla dava düşmüştür,” dedi. </p>
	<p class="block_">onu tekrar eve götürüp, iğrenç sabahlığını giymesini bekledim, dışarı çıktığında, “sen de BENİ delirtmezsen allah belamı versin!” dedim. </p>
	<p class="block_">“sen ZATEN delisin,” dedi, “neden Felicia ile yatağa girip baskılarından kurtulmaya çalışmıyorsun?” </p>
	<p class="block_">aynen öyle yaptım, ama bu kez Y. izliyordu, yatağın yanında durmuş, fildişi bir ağızlıkla uzun bir sigara içiyordu. belki nihai kayıtsızlığına ulaşmıştı, aslında hoşuma gitmişti. </p>
	<p class="block_">ama ertesi gün işten döndüğümde evsahibi beni kapıda karşıladı: “Bay Radowski! Bay Radowski, karınız, KARINIZ </p>
	<p class="block_">komşularla tartışmalara girip kavga ediyor, evinizin bütün camlarını kırdı, sizden taşınmanızı istemek zorundayım!” </p>
	<p class="block_">eşyalarımızı toparlayıp, ben, Yevonna ve Felicia, Yevonna’nın annesine, Glandale’e gittik, kadının durumu iyiydi ancak büyülü aynalar, söyledikleri şarkılar ve yaktıkları tütsüler sinirlerini bozunca, Frisco yakınlarındaki çiftliğine gitmemizi önerdi, bebeği annesine bırakıp yola çıktık ancak oraya vardığımızda, çiftliği, toprağı işleyenlerden biri tarafından işgal edilmiş bulduk; kara sakallı, iri biri. Final Benson, adının bu olduğunu söylemişti kapının önünde dururken, “hayatımı bu toprakların üstünde geçirdim, kimse beni burdan çıkaramaz, KİMSE!” dedi. bir doksan boyunda, 160 kiloya yakın bir ağırlıktaydı ve pek yaşlı değildi, biz de toprağın sınırlarına yakın bir ev kiralayıp resmi manevralara giriştik. </p>
	<p class="block_">daha ilk gece olan oldu. Felicia’nın üstüne çıkmış yeni yatağı denerken, yan odadan korkunç inlemeler ve hıçkırmalar duydum, ayrıca salondaki kanepeden her an kırılacakmış gibi sesler geliyordu. Yevonna rahatsızlandı galiba,” dedim, dışarı çıkardım, “hemen dönerim.” </p>
	<p class="block_">rahatsız olduğu doğruydu, hem de nasıl rahatsız. Final Benson üstündeydi ve dört erkeğe bedeldi, korkunçtu, yatak odasına dönüp ufak işimi sürdürdüm. </p>
	<p class="block_">sabah kalktığımda Yevonna’yı bulamadım, “bu şapşal hatun nerde acaba?” </p>
	<p class="block_">Felicia ile kahvaltı ederken ilk kez pencereden dışarı baktım ve Yevonna’yı gördüm, üstünde bir k<span id="id_GoBack">ot pantolon, solmuş yeşil bir gömlek vardı ve dizlerinin üstüne çökmüş toprakta çalışıyordu. Final yanı başındaydı, bir şeyler toplayıp bir sepetin içine dolduruyorlardı. şalgamdı sanıyorum. Final kendine bir kadın bulmuştu, “aman allahım!” dedim, “gidelim, hemen gidelim burdan, çabuk!” </span></p>
	<p class="block_">Felicia ile toparlandık. Los Angeles’a vardığımızda bir motele yerleşip ev aramaya karar verdik, “şükür tatlım,” dedim, “sıkıntılarım sona erdi! neler çektiğimi bilemezsin!” </p>
	<p class="block_">kutlamak için bir şişe viski aldık, sonra sevişip huzurlu bir uykuya daldık. </p>
	<p class="block_">birden Felicia’nın sesi ile uyandım: “defol acı veren ifrit!” diyordu, “ölüme kadar huzur yok mu senden? Yevonna’mı benden aldın ve beni burda buldun! yok ol iblis! dışarı çık! sonsuza dek terk et bizi!” </p>
	<p class="block_">doğruldum. Felicia’nın baktığı yere baktım ve sanırım gördüm onu: kocaman bir yüz, alt kısımları portakala kaçan parlak bir kırmızı, korlaşmış bir kömür gibi, yeşil dudaklar, iki uzun sarı diş, karmakarışık, panldayan saçlar ve bize sırıtıyordu. gözleri bize kötü bir şakaymış gibi bakıyordu, </p>
	<p class="block_">“allah bin türlü belamı versin,” dedim, </p>
	<p class="block_">“git!” dedi Felicia, “yüce Ja adına git. Buda ve binlerce tanrı adına seni lanetliyor, ruhumuzdan sonsuza ve on bin yıl öteye kadar kovuyorum!” </p>
	<p class="block_">elektrik düğmesini çevirip ışığı yaktım, </p>
	<p class="block_">“viskinin etkisinden olmalı, tatlım, kötü kalite viski, artı uzun yolculuğun yorgunluğu.” </p>
	<p class="block_">saate baktım, öğlen bir buçuk olmuştu ve fena halde bir içkiye ihtiyacım vardı, giyinmeye başladım, </p>
	<p class="block_">“nereye gidiyorsun Hank?” </p>
	<p class="block_">“içki almaya, tam zamanı, o koca yüzü unutmak için içmeliyim. acayip bir, şeydi.” giyinmiştim. </p>
	<p class="block_">“Hank?” </p>
	<p class="block_">“söyle canım.” </p>
	<p class="block_">“sana söylemek zorunda olduğum bir şey var.” </p>
	<p class="block_">“tabii güzelim, ama çabuk ol. içki alıp dönmem gerekiyor.” </p>
	<p class="block_">“ben Yevonna’nın kız kardeşiyim.” </p>
	<p class="block_">“öyle mi?” </p>
	<p class="block_">“evet.” </p>
	<p class="block_">uzanıp öptüm onu. sonra dışarı çıkıp aşağı indim, arabama bindim ve sürdüm, uzaklara. Hollywood ve Normandie kavşağında şişemi aldım ve durmadan batıya sürdüm, motel doğudaydı, Vermont yakınlarında. insan her gün bir Final Benson bulamaz, öyle bir alete pek sık rastlanmaz, bazen bu deli hatunları bir başlarına bırakıp kendini toparlaman gerekir, hiçbir erkeğin bedeline katlanamayacağı kadınlar vardır, ama birinin bıraktığı yerden devam edecek bir ahmak çıkar mutlaka, o yüzden onu terk etmekten ötürü bir suçluluk duymadım. </p>
	<p class="block_">Vine Caddesi yakınlarında otelimsi bir yer bulup bir oda istedim, anahtarımı beklerken lobide eteği kıçına çıkmış bir vaziyette oturan bir kadın gördüm, müthiş, kese-kâğıdındaki şişeye bakıp duruyordu, ben de kıçına, inanılmaz, asansöre bindiğimde benimle beraberdi, “o şişeyi bir başınıza mı içeceksiniz, bayım?” “öyle olmaz umarım.” “olmayacak.” “güzel,” dedim. </p>
	<p class="block_">asansör en üst kata vardı, dışarı çıkarken hareketlerini izledim, salınarak, süzülerek; beni sarsmıştı, titriyordum, </p>
	<p class="block_">“anahtarın üstünde 41 yazıyor,” dedim, </p>
	<p class="block_">“tamam.” </p>
	<p class="block_">“bu arada, mistisizm, uçan daireler, cadılar, iblisler, okült öğretiler, büyülü aynalar gibi şeylerle ilgilenmezsin, değil mi?” </p>
	<p class="block_">“NE gibi şeyler?” </p>
	<p class="block_">“unut gitsin yavrum!” </p>
	<p class="block_">holün loş ışığının altında kıvırıp, topuklarını tıkırdatarak yürüyordu önümde, sabrım tükenmişti. 41 numarayı bulduk ve kapıyı açtım, ışığı yaktım, iki bardak bulup çalkaladım, viskileri koydum, bardağın birini ona verdim. </p>
	<p class="block_">kanepeye oturup bacak bacak üstüne attı, gülümsüyordu bana. </p>
	<p class="block_">iyi olacaktı, </p>
	<p class="block_">nihayet, </p>
	<p class="block_">bir süre için. </p>
	<p class="block_"> </p>
	<p class="block_6"> </p>

</body></html>
