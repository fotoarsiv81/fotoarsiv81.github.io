<?xml version="1.0" encoding="utf-8" standalone="no"?><html xmlns="http://www.w3.org/1999/xhtml">
	<head>
		
		<title>siradan</title>
		<meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet.css" rel="stylesheet" type="text/css"/><style type="text/css">
		@page { margin-bottom: 10.000000pt; margin-top: 10.000000pt; }</style>
<meta name="Adept.resource" value="urn:uuid:e9c7518c-6d73-4b0a-bfeb-194faffb1ee7"/></head>
	<body class="calibre">
<h1 class="h1baslik1" id="calibre_toc_11">11. Bölüm<br class="calibre2"/>
			    Yatak Odasında</h1>
  <h2 class="indentmetinbold" id="calibre_toc_212">Yatak Odası:</h2>
				<p class="indentmetinbold">MÖ 3500, Sümer</p>
				<p class="normal">İnsanlık tarihinin üçte biri hiçbir zaman yazılmamıştır, zira bu bölüm kralların, kraliçelerin ve sıradan halkın ömürlerinin her gece harcadıkları sekiz saatlik dilimlerinde meydana gelmiştir. İnsanlığın mevcudiyeti sanki “iyi geceler” deme ve kahvaltıya oturma arasında bir kesintiye uğramıştır. Ancak bu yok sayılan ve görünüşe göre kayıp saatlerde insan yaratılmış, doğmuş, gelecek nesillerin babası olmuş ve ölmüştür. Yatak odasına girmeye cesaret etmek kendi gelenekleri içerisinde zengin bir âleme, dile, inceliklere ve müstehcene giriş yapmaktır. </p>
				<p class="normal">Evde yatak için ayrılmış özel bir oda yaklaşık MÖ 3500’de Sümer kraliyet saraylarında ortaya çıktı. Eski Sümer yatak odalarına dair önemli bir gerçek ise evin büyüklüğü veya evde yaşayan kişilerin sayısı ne olursa olsun genelde yalnızca bir yatak odasının mevcut olmasıdır. Karısı, çocukları, hizmetçiler ve konuklar evin içerisindeki divanlarda, sedirlerde veya yerde yatarken evin reisi yatak odasının ve yatağın sahibiydi. Yastıklar ise herkes içindi, ancak esas olarak, geceleyin şekilli saçlarını korumak için düşünüldüklerinden tahta, fildişi veya kaymaktaşından oyulmuş sert ve kavisli baş dayanaklarından ibarettiler.</p>
				<p class="normal">Mısırlılar yatacak yer konusunda daha iyi durumdaydılar; gerçi yastıkları daha yumuşak sayılmazdı. MÖ dört binde saraylarda perdeli ve dört direkli bir karyolayla donatılmış “ana yatak odası”na ve çevresinde, kadın ve çocuklar için ayrılmış her biri küçük yataklardan meydana gelen dar “dairelere” yer verilmişti.</p>
				<p class="normal">En iyi Mısır yatak odalarının, uyuyan kişiyi gece ayazından, öğlen sıcağından ve aşağıdan gelen cereyandan korumak üzere iki katı, kalınlıkta duvarları ve yatak için yüksekçe bir platformu mevcuttu. Baştan sona antik dünyanın büyük bir bölümünde yataklar gece uyumak, gündüz uzanmak ve yemek yerken oturmak içindi.</p>
				<p class="normal">Çoğu Mısır yatağının gecelerin baş belası sivrisinekten korunmak için karyola sayvanları ve dökümlü perdeleri vardı. Nil boyunca böcekler o kadar rahatsız edicilerdi ki sıradan halk bile ya koza gibi cibinliklere sarınıyor ya da cibinliklerin altında uyuyorlardı. Tarihin babası olarak anılan Herodot antik dünya boyunca seyahat etmiş, karşılaştığı insanların ve âdetlerinin kayıtlarını tutmuştu. Bugün yaz döneminde iyi bir gece uykusu için çabalayan herkesin sempatisini kazanacak şekilde sivrisinek istilası altında bir Mısır tablosu çizmektedir:</p>
				<p class="normal">Mısır’ın bataklıkların yukarısındaki kesiminde insanlar, sivrisinekler rüzgârlar dolayısıyla fazla yükseğe uçamadığından geceyi yüksek kulelerde geçiriyor. Hiçbir kulenin yer almadığı bataklık arazisinde ise herkesin birer ağı var. Bu ağ ile gündüz balık yakalarken gece ağı karyolanın üzerine atıyor, ağın arasından içeri giriyor ve altında uykuya geçiyor. Elbisesini veya bir parça muslini yukarı kıvırdığında aralardan bir yerlerden içeri sokulup ısırmaktan çekinmeyen sivrisinekler ağı geçmek için ise fazla bir çaba göstermiyorlar.</p>
				<p class="normal">Mısırlıların geniş yatak odaları ve yatakları varken; MÖ 600 dolaylarında Yunanlılar, yatak odalarının sadeliğinde de yansıtılmış olan yalın bir ev yaşantısı sürdürmekteydiler. Zengin bir Yunanlı adamın karakteristik yatak odasında tahta veya sazdan yapılmış bir yatak, değerli eşyalar için bir sandık ve sade bir sandalye bulunurdu. Sparta evlerinin çoğunun gerçek anlamda bir yatak odası yoktu; zira askeri görevleri nedeniyle kocalar bir on yıl veya daha da fazla bir süre eşlerinden ayrıydılar. Yirmi yaşında genç bir Spartalı askeri kampa katılırdı ve burada uyuması icap ederdi. Eğer evliyse akşam yemeğinden sonra kısa süreliğine karısını ziyaret edebilirdi; ancak Yunanistan’ın tam bir vatandaşı sayıldığı otuz yaşına kadar evde uyuyamazdı.</p>
				<p class="normal">Romalıların yatak odaları Yunanlılarınkinden yalnızca biraz daha az sadeydi. Cubicula (“cubicle” bugün İngilizce’de küçük oda anlamına gelmektedir) denilen yatak odaları bir perde veya kapıyla kapanırdı ve odadan ziyade bir dolabı andırırdı. Bu küçük odalar bir evin veya sarayın merkezi avlusunu çevrelerdi; içerilerinde bir sandalye, lazımlık ve çoğunlukla meşe, akçaağaç veya sedir ağacından sade tahta bir yatak bulunurdu. Döşekler kişinin ekonomik durumuna göre ya saman, kamış, yün, kuş tüyü ya da kuğu tüyü ile doldurulurdu. Cibinlik ise sıradan bir şeydi.</p>
  <p class="normal">Bazı Roma yatakları süslü bir biçimde oyulmuş; pahalı ketenler ve ipeklerle donatılsa da çoğu, Roma iş etiğini yansıtırcasına seyrek olarak faydacıydı. Sabah kalktıklarında erkekler ve kadınlar banyo yapmazlardı (banyolarını gün ortasında umumi tesislerde yaparlardı; bkz. Kaplıcalar), kahvaltıları da bir bardak sudan öte bir şeyden oluşmazdı. Giyinme ise gece yatak kıyafeti vazifesi gören iç çamaşırlarının üzerini bir togayla örtmekten ibaretti. Zira Romalılar sabah kalkar kalmaz iş başı yapmakla iftihar ederlerdi. Mesela Britanya’nın fethine ve Kolezyumun inşasına nezaret etmiş İmparator Vespasian uyanır uyanmaz otuz saniye içerisinde hizmetkârlarının yardımı olmaksızın kendisini imparatorluk görevlerine hazırlayabilmesiyle övünürdü.</p>
				<h2 class="indentmetinbold" id="calibre_toc_213">Yatak Yapma</h2>
				<p class="normal">Roma İmparatorluğu’nun yıkılışının ardından yatak ve yatak odasının da gerilemeye başlaması münasip bir şekilde “yatak yapma” ifadesinde yakalanmıştır. Günümüzde çarşafları, battaniyeleri düzeltip yastıkları kabartmaktan daha fazla bir şey anlamına gelmeyen bu basit ifade, karanlık çağlar boyunca gerçek anlamda bir söylemdi. </p>
				<p class="normal">Yaklaşık MS 500’den itibaren gece yerde veya sert bir bankın, ıslak toprağın üzerinde cereyanda farelerle yatmak bir zorluk sayılmazdı. Kapalı bir yerde bulunmak yeterince lükstü. Sıcaklık mahremiyetten önce geldiğinden diğer insanlarla birbirine sokulup uyumak da nahoş değildi. Üstelik bu kanunsuz nizamsız zamanlarda emniyet kalabalıklarda mümkündü.</p>
				<p class="normal">Bir eve ya da hana konuk olan misafir, “yatak yapma” adına bir kumaşın içerisine doldurulmuş samanı masa veya bankın üzerine serebilmekteydi. Saman kurutulmak veya bir gündüz vakti işlevine hizmet etmek için devamlı surette dışarı çıkarıldığından, yataklar yapılır ve sonra tekrar yapılırdı.</p>
				<p class="normal">Yatakların aşağı doğru eğimi ve yatak odasının konforu bu sefer Ortaçağ’dan başka bir ifadede yansıtılmaktadır: karyola (İngilizcesi bedstead kelimesinin harfi harfine çevirisi yatak yeridir). Günümüzde bu kelime, döşeği destekleyen çerçeveyi tanımlamaktadır. Ancak sade bir şekilde yaşayan Anglar, Saksonlar ve Jutlar için karyola sadece insanların yatmak için belirledikleri yerin konumundan ibaretti.</p>
  <p class="normal">Zorluklar inceden inceye âdetlere geçebilmektedir. İngiliz Adaları boyunca rahat yatakların yokluğu nihayetinde bir avantaj, eziyet çekerek karakteri ve bedeni güçlendirmenin bir yolu olarak görülmekteydi. Yumuşak yatakların yumuşak askerler meydana getirdiği düşünülürdü. Bu inanç 1100’lerin başlarında İskoç Kralı Edgar tarafından da ifade edilmişti. Kral rahat döşekler almaya gücü yeten asillerin, onları efemineliğe ve zayıf karakterliliğe sevk edecek her türlü yumuşak yüzeyin üzerinde uyumalarına yasak getirmişti. Uyumadan önce soyunmak bile (zırhları çıkarmak haricinde) şımarık bir yapmacıklıktı. Anglosakson hayatı öylesine şiddetle yalın ve konforsuzdu ki İngiltere’yi işgal eden Normandiyalılar tutsaklarının hayvanlardan sadece birazcık daha medeni olduklarını düşünmüşlerdi.</p>
				<h2 class="indentmetinbold" id="calibre_toc_214">Yaylı Yatak:</h2>
				<p class="indentmetinbold">18. Yüzyıl Sonu, İngiltere</p>
				<p class="normal">İçerilerinde barındırdıkları böcekler ve küflerle bir zamanların döşeklerinin yanında, uyuyan kişinin gördüğü kâbuslar solda sıfır kalırdı. Samanlar, yapraklar, çam iğneleri ve kamışlar gibi tamamen organik iç malzemeler küfleniyor, çürüyor ve tahtakurularını besliyordu. Düzenli bir şekilde kurutulup sonra yeniden doldurulmamış yatakların içerisinde yuvalanmış organizmaları avlayan fare ve sıçanların bahsi Ortaçağ’a ilişkin çok sayıda rivayette geçmektedir. On beşinci yüzyılda Leonardo da Vinci geceyi bir arkadaşının evinde “ölü yaratıkların kalıntıları” üzerinde geçirmekten dert yanmıştı. Doktorlar döşeme malzemelerinin içerisine bu çeşit hayvanları defedici niteliğinde sarımsak ilâve edilmesini tavsiye ederlerdi.</p>
				<p class="normal">Da Vinci’nin zamanıyla on sekizinci yüzyılda yaylı yatağın ortaya çıkışı arasındaki sürede geceleyin rahat ve kaşıntısız bir istirahat adına çok sayıda çaba gösterilmişti. Bunlardan en dikkat çekici olanı belki de 1500’lerin Fransız şişme yatağıydı. “Rüzgâr yatağı” olarak da bilinen döşek aşırı derecede mumlanmış keten bezinden yapılıyor ve ağızla veya mekanik pompayla şişirilmek üzere hava valflarıyla donatılıyordu. Döşemeci William Dujardin’in parlak fikri olan tarihin bu ilk şişme yatağı dönemin Fransız soyluları arasında çok kısa bir süre tutuldu, aralıksız ve hoyratça kullanım dolayısıyla üzerinde meydana gelen çatlaklar ömrünü kısaltmaktaydı. On yedinci yüzyıl Londra’sında ise daha esnek mumlu bezden yapılmış bir takım şişme yataklar mevcuttu. Ben Johnson’ın 1610 tarihli <span class="ideitalik">Simyacı</span> adlı oyununda bir karakter samandan ziyade havayı tercih ettiğinden söz ederken “Bütün yataklarımı şişirteceğim, doldurtmayacağım”, diye ilan ediyordu.</p>
				<p class="normal">İngiliz patentli yaylar -mobilyada ve at arabası koltuklarında- on sekizinci yüzyılda ortaya çıkmaya başladı. İlk başlarda kesinlikle rahatsızdılar. Tam olarak silindir şeklinde olan yaylar, (koniğin aksine) üstlerine oturulduğunda dikey bir şekilde sıkışmıyor, daha çok bir tarafa doğru kıvrılıyorlardı veya tamamen kendi taraflarında katlanıyorlardı. Günün yetersiz standartlarını düşünürsek tehlikeli bir biçimde yastığı delerek aniden kopabiliyordu.</p>
				<p class="normal">Yaylı yataklar yapmaya da teşebbüs edildi. Ancak uzanan bir vücut yatak boyunca farklı baskılar uyguladığından karmaşık teknolojik problemler söz konusuydu. Mesela kalçaları destekleyecek kadar kuvvetli yaylar baş için esnek değilken başa özel olarak yapılmış hassas bir yay ise kalçaların ağırlığı altında eziliyordu. </p>
				<p class="normal">1850’lerin ortaları itibariyle konik iç yaylar koltuklarda belirmeye başladılar. Taban çevre uzunluğu genişliği sayesinde daha dengeli bir dikey baskı garantilenmişti. Konik iç yaylar üzerinde uyumaya ilişkin ilk bahislerden biri 1870’lerin bir Londra gazetesinde geçmişti: “Tuhaf gelebilir, ama sadece tellerin üzerine katlanmış bir battaniyeyle yaylar mükemmel bir uyku düzeneği olarak kullanılabilmekte.” Gazete haberi yayıverdiği rahatlığa dikkat çekmekteydi: “Su kadar hassas yüzey her baskıya boyun eğiyor ve beden üzerinden kalkar kalkmaz eski şekline geri dönüyor.”</p>
				<p class="normal">Eski iç yaylı yataklar el yapımı ve pahalıydı. New York’tan bir mucit tarafından patenti alınmış ilk yataklardan biri, herhangi bir Amerikan yatak imalatçısının ilgisini çekemeyecek derecede pahalıydı. Yıllarca iç yaylı yataklar esas itibariyle lüks otellerde, <span class="ideitalik">Mauretania</span>, <span class="ideitalik">Lusitania</span> ve <span class="ideitalik">Titanic</span> gibi transatlantiklerde bulundu. 1925’te Amerikalı imalatçı Zalmon Simmons kendi “Beautyrest” adlı iç yaylı yatağını ortaya çıkardığında 39.50 dolarlık fiyat etiketi Amerikalıların günün en iyi tüyle doldurulmuş döşeğine ödedikleri paranın iki mislinden fazlaydı.</p>
				<p class="normal">Ancak Simmons akıllı bir şekilde sadece bir döşek değil aynı zamanda uyku –bu durumda “bilimsel uyku”- satmaya karar verdi. Beautyrest reklamlarında Thomas Edison, Henry Ford, H.G. Wells ve Guglielmo Marconi gibi dönemin yaratıcı dâhilerine yer verilmekteydi. Şirket nispeten yeni bir alan olan uyku araştırmalarındaki en son bulgulara ilişkin halkı bilgilendirerek “bilimsel uyku”yu teşvik ediyordu: “İnsanlar kütükler gibi uyumaz; hareket ederler ve bir dizi kası, sonra diğer diziyi rahat ettirmek için gecede 22–45 defa dönerler.”</p>
  <p class="normal">Günün en yaratıcı beyinlerinden birkaçının iyi bir gece uykusundan nasıl faydalandığının vurgulandığı 1929 itibariyle, ülkenin ilk popüler iç yaylı döşeğinin yıllık satışının dokuz milyon dolara çıkması pek şaşırtıcı değildir. Doldurulmuş döşekler öylesine hızlı bir şekilde elden çıkarılmaya başlanmıştı ki, çöpçüler bile onları toplamaya yetişemez haldeydi.</p>
				<h2 class="indentmetinbold" id="calibre_toc_215">Elektrikli Battaniye:</h2>
				<p class="indentmetinbold">1930’lar, Amerika Birleşik Devletleri</p>
				<p class="normal">İnsanlar ilk battaniyeleri hayvan derilerinden veya Odysseia’da da bahsedildiği gibi “tercih edilen yünlerden” yapardı. Ancak İngilizce battaniye anlamındaki “blanket” daha geç bir tarihe ve bir çeşit yatak örtüsüne dayanmaktadır. Ortaçağ’da Fransız yatak takımları çoğunlukla renginin beyaz olması sebebiyle beyaz anlamında <span class="ideitalik">blanc </span>kelimesinden gelen <span class="ideitalik">blanquette</span> adı altında, boyanmamış yünlü kumaştan meydana gelirdi. Zamanla söz konusu ifade “blanket”a dönüştü ve sadece en üstteki yatak örtüsüne atfen kullanılmaya başlandı. </p>
				<p class="normal">Battaniyelerin tercih edilen yünlerden terfi etmesi ilk kez yirminci yüzyılda, elektriğin tıbbi kullanımının bir yan ürünü olarak gerçekleşti. 1912’de ülkenin büyük bölgeleri hâlâ elektrik tesisatlarıyla henüz yeni donatılırken, Amerikalı mucit S.I. Russell tüberküloz sanatoryumundaki hastaların açık havada dinlenirken göğüslerini ısıtacak elektrik ısıtmalı bir yastığın patentini aldı. Yastık, baştan sona tellerle kaplı izole edilmiş ısıtma bobinleriyle oldukça küçük, kare bir kumaştan ibaretti ve 150 dolarlık afallatıcı bir fiyatı vardı. </p>
  <p class="normal">Bundan neredeyse hemen sonra daha büyük, yatak boyutunda battaniyelerin de mümkün olduğu anlaşıldı. Üstelik sadece hastalara yönelik değil. Ancak maliyet, teknoloji ve güvenlik konuları 1930’ların ortalarına kadar engel teşkil etti. Elektrikli battaniyelerin güvenliği yıllarca bir sorun olarak kaldı. Esasında bugüne kadarki çoğu düzeltme yangın riski oluşturmaksızın istikrarlı ısı üretimiyle alakalıydı. Kaydedilen ilk gelişmelerden biri ısıtıcı öğeleri yanmaz plastikle çevrelemekti. Bu da pilotlar için elektrikle ısıtılan uçuş giysilerini mükemmel hale getiren İkinci Dünya Savaşı araştırmalarının bir yan ürünüydü.</p>
				<h2 class="indentmetinbold" id="calibre_toc_216">Doğum Kontrolü:</h2>
				<p class="indentmetinbold">6 Milyon Yıl Önce, Afrika ve Asya</p>
				<p class="normal"> “Doğum kontrolü” ifadesi 1914’te Margaret Sanger isimli İrlanda asıllı bir Amerikalı hemşire tarafından bulundu. On bir çocuktan biri olan Sanger “planlı anne-babalığın” annesi sayılmaktadır. Ancak söz konusu kavram son derece eskidir. Zira doğum kontrolü eski toplumlarca uygulanmaktaydı ve yaklaşık altı milyon yıl önce kadının üretken döneminde meydana gelen şaşırtıcı bir biyolojik değişimin sonucu ortaya çıkmıştı.</p>
				<p class="normal"> Değişim östrusla diğer deyişle kızışma ile alakalıydı. O zamanlar soyu Homo Sapienslere kadar gidecek dişiler, erkekleri seksüel anlamda sadece kısıtlı östrus döngülerinde kabul ederken sürekli kabul etmeye ve uyarılmaya başlamışlardı. Dolayısıyla sadece kısa bir dönem hamile kalırken (doğanın kendi doğum kontrolü) dişi yıl boyunca hamile kalabilmeye doğru evrildi.</p>
				<p class="normal">Antropologlar bu gelişmenin ortaya çıkan dik yürüme özelliğiyle yakın ilişkili olduğunu farz ettiler. Dik duruşta dengeyi sağlamak için pelvik kanalı darlaştı; bu da zor ve çoğunlukla ölümcül hamilelikler anlamına geliyordu. Doğal seleksiyon dişilerin erken doğuma yatkın olmasına; diğer deyişle dar kanaldan geçebilecek kadar küçük bebekler doğurmasına sebep oldu. Bu erken doğan bebeklerin daha uzun süreli doğum sonrası bakıma ihtiyaçları vardı ve sonuç itibariyle anneleri daha fazla meşgul oluyordu. Dolayısıyla dişinin yiyecek ve korunma için erkeğe bağımlılığı giderek arttı. Karşılığında erkeğe daha uzun müddet seksüel ayrıcalık tanıyarak kendisinin ve bebeklerinin ihtiyaçlarının karşılanmasını garantiledi. Diğer sınırlı östrus döngülü dişiler ise birer birer yok oldular. Çok geçmeden bütün kuşaklar beraberlerinde sürekli seksüel uyarılma ve kabul etme genini taşıdı. Bu gelişme de istenmeyen gebeliği kontrol etme düşüncesini gündeme getirdi. </p>
				<p class="normal">On binlerce yıl doğum kontrolünün tek yöntemi, erkeğin kadının vücudunun dışına boşalmak için geri çekildiği kesintili cinsel birleşmeydi: Onan’ın İncil’deki günahı... Yaklaşık 5,500 yıl önce yazının ortaya çıkmasıyla tuhaftan pratiğe pek çok doğum kontrol metodu tarihe kaydedildi.</p>
				<p class="normal">Her kültür gebeliği önlemek adına kendine özgü güvenilir yöntemin peşindeydi. Eski Çin’de kadınlara yağda ısıtılmış cıvayı yutmaları tavsiye edilirdi. Bu yöntem, cıva yüksek derecede zehirli olduğu için muhtemelen fetüsü -o kadar olmasa da anneyi de - zehirleyerek işe yarıyordu.</p>
				<p class="normal">Daha az zararlı bir prosedür, Mısırlı kadınlarca uygulanıyordu. Cinsel ilişkiden önce kadınların timsah pisliği ve baldan hazırlanan bir karışımı vajinalarının içine sokmaları nasihat ediliyordu. Yapışkan bal spermin yumurtayla çarpışmasını geçici bir süre önleyebilirken burada asıl etkili olan malzemenin timsah pisliği olması daha muhtemeldir; keskin asiditesi gebelik için gereken pH ortamını değişime uğratıp spermi öldürebilirdi. Aslında bu tarihin ilk sperm öldürücüsüydü.</p>
				<p class="normal">Mısır doğum kontrol yöntemleri, kaydedilmiş en eski yöntemlerdir. MÖ 1850 civarında yazılmış Petri Papirüsü ve üç yüzyıl sonrasında meydana getirilmiş Eber Papirüsü hamileliği önleyici sayısız yöntemi tarif etmektedir. Papirüste ayrıca kadınların adetle nasıl baş ettiklerinden de bahsedilmektedir: Mısırlı kadınlar lime lime edilmiş keten ve daha sonradan arap zamkı adı altında emülsiyon dengeleyicisi olarak boyalarda, şekerde ve ilaçta kullanılan ezilmiş akasya dalı pudrasından oluşan tampona benzer ev yapımı bir alet kullanırlardı.</p>
				<p class="normal">MS İkinci ve üçüncü yüzyılların özgür ruhlu Roma’sında doğum kontrol yöntemleri ilâve bir önem kazandı. Roma’da çalışan bir Yunanlı jinekolog olan Efesli Soranus gebeliğin gerçekleşmesini önleyen doğum kontrolleriyle döllendikten sonra yumurtayı çıkaran düşürtücülerin arasındaki farkı açıkça görüyordu. Defalarca kürtaj olmanın kadında kalıcı kısırlıkla sonuçlanacağını (doğru ama tehlikeli bir şekilde) anlatıyordu. Ayrıca (yanlış bir şekilde) cinsel birleşmeden hemen sonra kadının spermi dışarı çıkarabilmesi için öksürmesini, zıplamasını ve hapşırmasını tavsiye ediyordu. Adet döneminin ise kısır veya “güvenli” günler olduğunu farz ediyordu.</p>
				<p class="normal">Sperm öldürücüler Yakın ve Ortadoğu’da popüler bir doğum kontrol yöntemiydi. Eski İran’da kadınlar sperm öldürdüğüne inandıkları alkol, iyot, kinin ve karbolik asit sıvıların içerisine doğal deniz süngerlerini daldırırlar ve ilişki öncesi vajinaya yerleştirirlerdi. Bölge sularından elde edilmiş Suriye’ye özgü süngerler, emici özellikleri nedeniyle çok değer görürdü. Yüksek derecede asitli kokulu sirke suyu da tercih edilen bir sperm öldürücüydü.</p>
  <p class="normal">Antik dünyada olarak kimyasalın aksine fiziksel doğum kontrol yolları da mevcuttu:</p>
				<h2 class="indentmetinbold" id="calibre_toc_217">Kondom:</h2>
				<p class="indentmetinbold">16. ve 17. Yüzyıl, İtalya ve İngiltere</p>
				<p class="normal">On altıncı yüzyıl öncesinde hiçbir doktor cinsel ilişkide penise bir kılıf geçirilebileceğini düşünmemiş miydi?</p>
				<p class="normal">Eski zamanlardaki kılıfların kalın olduğunu belirtmekte fayda var. Bunlar erkeğin zevk almasına mani olurlardı. Çoğu doktor da erkekti. Dolayısıyla kılıflar çok nadiren tavsiye edilir veya kullanılırdı. Romalıların ve muhtemelen de Mısırlıların kılıf olarak yağlı hayvan keseleri ve bağırsak parçaları kullanmış olduklarına dair deliller mevcuttur. Ancak amaçları esas olarak kadının hamile kalmasını önlemek değil, daha ziyade erkeği zührevi hastalıklara karşı korumaktı. Doğum kontrolü meselesinde erkekler kadının sorumlu olmasını tercih ediyorlardı.</p>
				<p class="normal">Yumurtalıklardan uterusa yumurta taşıyan iki ince tüpü ilk kez tanımlamış on altıncı yüzyıl İtalyan anatomi uzmanı ve doktoru Gabriel Fallopius genelde “kondomun babası” olarak anılır. Bu unvan kronolojik bir hatanın eseridir, zira Dr. Condom’un söz konusu aparata katkısı bir asır daha gerçekleşmeyecekti.</p>
				<p class="normal">1500’lerin ortalarında Padua Üniversitesi’nde bir anatomi profesörü olan Fallopius glansa, diğer deyişle penis ucuna oturan ve sünnet derisince tutulan ilaçlı bir keten kılıf tasarladı. Bu, açıkça belgelenmiş erkeğe yönelik ilk profilaktiktir. Çok geçmeden sünnetli erkekler için de kılıflar çıkmaya başladı. Yirmi santim uzunluğundaydılar ve büyük olasılıkla kadınlara hitap etsin diye aşağılarından pembe bir kurdeleyle sımsıkı bağlanıyorlardı. Fallopius’un buluşu bin erkek üzerinde denendi ve doktorun kendisin de rapor ettiği gibi “tam bir başarıyla” sonuçlandı. O günlerde bu kılıflardan “paltolar” adı altında bahsedilirdi.</p>
				<p class="normal">Başlangıçta Fallopius kılıfı gebelik önleyici bir aparat olarak değil, zamanında bir salgın gibi yayılan zührevi hastalıklarla mücadelenin bir yolu olarak düşünmüştü. Kızılderililere <span class="ideitalik">Treponema pallidum</span> adlı sifilis bakterisinin bulaşmasına denizcilerin Yeni Dünya’ya söz konusu on altıncı yüzyıl salgınını taşımaları neden olmuştur.</p>
				<p class="normal">On altıncı yüzyılda ketene ilâveten hayvan bağırsağı ve balık zarlarından yapılan penis kılıfları hissizleştirici derecede kalındı. Cinsel ilişkinin zevkine mani olmaları ve -düzgün bir şekilde kullanılmadıklarından ve yıkanmadan tekrar kullanıldıklarından- hastalıkları önlemede çok da etkili olamamaları dolayısıyla erkeklerce fazla tutulmuyor, hor görülüyorlardı. Bir Fransız marki denemiş olduğu sığır bağırsağından bir kılıfı “aşka karşı zırh, enfeksiyona karşı tül” diye niteleyerek iğneleyici bir üslupla durumu özetlemişti.</p>
				<p class="normal">Peki, Fallopius’un paltoları nasıl oldu da kondom olarak adlandırıldı?</p>
				<p class="normal">Söylenceye göre kelime 1600’lerin ortalarında İngiltere Kralı II. Charles’ın şövalye unvanlı kişisel doktoru olan Condom kontuna dayanmaktadır. Charles zevk düşkünlüğüyle nam salmıştı. Dönemin en meşhur oyuncusu Nell Gwyn dâhil olmak üzere çok sayıda metresi vardı. Meşru hiçbir varise babalık yapmamış olmasına rağmen krallık boyunca sayısız gayrimeşru çocuk sahibi olmuştu. </p>
				<p class="normal">Dr. Condom’a güvenilir bir gebelik önleyicisinden ziyade kralı frengiden koruyacak bir yöntem geliştirmesi rica edilmişti. Doktorun çözümü koyunun streç ve yağlı bağırsağından yapılmış bir kılıftı (Fallopius’un yüzyıl önceki buluşlardan habari olup olmadığı bilinmemektedir. Doktorun hayatı boyunca isminin buluşunun tarifi olarak kullanılmasına karşı çıktığı kondom tarihinin bir parçasıdır). Condom’un kılıfı sarayda dikkatleri üzerine topladı ve asiller de bu yötemi zührevi hastalığa karşı benimsedi. </p>
				<p class="normal">Cinsel ilişki ile bulaşan hastalıktan, gayrimeşru çocukların babası olmaktan çok daha fazla korkulduğu kondomun on yedinci ve onsekizinci yüzyıllardaki bazı sözlük tanımlarında görülebilir. Mesela 1785’te Londra’da basılan <span class="ideitalik">Halk Dilinin Klasik Sözlüğü</span>’nde kondom “cinsel ilişkide erkeklerin zührevi hastalıktan korunmak için giydiği koyunun kurutulmuş bağırsağı” diye tanımlanmaktadır. Tanım birkaç ilâve cümleyle uzamaktadır, ancak hiçbir yerinde doğum kontrolünün bahsi geçmemektedir.</p>
				<p class="normal">Ancak yirminci yüzyılda penisilinin erkeğin frengi korkusuna bir son vermesiyle kondom da esas itibariyle bir gebelik önleyici olarak görülmeye başlandı.</p>
				<p class="normal">Vulkanize lastikten meydana getirilmiş ilk kondom, 1870’lerde ortaya çıktı ve daha başından popüler bir isim olan “lastik” ismini aldı. Henüz zar inceliğinde, steril ve atılabilir değildi. Bir adama lastiğini, cinsel ilişkinin öncesinde ve sonrasında yıkaması ve çatlayana veya yırtılana kadar tekrar tekrar kullanması söyleniyordu. Etkili ve nispeten kullanışlı olan kondomdan hâlâ cinsel ilişki esnasında hisleri körelttiği gerekçesiyle hoşlanılmıyordu. Daha ince modern lâteks lastiği ise 1930’lara kadar ortaya çıkmayacaktı.</p>
  <p class="normal">Lastikler dini cemaatlerce kınandı. 1880’lerde New York’ta posta servisi altmış beş binden fazla mağaza kondomuna el koydu. Kondomları “ahlaksız amaçlara yönelik eşyalar” diye etiketlemişlerdi; polis ise kondomları imal eden ve satan yedi yüzden fazla kişiyi tutuklayıp para cezasına çarptırdı.</p>
				<h2 class="indentmetinbold" id="calibre_toc_218">Vasektomi; Sperm ve Yumurta:</h2>
				<p class="indentmetinbold">1600’ler, İngiltere ve Hollanda</p>
				<p class="normal">Dr. Condom’un kılıfları İngiltere’ye sunduğunun farz edildiği yüz yılda, diğer İngiliz doktorlar ilk vasektomiyi gerçekleştirdiler. Erkek tüplerini kesme ve dağlama araçları ilkel olsa da, ameliyat gayet etkiliydi; gerçi günümüzdeki vasektomide de genelde olduğu gibi geri dönüşü yoktu.</p>
				<p class="normal">Üreme prensibi, diğer deyişle sperm ve yumurtanın birleşmesi de yine on yedinci yüzyılda teyit edildi.</p>
				<p class="normal">Eski doktorlar gebeliğin bir spermin kadının yumurtasıyla çarpışmasını gerektirdiğinin farkına varmamışlardı. Yüzyıllarca, yumurtanın varlığı kimsenin aklına bile gelmedi. Erkekler, yalnızca erkekler, türün devamından sorumluydu. Doktorlar meninin kadın rahmine düştükten sonra insan şekline bürünen <span class="ideitalik">homunculi</span>, diğer deyişle “minik insanlar” barındırdığını varsayıyorlardı. Doğum kontrol yöntemleri homunculi’nin besleyici rahme ilerleyişini durdurmanın birer vasıtasıydı. On altıncı yüzyılda Gabriel Fallopius yumurtalıkları rahme bağlayan tüpleri tarif etti ve 1677’de Hollandalı bir tuhafiyeci ilk kaliteli mikroskobu yapıp üreme hikâyesinin diğer yarısını teşkil eden sperm hücrelerini teşhis etti.</p>
				<p class="normal">Antonie van Leewenhoek 1632’de Hollanda’nın Delft şehrinde doğdu. Tuhafiyecilik yapıyor, boş zamanlarında ise mercek yapmak üzere öğütme camlarla deneyler yapıyordu. Leewenhoek yüksek çözünürlükte ve berraklıkta mikroskoplar üreterek neredeyse tek başına mikrobiyoloji alanını kurmuş oldu.</p>
  <p class="normal">Leewenhoek üstün lenslerin altına sürekli olarak yeni numuneler koyuyor ve sayısız önemli keşfe imzasını atıyordu. Yaprak bitlerinin erkek hücresiyle döllenmeden dişinin yumurta ürettiği eşeysiz üremeyle, namı diğer “bakireden doğma” ile meydana geldiklerini gözlemledi. Kendi kanını kullanarak kırmızı kan hücrelerinin ilk eksiksiz tanımını verdi. Kendi tükürüğünden insan ağzında yaşayan bir sürü bakteriyi kaydetti. Kendi menisinden (ahlaksızlık olduğu gerekçesiyle halkın tepkisini çekti) spermi keşfetti. Gayet açık bir şekilde er suyu homunculi’den meydana gelmiyordu; spermin yumurtayla birleşmesi gerekmekteydi; dolayısıyla döl üretiminin diğer yarısında kadınların katkısı söz konusuydu. Bu da geçmişte kadınlardan çoğunlukla esirgenmiş bir roldü.</p>
				<h2 class="indentmetinbold" id="calibre_toc_219">Doğum Kontrol Hapı:</h2>
				<p class="indentmetinbold">1950’ler, Shrewsbury, Massachusetts</p>
				<p class="normal">Doğum kontrol tarihinde, hiçbir yöntem ağızdan alınan gebelik önleyiciden daha etkili olmamıştı. Çabucak tanındığı ismiyle “hap”, kana karışan ve yumurtlamayı önleyen hormon benzeri maddeler içerir. Doğum kontrol hapları on dokuzuncu yüzyılın ortasında öngörülmüş olsa da 1950’lere kadar bir gerçekliğe kavuşamadı. O da Birleşik Devler’de planlı anne-babalığın örgütleyicisi Margaret Sanger’in öncü niteliğindeki tıbbi araştırmaları vesilesiyle oldu.</p>
				<p class="normal">Hap 1930’larda Meksika’nın tropik ormanlarında yapılmış umulmadık bir keşfin sonucu olarak ortaya çıktı. Orada, Pennsylvania Üniversitesi’ndeki görevinden izne çıkmış Profösör Russell Marker suda sabun benzeri köpük oluşturan sapogenin adı altındaki bitki steroidleriyle deneyler yapıyordu. Sapogenin diosgenini dişi seks hormonu projestorene dönüştüren kimyasal bir işlemi keşfetti. Yabani Meksika yam’ı (yer elması) <span class="ideitalik">cabaze de negro</span>’nun hormon öncüsünün zengin bir kaynağı olduğu ortaya çıktı. </p>
				<p class="normal">O sıralarda projesteron adet döngüsündeki düzensizlikleri tedavi etmede ve düşükleri önlemede kullanılmaktaydı. Ancak söz konusu ilaç sadece Avrupa’daki eczacılık firmalarında mevcuttu ve onu hazırlama yöntemleri de oldukça zahmetli ve masraflıydı. Öte yandan Marker sentetik projesteron araştırmasını sürdürmek için bir Amerikan eczacılık şirketinden mali destek elde edememişti.</p>
				<p class="normal">Meksika’da bir laboratuvar kiraladı. On bin ton yam topladı ve masrafını kendisi karşılayarak diosgenini ayırdı. Amerika’ya geri döndüğünde 2,000 gramdan daha fazla projesteron sentezlemişti. O zamanlar bunun bedeli 160,000 dolardı. Sentez geleneksel yöntemlerden çok daha basitti ve zamanla seks steroidlerinin fiyatı gram başına seksen dolardan bir dolara inecekti.</p>
				<p class="normal">1940’ların sonlarında araştırmacılar, ağızdan alınabilecek ucuz bir gebelik önleyicinin ihtimalini yeniden değerlendirmeye başladılar. Massachusetts’in Shrewsbury şehrindeki Worchester Foundation for Experimental Biology’de kimayger Gregory Pincus 1958’de Porto Riko’da yamdan türetilmiş yumurtlama önleyici norethynodreli 1,308 gönüllü aday üzerinde denedi. Adetleri düzene sokmuştu ve etkili bir gebelik önleyiciydi. Searl İlaç Şirketi norethynodreli pazarlayabilmek için gıda ve ilaç idaresine başvurdu. Dini cemaatlerin doğum kontrole karşı şiddetli muhalefetlerine rağmen araştırma ve pazarlama çabaları devam etti. 1960’da ise Amerika çapında kadınlara tarihin ilk ağızdan alınan gebelik önleyicisi Enovid takdim edildi. </p>
				<p class="normal">Toplumun kayda değer ölçüdeki tepkisine karşın hap satışları, ülkenin her yerinde kadınların kendi evlerinin mahremiyetinde hapı düzenli bir şekilde almaya pek de isteksiz olmadıklarını açığa çıkardı. 1961 senesinin sonu itibariyle yarım milyon Amerikalı kadın hap almaktaydı ve bu sayı ertesi sene ikiye katlandı.</p>
  <p class="normal">O zamandan beri ilaç şirketleri ağızdan alınan gebelik önleyicilerin az yan etkiye sahip ve daha güvenli versiyonlarını geliştirmeye çalıştı. Dünya çapında yaklaşık yetmiş milyon kadın tarafından alınan günümüzün hiçbir doğum kontrol hapı orijinal yam türevi <span class="ideitalik">norethynodrel</span>i içermemektedir. Araştırmacılar birkaç yıl için gebeliğe karşı bağışıklık kazandıracak hamilelik önleyici aşılar çıkana kadar, ağızdan alınan doğum kontrol haplarının kadınların başvurdukları başlıca çare olarak kalacağına inanmaktadırlar.</p>
				<h2 class="indentmetinbold" id="calibre_toc_220">Gecelik ve Pijama:</h2>
				<p class="indentmetinbold">16. Yüzyıl Sonrası, Fransa ve İran</p>
				<p class="normal">On altı yüzyıl sonunda sıkı korseli, kat kat elbiseler ve pudralı peruklar moda adı altında revaçtayken, hem erkekler hem de kadınlar için günün sonunda üzerilerine rahat bir şeyler giymek bir lüks haline gelmişti. O dönemde “gecelik” sözcüğü önden bağlanan, uzun kollu, tam boy uniseks cüppeleri tanımlamak üzere Avrupa’da ortaya çıkmıştı. Merkezi ısıtma henüz mevcut olmadığından aynı zamanda sıcaklık için de düşünülen bir gecelik çoğunlukla kürkle astarlanmış kadife veya yünden meydana gelirdi. Takip eden yüz elli yıl boyunca erkeklerin ve kadınların yatmaya giderkenki mevcut farkları, sadece dantel, kurdele veya işleme gibi feminen süslemelerden ibaretti. </p>
				<p class="normal">Stiller, on sekizinci yüzyılda kadınlar için sabahlığın ortaya çıkmasıyla farklılaşmaya başladı. Erkek ve kadınların geceliklerinin stil ve kumaşlarındaki farklılıklar daha aşikâr hale gelirken bu sözcük belirivermişti. Fırfırlar veya dantellerle donatılmış ipek veya brokardan sıkı bir elbise olan kadın sabahlığı sadece uyumak için değildi; aynı zamanda evin içerisinde zaman geçirmek için gayri resmi bir kıyafet niteliğindeydi. Sabahlıkla keyif yapma, diğer deyişle hiçbir ev işi yapmama düşüncesi kelimenin İngilizce karşılığı “negligee” kelimesinin kökeninde mevcuttur: “ihmal etmek” ifadesinin Latincesi <span class="ideitalik">neglegere,</span> “toparlamamak” anlamına gelen <span class="ideitalik">neg</span> ve <span class="ideitalik">legere</span> sözcüklerini bir araya getirmekteydi.</p>
  <p class="normal">Erkeğin daha sade, bol geceliği, aynı yüzyıl içerisinde “gecelik entarisine” dönüşmek üzereydi. Bir erkeğin evinde bir pantolon ve gecelik entarisinin içerisinde dinlenmesi ve hatta entariyi gün boyunca bir iç çamaşırı olarak giymesi alışılmadık bir şey değildi. Popüler bir ev pantolonu İran’dan ithal edilmekteydi. Doğulu kadınların haremde giydikleri paçalı donun model olarak alındığı bu bol pantolonlara Farsça “bacak giysisi” anlamındaki <span class="ideitalik">pae </span>ve “giysi” anlamındaki <span class="ideitalik">jama</span> sözcüklerinden türetilmiş pijama (İngilizcesi “pajamas”) ismi verildi. İlk başta renk, kumaş ve desen itibariyle uyumsuz olan gece entarisi ile Pers pantolonları zamanla bugün bildiğimiz stilize pijama takımlarına dönüşmüştür.</p>
				<h2 class="indentmetinbold" id="calibre_toc_221">İç Çamaşırı:</h2>
				<p class="indentmetinbold">1800’lerin Ortaları, Avrupa</p>
				<p class="normal">Ağza alınmaz. Tarif edilmez. Fısıldanmaz. Bunlar, erkek ve kadın iç giyiminin oldukça kısa tarihinde iç çamaşırlara gönderme yapan bir sürü üstü kapalı ifadenin arasındadırlar. Antik dünyada bol elbiselerin ve togaların altında iç çamaşırı standart bir giyim ögesi olarak kabul edilmemekteydi.</p>
				<p class="normal">On dokuzuncu yüzyıldan önce iç çamaşırı (eğer giyiliyorsa) gayet basitti: bol bir iç gömleği ve bir çeşit kilot. Bazı durumlarda iç çamaşırı belli bir kıyafetin tamamlayıcısı olarak tasarlanırdı. Giyen kişiden başka kimsenin görmemesi planlanmış bir iç çamaşırının stil veya rahatlığının pek bir önemi yoktu. Bir kadının karnını ve göğüslerini sırasıyla sıkıp şişiren ve zaten bu amaçla tasarlanmış korse ise kayda değer bir istisnaydı.</p>
				<p class="normal">Moda tarihçileri yaklaşık 1830’lardan itibaren iç giyimde ve halkın ona yönelik tutumunda önemli bir değişimi kaydetmektedirler. İç çamaşırları daha ağır, uzun ve elbisenin alışılmış bir parçası haline gelmişti. Tarihte ilk kez iç çamaşırı giymeme kirlilik, kabalık, alt sınıflara özgü bir edepsizlik veya ahlaksızlık anlamlarına gelmekteydi. Bu dönüşümün üç faktörün kesişmesinin sonucu olduğuna inanılmaktadır: Victoria dönemi tutuculuğunun ortaya çıkıp belli bir ağırbaşlılığa sahip olmasını gerektirdiği giyim üzerinde baskı kurması; iç çamaşırlarına uygun daha zarif, hafif elbise kumaşlarının takdim edilmesi ve tıp mesleğinin üşütmeyle bağlantılı mikropların hastalığa yol açtıklarının farkına varmaları. </p>
				<p class="normal">Bu son faktör ayrıca bir önem teşkil etmektedir. Doktorlar “üşütme”ye karşı uyarmaktaydılar ve halk, mikropla dolu havaya yüzleri hariç vücutlarının herhangi bir yerini maruz bırakmaktan takıntılı bir şekilde korkar oldular. Daha kısa bir süre öncesinde Pasteur, hastalığa dair mikrop teorisini ortaya atmıştı ve Lister ilaçta antiseptik kullanımı için kampanya başlatmıştı. İklimin kendisi adeta iç çamaşırına çağrıda bulunmaktaydı. </p>
				<p class="normal">O zamanlar iç çamaşırları beyazdı, genelde kolalıydı, çoğunlukla kaşındırıcıydı ve esas olarak ince patiskadan; ham bezden veya pazenden yapılırdı. Yaklaşık 1860’lardan itibaren kadın iç çamaşırları çekiciliğe vurgu yapılarak tasarlanmaya başlandı ve ipek 1880’lerde ilk kez popüler bir iç çamaşırı haline geldi.</p>
				<p class="normal">Daimi surette kaşıntı veren yün iç çamaşırları aynı on yıl içerisinde tıp mesleğinin vesilesiyle Avrupa ve Amerika’yı kasıp kavurmaktaydı. </p>
				<p class="normal">Yün Hareketi olarak adlandırabileceğimiz şey, Stuttgart Üniversitesi fizyoloji profesörü ve yün giyim mallarını imal eden Jaeger Şirketi’nin kurucusu Dr. Gustav Jaeger’ın öncülüğünde İngiltere’de başladı. Dr. Jaeger vücudun “nefes almasını” sağladığından cilde temas eden gözenekli, kaba yün giymenin sağlığa getirdiği faydaları savunmaktaydı. Yün hiçbir zaman boyanamazdı. İngiltere’de Oscar Wilde ve George Bernard Shaw (Shaw bir müddet teninin üzerine sadece yün giydi) gibi seçkin taraftarları bulunan bir “yünlü sağlık kültürü” ortaya çıkıverdi. Yünden iç çamaşırları, korseler ve iç etekler popüler hale geldi ve Amerika’da yeni takdim edilen büzgülü, kısa pantolonların “knickers” adı altındaki benzerleri de yünlüydü. Yirmi yıldan fazla bir süre Yün Hareketi Atlantik’in her iki yakasında iç çamaşırı rahatsızlığına sebebiyet verdi.</p>
  <p class="normal">1910’da Amerikalı erkekler küçük çapta bir iç çamaşırı yeniliğini memnuniyetle karşıladılar: X şeklinde üst üste kapatılan ön parça… 1934’te erkek iç giyimi Jockey Brief’le beraber kökten bir değişime uğradı. Cooper and Sons’ın Wisconsin’deki firması Fransız Rivierası’nda önceki yıl çok tutulmuş bir erkek mayosunun tasarımını örnek aldı. </p>
				<h2 class="indentmetinbold" id="calibre_toc_222">Sutyen:</h2>
				<p class="indentmetinbold">MÖ 2500, Yunanistan</p>
				<p class="normal">Tarih boyunca kadın göğsü giyim modasının kâh içinde kâh dışındayken aynı zamanda göğüslerin kendisi toplumsal manzaranın bir içerisinde bir dışarısındaydı. MÖ 2500 dolaylarında Yunan adası Girit’te yaşayan Minoslu kadınlar örneğin çıplak göğüslerini tamamen giysilerinden taşıracak şekilde kaldıran sutyenler giyerlerdi.</p>
				<p class="normal">Diğer yandan erkek egemen eski klasik dünyada Yunanlı ve Romalı kadınlar göğüslerinin boyutunu küçültmek için göğüs sargıları sararlardı. Bu âdet yüzyıllar sonra kilise liderlerince tekrar takdim edildi. Esasında 4,500 yıl önce Yunanistan’da ortaya çıkışından itibaren sutyen veya korse erkeklerin kendi zevklerine göre kadınları yeniden biçimlendirme girişimlerinin başlıca vasıtası olan bir giyim eşyası oldu. </p>
				<p class="normal">Belli dönemlerde, günün standardına göre yetersiz ölçülerdeki göğüslerin büyütülmesi için aparatlar tasarlandı. İlk “takma göğüs” reklamları on dokuzuncu yüzyıl Paris’inde çıktı. Söz konusu “göğüs geliştirici” çubuklu korsenin içerisine yerleştirilen küçük yün yastıklardan meydana geliyordu. Aynı yüzyıl içerisinde sonradan Fransız kadınlar biçimleri ve boyutları nedeniyle “limon göğüsler” denen ilk lastik göğüs pedlerini satın alabilmekteydiler. Bu yıllarda sutyenler korselerin uzantılarından ibaret olarak kalmıştı.</p>
				<p class="normal">İlk modern sutyen ise 1913’te sahneye çıktı. Sutyen korsenin ölümünden sorumlu kadın, New Yorklu sosyetik Mary Phelps Jacobs’ın iğne işiydi. </p>
				<p class="normal">Zamanın modayı takip eden kadınları rahatsız edici bir şekilde hareketi kısıtlayan balina çubuğu ve iplerden kutu benzeri bir korse giyerlerdi. Mary Jacobs’ın derdi ise rahatlıktan öte görüntüydü. 1913’te bir sosyetik toplantı için incecik, pahalı bir gece elbisesi satın almıştı. Elbise korsesinin tüm detalarını açığa çıkarıyordu, bu nedenle Mary Jacobs, Fransız hizmetçisi Marie’nin yardımıyla iki beyaz mendil, bir kurdele ve ipten meydana gelen sırtı açık, kısa bir sutyen tasarladı. Bu hafif, doğaçlama tasarıma hayran kalan kadın arkadaşlarına da birer tane hediye verdi. Ancak bir yabancıdan içerisinde bir dolar ve buluşuna atfen bir ricanın yer aldığı bir mektup, sosyetik hanımefendiyi tasarımının taslak çizimlerini Amerikan Patent Ofisine sunması yönünde harekete geçirdi.</p>
				<p class="normal">1914 Kasımında “Sırtsız Sutyen” için patent alındı. Bir grup arkadaşının yardımıyla Mary Jacobs birkaç yüz adet el yapımı sutyen üretti ancak doğru düzgün pazarlama olmaksızın bu girişim çok geçmeden suya düştü. Şans eseri Jacobs Connecticut’ın Bridgeport şehrindeki Warner Kardeşler Korse Şirketinden bir tasarımcıyla tanıştırıldı. Mary Jacobs kendi buluşundan bahsetti; firma patent hakkı karşılığı kendisine 1,500 dolar teklif ettiğinde, kabul etti. O zamandan beri bu patente 15 milyon dolar değer biçilmektedir. </p>
				<p class="normal">Mary Jacobs’ın tasarımı üzerinde yenilikler yapıldı. 1920’lerde elastik kumaş; 1930’larda ise askısız sutyen ve standart sutyen numaraları takdim edildi. Numaralı sutyenlerin büyük ölçüde sorumlusu kocası William’ın yardımıyla Maidenform’u kuran bir Rus Yahudisi Ida Rosenthal’dı. </p>
  <p class="normal">1920’lerin “flapper dönemi” boyunca moda, düz göğüslü, erkeksi görüntüyü gerektirmekteydi. Bir terzi ve elbise tasarımcısı olan Ida Rosenthal bu trende göğüsleri ön plana çıkarmayı teşvik ederek karşı çıktı. Kendi deneyimlerini kâğıt modellerle bir araya getirerek Amerikan kadınlarını göğüs ölçülerine göre gruplara ayırdı ve ergenlikten erişkinliğe her dönem için kadın endamını vurgalayıcı bir seri sutyen imal etti. Göğüslerin tekrar moda olacağına dair inancı kırk milyon dolarlık Maidenform Endüstrisini meydana getirdi. 1960’larda kendisine, genç kadınların bir kadın özgürlüğü sembolü olarak sutyenleri takmalarının, sutyenlerin sonuna işaret olup olmadığı sorulduğunda, Ida Rosenthal “Biz bir demokrasiyiz. Kişinin giyinmeye de veya soyunmaya da hakkı var” diye cevap vermiş ve “Ancak otuz beş yaşından sonra kadının destek takmama gibi bir şansı kalmıyor. Zaman benden yana” diye de ilâve etmişti.</p>
				<h2 class="indentmetinbold" id="calibre_toc_223">Çorap:</h2>
				<p class="indentmetinbold">MÖ 4. Yüzyıl, Roma</p>
				<p class="normal">Erkeklerin ve kadınların “çorapları”nın tarihi artık “sarmalanmanyan”, daha ziyade “giyinilen” elbiselerin ortaya çıkmasıyla başlar. </p>
				<p class="normal">İlk “giyinilen” eşyalar MÖ 600 dolaylarında Yunanlı kadınlarca kullanıldı: daha çok ayakparmaklarını ve topukları örten alçak tabanlı, yumuşak, sandalet benzeri bir ayakkabı. Bir erkeğin giymesinin utanç verici olduğunun düşünüldüğü <span class="ideitalik">Sykhos</span> adlı bu ayakkabı, komedi tiyatrosunda erkek oyuncunun güldürmeyi sağlayan favori bir numarası haline gelmişti.</p>
				<p class="normal">Romalı kadınlar Yunan sykhos’unu kopyaladılar ve ismini <span class="ideitalik">soccus</span> olarak Latinleştirdiler. Bu da aynı şekilde Romalı pandomimciler tarafından giyildi; sonradan bol pantolonların palyaço markası haline gelmesi gibi <span class="ideitalik">soccus</span> yüzyıllarca bir komedi giysisi olarak kaldı. </p>
				<p class="normal"><span class="ideitalik">Soccus</span> sandaleti hem İngilizce “sock” kelimesinin, hem de baldırın yarısına kadar uzanan modern çorabın bir öncüsüdür. Yumuşak deriden <span class="ideitalik">soccus </span>Roma’dan Anglosaksonların ismini <span class="ideitalik">soc</span> olarak kısalttığı İngiliz Adaları’na gitti. Anglosaksonlar kaba bir çizmenin altına giyilen yumuşak <span class="ideitalik">soc</span>’un ayağı aşınmadan koruduğunu keşfettiler. Böylece çizmenin içerisindeki yuvasında <span class="ideitalik">soc,</span> modern kısa çoraba doğru yol almaktaydı. İlginçtir ki Roma <span class="ideitalik">soccus</span>’u aynı şekilde çizmenin içerisinde giyildiği ve yazılışının <span class="ideitalik">socc </span>olarak kısaltıldığı Almanya’ya da gitmişti. <span class="ideitalik">Socc</span> on dokuzuncu yüzyıla kadar hem kumaş ayak giyeceği hem de hafif bir ayakkabı anlamına geldi.</p>
				<p class="normal">Kilotlu Çorap (Hose)</p>
				<p class="normal">Eski zamanlarda sıcak Akdeniz ülkelerinde erkekler üstlerine sarmaladıkları etekler giyerlerdi ve pantolonun sağladığı bacak korumasına ihtiyaç duymazlardı. Daha soğuk Kuzey Avrupa iklimlerinde ise Cermen kabileleri bellerinden bileklerine uzananan, <span class="ideitalik">heuse</span> adını verdikleri bol bir pantolon giyerlerdi. Daha sıcak tutması ve cereyanın önünü kesmesi için kumaşa bilekten dizlere kadar çaprazlama bir şekilde ip dolanırdı.</p>
				<p class="normal">Bu stildeki pantolonlar Kuzey Avrupalılara özgü değildi. MÖ birinci yüzyılda Gaius Julius Sezar, Galya fethi sırasında Roma lejyonlarının başındayken, askerlerinin bacaklarını soğuk havadan, kuzeybatı ormanlarının dikenleri ve çalılarından koruyan şey, kısa askeri tuniğin altına giydikleri <span class="ideitalik">hosa</span> denilen, büzgülü kumaş veya deri pantolonlardı. <span class="ideitalik">Hosa </span>sözcüğü yüzyıllarca sadece bileklere kadar uzanan büzgülü pantolon anlamında kullanılmış “hose”ye dönüştü.</p>
  <p class="normal">Zamanla bu bacak çorabının bileğe kadar uzanan çoraplara dikilip yeni bir giyim öğesi olarak uzun çorabı meydana getirmesi mantıklı görünmektedir. Ancak böyle olmamıştı. Modern uzun çorabın öncüsü ne kısa çorap (sock) ne de kilotlu çoraptır (hose). Daha ziyade birazdan da göreceğimiz üzere <span class="ideitalik">undones</span>’tir. </p>
				<h2 class="indentmetinbold" id="calibre_toc_224">Uzun Çorap:</h2>
				<p class="indentmetinbold">5. Yüzyıl, Roma</p>
				<p class="normal">MS 100 itibariyle Romalıların “udo” (çoğulu “udones”) denilen kumaş çorapları vardı. Bu giyecekten ilk kez şair ve nükteci M. Valerius Martialis’in yazılarında bahsedilmektedir. Martialis <span class="ideitalik">udones</span> içerisinde “ayaklar keçi kılından yapılan kumaşa sığınabilecekler” diye yazmıştı. </p>
				<p class="normal">O zamanlar <span class="ideitalik">udo </span>ayak ve kaval kemiğinin üzerine geçiriliyordu. Yüzyıllık bir süre içerisinde Romalı terziler <span class="ideitalik">udo</span>’yu çizmelerin içine giyi-lecek şekilde tam dizin üzerine uzattılar. Çorabı çizmesiz giyen erkeklerin efemine oldukları düşünülürdü. Bu diz boyundaki <span class="ideitalik">udo</span>’lar kalçayı da kaplayacak kadar uzadıkça onları giyen erkeklere yönelik efemine damgası daha da kuvvetleniyordu.</p>
				<p class="normal">Maalesef tarih erkeklere iliştirilen efeminelik aşağılamasının ne zaman ve neden ortadan kaybolduğunu kaydetmemektedir. Ancak bu yavaş yavaş, yüzyıldan daha fazla bir süre içerisinde gerçekleşti ve burada Katolik rahipleri modayı belirleyici bir rol üstlenmiş olabilir. Dördüncü yüzyılda Kilise bir papazın ayin kıyafetinin bir parçası olarak beyaz ketenden diz-üstü çorapları benimsedi. Beşinci yüzyıla ait kilise mozaikleri Roma İmparatorluğunda hem rahipler hem de laikler arasında uzun çorapların moda olduğunu göstermektedir.</p>
				<p class="normal">Uzun çoraplar çıkagelmişti ve erkekler tarafından giyilmekteydi.</p>
				<p class="normal">Sımsıkı uzun çorapların popülaritesi on birinci yüzyılda daha da arttı. Çoraplar “tayt” denilen pantolonlar haline geldi. 1066’da Fatih William, İngiliz Kanalı’nın karşısına geçip İngiltere’nin Normandiyalı kralı olduğunda o ve adamları İngiliz Adaları’na taytı da takdim ettiler. Oğlu William Rufus günümüzdeki kilotlu çorap tasarımından pek farklı olmayan Fransız kilotlu çorapları giyerdi. Bunlar öylesine pahalı çoraplardı ki, şiirlere konu olurlardı. On dördüncü yüzyıl itibariyle erkek taytları bacağın, kalçanın ve kasığın her detayını ortaya çıkardığından kilise bu giysileri edebe aykırı bularak kınamıştı.</p>
				<p class="normal">Venedikli bir grup asi genç ise kilotlu çorapları skandal teşkil edecek derecede uç noktaya taşıyarak aileleri ve ergenleri birbirine karşıt iki grup haline getirmişti.</p>
				<p class="normal">La Compagna della Cazla, diğer deyişle Kilotlu Çorap Birliği adlı bir cemiyetin erkek üyeleri kısa ceketler, tüylü şapkalar, her bacağı farklı bir renkte alacalı taytlar giyerdi. Eğlenceler, maskeli balolar, konserler düzenlerlerdi. Gösterişli kıyafetleri baştan sona tüm İtalya’da gençlerce örnek alınırdı. Dönemin bir tarihçisi “Genç adamlar saçlarının yarısını tıraş etmeyi ve sıkı şapkalar takmayı alışkanlık haline getirdiler” diye şikâyet etmekteydi. Ayrıca doğru düzgün insanların “sımsıkı oturan kilot-lu çorabı” tam anlamıyla yakışıksız bulduğunu ifade etmekteydi. Geoffrey Chaucer bile <span class="ideitalik">Canterbury Hikâyeleri’nde</span> gençlerin kıyafetlerine dair eleştirel bir yorum yapmıştı. Aslında dar, iki renkli kilotlu çorap, tarih-teki ilk başkaldırıcı moda söylemi olabilir.</p>
				<p class="normal">Şimdiye kadar sözü edilen çoraplar papazlar, savaşçılar ve genç adamlar tarafından giyilirdi. Peki, kadınlar ne zaman çorap giymeye bfaşladı?</p>
				<p class="normal">Moda tarhiçileri bu konuda kararsızlar. Kadınların yaklaşık MS 600’den beri çorap giydiklerine inanmaktadırlar. Ancak uzun elbiseler bacakları gizlediğinden resimlerde ve resimli el yazmalarında çoraplara dair ve hatta bir on sekizinci yüzyıl yazarının ifade ettiği gibi “kadınların bacaklarının olup olmadığına” dair delil yetersizliği söz konusudur.</p>
				<p class="normal"> Bir kadını çoraplar içerisinde gösteren en eski resimsel deliller arasında kendi özel odasında yatağının ucuna oturmuş bir hanımefendinin kendisine bir çorabını uzatan hizmetçisiyle beraber tasvir edildiği 1306 tarihli, resimli bir İngiliz el yazmasıdır. Diğer çorabı ise zaten bacağındadır. Edebiyatta giysilere atıfta bulunan ilk kaynaklardan biri <span class="ideitalik">Canterbury Hikâyeleri’</span>nde Chaucer, Bathlı Hatun’un “ateş kırmızısı” çoraplar giydiğinden bahsetmektedir.</p>
				<p class="normal">Ancak yine de on altıncı yüzyıla kadar kadın çoraplarından son derece nadiren söz edilmiştir. Gerçi gizliden gizliye hayranlık duyulan kadın bacakları alenen söz edilmeyecek bir şeydi. On altıncı yüzyılda protokole uygun bir şekilde İspanya kraliçesi için İspanya büyük elçisine İngiliz ipek çorapları bir hediye olarak takdim edildiğinde, elçi birden doğrulup mağrurca “Çoraplarınız sizin olsun. Şunu iyi bilin ki budala beyefendi, İspanya Kraliçesinin bacakları yoktur” diye beyan etmiştir.</p>
				<p class="normal">Kraliçe Elizabeth’in İngiltere’sinde kadın çorapları moda hissiyatıyla beraber tam olarak tarihe giriş yapmaktadır. Mevcut metinlerde çoraplar “kıpkırmızı” ve “mor” renklerde ve “biçkici sanatının zarif süslemeleri ve olağanüstü kesikleriyle güzelleştirilmiş” olarak tarif edilmiştir. 1561’de Elizabeth’in hükümdarlığının üçüncü yılında kendisine ilk ipek dokuma çorapları takdim edildi. Bu vesileyle kraliçe ömrünün geri kalan kısmında ipekten başka hiçbir kumaşı çorap olarak kullanmadı.</p>
  <p class="normal">Yine Elizabeth’in hükümdarlığında Muhterem Peder William Lee 1589’da makine örgüsü çoraplar için “dokuma tezgâhı”nı icat etti. Peder Lee çorapların ilk kez “tek bir iplikten arka arkaya bağlı ilmikler halinde örüldüğünü” yazdı. Aynı yıl çorap endüstrisi doğdu.</p>
				<h2 class="indentmetinbold" id="calibre_toc_225">Naylon Çoraplar:</h2>
				<p class="indentmetinbold">15 Mayıs 1940, Amerika Birleşik Devletleri</p>
				<p class="normal">Naylon çorapların piyasaya çıkışını çevreleyen halkla ilişkiler tantanası dolayısıyla kökenlerine dair herhangi bir muamma söz konusu değildir. Gerçi bir çift çorabın “sonsuza dek dayanacağı” yönündeki eski iddiaya şüpheyle yaklaşılmış olması lazım.</p>
				<p class="normal"> Hikâye Du Pont kimyasal şirketinin “daha önceki tekstil liflerinden dayanıklılık ve elastikiyet anlamında kat kat üstün” yeni bir sentetik materyal olan naylonu geliştirdiğini duyurduğu 27 Ekim 1938’de başladı. Bir yandan bu buluş çorap endüstrisinin, ipek çorap üretiminde kendisini dönem dönem zor durumda bırakan ham ipek yetersizliğiyle artık karşı karşıya kalmayacağı anlamına gelmekteydi. Ancak üreticiler bu kadar dayanıklı bir ürünün endüstriyi iflasın eşiğine getirmesinden de korkmaktaydılar.</p>
				<p class="normal">“Mucize iplik” 1939 Dünya Fuarı’nda sergilenirken Amerika çapında kadınlar yeni naylon çorapları sabırsızlıkla beklemekteydiler. Deneyenlerin çorapların “saatlerce dayanabilen inanılmaz bir performansa sahip” olduğuna dair sözleri tekrar tekrar alıntılanıyordu. </p>
				<p class="normal">Du Pont, şirketin şartnamesine göre örmeyi kabul eden seçilmiş çorap imalatçılarına makaralarca naylon iplik gönderdi. İmalathaneler de naylon çorapları belirli mağazalara paylaştırdı. Ancak hiçbiri “Naylon Günü” olarak kararlaştırılan 1940 yılının 15 Mayıs’ından önce satılmayacaktı.</p>
				<p class="normal">Ülkenin her yerinde giderek tırmanan histeri Mayıs ortasındaki o sabah erkenden patlayıverdi. Gazeteler tarihteki hiçbir tüketim malının ülke çapında böylesine bir kargaşa yaratmadığını yazdılar. Kadınlar daha kapılar açılmadan saatler öncesinde kuyruklara girmişlerdi. Stokta sınırlı miktar çorap bulunduğundan çorap reyonlarda izdiham çıkmıştı. Aynı yılın sonu itibariyle üç milyon düzine çorap satılmıştı ve daha fazla çorap mevcut olsaydı o sayı çok daha fazla olabilirdi.</p>
				<p class="normal">İlk başlarda mucize naylonlar neredeyse hiç bozulmaz gibiydi. Nazik ipek çoraplarla karşılaştırıldığında bu kesinlikle doğruydu. Ayrıca bunun doğru olmasının diğer bir sebebi, naylonun az bulunmasından dolayı kadınların ipek çoraplarına gösterdiklerinden daha fazla özeni bu zorlukla alabildikleri çoraba göstermeleriydi.</p>
  <p class="normal">Dikkat çekecek derecede kısa bir süre içerisinde ipek çoraplar hemen hemen kullanılmaz hale geldi. Naylon çoraplara da sadece “naylon” denir oldu. Ne de olsa kadınların bacakları vardı ve bu bacaklar tarihte hiçbir zaman böylesine alenen sergilenmemiş ve bu derece hayranlık uyandırmamıştı.</p>
				</body>
</html>