<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Mitoloji Sözlüğü</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<h3 id="toc_id_565" class="block12">Melampus. </h3>
	<p class="block6">Adı kara, esmer ayaklı anlamına gelen Melampus, Amythaon'un oğlu, Kretheus'le Tyro'nun torunu ve birçok bilici ve falcı kuşağının atasıdır (Tab. 23) Doğar doğmaz anası Melampus'un gövdesini gölgeye koymuş, ama ayaklarını güneşte bırakmış. Bu nedenle Melampus demişler ona . Biliciliği Melampus şöyle bir olaya borçluymuş: Çocukken ölü bir yılan bulmuş, bir insan ölüsü gibi almış onu bir odun yığınının üstüne koyarak yakmış ve cenaze törenini yapmış, sonra da yavrulannı büyütmüş. Yılanlar da şükran borcu olarak gözlerini, kulaklarını yalayıp arındırmışlar, böylece görme ve işitme yetisi öbür insanlarınkinden çok üstün olmuş. Melampus kuşların ve öbür hayvanların dilini anlar, onlarla konuşurmuş. Bundan başka hekimlikte, hastaları büyüyle iyi etmekte ondan üstünü yokmuş.</p>
	<p class="block6">Melampus'la kardeşi Bias yurtları olan Tesalya'dan ayrılıp, Pylos'ta amcaları Neleus'un yanına sığınmışlar. Bias Orada Neleus'un kızıyla evlenmek istiyormuş, ama Neleus kızını Bias'a ancak Phylakos'un sürülerini getirirse vereceğini söylemiş. Bu sürünün bekçisi ne insan, ne hayvan hiçbir canlının yaklaşamadığı bir köpekmiş. Bias, onu alt etmeyi kardeşi Melampus'tan istemiş, o da ancak bir yıl hapiste kaldıktan sonra sürüyü alabileceğini bildirmiş. Gerçekten de öyle olmuş: Sürüyü almaya giden Melampus'u bir tahta kulübeye kapatmışlar, o da kulübenin damındaki böceklerin konuşmasına kulak misafiri olmuş, anlamış ki kirişler çökmek üzeredir, aradan da bir yıl geçmişmiş, bunu kendisini tutuklayan Phylakos'a bildirmiş, kulübeden çıkarılır çıkarılmaz da dam çökmüş. Phylakos bu şaşılacak adamdan oğlu İphiklos'un iktidarsızlığına çare bulmasını istemiş, bunu da başarınca Melampus'a sürülerini vermiş. İki kardeş bunları Neleus'a götürmüşler, Bias da kızla evlenmiş.</p>
	<p class="block6">Daha sonra Argos kralı Proitos'un çağırdığı Melampus bu kralın kızlarını delilikten kurtarmış. Kızlar hep birden çıldırıp kendilerini inek sanırlar ve böylece Peleponez'i dolaşırlarmış. Melampus onları iyi etmek için Proitos'tan ülkesinin üçte birini istemiş, kral vermeyince yapmam demiş ve kızlar beter olmuş, sonunda Melampus ülkenin bir çeyreğini kendisi, bir çeyreğini de kardeşi için istemiş, Proitos da bu şartı kabul etmek zorunda kalmış. Melampus kızlar üstünde türlü büyüler uygulayarak onları iyileştirmiş, sonra da kızların birini karı olarak almış ve Argos krallığını kardeşi Bias'la paylaşmış.</p>
	<h3 id="toc_id_566" class="block12">Melanion.</h3>
	<p class="block16">Bkz. Atalante</p>
	<h3 id="toc_id_567" class="block12">Melanthios (yahut Melantheus). </h3>
	<p class="block6">Odysseia'da sözü geçen İthakeli keçi çobanı, hizmetçi Melantho'nun kardeşi. Kız kardeşi gibi kendisi de efendisine karşı nankörlük eder, yolda dilenci kılığında rastladığı Odysseus'u hırpalar, taliplerin tarafını tutar, onlarla Odysseus arasındaki çarpışmada yardım için koşup hazine odasından silah getirmeye yeltenir, derken Odysseus'la Eumaios'un bir düzeniyle orada kıskıvrak bağlanır ve hizmetçiler asıldıktan sonra Melanthios da avluya getirilip kulakları ve burnu kesilir, erkekliği koparılıp köpeklere atılır ve en sonunda elleri, ayakları da kesilerek olduğu yerde bırakılır.</p>
	<h3 id="toc_id_568" class="block12">Melantho. </h3>
	<p class="block6">Güzel yanaklı Melantho Odysseus'un sarayında, Penelopeia’nın hizmetinde bulunan elli hizmetçiden biridir. Hanımı onu yetiştirdiği, şımarttığı halde, Melantho haindir, taliplerden Eurymakhos'la sevişir. Dilenci kılığında karşısına çıkan Odysseus'a söver. Namussuz hizmetçilerle birlikte ceza görür ve taliplerin ölümünden sonra asılır (Od. 420 -473).</p>
	<h3 id="toc_id_569" class="block12">Meleagros. </h3>
	<p class="block6">Meleagros, Kalydon Avı diye anılan bir serüvenin kahramanıdır. Efsanesinin iki anlatımı vardır. Birini Akhilleus'un lalası Phoiniks Agamemnon'un gönderdiği elçileri geri çevirip öfkesinden vazgeçmek istemeyen yiğide ibret dersi olsun diye anlatır. Şöyledir: Aitolia'da Kalydon bölgesinin kralı Oineus'la karısı Althaia’nın Meleagros diye bir oğulları olur. Oineus tanrıça Artemis'e karşı suç işler, hasat bayramında bütün tanrılara kurban kestiği halde, Artemis'i unutur. Bunun cezası olarak tanrıça Kalydon bölgesine korkunç bir yaban domuzu salar. Ekinleri yok eden bu canavar yüzünden ülke açlık ve kıtlıkla karşı karşıyadır. Meleagros bu hayvanı avlamaya kalkışır ve bu işte bütün komşu ülkelerden yardım görür. Kalydon Avına ünlü, sanlı bütün yiğitler katılır. Aitolların komşuları Kuretler de yardıma gelirler ve av iyi bir sonuç verir, canavar öldürülür. Ama Artemis kininden vazgeçmez, avın paylaşılmasında Aitollarla Kuretler arasında kavga çıkartır, avcılar birbirlerine girerler, Meleagros bu sırada dayılarını öldürür. Anası Althaia bunun üzerine oğluna lanet okur ve öç perileri Erinysleri salar üstüne. Meleagros savaştan çekilir. Derken Kuretler Aitolların kentini yakıp yıkmaktadır, karısı, anası, bütün dostları Meleagros'a öfkesinden vazgeçip yurdunu savunması için yalvarırlar. Meleagros sonunda savaşa döner ve Kuretleri Kalydon'dan kovar.</p>
	<p class="block6">Aynı efsanenin öbür anlatımında Meleagros'un anası Althaia'nın oğlunun ömrüyle yakından ilişkisi olan odunu yakıp yakmaması teması üstünde durulur (<i class="calibre1">Althaia</i>). Kalydon avına kız kahraman Atalante de katılmıştır, av sona erince Meleagros yaban domuzunun postunu Atalante'ye vermek ister. Öbür avcılar buna karşı koyar, özellikle bir kadının kendilerinden üstün tutulmasına kızan Meleagros'un dayıları meydan okurken yiğit onları vurup öldürür, anası Althaia da odunu ateşe atarak oğlunun ömrüne son verir.</p>
	<h3 id="toc_id_570" class="block12">Melikertes. </h3>
	<p class="block16">Bkz. İno.</p>
	<h3 id="toc_id_571" class="block12">Melpomene. </h3>
	<p class="block6">Musalardan biri, çokluk tragedyayı simgeler (<i class="calibre1">Musa</i>).</p>
	<h3 id="toc_id_572" class="block12">Memnon. </h3>
	<p class="block6">Şafak tanrıça Eos'la Troya kral soyundan olan Tithonos'un oğlu (<i class="calibre1">Eos</i>). Memnon Troya savaşının İlyada'da anlatılan bölümünün sonrasını ele alan "Aithiopis" adlı destanın kahramanıdır. Yazarı Miletoslu Arktinos olan bu destan yitiktir, ama konusunu biliriz. Habeşistan kralı Memnon Hektor öldükten sonra Troya'ya yardımcı gelir. Sırtında Hephaistos'un yaptığı silahlar vardır. İlkin Aias'la karşılaşır, bu savaş sonuç vermez, sonra Nestor'a sataşır, Nestor'un oğlu Antilokhos babasını savunurken Memnon'un elinden öldürülür. Derken Akhilleus araya girer. Çünkü Patroklos öldükten sonra Antilokhos onun en iyi dostu olmuştur. Akhilleus Antilokhos'un öcünü almak ister, ama Thetis, oğlunun Memnon'u öldürdükten hemen sonra ölmesi gerektiğini bilir, onun için Akhilleus'u bu savaştan alıkoymaya uğraşır. Akhilleus söz dinlemez, öç almak için yanıp tutuşur. Bu kez iki tanrıça Eos'la Thetis tanrı Zeus'a başvururlar, her ikisi de kendi oğlu için yalvarır. Zeus Hektor'la Akhilleus için yaptığı gibi işi kader tartısına vurur: Memnon ölecektir. Oğlu Akhilleus'un elinden can verince, Eos ölüsünü er meydanından alıp güney topraklarına doğru taşımış, yolda da bol bol gözyaşı dökmüş. Gün doğunca bitkiler üstünde görülen çiy taneleri işte bu gözyaşlarından gelmeymiş.</p>
	<p class="block6">İlkçağ plastik sanatının konu edindiği Memnon motifi Marmara'ya dökülen Aisepos, yani Gönen çayı ile de ilgilidir. Bir efsaneye göre Memnon'un mezarı Marmara kıyılarındaymış, her yıl Memnon'un kuşları Gönen çayının ağzına gelir, orada Habeş yiğidine ağlarlarmış. Memnon'un savaşta ölen arkadaşlarının ruhlarını taşıyan, yahut da kendisinin ölümsüzleşmiş küllerinden doğmuş olan bu kuşlar iki gruba ayrılır, birbirleriyle dövüşürlermiş, çarpışma da ancak bir grup büsbütün yok olduktan sonra sona erermiş. Mısır'da Üçüncü Amenotep'in diktiği heykele Memnon heykeli denmesi, her sabah şafak sökünce bu heykelin tatlı ezgilerle gün doğuşunu selamladığı söylentisi, Memnon kültünün Mısır'da da, Anadolu'da da yerleşmiş olduğunu belirtir.</p>
	<h3 id="toc_id_573" class="block12">Men. </h3>
	<p class="block6">Phrygia kültlerinde adı geçen bir ay tanrısı, Anadolu'ya özgü bir tanrısal varlıktır.</p>
	<h3 id="toc_id_574" class="block12">Menelaos. </h3>
	<p class="block6">Agamemnon'un kardeşi Menelaos, babası Atreus tarafından Pelops ve Tantalos soyundan, anası Aerope tarafından da Giritli Minos'un, yani tanrı Zeus'la Europa’nın dölüdür (Tab. 15). Tanrı lanetine uğramış bahtsız bir soydan olduğu halde başına gelen belaların hiçbiri kendi işlediği bir suç yüzünden değildir, Menelaos'un kendisi temiz, dürüst, yürekli, olsa olsa biraz yumuşak bir insandır. Karısı güzel Helena'nın evinde konukladığı Paris tarafından bir yığın malla birlikte kaçırılması Menelaos'a karşı yapılmış büyük bir haksızlık, efsaneye aldatılmış koca olarak girmesi de bir bahtsızlık sayılabilir. Menelaos etken değilse de başlıca edilgen kahramanı olduğu İlyada destanında en parlak sıfatlarla nitelenir: Ares'in sevdiği, Zeus'un beslediği, gür naralı, yiğit Menelaos'tur, sarışın olduğu, bacaklarının biçimli, bileklerinin güzel olduğu belirtilir. Helena bile bin pişmandır onu bıraktığına, şöyle der kocası için (Od. IV, 263): "<i class="calibre1">Ne akıldan yoksundu kocam benim, ne güzellikten yoksundu</i>".</p>
	<p class="block6">Menelaos Akha yiğitlerinin en seçkinlerindendir, Paris'le kozunu paylaşmak için onunla teke tek savaşa girmeye can atar (İl. III, 16 vd.):</p>
	<p class="block4"> </p>
	<p class="block21">Çıktı tanrı yüzlü Aleksandros Troyalıların</p>
	<p class="block21">en önüne,</p>
	<p class="block21">omuzlarında bir pars derisi, kıvrık yayı,</p>
	<p class="block21">kılıcı.</p>
	<p class="block21">Ucu tunçtan iki kargısını sallayarak </p>
	<p class="block21">zorlu savaşta çağırdı karşısına cenge, </p>
	<p class="block21">Argosluların en yiğitlerini. </p>
	<p class="block21">Ares'in sevdiği Menelaos, kalabalığın içinde </p>
	<p class="block21">onun uzun adımlarla öne atıldığını</p>
	<p class="block21">görünce,</p>
	<p class="block21">sevindi kocaman bir ava gözü ilişen aslan</p>
	<p class="block21">gibi.</p>
	<p class="block4"> </p>
	<p class="block6">Menelaos aslan gibi savaşır, bu arada da tanrılara yalvarır (İl. III, 352 vd.). Ama tanrılar dinlemez sözünü, Menelaos tam Paris'in hakkından gelecekken Aphrodite tutar kaçırır onu, Menelaos dövünür, ama ne yapsın, gene de gevşetmez çabayı, Akhaları cenge kışkırtır (İl VII, 9 vd.):</p>
	<p class="block4"> </p>
	<p class="block21">Sizi ödlekler sizi,</p>
	<p class="block21">Akha erkekleri denmez size, Akha kadınları</p>
	<p class="block21">demeli.</p>
	<p class="block21">Bir Argoslu çıkmazsa Hektor'un karşısına </p>
	<p class="block21">bizim için tam bir yüz karası olacak bu.</p>
	<p class="block4"> </p>
	<p class="block6">Kendi göze alır Hektor'a karşı dövüşmeyi, ama Agamemnon bu çılgınlıktan alıkor kardeşini. Menelaos ön sırada savaşmaya, kendi davası uğruna kendi kendini savunmaya ve bu yolda ün kazanmaya can atar, ama talihsizliği şuradadır ki, ne yapsa fayda vermez, hep ikinci planda kalır, savaşta da, kurultayda da dizginler başkalarının elindedir.</p>
	<p class="block6">Menelaos'un destanda, tragedyada ve başka türden yapıtlarda sözü geçen efsanesi bir tüm olarak şöyle özetlenebilir: Agamemnon'la Menelaos babaları Atreus'la amcaları Thyestes arasında süregelen kan davası sırasında Mykene'den sürülüp Sparta kralı Tyndareos'un yanına sığınırlar (<i class="calibre1">Atreus, Aigisthos</i>). Tyndareos iki kardeşe iki kızını verir. Helena'nın talipleri arasında Menelaos'u seçmesi, öbür taliplerin de bu evliliği korumaya ant içmeleri üzerine karı-koca Sparta'ya yerleşirler. Tyndareos'un ölümünden sonra Agamennon Mykene, Menelaos da Sparta tahtına çıkar. Menelaos'la Helene dokuz yıl kadar rahat ve mutlu yaşarlar, Hermione diye bir kız çocukları olur. Bu sırada Paris Menelaos'un sarayına konuk gelir. Menelaos'un Asya'dan gelme konuğunu ağırladığı ve bir süre onunla birlikte Sparta'da kaldığı anlatılır, ama bu arada Girit'te bulunan büyükbabası Katreus ölür, Menelaos Paris'i Sparta'da bırakarak cenaze töreni için Girit'e gider. Paris de konukluk kurallarının hepsini çiğneyerek Helena'yı kaçırır (<i class="calibre1">Helena</i>). Acı haberi alıp Sparta'ya dönünce Menelaos ağabeysi Agamemnon'u, sonra da Nestor, Palamedes ve Odysseus'u yardıma çağırır. Helena'nın yeminli bütün taliplerini toplamak ve Troya seferini hazırlamak işine koyulurlar. Bu, kolay olmaz, çünkü birçok Akha kral ve önderi uzun süreceği ve zor olacağı belli olan savaştan kaçınmak isterler (<i class="calibre1">Odysseus, Akhilleus</i>). Sonunda donanma Aulis limanında toplanır, Agamemnon başkomutanlığı ele alır, ne var ki çeşitli engeller Akha ordusunun Troya'ya varmasını geciktirir (<i class="calibre1">Agamemnon, İphigeneia</i>). Anadolu toprağına ayak bastıklarında Menelaos'la Odysseus Troya'ya elçi olarak gönderilirler, amaç Helena'yı geri istemek ve savaşı önlemektir. Elçileri Troyalı Antenor karşılar ve sorunu kurultayın önüne getirir, ama Paris baskı yaparak kadının ve mallarının geri verilmesini önler (<i class="calibre1">Antenor</i>). Savaş başlar ve bilindiği gibi on yıl sürer. Menelaos'un savaşta oynadığı rol İlyada'da ayrıntılarıyla anlatılmıştır. Menelaos'un serüvenleri savaş sonrası efsanelerinde de büyük bir yer tutar. Tahta atın içindeki yiğitlerdendir, Troya yangını ve yağması sırasında Helena'yı sığındığı sunağın dibinde öldürmek ister, kılıcını kaldırır, tam vuracakken güzel kadının perişan halini, çıplak memesini görünce yumuşar, onu bağışlar. Hemen gemilerine binip denize açılırlar. Bir fırtına onları Girit kıyılarına atar. Menelaos burada birçok gemisini yitirir, ikinci yola çıkışında da Mısır kıyılarına atılır. Menelaos, kendisini Sparta'da görmeye gelen Odysseus oğlu Telemakhos'a Mısır'da beş yıl kaldığını anlatır. Gene yola çıkınca bu kez Nil ağzındaki Pharos adasında alıkonur ve ancak deniz ihtiyarı Proteus'u bağlayıp ondan öğüt aldıktan sonradır ki yurduna dönmeyi başarır (Od. IV, 351-593). Böylece Menelaos Troya seferine gitmek üzere Sparta'dan ayrıldıktan on sekiz yıl sonra yurduna dönmüş olur. Agamemnon'un tersine aksiliklerle karşılaşmaz, Sparta'daki tahtına oturur, eşi ve çocuklarıyla birlikte rahat bir ömür sürer. Telemakhos'u konuklayan, ona yol gösteren, armağanlar verip gönderen Menelaos görmüş, geçirmiş, olgun ve babacan bir adamdır. Eşi Helena da uslanmış, yumuşak ve tatlı bir eş ve bir anne olmuştur.</p>
	<h3 id="toc_id_575" class="block12">Menoitios.</h3>
	<p class="block6">(1) İapetos'la Klymene'nin oğlu, Prometheus, Epimetheus ve Atlas'ın kardeşi (Tab. 3). Bu Titan öbür kardeşleri gibi gururlu ve kendini beğenmiştir. Bu yüzden Zeus onu, "duman duman yıldırımlarıyla vurarak Erebos'un karanlıklarına yollar" (Hes. Theog. 510-515).</p>
	<p class="block6">(2) Aktor'la Aigina'nın oğlu, Patroklos'un babası (Tab. 21). Aigina tanrı Zeus'tan Aiakos'u doğurduktan sonra Aktor'la evlenip Menoitios'u dünyaya getirir, böylece Aiakos'la Menoitios üvey kardeş olurlar. Akhilleus'la can yoldaşı Patroklos arasındaki kan akrabalığı da buradan gelmedir. Menoitios, oğlu Patroklos kaza ile bir arkadaşını öldürünce onu Peleus'un yanına gönderir. Akhilleus'la Patroklos da bir arada büyüyüp yetişirler (<i class="calibre1">Patroklos</i>).</p>
	<h3 id="toc_id_576" class="block12">Mentor. </h3>
	<p class="block6">Odysseia'da sık sık adı geçen bir İthakeli, Odysseus'un sadık dostu. Odysseus Troya seferine çıkmadan önce evini ve ailesini ona emanet eder. Mentor da onun çıkarlarını taliplere karşı korumaya çalışır, ama başaramaz. Tanrıça Athena Odysseia'da Telemakhos'a kılavuzluk etmek, ya da Odysseus'a taliplerin hakkından gelmek için yardımcı olmak istedikçe Mentor kılığına girer. Bu yüzden Mentor bir has isim olmaktan çıkmış ve yol gösterici, kılavuz rehber anlamına kullanılagelmiştir.</p>
	<h3 id="toc_id_577" class="block12">Mercurius. </h3>
	<p class="block6">Hermes tanrının Roma dininde karşılığı. Efsaneleri de Hermes'inkilerle bir tutulmuştur (<i class="calibre1">Hermes</i>).</p>
	<h3 id="toc_id_578" class="block12">Meriones. </h3>
	<p class="block6">İlyada'da adı geçen Giritli önder. İdomeneus'un arkadaşı (<i class="calibre1">İdomeneus</i>).</p>
	<h3 id="toc_id_579" class="block12">Merope. </h3>
	<p class="block6">Pleiadlardan biri. Korinthos kralı Sisyphos'la evlenir ve Glaukos'a ana olur (<i class="calibre1">Pleiadlar</i>).</p>
	<h3 id="toc_id_580" class="block12">Metaneira. </h3>
	<p class="block6">Eleusis kralı Keleos'un karısı. Demeter'i evinde hizmetçi olarak çalıştırır (<i class="calibre1">Demeter</i>).</p>
	<h3 id="toc_id_581" class="block12">Metis. </h3>
	<p class="block6">Adı akıl, us, bilgelik anlamına gelen Metis, Okeanos'la Tethys'in kızı, yani ikinci kuşak tanrılardandır (Tab. 4). Zeus'un ilk eşi olmuştur: Bir efsaneye göre Kronos'un yuttuğu çocukları kusmasını sağlayan ilacı Zeus'a veren odur. Zeus onunla birleşip Athena'ya gebe bırakınca, Uranos'la Gaia tanrıyı uyarmışlar, Metis'ten doğacak bir erkek çocuğunun kendisini tahttan atıp yerine geçebileceğini bildirmişler, bunun üzerine de Zeus Metis tanrıçayı yutmaya karar vermiş. Yuttuktan sonra Athena'yı kafasından doğurmuş (<i class="calibre1">Athena</i>).</p>
	<h3 id="toc_id_582" class="block12">Midas. </h3>
	<p class="block6">Midas efsanede olduğu kadar tarih ve arkeoloji kaynaklarında da adı geçen bir Phrygia kralıdır. Phrygia'da bulunmuş birçok anıtlar bugün de onun adını taşır, birçok efsane ve masallar anısını yansıtır. Bu efsanelerin hepsi bölgeye özgü nitelikte ve Ana Tanrıça Kybele'nin kültüyle ilgili görünmektedir.</p>
	<p class="block6">Herodot'a göre Midas, Phrygia'nın birinci kralı ve Gordium'un kurucusu sayılan Gordias'ın oğludur. Gordias'ın Ana Tanrıça ile birleşmesinden, doğduğu söylenen Midas büyüyünce Kybele'nin başrahibi olmuş ve tanrıçanın Pessinus'taki büyük tapınağını kurmuş. Midas’ın ilişkisi yalnız Kybele ile de değildir, Kybele gibi Anadolu toprağına özgü şarap tanrısı Dionysos'a da yakından bağlıdır. Midas üstüne anlatılan efsanelerin hepsinde bu Phrygia kralı Dionysos'un bağışladığı nimetlerden fazlasıyla pay almış, tanrının peşinden giden alaya karışmış, sırlarına ermiş, yoluna baş koymuş ve bölgesel törelerini savunan bir kişi olarak canlandırılmaktadır. Bu efsanelerin yalnız Phrygia'yı değil, Lydia ve Karia gibi Ege'nin geniş bir bölgesini kapladıkları da dikkati çeker.</p>
	<p class="block6">Ovidius'un "Değişimler"de anlattığı bir efsanesi şöyledir: Silenos tanrı Dionysos'un alayında ihtiyar, sarhoş bir satyr'dir, bir gün tanrı Phrygia ve Lydia dağ ve koruluklarında dolaştığı sırada Silenos uyuyakalır ve Bakkhalarla Satyr'ler onu sızdığı yerde bırakarak uzaklaşırlar. Köylüler onu bulur ve boynunda taşıdığı çiçek çelenkleriyle bağlayarak kral Midas'a götürürler. Bakkha sırlarına ermiş olan Midas Silenos'u hemen tanır ve onu on gün, on gece sarayında konuklayıp yedirir, içirir, sonra da İhtiyar yoldaşını tanrıya götürür, verir. Dionysos buna o kadar sevinir ki, Midas'a dilediğini vereceğini söyler. Midas da her dokunduğu şeyin altın olmasını diler. Tanrı bu dileğin ne kadar yersiz ve tehlikeli olduğunu anlar, ama söz vermiştir bir kere. Midas sarayına dönerken yolda kopardığı bir dal altın olur, yerden topladığı bir çakıl taşı altın olur, kopardığı bir buğday başağından altın taneleri dökülür, buna fazlasıyla sevinir, ne var ki sofrasına oturup ekmeği ağzına götürüp, şarabı dudaklarına degdirince ekmek de, şarap da altın külçesine dönüşür ve bu böyle gider, ta ki kral dileğinden vazgeçip tanrıya bir daha yakarsın. Bakkhos Midas'ı bağışlar, ona Sardes'e gitmesini, Paktolos (Sart) deresinin kaynağına dek çıkmasını ve topraktan fışkıran sularla başını ve ellerini yıkamasını buyurur. Kral da öyle yapar ve ırmak sularında arınır, ama o gün bugün Paktolos altın pulları sürüklemektedir, altın diyarı Sardes'in zenginliği de oradan.</p>
	<p class="block6">Plutarkhos bu efsaneyi biraz başka biçimde anlatır: Midas ülkesinin uzak bir ilini gezmeye gitmiş, bir çölün ortasına düşmüş, içecek bir damla su bulamamış, Toprak Ana acınır, ona, çölün ortasında bir kaynak fışkırtmış, ama Midas kaynağa yaklaşıp su içmeye yeltenince suyun altına dönüştüğünü görmüş. Bu kez kral tanrı Dionysos'a yakarmış, Dionysos da kaynaktan saydam bir su akmasını sağlamış. Bu kaynağa Midas Pınarı denmiş.</p>
	<p class="block6">Kral Midas'ı asıl ünlü kılan masal kulaklarıyla ilgili masaldır. Ovidius bunu tanrı Pan'ın Apollon'la yarışmasına atıf yaparak anlatır, başka efsanelerde Apollon'la yarışan Pan değil, Marsyas'tır. Kral Midas bir gün Tmolos (Bozdağ) dağının yamaçlarında dolaşırken Apollon'la Pan'ın (ya da Marsyas'ın) yarıştıklarını ve bu yarışmaya yargıç olarak dağ tanrısı Tmolos'u seçtiklerini görür. Midas Apollon'un lyra'sını da, Pan'ın (ya da Marsyas'ın) kavalını da dinler. Ne yapsın ki kaval sesini daha çok beğenir. Bozdağ eteklerinde bir dolaştınız mı, Sardes Tapınağının karşısında yükselen o bakır rengi dağa hiç baktınız mı bilmem, ama oranın havasını, çevresini biliyorsanız, siz de Apollon'un sazına degil, Marsyas'ın kavalına ödül verirsiniz eminim O çevreye başka ses yakışmaz çünkü, doğa kıvır kıvır koyun sürülerini de, kavalıyla çobanını da kendiliğinden yaratır gibidir. Her neyse Tmolos Apollon'a vermiş ödülü, ama yarışmaya tanık olan Midas hiç gerekmezken kavalı daha çok beğendiğini söylemiş. Apollon tanrı cezayı Marsyas'a vermiş, ama Midas'tan da öcünü almış: Kralın kulaklarını uzatıp uzatıp eşek kulağına çevirmiş. Midas eşek kulaklarını Phrygialıların sivri külahı altında bir süre gizlemiş olsa gerek, berberi olmasa, belki sonuna dek gizleyebilecekti, ama her gün saçını, sakalını tıraş eden berber görmüş eşek kulaklarını, kimseye açmadığı bu sırdan kurtulmak için toprağa bir delik kazmış ve içine eğilerek, "Midas'ın kulakları eşek kulaklarıdır" diye fısıldamış. Ama kazma vurduğu yerin çevresinde ossaat otlar, kamışlar bitmiş, bunlar yel estikçe dile gelerek, "Midas'ın kulakları eşek kulaklarıdır" diye yankılanmaya başlamışlar.</p>
	<p class="block6">Bu efsanenin öyle yerli bir havası var ki çağdaş tiyatro yazarlarımızdan Güngör Dilmen'e bir piyes esinlemiş. "Midas'ın Kulakları”nda Dilmen eski efsaneye bir motif daha katar, Midas kulaklarından korkmakta, utanmaktadır, ama ne zaman ki bu korkuyu yenerek halkının karşısına çıkar, uzun kulakları bir ayıp değil, bir mucize, bir üstünlük oluverir halkının gözünde. Onun içindir ki sonunda Apollon tanrı Midas'ın uzun kulaklarını kurutup normal insan kulağı biçimine sokunca, Midas halkın gözünde bir kahraman olmaktan çıkar, halkı aldatan bir yalancı oluverir. Öyle ki bahtsız kral yerlere kapanıp tanrıdan eşek kulaklarını geri istemek zorunda kalır. Dilmen'in piyesi bir efsanenin nasıl yeni yeni yorumlarla genişletilip yaşatılabilecegine örnektir.</p>
	<h3 id="toc_id_583" class="block12">Miletos. </h3>
	<p class="block6">Milet şehrinin kurucu kahramanı. Efsaneye göre Apollon'un oğludur. Girit'te doğmuş ve Minos onu Girit'ten sürmüş, Anadolu'ya gelince de Maiandros ırmak tanrının kızıyla evlenmiş. Kaunos'la Biblys'in babası sayılır. Başkaca bir efsanesi yoktur.</p>
	<h3 id="toc_id_584" class="block12">Minerva.</h3>
	<p class="block6">Tanrıça Athena'nın Latince adı. Minerva İtalya'nın yerlisi olmasa gerek. İlkin Etrüsklerin, sonra da Yunanlıların etkisiyle Roma'nın başlıca üç tanrısından biri olmuştur. İupiter, İuno ve Minerva Capitolium üçlüsü diye anılırdı. Kendine özgü bir efsanesi yoktur.</p>
	<h3 id="toc_id_585" class="block12">Minos. </h3>
	<p class="block6">Zeus'la Europe'nin oğlu, Sarpedon'la Rhadamanthys'in kardeşi sayılan efsanelik Girit kralı (Tab. 11 ve 15).</p>
	<p class="block6">Minos Girit tahtına çıkmak isteyince üç kardeş arasında kavga kopmuş, ama Minos tanrıların kendisinden yana olduklarını ileri sürmüş, bunu tanıtlamak üzere de Poseidon tanrıdan bir dilek dilemiş, denizden bir boğa çıkarmasını istemiş, bu boğayı da sonra gene tanrıya kurban etmeye söz vermiş. Dilediği gibi olmuş, denizden köpükler gibi ak bir boğa çıkagelmiş. Minos boğayı almış, tahta oturmuş, ama hayvanı tanrıya kurban etmeyi unutmuş. Güzelim ak boğayı sürülerinin arasına damızlık olarak göndermiş. Bu duruma çok kızan deniz tanrı ak boğayı Minos'un başına bela etmiş, bir efsaneye göre hayvan kudurmuş, ortalığı kasıp kavurduğu bir sırada Herakles'in elinden öldürülmüş, ama iş bununla da kalmamış, kralın karısı Pasiphae bu boğaya doğadışı bir aşkla tutulmuş ve onunla birleşmiş. Kral Minos güneş tanrı Helios'un kızlarından Pasiphae ile evlenmişti. Bir zamanlar Europe gibi boğaya vurulan Pasiphae ak boğayla birleşebilmek için Daidalos'a bir inek heykeli yaptırır, içine girer ve gebe kalarak Minotauros'u doğurur (<i class="calibre1">Daidalos, Pasiphae</i>). Ondan sonra da Girit sarayının yaşamı karmakarışık olur. Helios döllerinin hepsi gibi Pasiphae de büyücüdür, seviştiği boğayı öldürttü diye Minos'u büyüler, yatağından yılanlar, çıyanlar, akrepler çıkmasını sağlar, bunlar işi çapkınlığa vuran Minos'un yatağına giren her kadını sokup öldürmekteymişler. Minos'un erkeklerle aşk maceraları olduğu da ileri sürülür. Pasiphae'den olan iki kızı Ariadne ile Phaidra'nın ömürleri de garip serüvenlerle geçmiştir (<i class="calibre1">Ariadne, Phaidra</i>).</p>
	<p class="block6">Bu masallara karşın Minos efsaneye ilkel çağların en doğru ve haksever kralı diye geçmiştir. Tanrı Zeus'tan esinlenerek yasalar çıkarttığı için öldükten sona Hades'teki üç yargıcın biri olmuş. Minos arkeolojide adını taşıyan çağlarda Girit'in komşu adalar ve kıyılar üzerindeki egemenliğini simgeleyen Atina ile savaşı ve oradan üç yılda (ya da yılda) bir yedi delikanlıyla yedi genç kızın Minotauros'a kurban olarak verilmesi efsanesi de böyle bir durumun dile gelmesidir. Masala göre Minos'un bu seferi kardeşi Androgeos'un ölümünden öç almak içindir (<i class="calibre1">Androgeos</i>). Ama Minos yalnız Yunanistan yarımadasına değil, Anadolu kıyılarıyla Sicilya'ya kadar da uzanmış derler. Karya'ya geldiği, Sicilya'ya ise Daidalos'u kovaladığı söylenir (<i class="calibre1">Daidalos</i>). Buralarda Giritlilerin koloniler kurdukları anlatılır.</p>
	<h3 id="toc_id_586" class="block12">Minotauros. </h3>
	<p class="block6">Adı Minos'un boğası anlamına gelen Minotauros insan bedenli, boğa başlı bir canavarmış. Tanrı Poseidon'un kral Minos'a gönderdiği bir boğa ile Minos'un karısı Pasiphae'den doğmaymış. Minos bu korkunç yaratığı saklamak için mimarı Daidalos'a Labyrinthos sarayını yaptırmış (<i class="calibre1">Pasiphae, Labyrinthos</i>). </p>
	<p class="block6">Theseus Minos'un kızı Ariadne'nin yardımıyla Minotauros'u öldürmüş (<i class="calibre1">Ariadne, Theseus</i>).</p>
	<p class="block6">Minotauros Girit sanatında derin izler bırakmış olan Girit'e özgü bir boğa kültünün simgesi olsa gerek.</p>
	<h3 id="toc_id_587" class="block12">Mnemosyne. </h3>
	<p class="block6">Adı bellek anlamına gelen Mnemosyne Uranos'la Gaia'nın kızıdır (Tab. 4). Efsaneye göre Zeus Pieria dağlarında dokuz gece yatmış ve Mnemosyne de dokuz Musaları doğurmuş.</p>
	<h3 id="toc_id_588" class="block12">Moira'lar. </h3>
	<p class="block6">Moira, pay ya da pay veren anlamına gelir. Efsanede üç olarak gösterilen Moira, yani kader tanrıçaları Hesiodos'ta "yaşama paylarımızı düzenleyenler" diye tanımlanır. Alın yazısı ve kader üstüne Yunan ilkçağının görüşü şudur: İnsan ana karnından doğar doğmaz kader onun ömür ipliğini bükmeye koyulur, üç Moira her insanın ipliğini büker dururlar, günün birinde de keserler, o anda insan ölür. İlyada'da dövüşen bir savaşçı için şöyle deniyor (İl. IV, 517): </p>
	<p class="block21">Bitti ömür yumağı tam o sırada!...</p>
	<p class="block6">Moira denince, çokluk ecel, ölüm akla gelir, onun içindir ki Homeros destanlarında kader diye çevrilen Moira uğursuz ve zorlu olarak nitelenir. Ne var ki Moira Zeus'tan da daha güçlü ve üstündür. Tanrılar babası ona karşı gelemez, onun kararını değiştiremez. Savaş alanında oğlu Sarpedon yaralanınca Zeus ikirciklidir, sevgili oğlunu alıp kaçırmayı geçirir aklından, ama Hera kaderi ileri sürerek dikilir karşısına (<i class="calibre1">Sarpedon</i>).</p>
	<p class="block6">Homeros'ta bir ya da birkaç Moira'dan söz edilir, ama adları söylenmez, Hesiodos bunları üç kız kardeş diye tanıtır ve adlarını verir. Moiralar Zeus'la Themis'in kızları, Horaların kardeşleridir (Theog. 905 vd.):</p>
	<p class="block4"> </p>
	<p class="block21">... Klotho, Lakhesis, Atropos tanrıçalar </p>
	<p class="block21">ki bilge Zeus büyük üstünlük vermişti</p>
	<p class="block21">onlara,</p>
	<p class="block21">ki onlar verir yalnız insanlara</p>
	<p class="block21">mutlu ya da mutsuz yaşama paylarını.</p>
	<p class="block4"> </p>
	<p class="block6">Burada Moiralar yalnız ömür payını değil, bir de mutluluk ve mutsuzluk payını veriyor demektir insanlara. Kimi yerde Kederle bir tutulan Moiraların efsanesi yoktur (<i class="calibre1">Kerter</i>). Onlar yarı dinsel, yarı filozofik bir görüşün canlandırılmış imgeleridir. Platon da Devlet'in son bölümünde, yeniden yeryüzüne çıkacak olan ruhların Moiralara başvurduğunu anlatır (Dev. X, 620 d-e):</p>
	<p class="block6">"<i class="calibre1">Bütün ruhlar hayatlarını, geçtikten sonra gene o sırayla Lakhesis 'e yaklaşmışlar. Lakhesis her birine kendi perisini vermiş; bu peri hayatı boyunca ona hizmet edecek, seçtiği kadere göre yaşatacakmış onu. Bu peri ilkin ruhu Klotho 'ya götürüp onun eli altından ve döndürdüğü kirmenden geçiriyormuş; böylece ruh seçtiği kadere bağlanıyormuş. Ondan sonra Airopos, Klotho 'nun eğirdiği kaderi ölçülmez hale sokuyor, sonunda ruh hiç arkasına dönmeden Kaderin tahtı önüne gelip duruyor, sonra öte yanına geçiyormuş</i>".</p>
	<h3 id="toc_id_589" class="block12">Moneta. </h3>
	<p class="block6">Haber veren, uyaran anlamına gelen Moneta, tapınağı Roma'da Capitolium tepesinde bulunan tanrıça İuno'nun bir ek adıdır. Bu adın nedeni İ. Ö. 390 yılında Roma'nın Galyalıların baskınına uğradığı sırada bu tapınağın kazlarının gece öterek düşmanın gelişini haber vermesidir.</p>
	<h3 id="toc_id_590" class="block12">Mopsos.</h3>
	<p class="block6">İkisi de tanrı sözcüsü olan iki efsanelik kişinin adı.</p>
	<p class="block6">(1) İdmon'la birlikte Argonaut'lar seferine katılır ve Argo gemisinde kâhin olarak görev yapar. Seferin sonunda Libya'ya varıldığında Mopsos bir yılan tarafından ısırılıp ölür (<i class="calibre1">Argonaut'lar</i>).</p>
	<p class="block6">(2) Teiresias'ın torunu, Manto'nun oğlu. Babasının kimliği üstüne kaynaklar ayrılır: Bütün kâhinler gibi Apollon'dan doğma olduğu söylenir, ölümlü babası ise Argoslu Rhakios imiş (<i class="calibre1">Manto, Rhakios</i>). Mopsos'un Kolophon şehrini kurduğu anlatılır. Anası Manto'nun Klaros'taki Apollon tapınağını kurması üzerine Mopsos oranın tanrı sözcüsü olur, bu sıfatla zamanın en büyük kâhini Kalkhas'la yarışmaya girişir, Akhaların başkâhinini her bakımdan yener, üstünlüğü meydana çıkınca, Kalkhas öfkesinden canına kıyar (<i class="calibre1">Kalkhas</i>). Mopsos bundan sonra yine Troya'dan dönen Amphilokhos'la birlikte Kilikya'da Malsos şehrini kurarlar, teke tek kavgada birbirlerini öldürürler (<i class="calibre1">Amphilokhos</i>).</p>
	<h3 id="toc_id_591" class="block12">Morpheus.</h3>
	<p class="block6">Uyku tanrısı Hypnos'un üç bin çocuğundan biri sayılan Morpheus'un adı biçim anlamına gelen "morphe" (Lat. forma) den türemedir. Morpheus insanlara uykuda çeşitli biçimlerde görünen düşleri simgeler. Uyku ve düş tanrılarının hepsi gibi Morpheus da kanatlıdır. Kocaman, hızlı kanatlarıyla dünyanın bir ucundan öbür ucuna şıp diye uçarmış.</p>
	<h3 id="toc_id_592" class="block12">Mucius Scaevola.</h3>
	<p class="block6">Tarquinius kralları Roma'dan kovulunca Porsenna adında bir Etrüsk kralı şehri kuşatmış. Mucius adlı bir Romalı da düşman karargâhına girip Porsenna'yı öldürmek istemiş, ama kralı tanımadığı için yanılarak bir başkasını öldürmüş. Yakalanıp Porsenna'nın önüne getirilince Mucius orada bulunan bir ocağa sağ elini koyup büsbütün yanıncaya kadar çıkarmamış. Bu eyleme şaşan Porsenna Mucius'a kılıcının geri verilmesini buyurmuş, kendisine de bunu niçin yaptığını sormuş. Mucius kendi elinin yanmasının önemsiz olduğunu, çünkü kendisi gibi kurban olmaya hazır üç yüz Romalı bulunduğu söylemiş. Korkuya kapılan Porsenna hemen Roma ile barış anlaşmasına girişmeyi yeğ görmüş. Mucius'a da artık sag elini kullanamadığı için solak anlamına gelen Scaevola adı takılmış.</p>
	<h3 id="toc_id_593" class="block12">Musalar. </h3>
	<p class="block6">İlkçağ yazınında bir tanrısal varlık vardır ki ondan söz ederken her ozan, her yazar duygulanır, sesi bir başka içtenlik ve dokunaklılıkla çınlar kulaklarımızda. Bu varlık Yunanca "<i class="calibre1">mousa</i>", Latince "<i class="calibre1">musa</i>" diye adlandırılıp batı dillerinin hepsine giren esin perisidir. Ama Musa yalnız şairlere şiirler esinleyen bir peri de değildir, etki alanı çok daha geniştir. Adının kökeni asıl kimliğinin açıklanmasına yardım eder: "Mousa" Yunanca akıl, düşünce, yaratıcılık gücü kavramlarını içeren "men" kökünden gelmedir. Bu kök Zeus'un Musaları üretmek için birleştiği Titan tanrıça Mnemosyne'nin adında da görülür, Athena'ya gebe kalan Metis'in adında da (Tab. 4). O da demektir ki, kaba güçleri yenip başa geçtikten sonra kendi egemenliğini kurabilmek için Zeus tanrının ilk işi düzenli ve ölçülü oldukları oranda yaratıcı olan güçleri benimsemek olmuştur. Musalar işte bu gücün ürünü ve simgesidir. Bu güç ise tanrıya olduğu kadar insana da vergidir, giderek Olympos tanrıları insanüstü doğa güçlerinden uzaklaşıp insana yaklaşmayı amaç edindikleri zaman benimsedikleri bir güçtür. Musalar böylece insan ve tanrı arası birer varlık olarak düşünülebilir; insanı tanrı, tanrıyı insan yapar Musalar. Onun içindir ki böyle duygulanır şairler de onlardan söz ederken. İnsana yaşamanın asıl tadını bağışlayan bu tanrısal varlığı her alana, özellikle sanat alanına yerleştirmiş olmak ilkçağ düşüncesinin bir parıltısıdır. Kuru bir şair diye tanınan Hesiodos bile bakın nasıl coşar Musalardan dem vurunca. Hesiodos kendi anlatır ki Helikon dağının yamaçlarında sürülerini otlatan bir çobanmış, "dünyanın yüz karası zavallı bir yaratık" iken Musalar onu görür, çiçek açan bir defneden kopardıkları bir dalı ona asa diye verir (Theog. 31 vd.):</p>
	<p class="block4"> </p>
	<p class="block21">Sonra tanrısal sesler üflediler içime </p>
	<p class="block21">olacakları ve olmuşları yüceltmek için, </p>
	<p class="block21">ve hele övmek için kendilerini </p>
	<p class="block21">her söylediğim destanın başında ve</p>
	<p class="block21">sonunda.</p>
	<p class="block4"> </p>
	<p class="block6">Hesiodos böylece şair olunca, şu sözlerle tanımlar Musaları (Theog. 52 vd.):</p>
	<p class="block4"> </p>
	<p class="block21">Olympos'lu Musalar, koca kalkanlı Zeus'un</p>
	<p class="block21">kızları.</p>
	<p class="block21">Eleutheros yamaçlarının kraliçesi</p>
	<p class="block21">Mnemosyne </p>
	<p class="block21">Kronos oğluyla birleşip Pieria'da </p>
	<p class="block21">getirdi onları dünyaya </p>
	<p class="block21">belaları unutturmak ve kaygıları dindirmek</p>
	<p class="block21">için.</p>
	<p class="block21">Dokuz gece buluştu onunla kutsal</p>
	<p class="block21">yatağında </p>
	<p class="block21">engin akıllı Zeus ölümsüzlerden uzakta. </p>
	<p class="block21">Günler, aylar geçip bir yıl tamam olunca </p>
	<p class="block21">dokuz kız getirdi dünyaya Mnemosyne.</p>
	<p class="block21">Dokuz eş yürekli kızdır bunlar </p>
	<p class="block21">ezgiler söylemektir bütün İşleri, </p>
	<p class="block21">başka hiçbir kaygı yoktur yüreklerinde. </p>
	<p class="block21">Karlı Olympos'un en yüksek tepesinde, </p>
	<p class="block21">oradadır koroları ue güzelim yurtları, </p>
	<p class="block21">Kharitler de Himeros da başlarında </p>
	<p class="block21">yükselir güzel sesleri havalarda, </p>
	<p class="block21">yürür dururlar Olympos yolunda, </p>
	<p class="block21">tanrısal bir ezgi sarar dört bir yanı, </p>
	<p class="block21">kara toprak yankılanır tanrı övgüleriyle, </p>
	<p class="block21">büyülü bir ses yükselir adımlarından </p>
	<p class="block21">yürürken yüce babalarına doğru... </p>
	<p class="block21">İşte böyle seslenir Olympos'lu Musalar </p>
	<p class="block21">dokuz tanrısal kızı ulu Zeus'un: </p>
	<p class="block21">Kilo, Euterpe, Thalia, Melpomene, </p>
	<p class="block21">Terpsikhore, Erato, Polhymnia, Urania </p>
	<p class="block21">ve hepsinin başı sayılan Kalliope... </p>
	<p class="block21">İşte budur Musaların insanlara verdiği, </p>
	<p class="block21">Musalardan ve okçu Apollon'dan gelir </p>
	<p class="block21">yeryüzündeki ozanlar ve çalgıcılar </p>
	<p class="block21">nasıl Zeus'tan gelirse krallar. </p>
	<p class="block21">Ne mutlu Musaların sevdiği insana </p>
	<p class="block21">bal akar onun dudakları arasından. </p>
	<p class="block21">Bir insanın dertsiz başına dert mi düştü, </p>
	<p class="block21">üzüntüden kan mı kurudu yüreğinde, </p>
	<p class="block21">Musaların sevgilisi bir ozan </p>
	<p class="block21">anlatınca eski insanların destanlarını, </p>
	<p class="block21">övünce Olympos'un mutlu tanrılarını </p>
	<p class="block21">unutuverir hemen dertlerini, </p>
	<p class="block21">çıkar, gider aklından üzüntüleri </p>
	<p class="block21">şenletir onu tanrıçaların büyüsü.</p>
	<p class="block4"> </p>
	<p class="block6">Homeros'un iki büyük destanı da Musalara seslenişle başlar, ama burada ozan tek bir Musa'ya seslenir ve ona tanrıça der sadece:</p>
	<p class="block4"> </p>
	<p class="block21">Söyle, tanrıça, Peleus oğlu Akhilleus'un</p>
	<p class="block21">öfkesini söyle... </p>
	<p class="block21">Anlat bana, tanrıça, bin bir düzenli yaman</p>
	<p class="block21">adamı...</p>
	<p class="block4"> </p>
	<p class="block6">Musaların sevgilisi ozanın toplumda ne kadar saygı ve sevgi gördüğü Odysseia'da canlandırılan Demodokos tipinden bellidir (<i class="calibre1">Demodokos</i>). Bu tutum ve davranış Homeros'la başlar, ilkçağın son demlerine kadar süregider, Musaların yetki alanları çağlar ve şairlere göre değişir. Genellikle şöyle bir bölümleme yapılır: </p>
	<p class="block6"><b class="calibre2">Kalliope</b>, destan şairi ya da lirik şiir; </p>
	<p class="block6"><b class="calibre2">Kilo</b>, tarih; </p>
	<p class="block6"><b class="calibre2">Polhymnia</b>, pantomim; </p>
	<p class="block6"><b class="calibre2">Euterpe</b>, flüt; </p>
	<p class="block6"><b class="calibre2">Terpsikhore</b>, dans; </p>
	<p class="block6"><b class="calibre2">Erato</b>, korolu şiir; </p>
	<p class="block6"><b class="calibre2">Melpomene</b>, tragedya; </p>
	<p class="block6"><b class="calibre2">Thalia</b>, komedya; </p>
	<p class="block6"><b class="calibre2">Urania</b>, gökbilimi.</p>
	<p class="block6">Musaların kendilerine özgü efsaneleri yoktur , tanrıların bütün şenliklerinde ezgi söyler, dans ederler, Thetis'le Peleus'un, Kadmos'la Harmonia'nın düğünlerinde bulunmuşlardır. Adlarının geçmediği hemen hemen hiç şiir yoktur.</p>
	<h3 id="toc_id_594" class="block12">Musaios. </h3>
	<p class="block6">Adı Musalarla ilgili efsanelik bir ozan. Yerine göre Orpheus'un arkadaşı, öğrencisi ya da oğlu sayılan Musaios Attika efsanesinde Orpheus'a karşılık yaratılmış bir tip olsa gerek: Mistik nitelikteki ezgileri Eleusis gizemleriyle ilişkili derlerdi.</p>
	<h3 id="toc_id_595" class="block12">Mygdon.</h3>
	<p class="block6">İlyada'da adı geçen bir Phrygla kralı, Sangarios (Sakarya) ırmağı kıyılarında otururmuş da günün birinde Amazonların saldırısına uğramış. O zaman kral Priamos onun yardımına koştuğundan Mygdon da Troya savunmasına katılır (İl. III, 181 vd.).</p>
	<h3 id="toc_id_596" class="block12">Myrina.</h3>
	<p class="block6">İlyada'da Troya şehrinin topografyası üstüne çok az bilgi verilir. Verilenlerden biri Amazonlar kraliçesi Myrina ile ilgilidir (İl. II, 811 vd.):</p>
	<p class="block4"> </p>
	<p class="block21">Şehrin önünde sarp bir tepe var, </p>
	<p class="block21">çıkılır ovanın dört bir yanından tepeye, </p>
	<p class="block21">Batieia adını takmıştır ona halk, </p>
	<p class="block21">ölümsüzlerse yüksek atlayan Myrrhine'nin</p>
	<p class="block21">mezarı der.</p>
	<p class="block4"> </p>
	<p class="block6">Bu bilgi açık seçik değildir, bu Batieia bir tanrıça mı ki ölümsüzler ona başka bir ad veriyorlar? Bir kaynağa göre Myrina ya da Batieia Troas bölgesinin eski kralı Teuker'in kızıdır (Tab. 16). Teuker onu ülkesine konuk gelen Dardanos'a verir, böylece Myrina Troya kral soyunun dişi atası olur.</p>
	<p class="block6">Myrina üstüne anlatılan öbür efsaneler şunlardır: Amazonlar kraliçesi Myrina Okeanos kıyılarında bulunan Atlantis ülkesine saldırmış ve yaya üç bin, atlı yirmi bin savaşçı kadının başında Atlantis ülkesinin başkentini almış. Erkeklerin hepsini kılıçtan geçirmiş, kadınları da köle etmiş. Öbür Atlantlar teslim olmuşlar, Myrina da cömert davranarak onlara bir kent kurmuş, bu kente Myrina adı verilmiş. Sonra da onlarla birlikte Gorgolara karşı savaş açmış. Gorgoları yenerek birçoğunu esir almış, ama gece esirler bekçilerine saldırıp büyük sayıda Amazon öldürmüşler. Amazonlar bunların hakkından gelip, ölen arkadaşlarına büyük mezarlar yapmışlar. Gorgolar da sonradan Perseus ve Herakles'in elleri altında yenilmişler (<i class="calibre1">Gorgo, Perseus</i>).</p>
	<p class="block6">Efsaneye göre Myrina bu savaşlarla kalmamış. Libya ve Mısır'a geçmiş, oraları da ele geçirdikten sonra Arabistan ve Suriye yoluyla Anadolu'ya gelmiş ve Kilikyalılara boyun eğdirmiş. Toros dağlarını da aştıktan sonra Phrygia'dan geçerek Kaikos (Bakırçayı) kıyılarına gelmiş ve orada (yani Bergama ovasında) yerleşmiş. Myrina'yı öldüren kral Mopsos’muş. Efsane niteliğini taşımayan bu olaylar tarihsel bazı olaylara göre kurulmuş olsa gerek (<i class="calibre1">Amazonlar</i>).</p>
	<h3 id="toc_id_597" class="block12">Myrmeks. </h3>
	<p class="block6">Adı karınca anlamına gelen Myrmeks hamarat, becerikli bir Atinalı kızmış. Athena da bu yüzden onu sever, tutarmış, ama günün birinde Myrmeks tannçanın bulgusu olan sapanı bulmuş olmakla övünmüş, Athena da bu yalana kazarak onu bir karıncaya dönüştürmüş.</p>
	<h3 id="toc_id_598" class="block12">Myrmidon. </h3>
	<p class="block6">Akhilleus ve babası Peleus'un yönettikleri Tesalyalı boya adını veren kahraman. Zeus'un oğlu olmakla geçinir.</p>
	<h3 id="toc_id_599" class="block12">Myrrha.</h3>
	<p class="block6">Kıbrıs kralı Kinyras’ın kızı (<i class="calibre1">Kinyras, Adonis, Smyrna</i>),</p>
	<h3 id="toc_id_600" class="block12">Myrtilos. </h3>
	<p class="block6">Pelops'la Hippodameia efsanesinde adı geçen arabacı. Myrtilos Oinomaos'un arabasının cıvatalarını gevşetmiş, böylece Pelops'un yarışı kazanmasını ve Hippodameia ile kaçmasını sağlamış. Hippodameia'ya âşık olduğu ya da ondan yaptığı işe karşılık bir gece yatma sözü aldığı söylenen Myrtilos'u Pelops denize atmış, Myrtilos da can verirken Pelops ve soyuna lanet okumuş, Pelopsogullarının başına gelen bütün belaların nedeni de buymuş (<i class="calibre1">Hippodameia, Pelops, Oinomaos</i>).</p>
	<p class="block4"> </p>
	<h1 class="block11" id="id_N"><span class="text1"></span><span class="text2">N</span><span class="text1"></span></h1>
	<h3 id="toc_id_601" class="block12">Naiades. </h3>
	<p class="block6">Naisler ya da Naiaslar, adları yüzmek anlamına gelen fiilden türemiş olan su perileridir. Ağaç perileri (<i class="calibre1">Drysa, Hamadryas</i>) gibi uzun ömürlü olurlar, ama ölümsüz değildirler. Yaşamları, içinde bulundukları kaynak, dere ya da ırmağa bağlıdır.</p>
	<p class="block6">Kaynakları efsanelere göre değişir, Homeros bunların bütün nympha'lar gibi Zeus'un kızları olduğunu söyler. Kimi mythos yazarı onları Okeanos soyuna bağlar. Asopos gibi ırmakların perileri, ırmağın kızları sayılır. Her suyun kendine özgü bir Naias'ı vardır, kiminin adı efsaneye geçmiştir (<i class="calibre1">Arethusa, Salmakis</i>).</p>
	<p class="block6">Naiasların, sularını içen ya da sularına dalan hastaları iyileştirme güçleri vardır. Tersine kimi inançlara göre Naiaslar sularında yıkanan insanları çıldırtmış, ya da gizli bazı hastalıklara çarptırmıştır (<i class="calibre1">Nympha</i>).</p>
	<h3 id="toc_id_602" class="block12">Naksos. </h3>
	<p class="block6">Kyklad takımadalarından Naksos adasına adını veren kurucu kahraman. Bir efsaneye göre Naksos Karyalı göçmenlerin başında eskiden Dia adını taşıyan bu adaya gelmiş, yerleşmiş ve ona adını vermiştir. Bu olay Theseus'tan üç kuşak önce olmuştur.</p>
	<p class="block6">Başka bir kaynakta onun Endymion'la Selene'nin oğlu olduğu, daha başkasında da Apollon'la Akallis'ten doğduğu söylenir (<i class="calibre1">Akallis</i>). Efsanelerin birleştiği bir nokta Naksos adasının Anadolu'dan gelme göçmenlerle meydana getirildiğidir.</p>
	<h3 id="toc_id_603" class="block12">Nana. </h3>
	<p class="block6">Sangarios (Sakarya) ırmağının kızı, Agdistis-Attis efsanesinde adı geçer. Halikarnas Balıkçısı serüvenini şöyle anlatır (Hey Koca Yurt, s. 23):</p>
	<p class="block6">"<i class="calibre1">Sakarya ırmağının kızı, su perisi Nana, sıcak bir günün akşamı serinlemek için, kendini Sakarya suyuna atmış. Şıpır şıpır yıkanırken, bir badem ağacının dalı üzerine eğilmiş. Su perisi bademi kırıp soymuş. Beyaz badem İçini yemeden önce, her nedense, badem içinin aklığını, teninin aklığı üzerine tutmuş. Badem içini, yumuşak iki göğsü arasında tutarken, hayret ve hayranlıkla bakakalan gözleri önünde tuhaf bir şeyler olmaya bağlamış: Sanki badem içinin ve göğsünün aklığı eriyerek birbirine karışmaya koyulmuş. Nana böyle bakadururken, içine tatlı bir baygınlık yayılmış. O sıralarda güneş, pembe pembe batmaktaymış, bütün dünya pespembe bir boşluk olmuş. Uyandığında yıldızlar pırıl pırılmış. Tatlı tatlı esnerken, gebe kalmış olduğunun farkına varmış. Dokuz ay sonra, yüzüne; bakılmayacak güzellikte bir oğlan doğurmuş</i>".</p>
	<h3 id="toc_id_604" class="block12">Nannakos.</h3>
	<p class="block6">Masala göre, Nannakos çok eski zamanlarda, Deukalion tufanından önce yaşamış bir Phrygia kralıdır. Tufan olacağını öngörmüş ve olmaması için topluca yakarmalar, yalvarmalar düzenlemiş. Bu dualar sırasında da Nannakos habire gözyaşı dökermiş. Bu yüzden "Nannakos'un gözyaşları" diye bir deyim kalmıştır.</p>
	<p class="block6">Başka bir efsaneye göre, Nannakos üç yüzyıl yaşamış, ölünce de bütün halkının yok olacağını bildiren bir tanrı sözü varmış, öldüğü gün halk topluca ağlamaya koyulmuş, biraz sonra da tufan olmuş, böylece tanrı sözü gerçekleşmiş.</p>
	<p class="block6">Bu masallar Tufan efsanesinin Anadolu kaynaklı olduğunu açığa vurmaktadır.</p>
	<h3 id="toc_id_605" class="block12">Narkissos. </h3>
	<p class="block6">Nergis çiçeğine adını veren Narkissos'un öyküsü hemen her çağda şairleri esinlemiş bir öyküdür. Onu en güzel anlatanlar arasında da Latin şairi Ovidius önde gelir. Ovidius, Narkissos'la Ekho efsanelerini birleştirerek iki insanın aşk uğruna harcadıkları boşuna çabaları bir tek dram olarak canlandırır. Onun ustaca anlatımından birkaç parçayı aşağıya almayı uygun gördük. Verdiğimiz çeviri, 1944 yılı Tercüme Mecmuası'nda çıkan Can Yücel'in çevirisidir:</p>
	<p class="block4"> </p>
	<p class="block21">Ekho görünce Narkissos'u bir ıssız kırda</p>
	<p class="block21">dolaşırken </p>
	<p class="block21">arzu sardı gönlünü, düştü gizlenerek</p>
	<p class="block21">izlerinin ardına; </p>
	<p class="block21">bir çıranın ucuna sürülmüş yanıcı kükürt </p>
	<p class="block21">beri getirilen alevi nasıl kaparsa </p>
	<p class="block21">Ekho da yaklaştıkça ona daha yakından</p>
	<p class="block21">yanıyordu aşkla. </p>
	<p class="block21">Kaç kere okşayıcı gözlerle ona sokulmak, </p>
	<p class="block21">kaç kere yumuşak dileklerini ona sunmak</p>
	<p class="block21">istedi;</p>
	<p class="block21">yaradılışı vermedi izin söze başlamaya, </p>
	<p class="block21">bekleyebilirdi ancak sözleri ki onlara cevap</p>
	<p class="block21">yollayacak.</p>
	<p class="block4"> </p>
	<p class="block6">Narkissos'la Ekho arasında anlamsız diyalog şöyle sürdürülür:</p>
	<p class="block4"> </p>
	<p class="block21">Bağırdı: "Orada kim var?", "Var" diye cevap</p>
	<p class="block21">verdi yankı.</p>
	<p class="block21">Narkissos, "Burada buluşalım" der, Ekho </p>
	<p class="block21">da koşa koşa çıkar ormandan, ama oğlan kızı </p>
	<p class="block21">görünce kaçmaya koyulur:</p>
	<p class="block21">"Ölmek yeğdir" diye bağırıyordu "olacaksa</p>
	<p class="block21">senin her şeyim". </p>
	<p class="block21">Ekho başka bir şey söylemedi: "Senin her </p>
	<p class="block21">şeyim ".</p>
	<p class="block21">Bundan sonra da asıl Narkissos efsanesi </p>
	<p class="block21">başlar:</p>
	<p class="block21">Berrak bir pınar vardı, dalgalarında</p>
	<p class="block21">gümüşler oynaşır, </p>
	<p class="block21">Ona ulaşan ne bir çoban, ne otlayan bir</p>
	<p class="block21">keçi, ne bir sürü, </p>
	<p class="block21">Ne vahşi bir hayvan, ne ağaçtan düşen bir</p>
	<p class="block21">dal;</p>
	<p class="block21">tek bir kuş bile yoktu onun sükûnunu</p>
	<p class="block21">bozan.</p>
	<p class="block21">Çevresinde en yakın suyla beslenir bir çayır, </p>
	<p class="block21">ve oranın güneş ışığıyla ısınmasına engel</p>
	<p class="block21">olan orman. </p>
	<p class="block21">Pınar ve yerin güzelliği çeker onu kendine, </p>
	<p class="block21">uzanır Narkissos av yorgunluğu ve sıcağın</p>
	<p class="block21">verdiği ağırlıkla yere. </p>
	<p class="block21">Gidermek isterken susuzluğunu, artıyordu</p>
	<p class="block21">bir yandan susuzluğu; </p>
	<p class="block21">içtikçe suya vuran güzelliğine hayran, </p>
	<p class="block21">seviyordu tensiz bir hayali, vücut sanıyordu</p>
	<p class="block21">sulardakini </p>
	<p class="block21">Donakaldı Paros mermerinden bir heykele</p>
	<p class="block21">benzeyen o aynı yüzle </p>
	<p class="block21">kımıldamaksızm, bakıyordu kendine kendi</p>
	<p class="block21">şaşkın şaşkın... </p>
	<p class="block21">Bilmeden kendini arzuluyor, severken onu</p>
	<p class="block21">kendini seviyor, </p>
	<p class="block21">isterken kendini istiyordu, içini yakan ateşi </p>
	<p class="block21">tutuşturan da kendiydi. </p>
	<p class="block21">Kaç kere faydasız öpücükler sundu aldatan</p>
	<p class="block21">pınara...</p>
	<p class="block21">Ellerini kaç kere daldırdı, boşa kavuştu</p>
	<p class="block21">kolları sularda. </p>
	<p class="block21">Neyi gördüğünü bilmiyor, fakat yanıyordu</p>
	<p class="block21">onunla,</p>
	<p class="block21">gözleri aldatan hayal onu coşturuyordu.</p>
	<p class="block21">Narkissos anlar başına geleni ve şöyle dile </p>
	<p class="block21">getirir:</p>
	<p class="block21">Anlıyorum, o benim, aldatmıyor beni artık</p>
	<p class="block21">hayalim.</p>
	<p class="block21">Tutuşturan da ben, yanan da.</p>
	<p class="block21">Kendime olan sevgimle yanıyorum. </p>
	<p class="block21">Ne yapayım? İsteneyim mi? İsteyeyim mi?</p>
	<p class="block21">İstenecek ne kaldı artık? </p>
	<p class="block21">Beni yoksul ediyor varlığım; arzuladığım</p>
	<p class="block21">benimle.</p>
	<p class="block21">Ayrılabilsem vücudumdan; garip bir dilek</p>
	<p class="block21">seven için ama, </p>
	<p class="block21">sevdiğim uzak olsa keşke. Kemirsin artık</p>
	<p class="block21">gücümü acı, </p>
	<p class="block21">ve geldi son günleri ömrümün, göçüyorum</p>
	<p class="block21">hayatımın baharında. </p>
	<p class="block21">Ölüm gelmeyecek bana ağır dinecekse</p>
	<p class="block21">acılarım.</p>
	<p class="block21">Sevdiğim daha ömürlü olsun dilerim. </p>
	<p class="block21">Ve şimdi can verelim ikimiz bir solukta...</p>
	<p class="block21">Narkissos gün geçtikçe eriyip gider, Ekho </p>
	<p class="block21">da uzaktan seyreder sevdiğini, tekrarlar durur </p>
	<p class="block21">iniltilerini ve bu güzelim şiir şu dizelerle sona </p>
	<p class="block21">erer:</p>
	<p class="block21">Şunlar oldu son sözleri, gözlerini </p>
	<p class="block21">ayırmadan sulara bakan Narkissos'un: </p>
	<p class="block21">"Ey boş yere sevdiğim çocuk"; yer tekrar</p>
	<p class="block21">iletti dediklerini. </p>
	<p class="block21">"Elveda" deyince o, bağırdı Ekho: "Elveda". </p>
	<p class="block21">Yorgun başını dayadı sık çayırlığa, </p>
	<p class="block21">ölüm kapadı efendilerinin güzelliğine</p>
	<p class="block21">hayran gözlerini. </p>
	<p class="block21">Hâlâ bakıyordu kendine, yeraltına</p>
	<p class="block21">göçtükten sonra bile; </p>
	<p class="block21">bakıyordu Styks sularına. Dövündüler</p>
	<p class="block21">bacıları Naias'lar </p>
	<p class="block21">kesik saçlarını yanı başına koydular;</p>
	<p class="block21">dövündüler Dryas'lar, </p>
	<p class="block21">Ekho da katıldı onlara. Tam sedyeyi, odun</p>
	<p class="block21">yığınını, titreyen meşaleleri </p>
	<p class="block21">hazırladılar, vücut yoktu hiçbir yerde,</p>
	<p class="block21">yerinde sarı göbeğini </p>
	<p class="block21">beyaz yaprakların kucakladığı bir çiçek</p>
	<p class="block21">buldular.</p>
	<p class="block4"> </p>
	<h3 id="toc_id_606" class="block12">Nauplios. </h3>
	<p class="block6">(1) Tanrı Poseidon'la Danaos kızı Amymone'nin oğlu, Peloponez'in ünlü limanlarından olan Nauplia'nın kurucusu (<i class="calibre1">Amymone</i>).</p>
	<p class="block6">(2) Yukarda adı geçen Nauplios'un küçük torunu. Argonaut'lar seferine katılır ve dümenci Tiphys öldükten sonra, onun yerine geçer (<i class="calibre1">Argonaut'lar</i>). Nauplios Palamedes'in babası olarak Palamedes efsanesinde rol oynar (<i class="calibre1">Palamedes</i>). Nauplios usta bir denizcidir, kimi efsanelerde kralların, bu yeteneğinden faydalanarak Nauplios'ıı kötü işlerde kullandıkları anlatılır: Aleos, kızı Auge'yi denizde boğmak görevini Nauplios'a verir, Nauplios kızı kurtarır, Mysialı gemicilere satar, Auge de Anadolu'ya varınca Telephos'u doğurur (<i class="calibre1">Auge</i>). Girit kralı Katreus kızları Aerope ile Klymene'yi aynı amaçla Nauplios'a verir, Nauplios bu kızları da kurtarır ve Aerope'yi Atreus'la evlendirir, kendisi de Klymene'yi alır (<i class="calibre1">Aerope</i>). Oğlu Palamedes, Akhalardan haksızlık görüp taşlanınca, Nauplios Akhalardan öç alma işine kovulur ve Troya savaşında bulunan yiğitlerin karılarını baştan çıkarmaya uğraşır, başta Klytaimestra olmak üzere birçoklarının âşıklar tutup kocalarını aldatmalarını sağlar, yalnız Penelopeia üstüne yaptığı deneme sonuç vermez. Akha yiğitlerinin yurda dönüşlerinde can vermeleri için de girişimde bulunur ve Oileus oğlu Aias'ın gemisinin kayalara çarparak parçalanmasını sağlar. Mitograflar kendisinin de aynı biçimde öldürüldüğünü ileri sürerler.</p>
	<h3 id="toc_id_607" class="block12">Nausikaa. </h3>
	<p class="block6">Odysseia birçok öykülerden örülmüş uzun bir romandır. Bu öykülerin en sevimlisi de Phaiak prensesi Nausikaa'nın yarıda kalmış romanı olsa gerek. Homeros bu güzel kızı bize tanıttıktan ve Odysseus'la tanıştırıp onunla olan gönül macerasına dokunduktan hemen sonra, bu iki insanı ayırır ve bize genç kızın uğradığı hayal kırıklığını sezdirmekle yetinir. O ana kadar da Nausikaa'yi hayata açılan, sevebileceği bir erkeği bulup onunla evlenmeyi özleyen bir kızın bütün duygularını ince bir gerçeklikle canlandırır bize.</p>
	<p class="block6">Odysseia' nın VI. bölümünde Phaiak prensesini yatak odasında uyur görür, tanrıça Athena kızın bir arkadaşı kılığında düşüne girer (Od. VI, 15 vd.):</p>
	<p class="block4"> </p>
	<p class="block21">Doğru yürüdü çok süslü yatak odasına, </p>
	<p class="block21">bir kız yatıyordu orada, </p>
	<p class="block21">boyu bosu, görünüşü tanrılara denk, </p>
	<p class="block21">Nausikaa'ydı bu, ulu yürekli</p>
	<p class="block21">Alkinoos'un kızı, </p>
	<p class="block21">bir yanında bir hizmetçi yatıyordu, bir</p>
	<p class="block21">yanında bir hizmetçi, </p>
	<p class="block21">şipşirin, cana yakındı ikisi de, </p>
	<p class="block21">pırıl pırıl kapı kanatları kapalıydılar.</p>
	<p class="block4"> </p>
	<p class="block6">Tanrıça kızın yatağına yel gibi varır ve şu sözlerle kışkırtır.</p>
	<p class="block4"> </p>
	<p class="block21">Ne de kaygısız doğurmuş, Nausikaa, </p>
	<p class="block21">anan olacak kadın seni!</p>
	<p class="block21">Güzel rubaların kalmış yüzüstü, </p>
	<p class="block21">oysa geldi çattı evleneceğin gün, </p>
	<p class="block21">hazırlık yapmalısın düğüne, </p>
	<p class="block21">güzelce giyinip kuşanmalısın, </p>
	<p class="block21">seni sevenler de giyinip kuşanmalı. </p>
	<p class="block21">Dillere destan olur böyle düğünler, </p>
	<p class="block21">mutluluk getirir babana, ulu anana. </p>
	<p class="block21">Tan ağarırken gidelim yunmaya, </p>
	<p class="block21">geleyim ben de, tutayım işi bir ucundan, </p>
	<p class="block21">çabucak olsun bitsin bu iş, </p>
	<p class="block21">uzun zaman kız kalamazsın nasıl olsa.</p>
	<p class="block4"> </p>
	<p class="block6">Nausikaa şafakla birlikte kalkar, babasından katır arabasını ister, ırmağa gidip çamaşır yıkamak istediğini söyler. Bu işe niçin giriştiğini de söylemez, ama Alkinoos anlar her nasılsa kızının düğün hazırlığı yaptığını. Arabanın hazırlanması, kraliçe Arete'nin kızlara yıkanacak güzel rubalarla birlikte kokulu yağlar ve bir sepet içinde günlük kumanyalarını vermesi ayrıntılarıyla anlatılır. Çamaşırlar yıkanıp durulanır, güneşe serilir, kızlar oturup yemeklerini yerler, sonra da top oynamaya koyulurlar. Top ırmağın gerisindeki koruluğa düşer, orada günlerce denizde yüzmekten bitkin düşmüş uyuyan Odysseus'u uyandırır. Odysseus bakar ki genç kızlar oynaşıyor ırmak kıyısında. Bol yapraklı bir dalla örter erkekliğini, çıkar Nausikaa'nın karşısına yalvarır. Hizmetçi kızlar kaçışırlar, yalnız Nausikaa ürkmez yosunlarla örtülü çıplak erkeği görünce, Odysseus'un sözleri de yüreğine işler:</p>
	<p class="block4"> </p>
	<p class="block21">Yalvarırım, kraliçem sana, </p>
	<p class="block21">ister tanrı ol, ister insan. </p>
	<p class="block21">Yaygın göklerdeki tanrılardansan, </p>
	<p class="block21">ulu Zeus'un kızı Artemis olmalısın, </p>
	<p class="block21">görünüşün, boyun boşun, dipdiri bedeninle</p>
	<p class="block21">tıpkı osun!</p>
	<p class="block4"> </p>
	<p class="block6">Sonra da anasının, babasının mutluluğunu över, ama asıl mutlu olacak insan bu güzel kızı alıp evine götürecek kocadır, der. Bu sözlere dayanılır mı, Nausikaa hizmetçilerini çağırır, Odysseus'u yıkamalarını, giydirmelerini buyurur. Odysseus yıkandıktan sonra daha bir yakışıklı ve alımlı olur:</p>
	<p class="block4"> </p>
	<p class="block21">Zeus 'tan doğma tanrıça Athena </p>
	<p class="block21">daha iri, daha kocaman görünmesini</p>
	<p class="block21">sağladı,</p>
	<p class="block21">saçları dökülüyordu basından kıuır kıvır, </p>
	<p class="block21">tıpkı sümbül çiçekleri gibi.</p>
	<p class="block4"> </p>
	<p class="block6">Olan olmuştur, Nausikaa gönlünü kaptırmıştır; şöyle der kendi kendine:</p>
	<p class="block4"> </p>
	<p class="block21">Demin yüzüne bakılmaz gibi geldi bana, </p>
	<p class="block21">şimdiyse tanrılara benzer, engin gökte</p>
	<p class="block21">oturanlara. </p>
	<p class="block21">Ne olur, böylesine bir gün kocam desem, </p>
	<p class="block21">kalsa burada, otursa bizim yanımızda...</p>
	<p class="block4"> </p>
	<p class="block6">Odysseus'la tatlı tatlı konuşur, onu şehre götürürken aklına saplanmış olan konuya değinir, bir arada görünmeyelim der, çünkü dedikodu olur, kral kızı kendine bir yabancı koca bulmuş derler, biz Phaiaklar dururken almış onu yanına yürüyor diye halkınca kınanmaktan korktuğunu ileri sürer. Bu konu düşmez ağzından. Kurnaz Odysseus da bozuntuya vermez, Alkinoos'un sarayına gitmek üzere kızdan ayrılınca Nausikaa'yı bir koca bulmuş olma umudu, sevinci İçinde bırakır.</p>
	<p class="block6">Çok geçmeden acı yanılgısını anlar: Odysseus kimliğini açığa vurur, tek amacının İthake'ye karısının yanına dönmek olduğunu söyler. Nausikaa'nın romanı yıkılır. Odysseus yola çıkmak üzere hazırlıklarını yapmış, hamamdan güzel urbalar giyinmiş olarak çıkmakta ve şölene gitmektedir ki prensesle karşılaşır (Od. VIII, 458 vd.):</p>
	<p class="block4"> </p>
	<p class="block21">Sağlam yapılı kapının aralığında Nausikaa </p>
	<p class="block21">dikildi karşısına, </p>
	<p class="block21">göz göze geldi Odysseus 'la öylece ona baktı, </p>
	<p class="block21">sonra seslendi, kanatlı sözlerle, dedi ki: </p>
	<p class="block21">"Sağ, esen kal, konuğumuz, sağ, esen kal,</p>
	<p class="block21">baba toprağına döndüğünde unutma, an</p>
	<p class="block21">beni,</p>
	<p class="block21">sen ilkin bana borçlusun kurtuluşunu". </p>
	<p class="block21">Çok akıllı Odysseus karşılık verdi ona,</p>
	<p class="block21">dedi ki:</p>
	<p class="block21">"Ulu yürekli Alkinoos'un kızı, Nausikaa, </p>
	<p class="block21">Zeus, Here'nin uzaktan gürleyen kocası,</p>
	<p class="block21">eğer isterse,</p>
	<p class="block21">döneceksem ben yurduma, göreceksem sıla</p>
	<p class="block21">günümü,</p>
	<p class="block21">bir tanrı gibi tapacağım sana orada, </p>
	<p class="block21">her vakit, sabahtan akşama dek, gün</p>
	<p class="block21">boyunca,</p>
	<p class="block21">can verdin bana sen, ey genç kız, can!"</p>
	<p class="block4"> </p>
	<p class="block6">Perde böylece kapanır, bir daha da Nausikaa'nın, o erdemli kral kızının adı anılmaz Odysseia'da.</p>
	<h3 id="toc_id_608" class="block12">Nausithoos.</h3>
	<p class="block6">Hızlı gemici anlamına gelen Nausithoos birçok efsanelik kişilerin adıdır:</p>
	<p class="block6">(1) Poseidon tanrının oğlu Nausithoos Phaiakların ilk kralıdır. Odysseus'ta Phaiak ili bize şöyle tanıtılır (Od. VI, 4 vd.):</p>
	<p class="block4"> </p>
	<p class="block21">Eskiden Phaiak 'lar engin Hypereia'da</p>
	<p class="block21">otururdu,</p>
	<p class="block21">Tepegözler onların topraklarını boyuna</p>
	<p class="block21">yağma ederdiler. </p>
	<p class="block21">Tanrı yüzlü Nausithoos onları kaldırdı, </p>
	<p class="block21">götürdü, yerleştirdi Skherie'ye, </p>
	<p class="block21">alın teriyle yaşayan insanlardan uzağa. </p>
	<p class="block21">Dört yandan surla çevirmişti kenti, </p>
	<p class="block21">evler kurmuş, tapınaklar yapmıştı tanrılara, </p>
	<p class="block21">tekmil toprakları dağıtmıştı. </p>
	<p class="block21">Ama o çoktan boylamıştı Hades ülkesini.</p>
	<p class="block4"> </p>
	<p class="block6">Bu kral Alkinoos'un babası ve Alkinoos'un hem yeğeni, hem de eşi olan Arete'nin dedesidir.</p>
	<p class="block6">(2) Theseus'u Girit'e götüren geminin dümencisi de Nausithoos adını taşır.</p>
	<p class="block6">(3) Odysseus'un Kalypso'dan olma bir oğlu.</p>
	<h3 id="toc_id_609" class="block12">Neikos. </h3>
	<p class="block6">Eris'ten doğma simgesel bir varlığa verilen ad. Neikos çatışma, kavga anlamına gelir (<i class="calibre1">Eris</i>).</p>
	<h3 id="toc_id_610" class="block12">Neleus. </h3>
	<p class="block6">(1) Tyro ile Poseidon'un oğlu, Pelias'ın ikiz kardeşi (Tab. 22). Tyro tanrı Poseidon'dan doğurduğu çocukları dağa bırakınca, onların kısraklarca büyütüldükleri anlatılır. İkizler yetişip ölümlü babaları Kretheus'un kral olduğu İolkos'a dönünce anaları Tyro'nun üvey anası Sidero'nun hışmına uğradığını ve çok hırpalandığını görürler, Sidero'yu öldürmeye kalkarlar, kadın Hera tapınağına sığındığı halde Pelias onu vurur. Sonra kardeşiyle taht konusunda kavgaya tutuşur. İolkos'tan kovulur ve gelir Peloponez'in Messenia bölgesinde Pylos şehrini kurar. Neleus'un on iki oğlu olur, Herakles'in açtığı bir savaşta on bir tanesi ölür, yalnız Nestor kurtulur. Nestor'un Troya savaşı ve İlyada'daki rolü önemlidir (<i class="calibre1">Nestor</i>).</p>
	<p class="block6">(2) Atina kralı Kodros'un oğlu Neleus efsaneye göre bir bölük Attikalı ve Messenialı ile birlikte İonya'ya göçmüş ve orada Miletos şehrini kurmuş (<i class="calibre1">Kadros</i>).</p>
	<h3 id="toc_id_611" class="block12">Nemeia. </h3>
	<p class="block6">Herakles efsanesinde sözü geçen Nemeia aslanı, Pontos'la Gaia soyundan Ekhidna'nın Orthas köpeğiyle birleşerek meydana getirdiği canavarlardan biridir (Tab. 6): Hesiodos'a göre, Hera'nın beslediği bu aslan Nemeia bölgesine korku salmaktaydı ki, Herakles onun hakkından geldi (<i class="calibre1">Ekhidna, Herakles</i>).</p>
	<h3 id="toc_id_612" class="block12">Nemesis. </h3>
	<p class="block6">Nemesis hem soyut bir kavramı simgeler, hem de tanrısal bir varlık olarak canlandırılır. Hesiodos'a göre Gece tanrıça Nyks'in kızıdır. Zeus ona tutulur, ama Nemesis tanrıdan kaçmak için bin bir biçime girer, sonunda bir kaz olur, tanrı da kuğu kuşu biçiminde onunla birleşir. Nemesis'ten doğan yumurtanın Leda'nın eline geçtiği ve Helene ile Dioskurların bu yumurtadan çıktıkları anlatılır (<i class="calibre1">Leda</i>).</p>
	<p class="block6">Kavram olarak Nemesis tanrısal “öc”ü simgeler, kimi zaman Erinyslere karışır, ama çokluk insanlarda ölçüsüzlüğü, kendine ve talihine aşırı güveni cezalandıran varlık olarak gösterilir. Ate ile Hybris'in hemen ardından gelir. Bu nitelik de tragedyada büyük bir rol oynar.</p>
	<p class="block6">Marathon'a yakın küçük bir Attika kentinde Nemesis'in bir tapınağı varmış, tapınaktaki tanrıça heykelini ünlü heykeltıraş Pheidias Paros mermerinden yontmuş. Bu mermeri Persler Atina'yı aldıktan sonar zafer anıtı olarak dikmeye hazırlanırken, Nemesis ölçüsüz gururlarını cezalandırmış; mermer de böylece tanrıçanın heykelini yontmaya yaramış.</p>
	<h3 id="toc_id_613" class="block12">Neoptolemos. </h3>
	<p class="block6">Adı yeni savaşçı anlamına gelen Neoptolemos Akhilleus'un oğludur. Onu kız kılığında Skyros kralı Lykomedes'in hareminde bulunduğu sıralarda üretmişti. Akhilleus orada Pyrrha adıyla saklandığı için, oğluna Neoptolemos'tan başka Pyrrhos (yani kızıl saçlı) adı verilmiş (<i class="calibre1">Akhilleus</i>).</p>
	<p class="block6">Babası Troya savaşına gidince, Neoptolemos'u dedesi Lykomedes yetiştirir. Akhilleus öldükten sonra da Troya şehrinin ancak oğlu savaşa katılırsa düşeceği üstüne bir fal çıkmış, delikanlıyı alıp getirmek üzere de elçiler gönderilmiş. Bunlar Neoptolemos'la birlikte Troya'ya giderken Lemnos adasında durak vermişler, orada Akhilleus'un oğlu hasta olan Philoktetes'i Troya'ya gelmeye kandırmış (<i class="calibre1">Philoktetes</i>). Troya'da Akha ordusu Neoptolemos'u coşkuyla karşılamış, yiğit babası gibi yararlık göstererek Telephos'un oğlu Euryplos'u öldürmüş ve adını taşıyan bir savaş oyunu (pyrrhike) düzenlemiş. Troya atında bulunup şehrin ele geçmesine yardım eden savaşçılardandır. Şehir düştükten sonra Hektor'un oğlu Astyanaks'ı surdan aşağı atarak öldürür ve Andromakhe'yi esir olarak alır (<i class="calibre1">Andromakhe</i>). Babasını anmak üzere de mezarı üstünde Priamos kızı Polyksene'yi kurban eder (<i class="calibre1">Polyksene</i>).</p>
	<p class="block6">Neoptolemos savaş dönüşü Epir bölgesine yerleşir. Peleus'un ülkesine dönmeyip de Epir'e yerleşmesinin nedeni üstüne efsaneler birbirini tutmaz. Neoptolemos birçok efsanelerde Hermione'nin kocası olarak gösterilir. Ama Menelaos kızından çocuğu olmadığı halde, Andormakhe'den üç oğlu olmuş. Bunu kıskanan Hermione'nin teyze oğlu ve nişanlısı Orestes eliyle Neoptolemos'u öldürmesi tragedya yazarlarının işledikleri bir motif olmuştur (<i class="calibre1">Hermione, Orestes</i>).</p>
	<h3 id="toc_id_614" class="block12">Nephele. </h3>
	<p class="block6">(1) Athamas'ın birinci karısı, Phriksos'la Helle'nin anaları (<i class="calibre1">Athamas</i>). Athamas İno ile evlenmek için Nephele'yi boşar, bulut tanrıça da çocuklarını kurtaracak altın postlu koçu gönderir onlara (<i class="calibre1">Helle</i>).</p>
	<p class="block6">(2) Bulutu simgeleyen bir varlık olarak Nephele'nin İksion efsanesinde adı geçer. İksion, Hera'ya âşıktır, muradına ermemesi için Zeus Hera biçiminde bir bulut yaratır ve İksion'un onunla birleşmesini sağlar. Bu Nephele Kentaur'ların anası olur (<i class="calibre1">İksion, Kentaur'lar</i>).</p>
	<p class="block6">(3) Aristophanes'in "Nephelai" (Bulutlar) adlı komedyasında bulutlar birer kadın olarak simgelenmiştir, bunlar Okeanos kızlarıdır, kimi zaman Olympos'un tepesinde, kimi zaman Okeanos'un kıyılarında, Batı Kızları'nın bahçelerinde otururlar. Sokrates ve genellikle filozoflarla alay ettiği bu oyunda Aristophanes belki de halk masallarından ve onlardan alınmış motiflerden esinlenmiştir.</p>
	<h3 id="toc_id_615" class="block12">Nereus - Nereus Kızları. </h3>
	<p class="block6">Nereus Deniz İhtiyarlarından biridir, Gaia'nın Pontos'la yani Toprak'ın Deniz'le birleşmesinden doğmuştur (Tab. 6). Hesiodos şöyle tanıtır onu (Theog. 233 vd.):</p>
	<p class="block4"> </p>
	<p class="block21">Deniz doğru sözlü Nereus 'u yarattı: </p>
	<p class="block21">En büyüğüdür o bütün çocuklarının, </p>
	<p class="block21">babacan tanrı derler ona,</p>
	<p class="block21">çünkü hem dürüst, hem yumuşak huyludur, </p>
	<p class="block21">doğruluktan hiç ayrılmaz düşünceleri, </p>
	<p class="block21">hep doğruluktan, iyiden yanadır.</p>
	<p class="block4"> </p>
	<p class="block6">Nereus Okeanos kızı Doris'le evlenir, Doris de, "ekin vermeyen denizin ortasında" tam elli kız doğurur Nereus'a. Bunlara Nereus kzları denir ve Homeros da, Hesiodos da ballandıra ballandıra sayarlar adlarını (Il. XVIII, 38-49 ve Theog. 240-264), çünkü denizin köpüklü dalgalarını, renklerini ve çeşitli hallerini simgeledikleri gibi bu kızlar, efsanelerde önemli yer tutup rol oynayan kişiler de çıkmıştır aralarından: Akhilleus'un anası Thetis bir Nereus kızı, Poseidon tanrının eşi Amphitrite de bir denizkızıdır.</p>
	<p class="block6">Nereus kızları, babalarıyla birlikte denizin dibindeki bir sarayda yaşarlar. Bu saray da Ege denizinde, Knidos, yani Tekirburnu açıklarındaki bir magaradaymış. Orada altın tahtların üstünde otururmuş Nereus'un birbirinden güzel elli kızı. Su yüzüne pek çıkmazlarmış, Nereus kimi kez yüze çıkarmış, beline kadar. Işte o zaman, elli denizkızı, deniz yüzünde oynayan ve koro halinde türkü söyleyen bir dans ve ezgi çemberi, ya da çelengiyle sararlarmış onu çepeçevre. Nereus kızları günlerini iplik dokumak, nakış yapmak ve şarkı söylemekle geçirirler, dalgalarla oynaşırlar, yunus balıkları ve efsanelik deniz yaratıklarıyla birlikte yüzüp gezerlermiş. Nereus kızları Amphitrite'nin alayında yer alırlar. Kimi zaman bir olaya karışıp yeryüzüne geldikleri de görülür. Akhilleus arkadaşı Patroklos ölünce derin bir yasa kapılır, anası Thetis'i yardıma çağırır, o da kız kardeşleri Nereus kızlarına dert yanar (Il. XVIII, 38 vd.):</p>
	<p class="block4"> </p>
	<p class="block21">... Ulu anası bir çığlık attı, başladı inlemeye, </p>
	<p class="block21">denizin dibinde ne kadar Nereus kızı</p>
	<p class="block21">varsa...</p>
	<p class="block21">tekmil tanrıçalar sardı çevresini,</p>
	<p class="block6">(Birkaç dize adları sayılır):</p>
	<p class="block21">Denizin dibinde daha ne kadar Nerus kızı</p>
	<p class="block21">varsa</p>
	<p class="block21">doldurmuşlar gümüş ışınlarla mağarayı, </p>
	<p class="block21">hepsi de durmadan dövüyorlardı</p>
	<p class="block21">göğüslerini.</p>
	<p class="block4"> </p>
	<p class="block6">Thetis'in ardından, dalgaları yara yara Troya'ya giderler ve orada kıyıya çıktıkları bile görülür.</p>
	<p class="block6">Nereus, bütün deniz tanrıları gibi biçim değiştirmek yetisine sahiptir. Herakles Nereus'tan Batı kızlarının bahçesine varmak için yolu sorunca, Deniz İhtiyarı cevap vermemek için bir sürü hayvan biçimine girer, Nereus kızları da yiğide yardım ederler ve babalarından istediği bilgileri nasıl alabileceğini öğretirler ona (<i class="calibre1">Herakles</i>).</p>
	<h3 id="toc_id_616" class="block12">Nessos. </h3>
	<p class="block6">Herakles efsanesinde önemli bir rol oynayan at adam. Herakles Pholos'la birlikte Kentaur'ların saldırısına uğrayınca Nessos'a karşı da savaşmış ve onu püskürtmüştü. At adam da Euenos ırmağı kıyısına sığınmış, orada yolculara ırmağı geçirtiyordu. Yiğit karısı Deianeira ile bu ırmağı geçecek olunca, Nessos sırtına aldığı Deianeira'nın ırzına geçmek istemiş. Herakles'in attığı bir okla can verdiği sırada Deianeira'ya bir iksir vermesi, kadının Herakles'e bu iksire batırdığı bir gömlek göndermesi, yiğidin de bu gömleği giyer giymez korkunç acılar içinde yanıp tutuşması ve sonunda da ölmesi Deianeira ve Herakles maddelerinde anlatılmıştır (<i class="calibre1">Pholos, Euenos</i>).</p>
	<h3 id="toc_id_617" class="block12">Nestor. </h3>
	<p class="block6">Akhaların danışmanı, Pylos kralı ihtiyar Nestor Homeros'un yarattığı eşsiz bir tiptir. Böylesi ihtiyar tipine ilkçağ yazınında bir daha rastlanmaz, bir eşini daha bulmak için Shakespeare'leri, Balzac'ları beklemek gerekir. Nestor ihtiyardır, ama mutlu bir ihtiyardır, çok görmüş, geçirmiş, bilgisi, görgüsü yüzünden de öyle bir üstünlük duyar ki, geçilmez ukalalığından. Sağa, sola öğütler verir, bitmez tükenmez anılar anlatır, her kıssadan hisse alır ve durmadan nutuk çeker, herkes de sabırla dinler onu. İlkçağın bir özelliği olan yaşa ve yaşlıya saygı duygusunun ne kadar derine gittiği Homeros destanlarında Nestor'a verilen önem ve değerle ölçülebilir.</p>
	<p class="block6">Nestor Neleus'la Khioris'in en küçük oğludur (Tab.22). Herakles'in öldürdüğü Neleusoğullarından bir o sağ kalmıştır. Ayrıca anası Khloris bir Niobe kızıdır, kardeşlerinin Apollon'la Artemis'in oklarıyla öldürülmesini görmüştür. ApoIIon bu soya acımış ve bu kadar çok ölüme karşın Nestor'a çok uzun bir ömür bağışlanmasını sağlamış. Pylos kralı da böylece üç kuşak boyunca yaşamış.</p>
	<p class="block6">Troya savaşına gelmeden önce Lapith'lerle Kentaur'lar arasındaki savaşa, Kalydon avına, kimi kaynaklara göre Argonautlar seferine katılmış. Bunları ve daha başka yaşantılarını ballandıra ballandıra anlatır İlyada boyunca. Karısı Helene kaçırılınca Menelaos'un ilk işi Nestor'u gidip bulmak olur, savaşı planlayan odur. Ayrıca doksan tane gemiyle sefere katılır. Agamemnon'la Akhilleus arasındaki kavgada hemen arabuluculuk işine girişir (İl. I, 248vd.):</p>
	<p class="block4"> </p>
	<p class="block21">Kalktı ayağa güzel konuşan Nestor, </p>
	<p class="block21">Pylos 'un gür sesli sözcüsü. </p>
	<p class="block21">Dilinden sözler akardı baldan tatlı, </p>
	<p class="block21">ölümlü iki insan kuşağının yaşayıp</p>
	<p class="block21">göçtüğünü görmüştü, </p>
	<p class="block21">tanrısal Pylos 'ta doğup büyümüşlerdi</p>
	<p class="block21">beraberce. </p>
	<p class="block21">Şimdi üçüncü kuşağın başındaydı o.</p>
	<p class="block4"> </p>
	<p class="block6">En doğru öğüdü verir, herkes de haklı olduğunu kabul eder, ama kavga gene de sürüp gider. Nestor yalnız düşüncede değil, komutanlıkta da üstündür, orduları savaşa kışkırtmada Agamemnon'un hayranlığını kazanır (İl. IV, 310 vd.):</p>
	<p class="block4"> </p>
	<p class="block21">Bir zamanlar savaşta çok usta olan bu yaşlı</p>
	<p class="block21">adam,</p>
	<p class="block21">işte böyle güven veriyordu onlara. </p>
	<p class="block21">Sevindi kral Agamemnon görünce onu, </p>
	<p class="block21">seslendi şu kanatlı sözlerle, dedi ki: </p>
	<p class="block21">"İhtiyar, sende bu ne yürek böyle, </p>
	<p class="block21">bu güç bacaklarında da olsa keşke, </p>
	<p class="block21">dizlerin de yüreğine tıpatıp uysa. </p>
	<p class="block21">Oysa kaçınılmaz ihtiyarlık kemiriyor seni. </p>
	<p class="block21">Keşke başka bir ihtiyar olsa senin yerine, </p>
	<p class="block21">sen de delikanlılar arasına kanşabilsen</p>
	<p class="block21">hani.</p>
	<p class="block4"> </p>
	<p class="block6">Sözüyle, eylemiyle Nestor bir an olsun Troya savaşından uzaklaşmaz, onun gösterdiği varlığı pek az yiğit gösterebilir. Hemen her bölümde rolü vardır, Akhaların büyük girişimleri hep onun kafasından çıkar. Bunları desteklemek için gösterdiği örnekler birçok eski zaman olaylarının canlı canlı anlatılmasına yol açar.</p>
	<p class="block6">Nestor Troya savaşına iki oğlu Antilokhos ve Thrasymedes'le gelir. Savaşta oğullarının yararlık göstermesini sağlar, İlyada'da bu ihtiyarın başına bir dert gelmez, ama İlyada'dan sonraki olayları anlatan destanlar Antilokhos'un Memnon'un saldırısına uğrayıp öldürüldüğünü anlatırlar. Akhilleus arkadaşının öcünü alarak Memnon'u öldürür (<i class="calibre1">Antilokhos, Memnon</i>).</p>
	<p class="block6">Nestor rahat bir dönüş yolculuğu yapar. Pylos'ta yönetimi yeni baştan eline alır ve oğulları arasında zevkli bir ömür sürer. Odysseia'da Telemakhos'un babasından haber almak ve İthake'deki karışık duruma bir çare bulmak için Nestor'a danışmaya gittiğini görürüz. Pylos'taki sarayında Nestor yine o Nestor'dur, Troya anılarını Telemakhos'un gözü önünde canlandırmakla kalmaz, ona tutacağı yolu gösterir, bir baba gibi ona bakar ve yanına kendi oğlu Thrasymedes'i verip bir arabayla Lakedaimon'a, Menelaos'un yanına gönderir. Odysseia'nın III. bölümünde anlatılan bu buluşma destanın en canlı parçalarındandır.</p>
	<h3 id="toc_id_618" class="block12">Nikaia. </h3>
	<p class="block6">Geç ilkçağın mitograflarının yazdığı bir efsaneye göre, Nikaia Sangarios (Sakarya) ırmağı ile tanrıça Kybele'nin kızıdır. Kız oğlan kız kalmaya ant içen bu nympha erkekten kaçar, yalnız avcılıktan hoşlanırmış. Hymnos adlı bir çoban gönül vermiş ona, ama Nikaia delikanlıyı yanına yaklaştırmamış, karşı koymaya çalıştığı bir anda da attığı bir okla onu yere serip öldürmüş. Tanrı Eros kızın bu davranışına çok içerlemiş ve Dionysos'a ait olacağına karar vermiş. Nikaia'yı derede yıkanırken çıplak gören şarap tanrı kıza tutulmuş, kendisini Hymnos gibi öldürmeyi kurduğunu anlayınca da, Nikaia'nın su içtiği bir ırmağa şarap karıştırmış. Kız sarhoş olunca Dionysos muradına ermiş. Nikaia gebe kalmış. Önce canına kıymayı denemiş, ama sonra tanrıya boyun eğmiş ve ona birçok çocuklar doğurmuş. Dionysos da Hindistan'a yaptığı yolculuk dönüşünde Nikaia'nın şerefine bir şehir kurup ona sevgilisinin adını vermiş. Bu şehir ilkçağda Nikaia, bugün Iznik diye anılan şehirdir.</p>
	<h3 id="toc_id_619" class="block12">Nike. </h3>
	<p class="block6">Nike zaferi simgeleyen bir tanrıçadır. Kanatlı, hızla uçan bir kız olarak canlandırılır. Hesiodos'a göre, Nike Pontos'lular soyundan Pallas'la Okeanos kızı Styks'ten doğmadır (Tab. 6). Olympos tanrılarından önceki kuşaktan olduğu halde, kimi mitograflar onu Athena'nın oyun arkadaşı olarak gösterirler. Nike tanrıça Athena'nın bir ek adı olduğu gibi Atina'da Zafer tapınağı da Athena'nın sayılırdı.</p>
	<h3 id="toc_id_620" class="block12">Niobe. </h3>
	<p class="block6">Niobe, babası Tantalos ve kardeşi Pelops gibi (Tab. 14) Anadolu'ya özgü efsanelik bir tiptir. Bu üç kişinin efsanesi de Anadolu'da kaynak bulur, oradan Yunanistan'a yayılır ve yerli Yunan efsanesi gibi gösterilir. Niobe babası Tantalos'un kral olduğu Sipylos (Manisa) dağının yöresinde doğmuş ve yaşamaktadır. Tanrıça Leto ile birlikte büyümüş, onunla arkadaşlık etmiş olması hayatının bu dönemine rastlar herhalde. Ama efsaneye göre Niobe Thebai kralı Amphion'la evlenmiş ve ondan birçok çocukları olmuştur (<i class="calibre1">Amphion</i>). Dramı çok çocuklu olmasından ileri gelir. Her çeşit sanatçıya tükenmez bir esin kaynağı olan Niobe'nin öyküsünü en açık seçik biçimde Homeros anlatır: Priamos oğlu Hektor'un ölüsünü almak için Akhilleus'a geldiğinde, Akha yiğidi ölüyü geri vermeye razı olur ve ihtiyar kralı barakasında konuklar, ama şafak söküp de ölüyle birlikte Troya'ya dönmeden önce de biraz yemek yemesini ister, onu kandırmak için de Niobe'yi örnek olarak gösterir (Il. XXIV, 603 vd.):</p>
	<p class="block4"> </p>
	<p class="block21">Güzel saçlı Niobe 'nin de yemek geldi</p>
	<p class="block21">aklına,</p>
	<p class="block21">oysa on iki çocuğu ölmüştü sarayında, </p>
	<p class="block21">altı kızı, ergen altı oğlu. </p>
	<p class="block21">Apollon öfkelenmişti Niobe'ye, </p>
	<p class="block21">öldürmüştü oğullarını gümüş yayıyla, </p>
	<p class="block21">kızlarını da okçu Artemis öldürmüştü, </p>
	<p class="block21">Niobe güzel yanaklı Leto ile bir tutuyordu</p>
	<p class="block21">kendini,</p>
	<p class="block21">diyordu Leto iki çocuk doğurdu, bense bir</p>
	<p class="block21">düzine.</p>
	<p class="block21">İki kişi, Apollon 'la Artemis, öldürdü</p>
	<p class="block21">hepsini.</p>
	<p class="block21">Ölüler yatıp kaldılar kanlar içinde, </p>
	<p class="block21">kimsecikler yoktu onları gömecek, </p>
	<p class="block21">herkesi taşa çevirmişti Kronos oğlu. </p>
	<p class="block21">Göklü tanrılar gömdü ölüleri onuncu günü, </p>
	<p class="block21">işte o gün yemek geldi Niobe 'nin aklına, </p>
	<p class="block21">gözyaşı dökmekten yorgun düşmüştü. </p>
	<p class="block21">Bugün Sipylos kayalarında, ıssız</p>
	<p class="block21">doruklarında, </p>
	<p class="block21">Akheloos ırmağı kıyısında oynaşan su</p>
	<p class="block21">perilerinin </p>
	<p class="block21">Yatakları var derler ya, işte oralarda, </p>
	<p class="block21">tanrı buyruğuyla taş olmuştur Niobe, </p>
	<p class="block21">yüreğine sindirir durur acılarını.</p>
	<p class="block4"> </p>
	<p class="block6">Niobe gerçekten de taş kesilmiştir. Efsanesi bugün de yaşar: Manisa'da kadın yüzü biçiminde bir kaya vardır, bir derenin üstüne sarkan kapkara, pürtük pürtük bir kaya, göz yerindeki oyuklarından su sızar; Niobe'nin gözyaşları derlerdi ve derler. Ağlar durur yaşlı ana yitirdiği bunca çocuklarına. Ama birkaç kilometre ötede, Sipylos dağının yamaçlarında, çalılıklar arasında başka bir kaya, Ana Tanrıça Kybele'nin anıtı vardır Manisa'da. Kybele ana, Niobe ana, bir de öç alan, analıkta her ölümlüden üstün olduğunu açığa vuran Leto ana. Bunlar hep aynı inanç ve efsane zincirinin halkalarıdır. Niobe kayasının biraz ötesinde Mesir bayramı kutlanır bugün de Manisa'da, bir bahar ve bereket bayramıdır bu, camiden aşağı halka atılan kutsal macunlar kısırlığı önler, doğurganlığı kamçılarmış. Kybele, Leto, Niobe aynı simgenin başka başka kişilerde canlandırılmasıdır. Niobe efsanesi özbeöz Anadolu efsanesidir, Thebai ile Amphion'la hiçbir ilişkisi yoktur gerçekte. Nitekim Niobe'nin asıl dramı yurdu olan Sipylos dağının eteklerinde geçer ve çocuklarının babası olan Amphion'dan hiçbir söz edilmez, giderek Amphion'un tanrılarca öldürülen çocukların babası olduğu bile belirtilmez. Anadolulu Ana Tanrıça kültü anaerkil bir toplum düzenine dayanır, üretilen varlığın babası aranmaz, üretme önemlidir ve anaç varlık taşır çocuğun yaşamı boyunca sorumluluğunu ve gururunu. Nitekim Leto -ki Kybele'nin Lykia yöresindeki bir tıpkısıdır- Zeus'tan gebe kalmış der efsane -bu efsanenin de babaerkil düzen yerleştikten sonra uydurulduğu açık- ama Apollon'la Artemis'in doğumlarında da, sonraki eylemlerinde de baba tanrının hiçbir rolü yoktur (<i class="calibre1">Leto, Kybele</i>).</p>
	<p class="block6">Niobe dramı tragedya yazarlarını olduğu kadar plastik sanatları da esinlemiştir: Dünya müzelerinin birçoklarında tanrılarca öldürülen Niobe çocuklarının heykelleri sergilenmiştir. Ne tuhaf ki hiçbiri Manisa'daki gözlerinden şıp şıp yaşlar damlayan kara kaya kadar dokunaklı değildir.</p>
	<p class="block6">(2) Geç çağlarda Yunanistan kaynaklı bir Niobe daha uydurulmuştur: Peloponez'de yaşamış ilk adamın kızı olarak gösterilir, yani ilk kadın, bir çeşit Havva, bütün canlıların anasıdır. Zeus tanrı onunla birleşerek Argos ve Pelasgos'u üretmiş (Tab. 9). Bu Niobe, Zeus'un yaklaştığı ilk ölümlü kadınmış. Bu efsaneden Ana Tanrıça imgesinin yaygınlığı ortaya çıkar: Yunanistan da kurucu kahramanlarına, Argos ve Pelasgos gibi yerli atalarına bir ana bulmak hevesine düşmüş ve ilk kadınla ana tanrıça motiflerini birleştirerek Niobe adlı bir efsane kişisi uydurmuştur.</p>
	<h3 id="toc_id_621" class="block12">Nomia. </h3>
	<p class="block16">Bkz. Daphnis.</p>
	<h3 id="toc_id_622" class="block12">Notos. </h3>
	<p class="block6">Adı Türkçe Lodos diye anılan güney rüzgârı. Hosiodos'a göre bütün rüzgârlar gibi Notos da Astraios'la Eos'un oğludur (Tab. 6; <i class="calibre1">Rüzgârlar</i>).</p>
	<h3 id="toc_id_623" class="block12">Numa Pompilius. </h3>
	<p class="block6">Sabin kaynaklı Numa Roma'nın kuruluş efsanesinde ikinci kral olarak gösterilir. Kendisi Romulus'un Roma'yı kurduğu gün dünyaya gelmiş, tahta çıkınca da Romulus'a bir tanrı gibi tapınılmasını sağlamış (<i class="calibre1">Romulus</i>).Tanrılara saygılı dindar bir kral olarak geçinir: Roma pantheon'una birçok tanrı kattığı gibi, rahip heyetleri de kurmuş. Din konusunda yaptığı bütün bu yenilikleri kendisine Egeria adlı nympha esinlemiş (<i class="calibre1">Egeria</i>). Numa aya dayanan ve uğurlu ile uğursuz günleri sayan bir yeni takvim de yapmış, mucize yaratmak, sofraları nefis yemekler ve şaraplarla donatmak, pınarlardan bal akıtmak gücüne de sahipmiş. Çok yaşlı olarak öldüğü zaman İaniculus tepesinde dikilen mezarına iki tabut koymuşlar, birinin içinde kendi ölüsü, öbüründe kendi eliyle yazdığı kutsal kitaplar bulunuyormuş. Mezar dört yüzyıl kadar sonra açılınca kitaplar olduğu gibi bulunmuş, kendi ölüsünün saklandığı tabutsa boşmuş.</p>
	<h3 id="toc_id_624" class="block12">Numitor. </h3>
	<p class="block6">Numitor Romulus'la Remus'un dedesi ve Roma kral soyunun atasıdır. Alba kralının iki oğlu varmış: Numitor'la Amulius. Babaları ölünce Amulius tahta geçip kardeşi Numitor'u kovmuş, hak aramayacağından emin olmak için de oğlunu öldürmüş, kızı Rea Silvia'yı da evlenemesin diye Vesta tanrıçasına rahibe yapmış. Tanrı Mars'tan gebe kalan Rea, Romulus'la Remus'u doğurur, ikizlerin Tiber kıyısına bırakılması ve orada bir dişi ayı tarafından emzirilip büyütülmeleri Romulus maddesinde anlatılmıştır. Romulus kendisini yetiştiren çoban Faustulus'tan doğuşu hakkındaki gerçeği öğrenince saraya baskın yapar, amcası Amulius'un öldürüp dedesi Numitor'u tahta oturtur.</p>
	<h3 id="toc_id_625" class="block12">Nyks (Gece). </h3>
	<p class="block6">Adı gece anlamına gelip yeryüzü karanlığını simgeleyen Nyks, Hesiodos'un Theogonia'sında önemli bir rol oynar. İlk öğelerin doğuş süreci şöyle anlatılır Theonogia'da: Khaos'tan önce Gaia, sonra Erebos'la Nyks, yani yeraltı ve yeryüzü karanlıkları çıkar. Nyks'le Erebos sevişip birleşirler, bu birleşmeden Aither'le Hemera, Esîr'le Gün, yani ışıksal varlıklar doğar. Sonra Nyks kendi kendine üretmeye koyulur, ortaya çıkardığı varlıklar kötülüğü, açlığı, yıkım ve ölümü simgeleyen karanlık güçlerdir: Üç ölüm tanrısı Moros, Ker, Thanatos, Hypnos (Uyku) ve Oneiros (Düş); Hesperides, yani Batılı Gece Kızları; Kader tanrıçaları Klotho, Lakhesis, Atropos; öç tanrıçası Nemesis ve kavga tanrıçası Eris; bir de her türlü kavga, dövüş, katil, çekişme, didişmeyi simgeleyen tanrılar; gaflet tanrıçası Ate, belleği uyuşturan Lethe ırmağı ve en sonunda "belaların en kötüsü olan ant tanrı Horkos". Hesiodos Hades dünyasını anlatırken, Gece'ye ve ondan doğmuş varlıklara büyük bir yer ayırır ölüler arasında. Bütün bu adlara ayrı ayrı bakınız.</p>
	<h3 id="toc_id_626" class="block12">Nykteus. </h3>
	<p class="block6">Antiope'nin babası, Thebai kralı (<i class="calibre1">Antiope</i>).</p>
	<h3 id="toc_id_627" class="block12">Nympha. </h3>
	<p class="block6">Aslında başı örtülü, yani gelin anlamına gelen nympha kırlarda, sularda, ormanlarda yaşayan doğal ve tanrısal varlıkların dişi olanlarına verilen addır. Homeros'a göre nympha'lar Zeus'un kızlarıdır. Olympos'ta toplantıya çağrılınca tanrılar, nympha'lar da gelir katılırlar (İl. XX, 6 vd.):</p>
	<p class="block4"> </p>
	<p class="block21">Themis dört bir yana gidip buyurdu</p>
	<p class="block21">tanrılara, </p>
	<p class="block21">gelip, Zeus'un evinde toplanın dedi. </p>
	<p class="block21">Okeanos 'tan başka hiçbir ırmak</p>
	<p class="block21">gelmemezlik etmedi, </p>
	<p class="block21">gelmemezlik etmedi hiçbir nymphe, </p>
	<p class="block21">ne güzel korularda, ne dere kaynaklarında</p>
	<p class="block21">oturanlar, </p>
	<p class="block21">nede yeşeren çayırlarda oturanlar.</p>
	<p class="block4"> </p>
	<p class="block6">Nympha'lar ikinci derecede önemli tanrıçalar sayılmakla birlikte, doğa ve insanlar üstüne etkili ve güçlü bilinirler, bu yüzden de büyük tanrıçalar gibi "yüce" ve "ulu" sıfatlarıyla anılırlar: Doğadaki yerlerine göre adlan değişir: Dryas, Hamadryas, Naias, Oreas adlı periler birer nympha sayılır, Nereus kızları da denizde yaşayan nympha'lardır.</p>
	<p class="block6">Nympha'ların Zeus, Hermes, Apollon, Dionysos gibi büyük tanrılarla ilişkileri olduğu, Kirke ve Kalypso gibi nympha'ların Odysseus gibi bir ölümlüye gönül verdikleri masal ve efsanelerde uzun uzadıya anlatılır. Doğa içinde yaşadıkları için asıl erkek arkadaşları Pan, Satyr'ler, Silen'ler ve Priapos'tur. Bu cinlerle türlü ilişkiler kurarlar, ama nympha'lar çokluk erkekten kaçar, erkek düşmanı perilerse Artemis'in avcı kızları arasında yer alır. Çeşitli nymphalar ve efsaneleri için adlarına bakınız.</p>
	<h3 id="toc_id_628" class="block12">Nysa. </h3>
	<p class="block16">Bkz. Dionysos.</p>
	<h3 id="toc_id_629" class="block12">Nysos. </h3>
	<p class="block6">Geç çağlarda uydurulan bir efsaneye göre Nysos Dionysos'un lalasıdır. Nysos adını tanrı vermiştir ona. Dionysos Hindistan'a yaptığı yolculuk sırasında Nysos'a Thebai şehrinin yönetimini vermiş, dönüşünde kenti tanrıya geri vermek istememiş. Dionysos da lalasıyla tartışmaya girişmemiş, bir fırsat kollamış. Şehirde Bakkhos şenliklerini kutlama günü gelince Dionysos Bakkha'lar alayıyla birlikte Nysos'u tahtından devirip kovmuşlar.</p>
	<p class="block4"> </p>
	<h1 class="block11" id="id_O"><span class="text1"></span><span class="text2">O</span><span class="text1"></span></h1>
	<h3 id="toc_id_630" class="block12">Odysseia. </h3>
	<p class="block6">İlyada bir olayın, Odysseia bir kişinin destanıdır. Çağdaş okuyucu destan da demez Odysseia'ya, onu daha çok bir romana, bir filme benzetir. Gerçekten de konusuyla romanı, kuruluşuyla filmi andırır Odysseia.</p>
	<p class="block6">Troya destanında olaylar düz akışlı bir anlatımla ortaya serilmiştir. Odysseia'da tam tersine olaylar zaman içinde geliştikleri gibi anlatılmaz, geriye dönmeler, anılar, atlamalar, sahne değiştirmelerle canlandırılır. Destan beş ana bölümden oluşmaktadır. Bunlar birbirinden ayrı, bağımsız öykülerdir:</p>
	<p class="block6">I. Telemakhia (I-IV)</p>
	<p class="block6">II. Kalypso'nun adasında (V)</p>
	<p class="block6">III. Phaiak'ların ülkesinde (VI-IX)</p>
	<p class="block6">IV. Odysseus'un serüvenleri - kendi ağzından -(IX-XII)</p>
	<p class="block6">V. İthake'de (XIII-XXIV).</p>
	<p class="block6">Bu ana bölümlerin destanın XXIV bölümüne göre dizilişi şöyledir:</p>
	<p class="block6">I. (α) Tanrıçaya sesleniş - Konunun bildirilmesi - Tanrılar toplantısında Odysseus'un Kalypso'nun yanından ayrılması gerektiğine karar verilmesi - Tanrıça Athene'nin Mentes kılığında Ithake'ye gelmesi ve Telemakhos'u uyarması - Ithake sarayında taliplerin şöleni.</p>
	<p class="block6">II. (β) Ithakelilerin toplantısı - Telemakhos'la talipler arasındaki tartışma - Telemakhos babasını aramak üzere yola çıkmaya karar verir - Hazırlık - Yola çıkış.</p>
	<p class="block6">III. (γ) Pylos'a, Nestor'un sarayına varış -Konuklanma - Nestor'un anılarını ve bildiklerini anlatması - Telemakhos'un Nestor'un oğlu Peisistratos'la birlikte Lakedaimon'a gidişi.</p>
	<p class="block6">IV. (δ) Menelaos'un sarayına varış - Menelaos'la Helene'nin Telemakhos'u ağırlamaları - Mısır yolculuklarını ve Proteus'u anlatmaları. Sahne değişmesi: İthake'de talipler Telemakhos'u yolculuk dönüşünde öldürmeye karar verirler. Limanda pusu kurmaları - Penelopeia'nın üzüntüsü ve düşü.</p>
	<p class="block6">V. (ε) Ikinci tanrı toplantısı - Hermes'in Kalypso'nun adasına gönderilmesi - Hermes'le Kalypso'nun konuşması - Odysseus'un gitmesi için bir salın hazırlanması - Yola çıkış ve on yedi günlük yolculuk - Fırtına -Salın paramparça oluşu - Tanrıça İno ile buluşma - Odysseus'un iki gün, iki gece yüzüp Phaiak'lar toprağına ayak basması - Çalılıkta uykuya dalması.</p>
	<p class="block6">VI. (ζ) Phaiak kralı Alkinoos'un sarayında: Nausikaa'nın düşü - Yunaklara gidiş - Odysseus'un uyuduğu çalılığın yanı başında kızların çamaşır yıkaması - Odysseus'un uyanması, Nausikaa'ya yalvarması, yıkanıp giydirilmesi - Şehre gitmek üzere yola koyulmaları.</p>
	<p class="block6">VII. (η) Tanrıça Athena ile Phaiak kızı kılığında Odysseus'u Alkinoos'un sarayına götürür - Sarayın tanımlanması - Odysseus'un Alkinoos ve karısı Arete tarafından iyi karşılanması - Alkinoos'un Odysseus'u yurduna göndereceğine söz vermesi - Odysseus gerçek kimliğini açıklamadan Phaiak iline nasıl geldiğini anlatır.</p>
	<p class="block6">VIII. (θ) Şölen - Ozan Demodokos'un Troya savaşından menkıbeler anlatması - Yarışmalar - Odysseus'un disk atması - Demodokos'un ağzından Ares'le Aphrodite'nin sevişmesi - Odysseus'un yol hazırlıkları - Kimliğini açıklaması.</p>
	<p class="block6">IX. (ι) Odysseus serüvenlerini anlatmaya başlar. Kikonlar - Fırtına ve lotos yiyenler ülkesi - Kyklops Polyphemos'un magarasındaki dram - Kurtuluş.</p>
	<p class="block6">X. (κ) Rüzgâr tanrı Aiolos'un adası - Rüzgârların kapandığı tulumun açılması - Fırtına - Laistrygonlar kentinde on bir geminin yok oluşu - Odysseus'un tek gemiyle Kirke'nin adasına varışı - Arkadaşlarının domuza dönüştürülmesi - Kirke'nin yanında geçen yıl -Ölüler ülkesine gidiş için hazırlık.</p>
	<p class="block6">XI. (λ) Ölüler ülkesine varış - Odysseus'un anası Antikleia'nın ruhu ve ana-oğul arasındaki konuşma - Bilici Teiresias Odysseus'a İthake'ye dönmenin çarelerini söyler - Ölülerin geçit resmi: Kadınlar, erkekler - Dönüş.</p>
	<p class="block6">XII. (μ) Kirke adasına varış - Elpenor'un cenazesi - Skylla ile Kharybdis geçidi - Güneş tanrının kutsal sığırları - Tayfanın işlediği büyük suç - Kasırgada hepsinin boğulması - Odysseus tek başına Kalypso'nun adasına çıkar. Serüvenlerini anlatması burada biter.</p>
	<p class="block6">XIII. (ν) Odysseus'un Phaiak ilinden uğurlanması - Uyku - İthake'ye varış - Athene'nin Odysseus'u çoban Eumaios'un kulübesine götürmesi - Telemakhos'u geri getirmek için Lakedaimon'a gitmesi.</p>
	<p class="block6">XIV. (ξ) Eumaios'un dilenci kılığındaki Odysseus'u iyi karşılaması - Odysseus'un uydurduğu masallar - Çobanlarla birlikte akşam yemeği.</p>
	<p class="block6">XV. (ο) Telemakhos'un Lakedaimon'dan ayrılması - Denize açılışı. Sahne değişir: Odysseus Eumaios'a sorular sorar; babasının durumunu öğrenir - Eumaios'un hayat hikâyesi - Telemakhos'un gemisi İthake'ye varır: Konuğu bilici Theoklymenos'u şehre gönderip kendinin Eumaios'un kulübesine çıkması.</p>
	<p class="block6">XVI. (π) Telemakhos'un Eumaios'un kulübesinde sevinçle karşılanması - Eumaios Penelopeia'ya oğlunun döndüğünü haber vermeye gider, baba-oğul ağıllarda yalnız kalırlar - Odysseus kim olduğunu açıklar - Baba-ogul sevinçle birbirlerine sarılırlar, taliplerin hakkından gelmek için plan kurarlar - Telema-khos'un gemisi limana girer: Taliplerin öfkesi - Penelopeia ile talipler arasında sert konuşma - Kraliçeye müjdeyi veren Eumaios ağıllara döner.</p>
	<p class="block6">XVII. (ρ) Telemakhos saraya gelir, yolculuğunu anasına ve dadısına anlatır - Sarayda şölen hazırlığı - Odysseus dilenci kılığında Eumaios'la saraya gider - İhtiyar köpeğinin kendisini tanıması - Talipler dilenciyi hırpalar -Penelopeia onu korur ve yanına çağırtır.</p>
	<p class="block6">XVIII. (σ) Saray dilencisi İros'la Odysseus arasındaki güreş - Taliplerin Odysseus'u horlamaları - Penelopeia'nın bir koca seçeceğini bildirmesi - Gece herkesin yatması.</p>
	<p class="block6">XIX. (τ) Telemakhos silahları saklar - Odysseus Penelopeia ile buluşur - Dadısı Eurykleia ayaklarını yıkarken onu yara izinden tanır -Odysseus karısına kendini tanıtmadan onun gördüğü bir düşü yorumlar - Ayrılıp yatmaya giderler.</p>
	<p class="block6">XX. (υ) İkisinin de uyku tutturamaması -Tanrı işmarları - Sabahki toplantı - Evde ternizlik - Çobanların Odysseus'a davranışı -Telemakhos'la talipler arasındaki çatışma -Şölen.</p>
	<p class="block6">XXI. (φ) Penelopeia Odysseus'un büyük yayını getirip yarışmayı başlatır - Taliplerin hiçbiri yayı geremez - Odysseus dener ve yayı gerer - Taliplerin şaşkınlığı.</p>
	<p class="block6">XXII. (χ) Odysseus'un talipleri bir bir öldürmesi - Silahların hazine odasından getirilmesi - Athene'nin işe karışması - Ozan Phemios'la haberci Medon'dan başka herkesin öldürülmesi - Suçlu hizmetçilerin asılması - Penelopeia'nın çağırılması.</p>
	<p class="block6">XXIII. (ψ) Penelopeia önce Odysseus'u tanımaz, çekingen davranıp onu dener - Karı-koca birbirlerine kavuşup odalarına çekilirler, çektiklerini birbirlerine anlatırlar - Ertesi sabah Odysseus babası Laertes'e gider.</p>
	<p class="block6">XXIV. (ω) Taliplerin ruhları Hades ülkesine iner. Sahne değişir: Odysseus'un babasıyla buluşması, çobanların sevinci - Sahne değişir: Taliplerin öldükleri haberi yayılır, akrabaları öç almaya gelir - Athene araya girip barışı sağlar. Son.</p>
	<h3 id="toc_id_631" class="block12">Odysseus. </h3>
	<p class="block6">Odysseus Yunan mythos'undan günümüze kalmış en ünlü kahramandır. Uluslararası bir kişi olmuştur denebilir, çünkü serüvenleri zamanımızda çok tutunan macera romanına çığır açtığı gibi, kendisi de modern insanda aranan erdem ve nitelikleri kişiliğinde topladığı için uygarlık, insanlık tarihine bir prototip, bir ilk örnek olarak girmiştir. Serüvenlerinin anlatıldığı Odysseia ise "Odise" diye dillere girmiş, aşılmaz engellerle dolu, sonu gelmeyen yolculukların adı ve sıfatı oluvermiştir.</p>
	<p class="block6">Serüvenlerinin anlatımına girişmeden kişiliğinin çeşitli nitelikleri üstünde durmalıyız Odysseus'un. Homeros destanlarında bu çok yönlü, çok bilmiş, çok akıllı ve görmüş, geçirmiş yiğide verilen çeşitli sıfatlar arasında üçü üstünde durmaya değer: "Polymetis", "polymekhanos", "polytlas". Üçünün de başında çok anlamına gelen "poly" eki bulunmaktadır. Odysseus'un kişiliğinde çokça bulunan niteliklerin birincisi akıl, ikincisi çare bulma yetisi, üçüncüsü de sabırdır. Cin fikirli, yani çok akıllıdır, kurnazdır, güç durumların içinden sıyrılmak için bin bir düzen ve çare düşünür, durmadan düşünür, içinde bütün olanakları tartışıp durur Odysseus, istediği amaca varmak için de gerekince yalan söylemesini, masal uydurmasını, elâlemi kandırmasını ve en çetin, en çetrefil durumların en korkunç tehlikelerin içinden yağdan kıl çekercesine sıyrılmasını bilir. Bunun dışında öylesine bir karşı koyma, bir dayanma gücü vardır ki, akıllara durgunluk. Odysseus hiçbir yiğidin karşılaşmadığı güçlüklerle karşılaşır. Gerçi Herakles doğanın çeşitli canavarlarını alt etmiş, kötülüğü simgeleyen güçleri yenip iyilerinin zaferini sağlamıştı çoğu kez, ama Odysseus'un karşısına çıkan doğal güçlükler doğa unsurlarının kendileridir: Odysseus denizle pençeleşmek zorundadır. İşlediği ve destanlarda da önemi belirtilmeyen, bizce büsbütün önemsiz bir suç yüzünden deniz tanrı Poseidon (destanlarda adı Poseidaon'dur) ona amansız bir kin ve garez bağlamıştır, yiğidin bütün çabalarını boşa çıkarmak, onu denizde boğmak, yok etmek ister. Poseidon Yunan insanlarının düşman saydıkları halde hakkından gelmeye uğraştıkları denizi simgeler; onunla savaşında da Odysseus doğada en tehlikeli güce karşı koyup onu yenmenin yollarını bulan insanı. Bu bakımdan Odysseus eşsiz bir kahramanıdır, macera kahramanı değil de, çağımızın büyük keşiflerine yol açan arayıcı, bulucu ve yaratıcı zekâyı simgeleyen insan tipi. Bu bilinç ve akıl gücü ona kendi amacına varmak, kendi çıkarını sağlamak için işlediği, ya da işlemek zorunda kaldığı birçok kötülükleri, insafsızlıkları, ahlak bakımından su götürür davranışları affettirir.</p>
	<p class="block6">Odysseus kafa üstünlüğüyle kalmaz, bedence de üstündür. Güzel ve güçlüdür bir kere, kadınların ona bayıldıkları, bağlandıkları birçok örneklerde görülür: Penelopeia kocasını otuz yıl bekleyecek kadar sadık bir karıdır, Kalypso ile Kirke tanrıça oldukları halde Odysseus'u severler, koca olarak almaya can atarlar, ya Nausikaa, gencecik yaşında denizden çıkmış o korkunç yaratığa gönül verir de acı bir hayal kırıklığına uğrar. Odysseus'un gücü ve güzelliği erkekleri de şaşkına çevirecek niteliktedir: Phaiaklar ilinde yarışmaya başlayınca herkesi yener, dilenci kılığında kollarını bacaklarını açtı mı, korku salar ortalığa, hele yayı germesinde, kimsenin yerden bile kaldıramadığı yayı gerip okunu tam hedefine vurmasında ne yaman atlet olduğu ortaya çıkar. Odysseus genç de değildir üstelik bu başarıyı kazandığı zaman: Otuz yıllık savaş, denizlerde sürünme, bin bir acıya katlanma onu yıpratmıştır. Bu olgun ve yetkin yiğidin yine de bu kadar üstün bir direnme gücü göstermesi, onun kişiliğinde ilkçağın insan idealinin dile geldiğini gösterir. Bakalım şimdi mythos bu ideal insan tipini ne gibi masallarla donatmış, süslemiştir.</p>
	<h4 class="block14">(1) ADI VE DOĞUŞU. </h4>
	<p class="block6">Odysseus adının kaynağını açıklamak için ta ilkçağda yapılan çabalar sonuç vermemiş, adın asıl anlamı anlaşılamamıştır. Batı dillerindeki Ulysse'nin türediği Latince Ulyxes'e gelince, yiğidin bir Yunan lehçesinden alınmış adıdır.</p>
	<p class="block6">Odysseus, kuzeybatı Yunanistan kıyılarının karşısında bulunan İthaka (Homeros destanlarında İthake diye geçer) adasında doğmuştur. Babasının adı Laertes, anasının ki Antikleia'dır. Yalan dolanda usta Autolykos'un kızı olan Antikleia'nın Laertes'le evlenmeden önce Sisyphos'la yattığı, Odysseus'un bu birleşmeden doğduğu konusunda Antikleia ve Autolykos maddelerine bakınız.</p>
	<h4 class="block14">(2) ODYSSEUS'UN GENÇLİĞİ. </h4>
	<p class="block6">Efsane yiğidin delikanlılık yılları üstüne pek fazla bilgi vermez. Akhilleus gibi Odysseus'un da Kheiron'a çömez olduğu söylenir. Odysseia'da gençliğiyle ilgili bir tek olayın sözü geçer: Dedesi Autolykos'a konuk gitmesi, bir yaban domuzu avına katılması ve orada bacağından yaralanması, ki bu yara izi İthake'ye dönüşünde dadısı Eurykleia tarafından tanınmasına yol açar (<i class="calibre1">Eurykleia</i>). Yunanistan'da kara yolculukları yaptığı da bilinir: Bunların birinde Lakedaimon'a gitmiş de konuğu İphitos'la karşılaşmış, İphitos da ona Eurytos'un ünlü yayını vermiş, ki bu yayla Odysseus talipleri öldürecektir (<i class="calibre1">Eurytos, İphitos</i>).</p>
	<p class="block6">Troya savaşına katılmadan Odysseus İthake tahtına çıkar. Babası Laertes'in -sonradan Odysseia'da görüleceği gibi- bir devlet adamından çok sürüleri, ağılları, bağ ve bahçeleriyle ilgili bir adamdır, -varlığı da oradan gelmedir- oğlunu nasıl tahta geçirdiği anlatılmaz, ama delikanlının kral olunca bir eş seçmesi epey olaylı geçer: Odysseus Yunanistan'ın birçok kral oğulları ve derebeyleri gibi Helena'ya talip olur, ama güzel kıza taliplerin fazlalığından ürkerek ondan vazgeçip İkarios'un kızı Penelopeia'yı ister. İkarios, Helene'nin babası Tyndareos'un kardeşidir. Odysseus Tyndareos'u kendine dost edinmek için, taliplere Helene'nin seçeceği kocaya arka olmaya ant içirmesini önerir. Herkesçe benimsenen bu öneri ilerde Troya seferine yol açacaktır.</p>
	<p class="block6">Odysseus Penelopeia ile evlenir. Telemakhos diye bir erkek çocukları olur, ama çocuk daha kundaktadır ki, Helena'nın kaçırıldığı, kocası Menelaos'un yardım istediği haberi duyulur. Odysseus savaşa gitmemek için elinden geleni yapar: Delirmiş gibi davranır, ama Palamedes yalanını yüzüne vurur, yiğit de Palamedes'e karşı ilerde korkunç bir öç almayla sonuçlanacak derin bir kin besleyerek sefere çıkmak zorunda kalır (<i class="calibre1">Palamedes</i>).</p>
	<p class="block6">Atreusoğullarının davasını benimser: Bir efsaneye göre Helene'yi geri istemek için Troya'ya gider, bu elçilik başarısızlıkla sonuçlanınca Lykomedes'in sarayında saklanan Akhilleus'u bulup getirmek için yola çıkar ve kurduğu düzenle genç yiğidin savaşa katılmasını sağlar (<i class="calibre1">Akhilleus</i>). Kıbrıs kralı Kinyras'a elçi giden de odur (<i class="calibre1">Kinyras</i>).</p>
	<h4 class="block14">(3) TROYA SAVAŞI, (İlyada). </h4>
	<p class="block6">Mysia'ya çıkarma ile sonuçlanan ilk seferde Odysseus büyük bir rol oynamaz: Telephos'un yarasının, yarayı açan kimse onun eliyle iyileştirilmesi gerektiğine ilişkin tanrı sözünü yorumlamakla kalır (<i class="calibre1">Telephos</i>). İkinci seferin başında Aulis'te İphigeneia'nın kurban edilmesine önayak olur (<i class="calibre1">İphigeneia</i>).</p>
	<p class="block6">Troya önündeki on yıllık savaş süresi boyunca Odysseus'un hem savaşçı, ordu komutanı, hem danışman, elçi, arabulucu olarak oynadığı rol, gösterdiği canlılık ve atılganlık anlatılmakla bitmez. İlyada'nın hemen her sayfasında adı geçer. Savaşların hepsine katılır, sürüyle Troyalı öldürür, soyka alır, başkalarını savaşa sürmekte, onlara yardım etmekte herkesi geçer, gece keşfe çıkmak gibi tehlikeli görevler yüklenir ve hepsinden önemlisi, Troya şehrinin savaşla ele geçirilemeyeceğini anlayarak, tahta at fikrini ileri sürer ve bu düzenin gerçekleşmesinde önayak olur. Odysseus'un bu yiğitlikleri, yararlıkları İlyada'da bütün ayrıntılarıyla anlatılmıştır (<i class="calibre1">İlyada</i>).</p>
	<p class="block6">İlyada'da sözü geçmeyen, tragedya gibi daha sonraki kaynaklarda anlatılan başka olay ve efsaneler için de <i class="calibre1">Aias, Hekabe, Helerte, Deiphobos vb. maddelere bakınız.</i></p>
	<h4 class="block14">(4) DÖNÜŞ YOLCULUĞU (Odysseia). </h4>
	<p class="block6">Odysseia adıyla anılan Odysseus'un dönüş destanını bundan önceki maddede özetledik. Ne var ki Odysseia'nın kuruluşu çetrefil olduğundan efsaneleri burada zaman akışına göre bir daha ele almakta fayda vardır.</p>
	<p class="block6">Troya savaşına hazırlık on yıl sürer, Troya savaşı da bilindiği gibi o kadar bir zaman kaplar. Savaş bittikten sonra yurtlarına dönen Akha yiğitleri belli süreler içinde yurtlarına varırlar. Yalnız Odysseus İthake adasına bir türlü ulaşamaz, bir on yıl daha denizlerde sürünür ve Akdeniz'i boydan boya dolaştıktan, bir sürü kıyıya, adaya çıktıktan ve akla, hayale sığmaz serüvenler yaşadıktan sonra, on iki gemisinin ve yoldaşlarının hepsini yitirir ve tek başına, yabancı bir tekneyle İthake'ye bırakılır.</p>
	<p class="block6">Troya'dan ayrılış bir filo halinde olmaz, yola çıkış günü üstüne Agamemnon'la Menelaos arasında görüş ayrılığı vardır, Menelaos Nestor'la birlikte denize açılır, Odysseus arkalarından gelir, Tenedos'ta onlardan ayrılır, Troya'ya döner ve Agamemnon'un filosuna katılır. Denize açıldıklarında bir fırtına onları ayırır. Odysseus on iki gemisiyle Trakya'da Kikonların ülkesine çıkar. İsmaros kentini alır, halkını öldürür, yalnız Apollon rahibi Maron'u esirger, ondan on iki küp İsmaros şarabı armağan alır. Bu şarap sonraları Tepegöz Polyphemos'u sarhoş etmeye yarayacaktır. Gece dağdan inen Kikonların saldırısına uğrarlar, Odysseus altı adamını yitirip denize açılır.</p>
	<p class="block6">Güneye doğru yol alıp Mora yarımadasının ucuna varmak üzeredir ki, sert bir poyraz fırtınası onu önce Kythera adasına atar. Lotos yiyenlerin ülkesine çıkarlar. Yerliler Odysseus'un arkadaşlarına lotos denilen yemişten yedirir, bu yemiş onlara sılayı unutturur, orada kalmak isterler, Odysseus onları zorla gemilere bindirir. Kuzeye doğru yol alırlar ve keçilerle dolu bir adaya çıkarlar. Orada et kumanyası yaparlar. Odysseus yanına on iki yoldaşını alarak bu adanın biraz ötesinde bulunan Kykloplar, yani Tepegözler iline geçer. Bir mağaraya girerler, buranın zengin bir mandıra olduğunu görürler. Akşam olunca Tepegöz sürüleriyle döner, mağaranın kapısına kocaman bir kaya dayar ve Odysseus'un arkadaşlarını ikişer ikişer yemeye koyulur. Odysseus'un kurnazca düzenleri burada başlar: Tepegöz'ü sarhoş edip, gözünü çıkarır, adının Kimse olduğunu söylediği devin yardım alıp kendisini kovalamasını önler ve mağaradan çıkmak için sürülerin altına girip saklanmayı başarır. Ama tanrı Poseidon'un amansız öfkesini de üstüne çeker, çünkü Tepegöz tanrının oğludur.</p>
	<p class="block6">İlkçağdan beri Sicilya ile bir tutulan Tepegözler ilinden yeller tanrısı Aiolos'un adasına varırlar. Aiolos Odysseus'u iyi karşılar, ağırladıktan sonra ona bütün yellerin içinde kapalı bulundukları bir tulum verir, arkasından da tatlı bir yel salarak gemileri uğurlar. Odysseus uykuya dalınca tayfaları tulumu açarlar, bütün yellerin dışarı fırlamasıyla korkunç bir fırtına kopar. Aiolos adasına ikinci bir çıkışlarında kovulurlar. Odysseus'un filosu altı gün kürek çekerek kuzey yönünde yol alır ve La-istrygonların ülkesine varır. Korsika olduğu ileri sürülen bu ülkenin Telepylos adlı limanında kralın kızı olan bir dev anasıyla karşılaşırlar. Kız babasına haber salar, Odysseus'un tayfası bu kez dev yamyamların saldırısına uğrar, limana girmiş olan gemiler parçalanıp içindekiler öldürülür, yalnız liman dışında demirlemiş olan Odysseus'un gemisi kurtulur.</p>
	<p class="block6">Tek gemiyle daha kuzeye doğru giderek Aiaie adasına çıkarlar. Büyücü Kirke'nin toprağıdır burası. Latium kıyılarında bugün Capo Circeo diye anılan yer olduğu ileri sürülür. Odysseus'un Kirke ile olan macerası için <i class="calibre1">Kirke</i> maddesine bakınız. Yiğidin Kirke'nin yanında bir ay ya da bir yıl kaldığı söylenir. Ondan Telegonos adlı bir oğlu, ya da Telegonos ve Nausithoos diye iki oğlu olmuş.</p>
	<p class="block6">Kirke Odysseus'u bilici Teiresias'ın ruhunu bulmak ve ondan İthake'ye dönüş yolunun ne olacağını öğrenmek için ölüler ülkesine yollar. Yiğit bu olağanüstü yolculuğu başardıktan sonra Kirke'nin yanına döner. Bu kez Kirke ona karşısına çıkacak olan tehlikeleri sayar. Denize açılınca Kirke'nin dedikleri olur: Sekenlerin önünden geçerler, Kharybdis'le Skylla canavarlarının önüne gelirler, Odysseus birkaç yoldaşını feda ederek bu tehlikeyi de aşar. Güneş tanrı Helios'un beyaz sığırlarının otladığı Thrinakie adasına ulaşırlar. Yel esmediği için orada karaya çıkmak zorunda kalırlar. Odysseus adamlarına sığırlara dokunmamalarını söyler, ama kumanyaları tükendiği için tayfanın kendisi yokken hayvanlardan birkaçını kesmelerini önleyemez. Teiresias'ın da bildirdiği gibi bu suç onların ölümüne sebep olacaktır. Gemi yola çıkar çıkmaz Tanrı Zeus'un saldığı bir şimşekle paramparça olur, tayfaların hepsi boğulur, Odysseus yelken direğinin üstünde dalgalara göğüs germek, akıntıya kapılıp Khrybdis geçidini bir daha aşmak ve dokuz gün denizde çalkandıktan sonra Kalypso'nun adasına çıkmak yolunu bulur (<i class="calibre1">Seirenler, Kharybdis, Skylla, Kalypso</i>).</p>
	<p class="block6">Malta olduğu sanılan Ogygie adasında geçirdiği zaman belli değil: 10, 8, 5, 1 yıl diyenler var. Sonunda tanrıça Athena'nın yalvarması üzerine Zeus Odysseus'u kurtarmaya karar verir: Hermes'i yiğidi bırakması için Kalypso'ya gönderir. Ulu nympha Odysseus'a bir sal yapmakta yardım eder, yanına her türlü kumanya vererek onu uğurlar. Yıldızlara baka baka yol alırken tanrı Poseidon Odysseus'un salını görür, bir fırtına salarak batırır. Tanrıça İno'dan yardım gören Odysseus yüze yüze Phaiak'ların toprağında karaya çıkar. Nausikaa ile buluşması, Alkinoos'un sarayında konuklanması ve bir Phaiak gemisiyle İthake'ye gönderilmesi için <i class="calibre1">Nausikaa, Alkinoos, Eumaios vb. maddelere bakınız.</i></p>
	<p class="block6">Bundan sonrası zaman sırasıyla anlatılır Odysseia'da: Odysseus'un tanınması (<i class="calibre1">Eurykleia</i>), taliplerden öç alması (<i class="calibre1">Antinoos</i>), karısı Penelopeia'ya kavuşması (<i class="calibre1">Penelopeia</i>) bu sözlükte, yukarda gösterilen adlar altında anlatılmıştır.</p>
	<p class="block6">Odysseus'un yurduna dönüp, tahtına kavuştuktan, malını, mülkünü sömüren asalaklardan öç alıp evini ve ailesini düzene kavuşturduktan sonra ne yaptığı Odysseia'da bildirilmez. Daha geç dönemlerden kalma metinlerde Odysseus'un efsanesi alabildiğine uzatılır, ama kaynak değeri olmayan bu metinleri hesaba katmak doğru olmaz.</p>
	<h3 id="toc_id_632" class="block12">Oidipus. </h3>
	<p class="block6">Oidipus Yunan mythos'unun en trajik kahramanıdır. Onun kişiliğinde tragedyanın özü ve trajik kavramınının asıl anlamı belirir. Trajik kişi tek başına ya da bütün soyuyla birlikte tanrı lanetine uğramış kişidir, kaderin oyuncağı olur ve istemeyerek, bilmeyerek suç ve günah işler, bundan ötürü de ya dışardan ya da içinden gelen korkunç belalara uğrar. Oidipus insanın tüyler ürpertici bir dramını dile getirdiği içindir ki, adı tıp ve ruh-bilime varıncaya kadar insanla ilgili bütün bilim ve sanat dallarına karışmış, her alanda derin iz bırakmıştır.</p>
	<p class="block6">Serüveni şöyle özetlenebilir: Oidipus Thebai kral soyundandır (Tab. 18, 19). Kadmos'la Hormania'da kaynak bulan bu soyu bir tanrı yetiştirmiş, ama belki bu tanrıya, Dionysos'a karşı koyduğu için lanete uğramış, akıl almayacak yıkım ve acıların birbirini izlemesini görmüştür. Oidipus, Thebai kralı Laios'un oğlu, Labdakos'un torunudur. Anası bazı kaynaklarda Epikaste diye anılan İokaste'dir. lokaste gebe iken bir düş görür, Teire-sias bu düşü şöyle yorumlar: Kraliçenin karnında taşıdığı çocuk babasını öldürecektir. Doğar doğmaz bebek dağa bırakılır, ayak bilekleri delinmiş, içinden bir kayış geçirilmiştir. Ayağı şiş anlamına gelen Oidipus adı da ondan. Çocuğu bir çoban bulur, götürür Korinthos kralı Polybos'a verir. Polybos'la karısı Priboia'nın çocukları olmamıştır, Oidipus'u öz evlat gibi büyütürler, çocuk da onları ana-baba bilir. Delikanlılık çağına gelince bir dedikodu işitir: Kralın oğlu değil de, bulunmuş bir çocukmuş diye. Gerçeği tanrı Apollon'dan öğrenmek üzere Delphoi tapınağına doğru yola koyulur. Thebai'ye yakın dar bir geçitte arabalı bir adama rastlar, kimin çekilip yol vereceği konusunda kavgaya tutuşurlar. Oidipus adamı ve arabacısını öldürür. Bir anlatıma göre, Oidipus Laios'a rastladığı sırada Delphoi'den dönmekteydi. Tanrı bilicisi ona kendi babasını öldürüp anasıyla evleneceğini bildirmişti. Oidipus sarsılmış, çileden çıkmıştı, Korinthos'a bir daha dönmemeye kararlıydı. O sırada kavgaya tutuştuğu adamı gözü karararak öldürmesi doğaldı.</p>
	<p class="block6">Bu olaydan sonra Thebai'ye vanr. Sphinks denilen canavar şehirde korku salmakta, sorduğu bilmecelere cevap veremeyenleri parçalayıp yemektedir. Sorular da şunlardır: Kimi zaman iki, kimi zaman üç, kimi zaman dört ayak üstünde yürüyen ve doğal yasalara karşıt olarak en çok ayağı olduğu zaman en güçsüz olan yaratık hangisidir? İki kız kardeştirler, biri ötekisini doğurur ve ikincisi birincisinden doğmadır. Oidipus birinci bilmeyece insan, ikincisine de Gün ve Gece diyerek doğru cevaplan vermiş. Sphinks kendini tünediği kayadan aşağı uçuruma atarak ölmüş. Thebai halkı da rahat bir nefes almış ve kurtarıcısı bildiği Oidipus'a Laios'tan boş kalan taçla birlikte dul karısı İokaste'yi vermiş. Oidipus; bir daha Korinthos'a anasının, babasının yanına dönmemek amacıyla Thebai'ye kral olmuş ve İokaste ile birleşerek dört çocuk üretmiş: Eteokles, Polyneikes, Antigone, İsmene.</p>
	<p class="block6">Yıllar geçer, Thebai şehrinde veba baş gösterir. Salgının nedenini öğrenmek için Oidipus kaynı Kreon'u Delphoi'ye gönderir. Gelen cevap şudur: Kral Laios'un katili bulunmalı ve şehirden sürülmelidir. Oidipus hemen araştırmaya koyulur ve suçluya karşı korkunç tehditler savurur. Bilici Teiresias'a katilin kim olduğunu sorar. Kâhin cevap vermekten çekinir. Oidipus, Teiresias ve Kreon arasında kavga kopar. İokaste araya girer ve bir zamanlar gördüğü düşe, Laios'un da dar bir geçitte öldürüldüğüne değinecek olur. Bu sözleri duyunca Oidipus'un içine kuşku girer. Bu sırada Korinthos'tan bir ulak gelir, Polybos'un öldüğünü, Oidipus'un kral olmak üzere Korinthos'a çağırıldığını bildirir. Oidipus gene de ikirciklidir: Babasının ölümü kendi elinden olmamıştır, ama anasının bulunduğu yere gitmekten çekinir. Derken ulak kendisinin Polymos'la Periboia'nın oğlu olmadığını, saraya bir çoban tarafından bulunup getirildiğini söyler. Çoban da getirilip gerçeği açığa vurunca Oidipus'la iokaste'nin artık şüpheleri kalmaz. Kraliçe sarayın içine sığınıp canına kıyar, Oidipus da anası ve karısı olan kadının iğnesiyle gözlerini kör eder.</p>
	<p class="block6">Sophokles'in "Kral Oidipus" tragedyasında dile getirilen bu dram Oidipus'un Thebai'den sürülmesi, kızı Antigone'ye yaslanarak Attika'da Kolonos iline gelmesi ve orada ölmesiyle sonuçlanır. Oidipus'un öleceği toprak tanrılarca kutlanacağı haberi yayılınca Kreon'la Polyneikes Oldipus'un Thebai'ye geri gelmesini isterler, ama kör kral Attlka'da kalıp. ölmeyi seçer. Kendisini süren oğullarının ikisine de, yurdu Thebai'ye de lanet okur. Ölümünden sonra oğulları arasında kopan kavga ve Thebai şehrinin üstüne çöken yıkımlar bu ilenmenin sonucudur (<i class="calibre1">Antigone, Eteokles, Kreon</i>).</p>
	<h3 id="toc_id_633" class="block12">Oileus. </h3>
	<p class="block6">Lokrislilerin kralı Oileus "küçük" Aias'ın babasıdır (<i class="calibre1">Aias</i>). Argonaut'lar seferine katılmış ve Stymphalos gölünün bir kuşundan alınmış tüyle yaralanıp ölmüş.</p>
	<h3 id="toc_id_634" class="block12">Oineus. </h3>
	<p class="block6">Kalydon kralı, Meleagros'la Deianeira'nın babası. Herakles efsanesinde rol oynar. Herakles, Meleagros maddelerine bakınız.</p>
	<h3 id="toc_id_635" class="block12">Oinomaos. </h3>
	<p class="block6">Tanrı Ares'in oğlu, Elis kralı Oinomaos güzel Hippodameia'nın babasıdır. Kızına çıkan talipleri Oinomaos araba yarışında denemeyi şart koşuyordu. Yarış başlayınca Elis kralı Zeus tapınağında bir koç kurban ediyor, bu sırada rakibinin yol almasına izin veriyordu, ama atları ölümsüz olduğundan, yarışa başlar başlamaz öbürüne yetişiyor, onu geçiyor ve kim olursa olsun kafasını keserek evinin kapısına asıyordu. Böylece on iki kuru kafayı dizmiş bulunuyordu. Sonunda Hippodameia'ya talip olarak Pelops çıkageldi. Kız bu talibe gönül verdi ve ikisi birden Oinomaos'un arabacısı Myrtilos'u baştan çıkararak Pelops'un yarışı kazanmasını sağladılar. Oinomaos arabadan yere düşerek dizginlere dolaştı ve öldü, ya da Pelops'un elinden öldürüldü (<i class="calibre1">Hippodameia, Pelops, Myrtilos</i>).</p>
	<h3 id="toc_id_636" class="block12">Oinone. </h3>
	<p class="block6">Oinone İda dağının nymphalarından biridir. Priamosoglu Paris dağa bırakılıp çobanlarca yetiştirildiği sırada Oinone ile tanışır ve sevişir, ama Üç Güzeller yarışmasında yargıçlık ettikten sonra da şehre inmek üzere Oinone'den ayrılır. Geleceği bilen Oinone onu vazgeçirmeye uğraşır, başaramaz, ancak bir gün yaralanırsa onu gelip bulmasını söyler. Apollon tanrının kendisine verdiği şifalı otlar vardır. Paris Troya savaşının sonlarında Philoktetes'in attığı bir okla yaralanınca Oinone'nin bu sözünü hatırlar, ona haber gönderir, ama nympha yardıma gelmez. Paris ölünce Oinone pişman olup canına kıyar (<i class="calibre1">Paris</i>).</p>
	<h3 id="toc_id_637" class="block12">Okeanos. </h3>
	<p class="block6">Hesiodos'a göre, Toprak ana Gaia Khaos'tan çıkar çıkmaz kendi kendine Uranos'la Pontos'u, yani Gök'le Deniz'i yaratır, sonra da Uranos'la "<i class="calibre1">sarmaşıp kucaklaşıp doğurdu derin anaforlu Okeanos'u</i>" (Tab. 1, 2). Okeanos, Gaia'nın on iki Titan evladından birincisidir. Ama Titanlar arasında ayrı bir rol oynar, tanrı kuşaklarının kavgasına karışmamış, dünyanın ucuna çekilip oraya yerleşmiştir. Yunan erken ilkçağının dünya görüşüne göre, yeryüzü yuvarlak ve yassı bir diske benzer, Okeanos bu diski çepeçevre sarar. Okeanos aslında bir deniz gibi değil, evrensel bir ırmak ve ırmakların babası olarak tasarlanır. Derin anaforlu, burgaçlı diye nitelenmesi akan bir su olduğundandır. İnsan dünyanın ucuna doğru hangi yönden giderse; gitsin Okeanos'a batar, ertesi sabah gene Okeanos sularından doğup yükselir. Batı Kızlarının bahçesi Okeanos kıyılarındadır (<i class="calibre1">Herakles</i>). Odysseus Ölüler Ülkesine varmak için Okeanos kıyılarına gelir. Anası Antikleia şaşar buraya kadar gelebildiğine (Od. XI, 155 vd.):</p>
	<p class="block4"> </p>
	<p class="block21">Nasıl geldin, çocuğum, sisli karanlıklar</p>
	<p class="block21">ülkesine, diri diri? </p>
	<p class="block21">Yaşayan insanlar kolay kolay göremez</p>
	<p class="block21">buraları,</p>
	<p class="block21">büyük ırmaklar var arada, korkunç akıntılar</p>
	<p class="block21">var:</p>
	<p class="block21">Önce Okeanos var, bulamazsın bir sığ</p>
	<p class="block21">yerini,</p>
	<p class="block21">sağlam yapılı bir gemin yoksa aşamazsın</p>
	<p class="block21">onu.</p>
	<p class="block4"> </p>
	<p class="block6">Sonraları coğrafya bilgileri artınca, Okeanos büyük denizlere, özellikle batıda Atlantik Okyanusuna verilen ad olmuştur.</p>
	<p class="block6">Hesiodos Theogonia'da Okeanos'un Titan kız kardeşi Tethys'le evlendiğini söyler. Denizde dişi unsuru simgeleyen Tethys'in Ürettiği yaratıklar sayılmakla bitmez. Okeanos'la Tethys'ten, önce bütün ırmaklar meydana gelir. Bunların birkaçı sayılır Theogonia'da, toplamının üç bin olduğu söylenir.</p>
	<p class="block6">Okeanos'la Tethis'ten doğma üç bin dişi varlık da vardır: Okeanos kızları. Bunların arasında Metis, Dione, Thetis, Euirynome, Phlyra gibi tanrı ya da kahramanlarla birleşmiş ünlü kişiler bulunur.</p>
	<p class="block6">Okeanos'la Tethys tanrılardan uzak, kendilerine göre bir hayat sürerler. Olympos tanrılarından bazılarını saraylarında konuk ettikleri de olur. İlyada'da Hera şöyle anlatır (İl. XIV, 200 vd.):</p>
	<p class="block4"> </p>
	<p class="block21">Gidiyorum bol besi veren toprağın bir</p>
	<p class="block21">ucuna,</p>
	<p class="block21">tanrıların atası Okeanos'la, ana Tethys'i</p>
	<p class="block21">görmeye,</p>
	<p class="block21">onlar almışlardı beni Rheia nın elinden, </p>
	<p class="block21">saraylarında iyice beslemişler,</p>
	<p class="block21">büyütmüşlerdi.</p>
	<p class="block4"> </p>
	<p class="block6">Aiskhylos'un Prometheus tragedyasında Okeanos Zeus'a karşı ayaklanan Titan'ı Olympos tanrılarıyla banştırmaya uğraşan bir arabulucu rolünde çıkar karşımıza. Koro da Okeanos kızlarından meydana gelmiştir. Okeanos'un uzlaştırıcı tutumu Prometheus tarafından şiddetle kınanır, tanrı da çabalarından vazgeçerek yatağına döner.</p>
	<h3 id="toc_id_638" class="block12">Olympos. </h3>
	<p class="block6">Olympos Yunanca bir kelime değildir. Bu adın kaynağı ve anlamı büsbütün açıklanmamışsa da, eski Anadolu dillerinden geldiği ve genellikle yüksek dağ anlamına kullanıldığı anlaşılmaktadır. Dorukları gökte bulutlara karışan ulu dağların tanrılara konut olduğu inancı Yunan'a Sümer'den gelmiş olabilir. Nitekim Olympos tanrıları diye anılan Zeus kuşağı yalnız Olympos dağında görülmez -ki asıl Olympos dağı yanlış bir düşünceye göre Makedonya-Tesalya'da bilinir- İda dağı gibi başka yüksek dağlarda da toplanırlardı. Ayrıca Anadolu'da sayısı yirmiye varan Olympos adlı dağlar olduğu gibi, Girit'te, Kıbrıs'ta ve Yunanistan'da bu adı taşıyan dağlar çoktur. Homeros destanlarında tanrılar Olympos dağında şölen yapar, insan sorunlarını tartışır, toplantılarda aralarında sohbet ya da kavga eder gösterilirler. Olympos daha çok gök tanrı Zeus'un merkezidir, Apollon ve Musalar gibi daha çok oyun ve ezgiden hoşlanan tanrılar Parnassos ya da Helikon dağlarında toplanmaktadırlar.</p>
	<p class="block6">Olympos adını taşıyan efsanelik kişiler de vardır.-</p>
	<p class="block6">(1) Girit'e adını veren Kres'in oğlu. Kronos bu Olympos'a Zeus'u emanet etmiş ve tanrıyi kendi büyüttüğü halde, devlere onu tahtından etmelerini önermiş. Zeus da öfkelenerek Olympos'un üstüne şimşek çakmış. Öldürdükten sonra pişman olmuş ve Olympos'un mezarı bulunduğu dağa adını vermiş.</p>
	<p class="block6">(2) Kybele'nin kocası olarak gösterilen bir Olympos vardır. Mysia Olympos'una (Uludağ) adını veren oymuş.</p>
	<p class="block6">(3) Ünlü bir flüt çalgıcısı. Marsyas'ın oğlu ya da çömezi olarak gösterilir. Apollon'un öldürdüğü Marsyas'ı gömmüş, ona ağıt yakmış.</p>
	<h3 id="toc_id_639" class="block12">Omphale.</h3>
	<p class="block6">Herakles efsanesinde rol oynayan Lydia kraliçesi. Herakies çıldırıp İphitos'u istemeyerek öldürünce, bu suçtan nasıl arınacağını öğrenmek için Delphoi'deki Apollon tapınağına başvurur. Bilici de üç yıl köle olarak çalışması gerektiğini bildirir. Lydia kralı Tmolos'un dul karısı, Omphale yiğidi satın alır, ona birçok işler gördürür, ayrıca koca olarak da kullanır. Sanatçılar Herakles'i uzun Lydia entarisi giymiş olarak Omphale'nin dizlerinde iplik bükerek gösterirler. Kraliçe de aslan postuna bürünmüş, yiğidin topuzunu onun kafasında sallamaktadır. Arınma süresi sona erince Herakles Omphale'den ayrılır ve ölmeden daha birçok işler görür (<i class="calibre1">Herakles</i>).</p>
	<h3 id="toc_id_640" class="block12">Oneiros. </h3>
	<p class="block16">Bkz. Nyks.</p>
	<h3 id="toc_id_641" class="block12">Opheltes. </h3>
	<p class="block16">Bkz. Hypsipyle.</p>
	<h3 id="toc_id_642" class="block12">Ophion.</h3>
	<p class="block6">Orfik görüşlere dayanan bir kaynağa göre Ophion eşi Okeanos kızı Eurynome ile birlikte Titanlara hükmedermiş, sonra Kronos'la Rheia yönetimi ele almışlar ve Ophion'la Eurynome'yi Tartaros'a kapatmışlar.</p>
	<h3 id="toc_id_643" class="block12">Ops.</h3>
	<p class="block6">Roma dininde bolluğu simgeleyen tanrıça. Saturnus'un dişi karşıtı olarak gösterilir ve Sabin kaynaklı olduğu söylenirdi. Ops'un Capitolium tepesinde bir tapınağı vardı.</p>
	<h3 id="toc_id_644" class="block12">Orcus. </h3>
	<p class="block6">Romalıların halk inançlarına göre Orcus ölümü simgeleyen cin ya da ölüler ülkesinin kendisidir. Etrüsk mezarlarında uzun saçlı, sakallı bir tanrı olarak gösterilen Orcus sonradan Yunan tanrılarının etkisi altında Plüton ya da Dis Pater adını almışsa da, Orcus günlük dilde anılan bir tanrı olarak kalmıştır.</p>
	<h3 id="toc_id_645" class="block12">Oreithyia. </h3>
	<p class="block6">Atina kralı Erekhteus'un kızı. Irmak kıyısında oynarken rüzgâr tanrı Boreas tarafından Trakya'ya kaçırılır. Kalais'le Zetes'i doğurur (<i class="calibre1">Boreas, Kalais veZetes</i>).</p>
	<h3 id="toc_id_646" class="block12">Orestes. </h3>
	<p class="block6">Agamemnon'la Klytaimestra'nın oğlu. Elektra, İphigeneia, Khrysothemis'in kardeşi (Tab. 15). Orestes, Atreusoğullarının zincirleme suçlarını anasını öldürmekle sürdürür, ama tanrı lanetini de kendi dramıyla sona erdirir. Elektra maddesinde belirtildiği gibi, üç büyük tragedya yazarı birçok oyunlarında Orestes'e baş rolü ya da çok önemli bir rol vermişlerdir. Orestes efsanesi de başlıca buı kaynaklara dayanır.</p>
	<p class="block6">Troya savaşı efsanesinde Orestes'in adı Akhaların Mysia'ya ilk çıkışları ve Telephos'la ilgili olarak geçer: Telephos Akhilleus'un elinden yaralanıp, yarasını ancak Akhilleus'un iyi edebileceğini öğrenince, Aulis'te İkinci sefere hazırlanan Akha ordusuna gelmişti. Bir casus olarak yakalanmak üzereyken orada bulunan küçük Orestes'i rehin olarak. almış ve böylece istediğini elde etmişti (<i class="calibre1">Telephos</i>).</p>
	<p class="block6">Troya savaşından sonra Agamemnon yurduna döner dönmez öldürülünce, Elektra küçük kardeşi Orestes'i kaçınr ve Phokis kralı Strophios'un sarayına gönderir. Orestes orada büyür, kralın oğlu Pylades'le birlikte Mykene sarayına gelirler. Klytaimestra'ya Phokis'ten gelme iki haberci olduklarını, kendisine Orestes'in öldüğünü bildirmeye geldiklerini söylerler. Kraliçe sevincinden tanrılara sunular sunmaya gitmişken Orestes kendini Elektra'ya tanıtır ve Klytaimestra ile Aigisthos'un öldürülmesini birlikte planlarlar. Aigisthos kırdan döner, pusuya düşürülerek öldürülür. Klytaimestra oğluna yalvarır, ama Orestes onu da Aigisthos'un ölüsü üstünde bıçaklar, Ana kanı döker dökmez öç perileri Erinysler Orestes'in peşine takılırlar. Orestes çıldırır ve Erinyslerden kurtulmak için oradan oraya atar kendini. Sonunda Atina'nın Oreopagos mahkemesi onu suçundan arındırır. Kan davası da burada biter.</p>
	<p class="block6">Beraatından sonra Orestes Apollon tanrıya ne yapması gerektiğini sorar. Pythia onun Tauris'e Artemis heykelini almaya gitilmesini buyurur. Orastesles Tauris'e gider ve orada kız kardeşi İphigeneia İle buluşur. Euripides'in, sonra da Goethe'nin "iphigeneia Tauris'te" dramlarına konu olan serüven şudur: Orestes'le Pylades Tauris'e varınca tanrıçaya kurban edilmek üzere tutuklanırlar. Ülkenin kralı Thoas onları Artemis tanrıçanın rahibesine teslim eder, bu rahibe de İphigeneia'dır. İki kardeş birbirlerini tanırlar, İphigeneia onları kurtarmaya ve Artemis heykelini de alıp onlarla kaçmaya karar verir. Yabancılar ve heykelle birlikte denize açılabilmek için bir düzen kurar, Thoas'ı aldatarak kaçarlar. Attika'ya varırlar, Artemis'e bir tapınak yapıp içine heykeli koyarlar.</p>
	<p class="block6">Orestes efsanesinin son bölümü Hermione ile evlenmesine değgindir. Orestes'le Hermione'yi babaları daha çocukken nişanlamışlardı, ama Troya savaşından sonra Menelaos kızını Neoptolemos'a verir. Tauris dönüşünde Orestes nişanlısını kaçırmaya kalkar, Naoptolemos'la kavgaya tutuşurlar, bir ayaklanma olur, Akhilleus'un oğlu ölür. Orestes de Hermione'yle evlenir, Argos'a kral olur ve çok uzun bir ömür sürer.</p>
	<h3 id="toc_id_647" class="block12">Orion. </h3>
	<p class="block6">Orion, tanrı Poseidon'un oğlu, dev bir avcıdır. Bütün devler gibi Toprak'tan doğma olduğu söylenir, ama babası deniz tanrı gibi dalgaların üstünde yürüme gücü de varmış. Çok yakışıklı olduğu için kadınlardan sevgi görmüş. İlkin Side adlı çok güzel bir kızla evlenmiş, ama Side Hera ile boy ölçüşmeye kalkınca, tanrıça onu Tartaros'a atmış. Merope adlı ikinci bir kadınla olan macerası Orion'un kör olması, sonra da karanlıktan ansızın güneşe bakmasıyla gözlerinin yeniden açılmasıyla sonuçlanır. Sonunda da Şafak tanrıça gönül verir ona. Tanrıça sevgilisini Delos'a götürür, bırakır. Ama orada güzel delikanlı Artemis elinden öldürülür, nedeni tanrıçanın kendisine, ya da bir avcı kızına yanaşmak istemesidir. Artemis Orion'un üstüne bir akrep salar, akrep delikanlıyı topuğundan sokar. Artemis de akrebi bir burç, Orion'u da gökte bir yıldız haline getirir. Orion yıldızının Akrep burcundan her zaman uzaklaşması bundandır.</p>
	<h3 id="toc_id_648" class="block12">Orman Perileri. </h3>
	<p class="block6">Bkz. Nympha lar.</p>
	<h3 id="toc_id_649" class="block12">Orpheus. </h3>
	<p class="block6">Orpheus dillere destan olmuş bil ozandır. İlkçağda ünü orfizm denilen mistik bir akım yaratacak kadar çok yayılmış, kişiliği üstüne anlatılan masallar her türden sanatçıyı esinlemişti. Çalgısı vahşi hayvanları büyüleyen, ezgisiyle ölümü bile alt eden bu ozanı biz burada kuru kuru anlatmak istemedik. Latin şairi Vergilius'un "Geórgica" adlı eserinden alınmış bir parçayla tanıtalım dedik. Aşağıdaki A.Kadir'in Türkçeleştirdigi parça kitabın IV. bölümünde Aristaios'Ia ilgilidir; arı yetiştirmekte olan Aristaios Orpheus'un eşi Eurydike'nin ölümüne sebep olmuştu (<i class="calibre1">Aristaios, Eurydike</i>).</p>
	<p class="block4"> </p>
	<p class="block21">Yabana atılmaz bir tanrı öfkelenmiş</p>
	<p class="block21">kovalar seni; </p>
	<p class="block21">bir suç işledin sen, büyük bir suç, </p>
	<p class="block21">çekersin bugün onun cezasını: </p>
	<p class="block21">Bir belaya çattıydı Orpheus, kara bahtlı, </p>
	<p class="block21">şimdi senin üstüne bindirmeye çalışır o</p>
	<p class="block21">belayı,</p>
	<p class="block21">kader engel olamazsa, bindirecek de. </p>
	<p class="block21">Deliye döndü Orpheus, kaçırılınca karısı,</p>
	<p class="block21">kudurdu.</p>
	<p class="block21">Irmak boyu palas pandıras kaçarken senden</p>
	<p class="block21">o kadın,</p>
	<p class="block21">kaçarken bir uçuruma atar gibi kendini</p>
	<p class="block21">tepetaklak,</p>
	<p class="block21">dolanıverdi bacaklarına korkunç bir yılan. </p>
	<p class="block21">Ömrü o kadarmış kadının, görmedi boylu</p>
	<p class="block21">çimenler yüzünden </p>
	<p class="block21">oralara sinen zehirli yaratığı. </p>
	<p class="block21">Yaşıtları, dağ perileri, başladılar bir</p>
	<p class="block21">ağızdan,</p>
	<p class="block21">en yüce dağları çığlıklarıyla doldurdular... </p>
	<p class="block21">Orpheus, oyuk kaplumbağa kabuğundan</p>
	<p class="block21">sazıyla</p>
	<p class="block21">yaslı sevgisini avuttu durdu.</p>
	<p class="block21">Hep seni söylerdi, tatlı eşi, hep seni,</p>
	<p class="block21">onunla baş başaydın ya hani yalnız</p>
	<p class="block21">kıyılarda,</p>
	<p class="block21">gün doğar seni söylerdi, gün batar seni. </p>
	<p class="block21">Gitti sokuldu Taenarius dağının</p>
	<p class="block21">boğazlarına kadar, </p>
	<p class="block21">yüksek kapılarının oraya yeraltı tanrısı</p>
	<p class="block21">Dis'in.</p>
	<p class="block21">girdi kapkara bir korkuyla</p>
	<p class="block21">gölgelenmiş ormana, </p>
	<p class="block21">ölü ruhların ve titreten kralların</p>
	<p class="block21">karşısına dikildi, </p>
	<p class="block21">insan yakarışlarıyla yumuşamayan</p>
	<p class="block21">yüreklerin dikildi karşısına. </p>
	<p class="block21">Ve Erebus konutlarının en kuytu</p>
	<p class="block21">yerlerinden </p>
	<p class="block21">hafif ruhlar çıkageldi, onun ezgileriyle</p>
	<p class="block21">sarsılan, </p>
	<p class="block21">ve görüntüleri çıkageldi ışıktan yoksun</p>
	<p class="block21">olanların,</p>
	<p class="block21">yapraklar arasında saklanan kuşlar kadar</p>
	<p class="block21">çoktular,</p>
	<p class="block21">gecenin ya da kasırganın dağlardan</p>
	<p class="block21">savurduğu kuşlar kadar çok.</p>
	<p class="block21">Artık Orpheus, bütün belalardan</p>
	<p class="block21">kurtulmuş, geri dönüyordu, </p>
	<p class="block21">ve kendisine geri verilen Eurydike,</p>
	<p class="block21">gelmekteyken, </p>
	<p class="block21">Proserpina’nın koştuğu şarta uyarak </p>
	<p class="block21">kocasının ardından yürüye yürüye </p>
	<p class="block21">havanın daha yüksek katlarına doğru, </p>
	<p class="block21">Orpheus birden bir çılgınlık etti, boş</p>
	<p class="block21">bulundu,</p>
	<p class="block21">ölüm tanrıları bağışlamasını bilseler, </p>
	<p class="block21">bağışlanır bir çılgınlıktı bu: </p>
	<p class="block21">Eurydike'si ışığın altına tam çıktı</p>
	<p class="block21">çıkacakken, </p>
	<p class="block21">unutup duruverdi, gönlüne yenildi döndü</p>
	<p class="block21">baktı arkasına. </p>
	<p class="block21">İşte biranda bütün çabalar oracıkta uçtu</p>
	<p class="block21">gitti,</p>
	<p class="block21">bir anda kopuverdi amansız zorbayla</p>
	<p class="block21">yapılan anlaşmalar, </p>
	<p class="block21">bir gümbürtüdür yükseldi, hem de üç kez,</p>
	<p class="block21">Avernus batağından. </p>
	<p class="block21">Haykırdı Eurydike: "Bu ne, Orpheus, bu</p>
	<p class="block21">ne?</p>
	<p class="block21">Bu ne çılgınlık böyle, seni de yok eden,</p>
	<p class="block21">zavallı beni de? </p>
	<p class="block21">İşte gene geri çağırır beni zalim kader, </p>
	<p class="block21">uyku kapatır kararan gözlerimi, </p>
	<p class="block21">dört yanımı saran gece götürür beni,</p>
	<p class="block21">elveda!</p>
	<p class="block21">Giderim İşte uzata uzata ellerimi sana, </p>
	<p class="block21">artık senin olmayan güçsüz ellerimi", </p>
	<p class="block21">dedi ve birdenbire bir duman gibi karıştı</p>
	<p class="block21">hafif yellere, </p>
	<p class="block21">gitti karşıt yöne doğru, görünmez oldu, </p>
	<p class="block21">ve Orpheus göremedi bir daha </p>
	<p class="block21">ruhlara tutunup dil dökmeye çalışan</p>
	<p class="block21">Eurydike'yi. </p>
	<p class="block21">Yeraltı sandalcısı da aradaki bataklığı bir</p>
	<p class="block21">daha komadı geçsin. </p>
	<p class="block21">Ne yapsındı? Nereye gitsindi? Kime</p>
	<p class="block21">başvursundu?</p>
	<p class="block21">İkinci kez kaçırılmıştı karıcığı.</p>
	<p class="block21">Bir daha ölü ruhları nasıl yumuşatırdı,</p>
	<p class="block21">tanrıları nasıl? </p>
	<p class="block21">Eurydike, buz kesilmiş, gidiyordu işte, </p>
	<p class="block21">Styks sandahyla uçuyordu uzaklara. </p>
	<p class="block21">Ya Orpheus ne oldu? Derler ki onun için: </p>
	<p class="block21">Issız Strymon ırmağı kıyısında ağlamış tam</p>
	<p class="block21">yedi ay,</p>
	<p class="block21">havada asılı bir kayanın altında ağlamış,</p>
	<p class="block21">buz gibi mağaralarda anlatmış durmuş</p>
	<p class="block21">başından geçeni, </p>
	<p class="block21">kaplanları büyülemiş, ayaklandırmış meşe</p>
	<p class="block21">ağaçlarını ezgileriyle; </p>
	<p class="block21">bir kavak ağacının gölgesinde bir bülbül</p>
	<p class="block21">vardır hani, </p>
	<p class="block21">arar durur kaybolan yavrularını içi yana</p>
	<p class="block21">yana,</p>
	<p class="block21">yuvayı gözetleyen katı yürekli bir çiftçi</p>
	<p class="block21">alıp götürmüştür yavruları daha kanatları</p>
	<p class="block21">çıkmadan, </p>
	<p class="block21">bülbül de bütün gece durmadan fır döner</p>
	<p class="block21">ağlar,</p>
	<p class="block21">konar bir dala, başlar yeniden ezgilerine</p>
	<p class="block21">yanık yanık, </p>
	<p class="block21">tutar acıklı iniltileriyle dört biryanı, ta</p>
	<p class="block21">uzaklara kadar. </p>
	<p class="block21">Ne bir tutku yumuşatmış Orpheus 'un</p>
	<p class="block21">yüreğini,</p>
	<p class="block21">ne de bir evlilik bağı yumuşatmış, </p>
	<p class="block21">yürür gidermiş kuzeyin buzlarında bir</p>
	<p class="block21">başına,</p>
	<p class="block21">karlı Tanais ırmağı kıyısında yürür </p>
	<p class="block21">gidermiş,</p>
	<p class="block21">ve kışı hiç bitmeyen Ripha dağlarında</p>
	<p class="block21">yürür gidermiş dövüne dövüne</p>
	<p class="block21">Eurydike 'nin kaçırılışına, </p>
	<p class="block21">Dis'in boş armağanlarına dövüne dövüne. </p>
	<p class="block21">O kadar bağlıydı ki Orpheus Eurydike'ye, </p>
	<p class="block21">Kikonların bütün kadınlarım hor gördü. </p>
	<p class="block21">Onlar da paramparça ettiler sonunda</p>
	<p class="block21">delikanlıyı </p>
	<p class="block21">kutsal törenlerde ve gece şenliklerinde</p>
	<p class="block21">Bacchus'un,</p>
	<p class="block21">saçtılar parçalarını ta uzaklara, tarlalara,</p>
	<p class="block21">kırlara.</p>
	<p class="block21">Ama Orpheus 'un boynundan kopan</p>
	<p class="block21">mermer gibi başı </p>
	<p class="block21">Hebrus ırmağının ters akıntıları arasında</p>
	<p class="block21">çalkalanıp giderken bile </p>
	<p class="block21">soğumuş diliyle çağırıp durdu Eurydike'yi, </p>
	<p class="block21">canı da "Ah kara bahtlı Eurydike!"diye</p>
	<p class="block21">bağırdı uçarken,</p>
	<p class="block21">"Ah kara bahtlı Eurydike!" </p>
	<p class="block21">Ve ardından ırmağın bütün kıyıları </p>
	<p class="block21">“Eurydike! Eurydike! Eurydike!" </p>
	<p class="block21">diye yankılandı durdu, </p>
	<p class="block21">ırmağın bütün kıyıları baştan başa.</p>
	<p class="block4"> </p>
	<h3 id="toc_id_650" class="block12">Orphik (ya da Orfeizm, yani Orpheus Tarikatı). </h3>
	<p class="block6">Bu konuda Behçet Necatigil'in 100 Soruda Mitologya'sında çıkan özeti buraya almayı uygun gördük.</p>
	<p class="block6">"Bir din hareketi olan Orphik; şarkıcı,kahin büyücü Orpheus'a bağlanır: Orpheus, Orphik dinin kurucusu sayılır. Trakya'da doğan bu hareket, oradan VI. yüzyılda Yunanistan'a ve aşağı İtalya'ya geçti. Orphik dionysik-mistik bir kurtuluş dinidir. Homeros'taki tanrıların dindiremedikleri bir ruh ihtiyacını karşılar, giderir. Orphik elinin mythos'u şöyledir: Başlangıçta Khronos (Zaman) evreni yarattı. Evrenden tanrı Phanes doğdu. Hem erkek, hem dişi olan Phanes, Nyks (Gece)'i doğurdu; onunla birleşerek Gaia (Toprak), Uranos (Gök) ve Khronos'u dünyaya getirdi. Khronos'un oğlu Zeus, Phanes'i yutarak dünya egemenliğini ele geçirdi. Zeus, kızı Persephone-Demeter'le birleşip Dionysos Zagreus'u yarattı. Dionysos-Zagreus, Titanlar tarafından parçalandı, yutuldu. Bunun üzerine Zeus, yıldırımlarının alevleriyle Titanları mahvetti. Ama Titanların külünden insan soyu vücuda geldi. İnsan soyundan Titanların kötü, yutulmuş Dionysos çocuğun tanrısal iyi huyları birleşti. Athena, parçalanan çocuğun yüreğini kurtarmıştı. Zeus bu yüreği yedi, sonra da Dionysos-Lyseus (Kurtarıcı)'u yarattı... İnsandaki tanrısal ruh, bedende (<span class="text3">soma</span>) bir mezarda (<span class="text3">sema</span>) gibi hapistir, öte dünyaya kavuşmaya çabalar. Dionysik taraf, Titanik unsurlardan temizlenmek ister. Bunun için de ruh, günahından temizlenmek üzere, birçok vücutlarda dolaşır. Arınma, dürüst bir yaşayış, canlıların verdikleri besinlerden (et, yumurta) el çekiş sayesinde olacaktır. İyileri mutlu bir öte dünya bekler,kötülerse ölüler hâkiminin karşısına çıkacaklar, Tartaros bataklığına götürüleceklerdir... Orphikçilerin öğretileri, filozof Pythagoras (İ. Ö. VI. Yüzyıl)’ın felsefesine derin bir etki yaptı".</p>
	<h3 id="toc_id_651" class="block12">Osiris. </h3>
	<p class="block6">Osiris bir Mısır tanrısıdır. Yunan mitolojisiyle doğrudan doğruya ilişkisi yoktur. Ama efsanesi ve kişiliği Yunan mythos'unu etkilemekle kalmamış, çevresindeki bazı tanrısal varlıklar Yunan-Roma pantheon'una girmiş ve tutunmuştur; örneğin İsis (<i class="calibre1">İsis</i>). Osiris efsanesi Akdeniz yöresine özgü bir doğa bereket efsanesidir. Bu bakımdan Adonis-Aphrodite, Attis-Kybele ve Demeter-Kore efsanelerlyle benzerlikler gösterir. Soylar ve kuşaklar arasında çarpışma, inek ve boğa biçiminde tanrıça ve tanrı motifleri de Hesiodos'un Thegonia'sında ve İo-Epaphos efsanelerinde rastlanan motif ve imgelerdir. Bunların Mısır kaynaklı oldukları ve Yunan Mythos'una Fenike yoluyla girdikleri sanılır. Osiris ayrıca Mısır'da çok tutunmuş tanrı kral inancını ve insanın ölümünden sonra mumyalaşıp yaşamını sürdürdüğü görüşünü yansıtır.</p>
	<p class="block6">Efsanesi şöyle özetlenebilir: Krallık kurumunun tipik bir simgesi olan tanrı Gebeb yetkilerini oğlu Osiris'e bırakır. Osiris de kız kardeşi ve eşi olan İsis'in yardımıyla bu görevi en iyi biçimde sürdürür: İnsanların iyiliği için çalışır, onlara tarımı, bağcılığı ve çeşitli el sanatlarını öğretir. Ne var ki kardeşi Set (Yun. Typhon) onu kıskanır, öldürmeye karar verir. Bir gün şölene çağırır, yakalar, bir sandığa kapatıp ırmağa atar. Haberi alan İsis ossaat sandığı aramaya çıkar ve uzun dolaşmalardan sonra Fenike'nin Byblos kentinde bulur. Ora kralı bu sandığı yaptırmakta olduğu sarayına tahta olarak kullanmaktadır, İsis sandığın kendisine geri verilmesini sağlar, onunla Mısır'a döner. Set bir kez daha Osiris'in gövdesini ele geçirir, onu on dört parça halinde doğrayarak oraya buraya serper, İsis parçaları toplamaya koyulur, erkeklik uzvundan başka bütün parçalarını bir araya getirip başka tanrıların yardımıyla ilk mumyayı hazırlar... Kocası öldükten sonra İsis Nil deltasında Horus'u doğurur, onu Set'ten korumak için gizlice büyütür, yetiştirir, babasının öcünü almak görevini yükler ona. Horus da Set'le teke tek savaşa girişir, bu dövüşmede düşmanının erkekliğini koparır, Set de Horus'un gözünü oyar. Hekim tanrı Thot her ikisini de iyi eder, tanrılar mahkeme kurar, Set'i Horus'a gözünü vermeye mahkûm ederler, Horus da gözü babası Osiris'e verir, kendisi de gözünün yerine bir yılan koyar. Bu yılan (adı Uraeus'tur) krallık simgelerinden biridir. Osiris de egemenliği oğluna bıraktıktan sonra Mutluları Ülkesine göçer.</p>
	<p class="block6">Bu efsaneyi anlatırken yazar Plutarkhos, Set'in Yunanlıların Typhon'uyla bir tutulması gerektiğini bildirmiştir (<i class="calibre1">Typhon</i>).</p>
	<h3 id="toc_id_652" class="block12">Orthos. </h3>
	<p class="block6">Ejder soyundan Ekhidna ve Typhon'dan doğan bir köpeğin adı (Tab. 6). Bu köpek Geryoneus'un öküzlerini beklerken? Herakles'in eliyle öldürülür (<i class="calibre1">Herakles</i>).</p>
	<h3 id="toc_id_653" class="block12">Othryoneus. </h3>
	<p class="block6">Çanakkale Boğazında olduğu sanılan Kabesos şehrinin önderi Othryoneus Troya'ya Priamos kızı Kassandra'yı istemeye gelmiş, buna karşılık şehri Akhalardan kurtaracağını söz vermişti Priamos'a. Kral da kızını vereceğine ant içmişti, ama düğün gerçekleşmeden Akha yiğidi İdomeneus onu öldürür, öldürdükten sonra da şöyle alay eder onunla (İl. XIII, 374 vd.):</p>
	<p class="block4"> </p>
	<p class="block21">Othryoneus, o güzel kızı kendine almak</p>
	<p class="block21">için,</p>
	<p class="block21">yerine getirirsen Priamos'a verdiğin sözü, </p>
	<p class="block21">tekmil ölümlüler arasında överim seni. </p>
	<p class="block21">Ama biz de biliriz böyle söz tutmasını, </p>
	<p class="block21">Atreus oğlunun güzellikte üstün kızını</p>
	<p class="block21">veririz sana.</p>
	<p class="block21">Argos'a götürür eveririz seni, </p>
	<p class="block21">düzenli İlyon'u gel bizimle yok et, </p>
	<p class="block21">denizleri aşan gemilerimize gidelim, gel</p>
	<p class="block21">hadi,</p>
	<p class="block21">gidelim düşünelim şu evlenmeyi. </p>
	<p class="block21">Elimiz çok açıktır çeyizden yana.</p>
	<p class="block4"> </p>
	<p class="block6">Düşmanın ölüsüyle bu çeşitten alaya Homeros destanlarında sık sık rastlanır, ilkel bir katı yürekliliği dile getiren bu alayların hep Akhaların ağzından duyulduğu da ayrıca dikkati çeker.</p>
	<h3 id="toc_id_654" class="block12">Otos. </h3>
	<p class="block16">Bkz. Aloeusoğulları.</p>
	<p class="block4"> </p>
	<h1 class="block11" id="id_P"><span class="text1"></span><span class="text2">P</span><span class="text1"></span></h1>
	<h3 id="toc_id_655" class="block12">Paian. </h3>
	<p class="block16">Bkz. Asklepios.</p>
	<h3 id="toc_id_656" class="block12">Paktolos. </h3>
	<p class="block6">Lydia'da akan Sart çayının tanrısı. Zeus'un oğlu ve Pelops'un dedesi olur. Günün birinde tanrıça Aphrodite'nin gizli törenleri kutlanırken kendi kız kardeşini kirletmiş, bundan dolayı orada akan ve altın sürüklediği için Khrysorrhoas adını taşıyan dereye atmış kendini, o günden sonra da bu dereye Paktolos denmiş.</p>
	<h3 id="toc_id_657" class="block12">Palaimon. </h3>
	<p class="block16">Bkz. İno.</p>
	<h3 id="toc_id_658" class="block12">Palamedes. </h3>
	<p class="block6">Nauplios'la Klymene'nin oğlu (Nauplios). Homeros destanlarında adı geçmediği halde, Troya- savaşı efsanelerinde önemli bir rol oynar: Helene kaçırılınca akrabası Menelaos'u avutmaya çalışır, kadını barışçı yollarla geri almak için Troya'ya elçi gider. Bu çabalar sonuç vermeyip Akha ordusu hazırlık yapmaya başlayınca, Menelaos'la birlikte Odysseus'u çağırmaya giderler. Ama kurnaz yiğit savaşa gitmek niyetinde değildir, delilik taslar: Bir tarlada sabana bir öküzle bir eşek koşmuş, toprağa tuz ekmektedir. Palamedes düzeni anlar, Odysseus'un gerçekten deli olup olmadığını denemek için oğlu küçük Telemakhos'u sabanın önüne atar. Odysseus da sabanı hemen durdurmakla deli olmadığını açığa vurmuş olur. Sefere katılır, ama Palamedes'e karşı korkunç bir öfke ve kin bağlar. Bu kin sonradan Palamedes'in ölümüne sebep olacaktır.</p>
	<p class="block6">Odysseus şöyle öç alır: Ele geçirdiği bir Troyalıya zorla bir mektup yazdırır, sözde Priamos'un yazdığı bu mektuptan Palamedes'in Troyalılara casusluk teklifinde bulunduğu anlaşılmaktadır. Mektubu Akha ordugâhında bir yere atar, ayrıca da Palamedes'in bir kölesini satın alarak, efendisinin yatağı altına bir torba altın koymasını sağlar. Her şeyi ortaya vurur, Akhalar Palamedes'i linç ederler. Palamedes'in bu haksız ölümü dillere destan olmuştur.</p>
	<p class="block6">Öte yandan kaynaklar Palamedes'in kurnaz Odysseus'tan daha yararlı, daha değerli bir kişi olduğunu da belirtirler: Adı avuç, el anlamına gelen palame'den türemiş olan Palamedes Yunan alfabesine birçok harfler katmış. Alfabeyi Kadmos tanıtmış Yunanistan'a ama Palamedes kuşların uçuşuna bakarak Hellenlere özgü bir harf olan Y (üpsilon)'u bulmuş. Ayrıca sayıları tanıttığı, ayların süresini yıldızlara göre saptadığı, para kullanmasını, dama oyununu ve zarları keşfettiği söylenir.</p>
	<p class="block6">Babası Nauplios Palamedes'in öcünü alır, ama o da korkunç biçimde ölür.</p>
	<h3 id="toc_id_659" class="block12">Palinurus. </h3>
	<p class="block6">Palinurus, Aeneas'ın dümencisidir. Vergilius'un Aeneis destanında anlattığına göre Troyalıların filosu Sicilya'dan İtalya'ya doğru yol aldığında tanrıça Venüs bir tek adamın öleceğini, ama buna karşılık herkesin kurtulacağını bildirmişti. Gece dümendeyken tanrılar Palinurus'un gözlerine uyku dökerler, dalarken bir dalga alır, götürür onu. Aeneas uyanır, dümencisinin yok olduğunu görür. Üzüntüsü büyüktür. Sonraları Aeneas yeraltına gittiğinde Palinurus'un ruhuna rastlar. Ölü dümenci gömülmek ister, bunun için de ölüsünün hangi kıyıya atıldığını bildirir Aeneas'a. O da dönüşte ölüyü bulur, gömer ve o kıyıya Palinurus burnu adını verir.</p>
	<h3 id="toc_id_660" class="block12">Palladion. </h3>
	<p class="block6">Palladion, Pallas Athena'nın sihirli nitelikler taşıyan heykeline verilen addır. Troya şehrinin tarihine sıkı sıkıya bağlı olan bu heykelin Homeros destanlarında adı geçmez. Palladion daha sonraları ve özellikle Roma'nın kuruluş efsanelerinde rol oynar. Bu heykel arkaik sanatta örnekleri görülen bir ksoanon, yani tahtadan yapılmış ayakta bir kadın heykeli olsa gerek. Ne var ki İlyada'da söz konusu olan Athena tapmagındaki heykel oturmuş olarak canlandırılır: Hektor savaş alanından ayrılıp anası Hekabe'ye Athena'ya sunular sunmasını söylemek için şehre geldiğinde şöyle konuşur (İl. VI, 270 vd.):</p>
	<p class="block4"> </p>
	<p class="block21">Ama sen, elinde sunularla topla yaşlıları, </p>
	<p class="block21">git doyumluk toplayan Athena'nın</p>
	<p class="block21">Tapınağına, </p>
	<p class="block21">Evindeki en güzel, en büyük örtü</p>
	<p class="block21">hangisiyse, </p>
	<p class="block21">hangi örtüye en çok değer veriyorsan al</p>
	<p class="block21">onu,</p>
	<p class="block21">ört güzel saçlı Athene 'nin dizlerine...</p>
	<p class="block4"> </p>
	<p class="block6">Daha sonraki efsanelere göre, Palladion Troya şehrini koruyan, o var oldukça şehrin düşmesini, düşman eline geçmesini önleyen bir tabudur. Başta Roma olmak üzere birçok şehirler Palladion'a sahip olduklarını ileri sürmüşler, böylece Palladion adlı heykeller çoğaldıkça kaynaklarını anlatan efsaneler de çoğalmış ve giriftleşmiştir. Bunları şöyle özetleyebiliriz:</p>
	<p class="block6">Tanrıça Athena çocukken deniz tanrısı Triton'un yanında büyümüş (Tritogeneia adı bununla ilgili olabilir), Triton'un da Pallas adlı bir küçük kızı varmış, iki kız çocuk savaş oyunları oynarmış, ama günün birinde birbirlerine darılmışlar, Athena Pallas'ı dövmek üzereymiş ki Zeus kızı için telaşlanıp aigis kalkanını Pallas'ın önüne dikmiş, çocuk korku içinde donakalmış ve Athena'nın attığı kargıdan korunamayıp yaralanmış, düşmüş ve ölmüş. O sırada pişmanlık duyan Athena arkadaşına tıpatıp benzeyen bir heykel yapmış ve ona aigis kalkanını giydirmiş. Athena bu yapıtı Olympos'ta Zeus'un yanı başında dikmiş, bir tanrıymış gibi tapınılırmış ona. Palladion orada kalmış, ta ki günün birinde Zeus'un kovaladığı Elektra heykele sarılmış, tanrı da öfkelenerek heykeli alıp Troya bölgesinde Ate tepesi denilen yere atmış (<i class="calibre1">Elektra 2, Ate</i>). İlos o sırada kendi adını taşıyacak olan İlion (<i class="calibre1">Troya</i>) şehrini kurmaktaymış, böyle bir heykelin gökten düşmesi hayra yorulmuş, şehre getirilip Athena tapınağına yerleştirilmiş. Bu efsaneyi anlatan mitograflar Palladion'un üç karış boyunda olduğunu, sag elinde bir kargı, sol elinde de bir öreke ile bir iğ taşıdığını yazarlar. Başka efsanelere göre Palladion'u Dardanos Semendirek adasından getirmiş ve kaynatası Teukros'a armağan etmiş (<i class="calibre1">Dardanos</i>). Troyalıların bu kutsal yapıtın bir tıpkısını yaptıkları, çalınmasın diye asıl Palladion'u tapınağın mahzenine kapatıp, sahte heykeli dışarıya oturttukları da anlatılır. Bir efsaneye göre, Troyalıların kâhini Helenos Palladion heykeli şehirde kaldıkça, Troya'nın alınamayacağını bildirmiş, bu söze dayanarak da Odysseus'la Diomedes gece gizlice şehre girmişler, heykeli çalıp götürmüşler. Bu işte güzel Helena Akhalı yiğitlere yardım etmiş (<i class="calibre1">Helenos, Helena</i>).</p>
	<p class="block6">Başka kaynaklara göre, Palladion heykeli Troya'da kalmış ve Troya yangınında Aineias 1da dağına sığındığında onu beraberinde gö türmüş, sonra İtalya'ya da almış. Sihirli heykel böylece Roma'da Vesta tapınağına getirilip bırakılmış. Roma'nın kutsal ateşini koruyan Vesta rahibeleri Palladion'a tapınmakla görevliydiler.</p>
	<p class="block6">Palladion Kassandra efsanesinde de geçer, Kassandra'nın Troya yağmasında bu heykele sarılıp sığındığı ve Oileus oğlu Aias'ın onu oradan çekerek büyük bir günah işlediği anlatılır (<i class="calibre1">Aias</i>). Atina'da da Palladion heykelinin Atina'ya geldiğini ileri süren bir efsane vardır.</p>
	<h3 id="toc_id_661" class="block12">Pallantidai (Pallasoğulları). </h3>
	<p class="block6">Pallas’ın oğulları, Atina kralı Pandion'un torunları ve Aigeus'un yeğenleri. Aigeus'un dölü olmadığını sanarak Atina tahtına talip olurlar, ama Troizen'de büyüyen Theseus Atina'ya gelip babası Aigeus tarafından tanınınca, bunu protesto etmeye kalkarlar. Atinalılar Theseus'u kral seçince de babaları Pallas'la birlikte Theseus'a karşı savaş açarlar ve öldürülürler. Theseus elli amca oğlunu ve amcası Pallas'ı da öldürdüğü için bir yıl Troizen'de gönüllü sürgün olarak kalır. Başka bir anlatıma göre Atina mahkemesi Theseus'u beraat ettirir (<i class="calibre1">Aigeus, Theseus</i>).</p>
	<h3 id="toc_id_662" class="block12">Pallas. </h3>
	<p class="block6">Tanrıça Athena'nın adının başına takılan bir ad. Bu adın Athena ile ilgisi üstüne efsaneler pek birbirini tutmaz (<i class="calibre1">Athena, Palladion</i>).</p>
	<p class="block6">(1) Titanlardan Krios'la Eurybie'nin oğlu, Astraios'la Perses'in kardeşi (Tab. 4). Hesiodos'un Theogonia'sına göre Pallas, Okeanos kızı Styks'le birleşir ve Zetos'la Nike'yi, bir de Kratos'la Bie'yi meydana getirir.</p>
	<p class="block6">(2) Arkadya kralı Lykao'nun oğlu. Bir efsaneye göre bu Pallas kızını Troya kral soyunun atası Dardanos'la evlendirmiş ve Palladion'u ona vermiş (<i class="calibre1">Dardanos, Palladion</i>).</p>
	<p class="block6">(3) Vergilius'un Aeneis destanında adı geçen Pallas Evandrus'un oğludur. Aeneas'la birlikte İtalyalı Turnus'a karşı savaşmış ve onun elinden öldürülmüştür. Roma'nın Palatinus tepesine adını veren bu Pallas’mış (<i class="calibre1">Euandrus</i>).</p>
	<p class="block6">(4) Attika efsanelerinde adı geçen bir dev. Tanrıça Athena bu devi öldürmüş ve derisini yüzüp ona bürünmüş, bu devin kanatlarını da ayaklarına bağlamış (<i class="calibre1">Athena</i>).</p>
	<p class="block6">(5) Gene Attika efsanesinde rol oynayan bir kişi Pandion'un oğludur ve Pallantidai adında 50 tane oğlu vardır, bunlarla birlikte Theseus'a karşı gelir, oğullarıyla birlikte Theseus’un elinden öldürülür (<i class="calibre1">Theseus</i>).</p>
	<h3 id="toc_id_663" class="block12">Pan. </h3>
	<p class="block6">Tanrı Pan, efsanesi ve kişiliği hakkında Behçet Necatigil'in "100 Soruda Mitologya" daki anlatımını aşağıya alıyoruz:</p>
	<p class="block6">"<i class="calibre1">Dağlık Arkadia'da küçükbaş hayvanların, çobanların tanrısı. Keçi ayaklı Pan, Hermes'in oğludur. Tanrıların, çokluk, insan kılığında değil de hayvan kılığında düşünüldüğü ilk zamanlarda Pan da keçi kafalıydı; sonradan bu keçi kafasından sadece boynuzlar ve sakal alıkonarak, yüzü insan yüzü oldu. Pan Çoban kavalını sever, azgın tekeler gibi güzel nymphaların peşine düşerdi. İnsanların, hayvanların uyuduğu kızgın, ıssız yaz öğlelerinde birdenbire, beklenmedik gürültüler koparır, dört bir yana 'panik' korkular saçardı. Marathon savaşı gecesi Persleri bu şekilde paniğe uğrattığı için, Atinalılar savaştan sonra tanrı Pan'a Akropolis eteğinde bir tapınak yaptılar. Pan sözü Yunancada 'bütün' anlamına geldiğinden mistikler, sonraları Pan'ı her şey yapabilir bir tanrı payesine çıkardılar. Plutarkhos, Korfu'nun güneyinde sefer eden bir gemideki gemicilerin, Paksos adasından gelen bir ses duyduklarını anlatır. Gemi dümencisinin adını söyleyen bu ses, dümenciye 'Ulu Pan öldü!' haberini vermiş, dümenci aldığı bu haberi emredilen yerde karaya doğru seslenince, karadan korkunç bir inilti, bir feryat duyulmuş, Pan'ın ölümünden ötürü tabiat yas tutmaya başlamıştı. Bu haber imparator Tiberius (I. S. 14-37) zamanında olmuştu.</i></p>
	<p class="block6"><i class="calibre1">Latin mitologyasında Pan'ın yerini tanrı Faunus tutar</i>" (<i class="calibre1">Faunus</i>).</p>
	<h3 id="toc_id_664" class="block12">Pandareos. </h3>
	<p class="block6">Odysseia'da Penelope çok bunaldığı bir gece, canını alsın diye tanrıça Artemis'e yakarır, o sırada da Pandareos ve kızlarının başına geleni anımsar ve anlatır (Od. XX, 65 vd.):</p>
	<p class="block4"> </p>
	<p class="block21">Öyle kaçırmamış mıydı kasırgalar</p>
	<p class="block21">Pandareos'un kızlarını?</p>
	<p class="block21">Daha önce tanrılar ana babalarını yok</p>
	<p class="block21">etmiştiler</p>
	<p class="block21">ve öksüz bırakmıştılar kızları konaklarında, </p>
	<p class="block21">o zaman tanrısal Apbrodite beslemişti</p>
	<p class="block21">onları,</p>
	<p class="block21">Here onlara güzellik ve akıl vermişti, </p>
	<p class="block21">tekmil kadınlara verdiğinden daha çok. </p>
	<p class="block21">Ulu Artemis bağışlamıştı boyu bosu. </p>
	<p class="block21">Athene de öğretmişti güzel işler işlemeyi. </p>
	<p class="block21">Ama bir gün Aphrodite çıkmıştı koca</p>
	<p class="block21">Olympos'a, </p>
	<p class="block21">bu kızlara iyi bir kısmet bağışlamasını</p>
	<p class="block21">dilemişti, </p>
	<p class="block21">iyi bir koca dilemişti yıldırım seven</p>
	<p class="block21">Zeus'tan,</p>
	<p class="block21">işte o zaman Harpyalar gelip bu kızları</p>
	<p class="block21">kaçırdılar, </p>
	<p class="block21">hizmet etsinler diye verdiler uğursuz</p>
	<p class="block21">Erinyslere.</p>
	<p class="block4"> </p>
	<p class="block6">Pandareos efsanesi Girit ve Anadolu ile ilgili bir efsanedir. Şöyle anlatılır: Rheia yeni doğan Zeus'u Kronos'tan kaçırmak için Girit'teki mağaraya kapatınca bekçi olarak başına bir altın köpek dikmiş, Kronos devrilip Zeus egemen olunca bu köpek Girit'teki Zeus tapınağına bırakılmış. Pandareos köpeği tapınaktan çalmış, Lydia'da Sipylos dağına götürmüş ve Tantalos'a emanet etmiş. Derken Zeus ikisine de öfkelenerek, hırsızlık ettiği için Pandareos'u taşa çevirmiş, yalan yere yemin ettiği için de Tantalos'u Sipylos dağının altına tıkmış (<i class="calibre1">Tantalos</i>).</p>
	<h3 id="toc_id_665" class="block12">Pandaros. </h3>
	<p class="block6">Pandaros'un adı İlyada'da Troas bölgesine yerleşmiş Lykialıların önderi olarak geçer. İda dağının eteğinde bulunan Zeleia kentinden gelmiş ünlü bir okçudur Pandaros. Babası, Karkabos'un oğlu Lykaon'dur (<i class="calibre1">Karkabos</i>). Troya savaşına katılışı şöyle anlatılır (İl. II, 824 vd.):</p>
	<p class="block4"> </p>
	<p class="block21">Sonra Zeleia 'da oturanlar gelir, İda’nın ta</p>
	<p class="block21">dibinde,</p>
	<p class="block21">Aisepos 'un kara sularını içen zengin</p>
	<p class="block21">Troyalılar.</p>
	<p class="block21">Başlarında Lykaon'un ünlü oğlu Pandaros</p>
	<p class="block21">var,</p>
	<p class="block21">Apollon kendisi vermiştir Pandaros'a</p>
	<p class="block21">yayını.</p>
	<p class="block4"> </p>
	<p class="block6">Pandaros'u tanrı Apollon'un koruduğu yiğidin Akha yiğidi Diomedes'e meydan okurken söylediği sözlerden belli (İl. V, 102 vd.):</p>
	<p class="block4"> </p>
	<p class="block21">Ulu canlı Troyalılar, atları mahmuzlayan</p>
	<p class="block21">erler kalkın,</p>
	<p class="block21">vuruldu işte Akhaların en yiğidi, </p>
	<p class="block21">Lykia 'dan çıktığımda yola, </p>
	<p class="block21">Zeus'un oğlu gerçekten sürdüyse beni öne, </p>
	<p class="block21">sanmam dayansın zorlu okuma bu adam.</p>
	<p class="block4"> </p>
	<p class="block6">Ok atışı İlyada'nın ilk bölümünde tanrı Apollon'un Akha ordusuna veba salmak için ok atışını ne kadar andırır (İl. IV, 116 vd.):</p>
	<p class="block4"> </p>
	<p class="block21">Kaldırdı okluğun kapağını Pandaros tam o</p>
	<p class="block21">sıra,</p>
	<p class="block21">hiç atılmamış kanatlı bir ok çıkardı, </p>
	<p class="block21">kara acılar kaynağıydı bu ok. </p>
	<p class="block21">Kirişin üzerine yerleştirdi yakıcı oku. </p>
	<p class="block21">Yurduna, kutsal Zeleie şehrine dönüşünde </p>
	<p class="block21">değerli kurbanlar kesmeyi adadı, ilk</p>
	<p class="block21">kuzulardan, </p>
	<p class="block21">ün salmış okçu Lykialı Apollon'a. </p>
	<p class="block21">Oku arka kanatlarından, kirişinden tuttu, </p>
	<p class="block21">yaklaştırdı kirişi memesine, demiri yaya. </p>
	<p class="block21">Yusyuvarlak gerilince gıcırdadı koca yay. </p>
	<p class="block21">Kiriş inledi, sivri ok fırladı birden, </p>
	<p class="block21">uçtu kalabalığa doğru, vınlaya vınlaya.</p>
	<p class="block4"> </p>
	<p class="block6">Anadolulu tanrı Apollon'un tuttuğu bu yiğit Troya düşmanı tanrıların elinde bir oyuncak olur ama, Paris'le Menelaos arasındaki teke tek savaş başlayıp, öbür savaşçılar işe karışmamaya ant içince, Athena Pandaros'u kışkırtır andı bozmaya. Bir okla yaralar Menelaos'u. Diomedes'le karşılaşmasının iyi sonuç vermemesi de bu ünlü okçunun Troya savaşına yaya gelmiş olmasından, arabası bulunmamasındandır. Ölümünün nedeni olacak bu duruma şöyle yakınır (İl. V, 193 vd.):</p>
	<p class="block4"> </p>
	<p class="block21">Atlarım, arabam da yok ki bineyim. </p>
	<p class="block21">Ama Lykaon'un sarayında on bir araba</p>
	<p class="block21">durur,</p>
	<p class="block21">yepyeni, kız gibi arabalar,</p>
	<p class="block21">örtüler serilmiş, üzerlerine,</p>
	<p class="block21">her araba önünde iki tane at,</p>
	<p class="block21">kızılca buğday, ak arpa yiyen atlar,</p>
	<p class="block21">kargı atan yaşlı Lykaon demişti bana</p>
	<p class="block21">çıktığım gün derli toplu evinden,</p>
	<p class="block21">atlara, arabaya bin demişti,</p>
	<p class="block21">önderlik et zorlu savaşta Troyalılara,</p>
	<p class="block21">atları düşündüm de dinlemedim onu</p>
	<p class="block21">-dinleseydim ne iyi olurdu -</p>
	<p class="block21">edemezler, dedim, karınlarını doyurmadan,</p>
	<p class="block21">düşmanla kuşatılmış insanlar arasında</p>
	<p class="block21">yemsiz kalmasınlar, dedim.</p>
	<p class="block21">Bıraktım onları, İlyon'a yaya geldim,</p>
	<p class="block21">güvenmiştim yayıma.</p>
	<p class="block21">Oysa yayım hiç yaramayacakmış işime.</p>
	<p class="block21">Bir gün dönersem yurduma,</p>
	<p class="block21">gözlerimle görürsem toprağımı, karımı,</p>
	<p class="block21">yüksek çatılı büyük evimi görürsem, </p>
	<p class="block21">gelsin o gün koparsın başımı bir yabancı</p>
	<p class="block21">adam,</p>
	<p class="block21">şu oku elimle kırıp atmazsam yanan ateşe. </p>
	<p class="block21">Benimle boş yere gelmiş o.</p>
	<p class="block4"> </p>
	<p class="block6">Pandaros kargıyla vurur Diomedes'i, ne var ki Lykialı yiğidin kargısı delemez Akhalının zırhını, tanrıça Athena'nın yönelttiği Diomedes'in kargısıyla canını alır Pandaros'un. Bu korkunç çarpışmada ise koruyucu Apollon Aineias'ı kurtarmak zorundadır, kendi yetiştirdigi ünlü okçuyu feda etmekten başka çare bulamaz (İl. V, 216-280).</p>
	<h3 id="toc_id_666" class="block12">Pandion. </h3>
	<p class="block6">Pandion iki Atina kralının adıdır (Tab. 24).</p>
	<p class="block6">(1) Pandion I. Erikhthonios'un oğlu, Erekhtheus'un, Prokne ve Philomela'nın babasıdır. Prokne'yi Trakya kralı Tereus'a o vermiş, kızlarının başına gelenlere üzüntüsünden ölmüş (<i class="calibre1">Aedon</i>).</p>
	<p class="block6">(2) Pandion II. Yukarda adı geçen Pandion'un küçük torunu, Aigeus'un babası, Theseus'un dedesi.</p>
	<h3 id="toc_id_667" class="block12">Pandora. </h3>
	<p class="block6">Hesiodos'un hem "Theogonia", hem de "İşler ve Günler" adlı eserlerinde uzun uzadıya anlattığı Pandora efsanesi Ortadoğu ve özellikle Samî kaynaklı olsa gerek, çünkü ilk kadının yaratılışı, yani Âdem'le Havva efsanesinin Yunan mythos'una aktarılmış bir kopyasına benzer. Kadını her kötülüğün, her dert ve belanın başlangıcında görmek Yunan görüşlerine pek uymaz, nitekim Hesiodos'tan sonra bu efsaneyi işleyen pek olmamıştır. Yunan yazınında Homeros şiiri ve onun dile getirdiği iyimser, gülümser dünya görüşü alr basmış, karamsarlığı olduğu kadar kadın düşmanlığını da silip süpürmüştür. Hesiodos'un yansıttığı akım başka çag ve ülkelerin sanatını etkilediği içindir ki, Pandora efsanesini buraya almayı uygun gördük. Aşağıdaki anlatım, "İşler ve Günler"deki an-latımdır, Pandora ile Prometheus efsanelerinin bir karışımını verir:</p>
	<p class="block4"> </p>
	<p class="block21">Tanrılar yeraltına gizlemiş besinleri.</p>
	<p class="block21">Yoksa insan bir gün çalışıp rızkını sağlar, </p>
	<p class="block21">sonra bir yıl sırt üstü yatardı, </p>
	<p class="block21">asar bırakırdı sabanını ocak başında, </p>
	<p class="block21">çözerdi çiftini çubuğunu, öküzlerini.</p>
	<p class="block21">Zeus kızınca Prometheus'a, </p>
	<p class="block21">kendini aldatan o sivri akıllıya, </p>
	<p class="block21">sakladı varını yoğunu insanlardan, </p>
	<p class="block21">o gün bugündür dertlere boğdu</p>
	<p class="block21">insanoğlunu,</p>
	<p class="block21">Zeus gizledi besini insandan. </p>
	<p class="block21">Ama İapetos'un güçlü oğlu Prometheus </p>
	<p class="block21">çaldı Zeus'un ateşini insanlar için, </p>
	<p class="block21">sakladı onu narthex kamışının içinde. </p>
	<p class="block21">Kızdı bulut devşiren Zeus, dedi ki ona:</p>
	<p class="block21">“İapetos oğlu, sivri akıllı kişi, </p>
	<p class="block21">seviniyorsun ateşi çaldın, beni aldattın diye, </p>
	<p class="block21">ama bil ki dert açtın kendi başına da: </p>
	<p class="block21">aldığın ateşe karşılık bir bela </p>
	<p class="block21">öyle bir bela salacağım ki insanlara, </p>
	<p class="block21">sevmeye, okşamaya doymayacaklar bu belayı", </p>
	<p class="block21">Böyle dedi ve kah kah güldü insanların ve</p>
	<p class="block21">tanrıların babası. </p>
	<p class="block21">Namlı şanlı Hephaistos'u çağırdı hemen:</p>
	<p class="block21">“Bir parça toprak al, suyla karıştır dedi, </p>
	<p class="block21">içine insan sesi koy, insan gücü koy, </p>
	<p class="block21">bir varlık yap ki yüzü ölümsüz tanrıçalara</p>
	<p class="block21">benzesin,</p>
	<p class="block21">Bedeni güzelim genç kızlara. </p>
	<p class="block21">Athena, sen de ona el işlerini öğret dedi, </p>
	<p class="block21">renk renk kumaşlar dokumasını öğret. </p>
	<p class="block21">Nur topu Aphrodite, sen de büyülerinle</p>
	<p class="block21">kuşat onu, </p>
	<p class="block21">istekler, arzularla tutuştur gönlünü. </p>
	<p class="block21">Yüz gözlü devi öldüren Hermeias, sen de </p>
	<p class="block21">bir köpek yüreği, bir tilki huyu koy içine". </p>
	<p class="block21">Böyle dedi Zeus, onlar da yaptılar dediğini: </p>
	<p class="block21">Koca Hephaistos, topal tanrı hemen </p>
	<p class="block21">bir kız biçimine soktu toprağı. </p>
	<p class="block21">Gök gözlü Athena süslü kuşağını sarıverdi</p>
	<p class="block21">beline.</p>
	<p class="block21">O canım Kharitler ve o güzelim Peitho </p>
	<p class="block21">altın gerdanlıklar taktılar boynuna. </p>
	<p class="block21">Horalar bahar çiçekleriyle donattılar</p>
	<p class="block21">saçlarını,</p>
	<p class="block21">Hermeias doldurdu göğsüne yalanı dolanı, </p>
	<p class="block21">uzaktan gürleyen Zeus'un oluyordu isteği. </p>
	<p class="block21">Ses koydu içine o tanrılar kılavuzu </p>
	<p class="block21">ve Pandora adını taktı. </p>
	<p class="block21">Pandora demek bütün tanrıların armağanı</p>
	<p class="block21">demekti,</p>
	<p class="block21">çünkü bütün Olymposlular insanların</p>
	<p class="block21">başına bela etmişti onu. </p>
	<p class="block21">Tanrıların babası kurunca bu düzeni, </p>
	<p class="block21">Epimetheus'a gönderdi Pandora'yı </p>
	<p class="block21">kılavuz tanrı Hermeias'la. </p>
	<p class="block21">Epimetheus unuttu Prometheus'un</p>
	<p class="block21">dediğini:</p>
	<p class="block21">Zeus'tan armağan alma demişti ona</p>
	<p class="block21">Prometheus, </p>
	<p class="block21">alırsan, ölümlüleri derde sokarsın demişti.</p>
	<p class="block21">Armağanı aldı ve alınca anladı</p>
	<p class="block21">başına bela aldığını.</p>
	<p class="block21">Eskiden insanoğulları bu dünyada</p>
	<p class="block21">dertlerden, kaygılardan uzak yaşarlardı,</p>
	<p class="block21">bilmezlerdi ölüm getiren hastalıkları.</p>
	<p class="block21">Pandora açınca kutunun kapağını,</p>
	<p class="block21">dağıttı insanlara acıları, dertleri.</p>
	<p class="block21">Bir tek umut kaldı dışarı çıkmadık</p>
	<p class="block21">kapağı açılan dert kutusundan.</p>
	<p class="block21">Umut tam çıkacakken Pandora kapamıştı</p>
	<p class="block21">kapağı,</p>
	<p class="block21">böyle istemişti bulutlar devşiren Zeus. </p>
	<p class="block21">O gün bugündür insanların başı dertte, </p>
	<p class="block21">toprak bela doludur, deniz bela dolu, </p>
	<p class="block21">geceler dert doludur, gündüzler dert dolu, </p>
	<p class="block21">belalar başıboş dolaşır sessizce </p>
	<p class="block21">ölümlülerin çevresinde, </p>
	<p class="block21">derin düşünceli Zeus ses vermedi onlara </p>
	<p class="block21">sessizce gelişlerini duymasın diye insanlar. </p>
	<p class="block21">Görüyorsun ya Zeus'un dilediğine karşı</p>
	<p class="block21">konmaz.</p>
	<p class="block4"> </p>
	<h3 id="toc_id_668" class="block12">Pandrosos. </h3>
	<p class="block6">Atina kralı Kekrops'un üç kızından biri (<i class="calibre1">Aglauros, Erikhtonios</i>).</p>
	<h3 id="toc_id_669" class="block12">Parcae (Parkalar). </h3>
	<p class="block6">Roma dininde kader ve ölümü simgeleyen tanrıçalar, Moiralarla bir tutulmuştur. İlk zamanları Parca doğuma da bakan bir tanrıça sayılır, sonra Yunan etkileri pekleşince Romalılar üç Parca olduğuna, birinin doğuma, ikincisinin evlenmeye, üçüncüsünün ölüme baktığına inanırlardı. Forum'da bulunan üç heykel (<i class="calibre1">Tria Fata</i>) olarak simgelenirlerdi.</p>
	<h3 id="toc_id_670" class="block12">Paris. </h3>
	<p class="block6">Paris, öbür adıyla Aleksandros, Troya kralı Priamos'la karısı Hekabe'nin en küçük oğludur (Tab. 16). Kraliçe onu doğurmadan birkaç gün önce uykusunda bir düş görmüş: Karnından çıkan bir alev Troya surlarını sarıyor, bütün şehri yangına veriyormuş. Falcılar bu düşü kötüye yorumlamışlar, doğacak olan çocuk şehri yıkıma götürecek demişler. Bebek doğunca da Priamos onu İda dağına bırakmak üzere bir uşağına vermiş. Uşak Paris'i dağa bırakmış, vahşi hayvanlar hakkın dan gelir diye düşünmüş. Ama öyle olmamış, bir dişi ayı gelip bebeği emzirmiş. Bir süre bu böyle gitmiş, sonra çocuğu Agelaos adındaki bir çoban bulmuş, evine götürmüş ve kendi çocuklarıyla bir arada büyütmüş. Paris çobanlar arasında güzelliği, yararlılığıyla dikkati çekermiş.. sürülerine çok İyi baktığı İçin,ona koruyucu anlamına gelen Aleksandros adını takmışlar. Dağda Oinone adlı bir nympha ile sevişmiş. Evlenmişler, ama mutlulukları uzun sürmemiş (<i class="calibre1">Oinone</i>).</p>
	<p class="block6">Paris efsanesine burada Üç Güzeller masalı karışır. Peleus'la Thetis'in Olympos'ta kutlanan düğününde, kavga tanrıça Eris'in, çağrılmadığına kızarak, ortaya bir altın elma atması, üstünde "<i class="calibre1">en güzeline</i>" diye yazılan bu elmayı kime vereceğini bilemediği için Zeus'un yargıç olarak Paris'i seçmesi İdalı çobanın hayatını altüst eder. Üç büyük tanrıça, Hera, Athena, Aphrodite bu güzellik yarışmasına katılırlar, ama Zeus her nedense kararı bir ölümlünün vermesini yeğ görür ve tanrıçaları Hermes'le birlikte İda dağına gönderir. Bu göreve neden Paris'in seçildiği hiçbir efsanede belirtilmez. Priamos oğlunun alın yazısı bunu gerektiriyordu herhalde. Yarışmanın bir pazarlık konusu olduğu ayrıca dikkati çeker: Tanrıçaların üçü de elmaya karşılık Paris'e bir bağışta bulunmaya söz verirler. Hera Asya krallığını, Athena sonsuz akıl ve başarı, Aphrodite ise Spartalı Helena'nın aşkını veririm demiş, o kadar. Paris altın elmayı Aphrodite'ye verir, tanrıçalar arasında en güzeli olduğundan mı, yoksa Helena'nın aşkını her şeyden üstün tuttuğundan mı, efsane bunu da açıklamaz.</p>
	<p class="block6">Bundan böyle Paris'in aklı fikri tanrıçanın verdiği sözün gerçekleşmesindedir. İda'dan şehre iner, orada kendini kral Priamos'a tanıtır. Bu konuda anlatılan efsane şöyledir: Troya'da yarışmalar düzenlenir, bu yarışmaların ödülü İda dağında yetiştirilmiş bir boğadır. Paris boğa ile birlikte şehre gider ve yarışmalara katılıp birinci gelir, o sırada kendisini kıskanan kardeşleri onu öldürmeye kalkarlar, Paris Zeus sunağına sığınır ve kız kardeşi bilici Kassandra onun kim olduğunu anlar, Priamos'la Hekabe ölü sandıkları oğullarını sevinçle kucaklarlar. Troya sarayında yaşamaya başladıktan bir süre sonra Paris Yunanistan'a gitmek üzere gemiler hazırlatır ve muradına ermek için Sparta'ya varır. Bundan sonrası Helene başlığı altında anlatılmıştır.</p>
	<p class="block6">Troya savaşı sırasında Paris'in tutum ve davranışı pek parlak değildir. İlyada'da zayıf, korkak, bencil, tembel ve sorumsuz bir insan olarak gösterilir. Hektor'un tam karşıtıdır.</p>
	<p class="block6">Ağabeysi onu ağır sözlerle azarladığı, Menelaos'la kozunu paylaşmak için teke tek savaşa kışkırttığı halde, Paris her fırsatta kaçmak yolunu bulur (<i class="calibre1">Hektor, Helene</i>). Gene de yakışıklı, güzel silahlı, çevik bir savaşçı olarak canlandırılır ve birçok Akhaları nasıl alt ettiği anlatılır. Akhilleus'un ölümü Paris efsanesinin son bölümüdür. Hektor ölmeden Akhilleus'a kendisinin de Apollon'un yardımıyla Paris'in elinden öldürüleceği günün uzak olmadığını bildirmişti. Öyle olur: Akhilleus Memnon'u öldürür ve Troyalıları gene surların içine sığınmaya zorlar, tam o sırada Paris'in attığı bir ok Akha yiğidinin tek silah geçer yerine, yani topuğuna saplanır. Ama Akhilleus öldükten hemen sonra da Paris Philoktetes'in bir okuyla kasığından vurulur. Can çekişirken Oinone'yi çağırır. Kadın geImeyince ölür</p>
	<h3 id="toc_id_671" class="block12">Parthenopaios. </h3>
	<p class="block6">Thebai'ye karşı Yediler seferine katılan önderlerden biri. Atalante ile Meleagros'un oğlu olduğu söylenir. Kız oglan kız anlamına gelen parthenos'tan türemiş olan adının kendisine anasının uzun yıllar evlenmediginden verildiği ileri sürülür. Boyu boslu, yakışıklı, yiğit bir erkek olarak canlandırılır. Thebai surları önünde öldürülür.</p>
	<h3 id="toc_id_672" class="block12">Pasiphae. </h3>
	<p class="block6">Girit kralı Minos'un karısı Pasiphae, tanrı Helios'la Perseis'in kızı, Perses Aietes ve büyücü Kirke'nin kardeşidir (Tab 8). Pasiphae'nin Minos'la evlenmesi, Girit kralına Poseidon'un bağışladığı boğa ile birleşmesi ve Minotauros'u doğurması hakkında <i class="calibre1">Minos, Daidalos, Minotauros</i> maddelerine bakınız. Güneş soylulardan Pasiphae kardeşleri ve yeğenleri (<i class="calibre1">Hekate ve Medeia</i>) gibi doğa dışı ya da doğa üstü güçlerden faydalanan gizemli bir kişidir. Kızları Pheidra ve Ariadne de anaları gibi talihsiz aşklara çarpılırlar.</p>
	<h3 id="toc_id_673" class="block12">Patroklos.</h3>
	<p class="block6">Menoitios'un oğlu Patroklos Akhilleus'un can yoldaşı, en yakın arkadaşıdır. İkisi de Aktor ve Aigina'nın soyundan olmakla akraba sayılırlar (Tab. 21), ama arkadaşlıkları Patroklos'un Akhilleus'la birlikte Peleus'un sarayında büyümüş olmasından ileri gelir. Patroklos'un ruhu nasıl bir adam öldürerek Peleus'un yanına sığındığını İlyada'da şöyle anlatır (İl. XXIII, 83 vd.):</p>
	<p class="block4"> </p>
	<p class="block21">Birlikti büyümemiş miydik, Akhilleus, slzin</p>
	<p class="block21">evde.</p>
	<p class="block21">Opoeis’ten beni size Menoitios getirmişti, </p>
	<p class="block21">ufaktım, bir kaza çıkmıştı elimden, </p>
	<p class="block21">öldürmüştüm Amphidamas'ın çocuğunu, </p>
	<p class="block21">yapmıştım bu deliliği istemeye istemeye, </p>
	<p class="block21">öfkeye kapılmıştım aşık oynarken. </p>
	<p class="block21">At sürücüsü Peleus evine almıştı beni, </p>
	<p class="block21">özene bezene büyütmüş, seyis yapmıştı</p>
	<p class="block21">sana.</p>
	<p class="block4"> </p>
	<p class="block6">İlyada'da Patroklos her an Akhilleus'un yanındadır, onu sevgisiyle, ögütleriyle destekler. Yiğit öfkeyle savaştan ayrılıp bir daha dövüşmek istemeyince, Patroklos onu yola getirmek için boşuna uğraşır, Agamemnon'un gönderdiği elçileri kabul eder, küskün arkadaşının takındığı yakışıksız tavrı örtmeye çalışır. Aklıaların çok kötü duruma düştüğünü görünce, dayanamaz, Akhilleus'tan silahlarını ister. Ünlü yiğidin yerine kendisi savaşacaktır. İlyada'nın Patroklos'un yiğitliklerine ayrılmış XVI. bölümünde sayısız Troyalı öldürür, bu arada Zeus oğlu Sarpedon'un kaderi de Patroklos'un elinden can vermektir (<i class="calibre1">Sarpedon</i>). Apollon Patroklos'un yaptığı bu kıyıma son verir: Patroklos Hektor'la çarşıpır ve öldürülür. Patroklos son nefesini verirken Hektor'a ölümünün yakın olduğunu bildirir. Akhilleus barakasındadır, savaş meydanında olup bitenlerden haberi yoktur. O sırada Patroklos'un ölüsünü almak ve onun taşıdığı Akhilleus'un silahlarına sahip çıkmak için korkunç bir boğuşma başlar. Akhalar bütün çabalarına karşın Patroklos'un ölüsünü Troyalılara kaptırırlar. Nestor'un oğlu Antilokhos acı haberi Akhilleus'a getirir. O sırada yiğidin yası şöyle dile getirilir (İl. XVIII, 1 vd.):</p>
	<p class="block4"> </p>
	<p class="block21">Böyle dedi, Akhilleus 'u kapkara bir yas</p>
	<p class="block21">bulutu kapladı. </p>
	<p class="block21">İki eliyle aldı ocağın küllerini, </p>
	<p class="block21">döktü başının üstüne, kirletti güzelim</p>
	<p class="block21">yüzünü.</p>
	<p class="block21">Sonra uzandı boylu boyunca tozun,</p>
	<p class="block21">toprağın içine, </p>
	<p class="block21">elleriyle çekip kopardı, kirletti saçlarını.</p>
	<p class="block4"> </p>
	<p class="block6">Akhilleus bir daha anası Thetis'i çağırır, Hephaistos'a yeni silahlar yaptırmak için gitmesini ister ve dileği yerine gelince savaşa katılır (<i class="calibre1">Hephaistos, Akhilleus, Thetis</i>.) Akhilleus Hektor'u öldürmekle Patroklos'un öcünü almış olur, ölüsünü de daha önce Troyalıların elinden kurtarmıştı, ama Patroklos bununla yetinmez, ruhu Akhilleus'a görünüp gömülmek istediğini, kemiklerinin arkadaşına ayrılmış altın çanakta korunması gerektiğini bildirir. Akhilleus da dostuna şöyle cevap verir (İl. XXIII, 94 vd.):</p>
	<p class="block4"> </p>
	<p class="block21">Buraya ne geldin, iki gözüm, </p>
	<p class="block21">bütün bunları ne söylersin bana? </p>
	<p class="block21">Bilmiş ol, yapacağım her dediğini, </p>
	<p class="block21">hadi yaklaş bana, sarılalım birbirimize, </p>
	<p class="block21">bir ancık da olsa ağlayalım doya doya. </p>
	<p class="block21">Böyle dedi, uzattı dost ellerini, </p>
	<p class="block21">ama hiçbir şey tutamadı eliyle, </p>
	<p class="block21">ruh kaçmıştı bir duman gibi </p>
	<p class="block21">yerin altına, ıslık çala çala.</p>
	<p class="block4"> </p>
	<p class="block6">Akhilleus Patroklos'un anısına yarışmalar düzenler, bunların yapılması için de savaşa bir süre ara verilir. Patroklos'un cenaze töreninden sonradır ki Priamos Akhilleus'tan Hektor'un ölüsünü istemeye gider.</p>
	<h3 id="toc_id_674" class="block12">Pedasos. </h3>
	<p class="block6">Ksanthos ve Balios gibi, Akhilleus'un ölümsüz atlarından biri. Sarpedon tarafından öldürülür (İl. XVI, 153 vd.).</p>
	<h3 id="toc_id_675" class="block12">Pegasos. </h3>
	<p class="block6">Medusa’nın kanından doğma kanatlı at. Perseus ve Bellerophontes efsanelerinde önemli bir rol oynar. Hesiodos Pegasos'un doğuşunu şöyle anlatır (Theog. 270 vd.):</p>
	<p class="block4"> </p>
	<p class="block21">Phorkys’le birleşen Keto Graiaları</p>
	<p class="block21">doğurdu...</p>
	<p class="block21">Gorgoları da doğuran Keto'dur... </p>
	<p class="block21">Sthenno, Euryale ve bahtsız Medusa... </p>
	<p class="block21">Perseus kestiği zaman kafasını </p>
	<p class="block21">Khrysaor’la Pegasos çıkıverdi kanından. </p>
	<p class="block21">Biri Okeanos 'un kaynaklarından doğduğu</p>
	<p class="block21">için,</p>
	<p class="block21">öteki elinde altın kılıç tuttuğu için </p>
	<p class="block21">almışlardı Pegasos'la Khrysaor adlarını. </p>
	<p class="block21">Pegasos bırakıp davarlar anası toprağı </p>
	<p class="block21">havalandı gitti ölümsüzlere doğru. </p>
	<p class="block21">Zeus 'un sarayında oturur şimdi </p>
	<p class="block21">şimşekle yıldırım taşıyıp onun adına.</p>
	<p class="block4"> </p>
	<p class="block6">Adı, kaynak anlamına gelen Yunanca "pege" sözcüğünden türemiş sayılan Pegasos pınar ve çeşme başlarında bulunmaktan hoşl nırmış. Bir gün ayağını yere vurarak Helikon dağının eteğinde Hippokrene, at çeşmesini meydana getirdiği anlatılır (<i class="calibre1">Medusa, Perseus, Bellerophontes</i>).</p>
	<p class="block6">Pegasos gökte bir burç haline getirilmiştir.</p>
	<h3 id="toc_id_676" class="block12">Peirithoos. </h3>
	<p class="block6">İlyada'ya göre Dia'nın Zeus'tan olan, başka kaynaklara göre İkson'dan olan oğlu, ünlü Lapith. Lapithlerle Kentaurlar savaşına katılır, Hippodameia ile evlenir ve Theseus'un en yakın dostu olarak yiğidin bütün serüvenlerine katılır (<i class="calibre1">Hippodameia, Theseus</i>).</p>
	<h3 id="toc_id_677" class="block12">Pelasgos. </h3>
	<p class="block6">Akdeniz yöresiyle Yunanistan'da oturan en eski soyun adı Pelasgoi, Pelasglardı. Zeus'la Niobe'den doğmuş olduğu söylenilen Pelasgos da bu soyun atası olarak gösterilir (<i class="calibre1">Niobe 2</i>).</p>
	<h3 id="toc_id_678" class="block12">Peleus. </h3>
	<p class="block6">Aiakos'un oğlu Peleus, Telamon'un kardeşi ve Akhilleus'un babasıdır (Tab. 21). Ömrü olaylarla dolu geçmiştir: Telamon'la birlikte üvey kardeşleri Phokos'u öldürdükleri için yurtlarından sürülürler (<i class="calibre1">Aiakos</i>). Peleus Tesalya'ya Phthia kralı Eurytion'un yanına sığınır. Kral onu suçundan arındırdığı gibi kızı Antigone'yi de ona karı olarak verir. Ama Peleus'un başına bir bela daha gelir: Kalydon avı sırasında kaynatasını istemeyerek öldürür ve gene yollara düşer. Bu kez İolkos'ta kral Akastos'un sarayına gider, ama orada da kralın karısıyla başı derde girer (<i class="calibre1">Akastos</i>). Karısı ölünce tanrılar onu Thetis'e koca olmak için seçerler. Nereus kızı önce Peleus'la evlenmemek için bin bir kılığa girer, ama Peleus, arkadaşı olan at adam Kheiron'un yardımıyla onun hakkından gelir. Düğün yapılır, pek uğurlu olmadığı hemen meydana çıkar (<i class="calibre1">Akhilleus, Paris</i>). Akhilleus Troya savaşına gittiği zaman Peleus Phthia'daki sarayında onu uzun zaman bekler, ihtiyar Priamos da Akhilleus'u yumuşatmak, Hektor'un ölüsünü ellerinden alabilmek için babasının anısını getirir gözlerinin önüne (İl. XXIV, 486 vd.):</p>
	<p class="block4"> </p>
	<p class="block21">Tanrısal Akhilleus, getir aklına babanı. </p>
	<p class="block21">Şimdi olmalı o da benim yaşımda, </p>
	<p class="block21">varmıştır uğursuz ihtiyarlığın eşiğine. </p>
	<p class="block21">Belki çevresinde bugün komşuları üzer onu, </p>
	<p class="block21">belayı savacak kimsesi yoktur yanında. </p>
	<p class="block21">Ama duyar hiç olmazsa yaşadığını senin, </p>
	<p class="block21">oğlum dönecek Troya'dan, göreceğim onu,</p>
	<p class="block21">der.</p>
	<p class="block4"> </p>
	<p class="block6">Oysa, bilindiği gibi, Akhilleus Troya'dan dönmez, orada ölür. Bir efsaneye göre Peleus'un Akhilleus Troya'dayken öldürdüğü Akastos'un oğulları onu tahtından atıp İstanköy adasına sürerler.</p>
	<h3 id="toc_id_679" class="block12">Pelias. </h3>
	<p class="block6">Tryro ile Poseidon'un oğlu, Neleus'un ikiz kardeşi (Tab. 22). Ölümlü babası Kretheus olduğu için Pelias, İason'un babası Aison'un üvey kardeşidir (<i class="calibre1">Aison</i>). Tyro tanrıdan gebe kaldığını saklamış ve doğurduğu ikizleri dağa bırakmış. Nasıl büyütülüp krallık için kavgaya tutuştukları konusunda efsaneler birbirini tutmaz, ama Pelias'ın kardeşi Neleus'u tahttan attığı, onun da göçüp Pylos'a yerleştiği anlatılır (<i class="calibre1">Neleus</i>). Pelias, Aison'un oğlu İason'la da kozunu paylaşamaz ve İason'dan kurtulmak için onu Karadeniz'in Kolkhis ülkesine altın postu almaya gönderir, İason Medeia ile birlikte dönünce, büyücü prenses Pelias'ın kızlarını babalarını sözde gençleştirmek amacıyla kesip bir kazana atmaya kandırır. Bu korkunç işlemden sonra Pelias'ın oğlu Akastos İason'la Medeia'yı İolkos'tan sürer (<i class="calibre1">Argonaut'lar, İason, Akastos</i>).</p>
	<h3 id="toc_id_680" class="block12">Pelopeia. </h3>
	<p class="block6">Thyestes'in kızı (Tab. 14, 15). Bilmeden babasıyla yatar ve Aigisthos'u doğurur. Sonradan Atreus'a karı olur, böylece Pelopsogullarının zincirleme suç ve ilenme sürecine karışır (<i class="calibre1">Atreus, Aigisthos</i>).</p>
	<h3 id="toc_id_681" class="block12">Pelops. </h3>
	<p class="block6">Tantalos'un oğlu, tanrı Zeus'un torunu, Yunan efsanesinin en ilgi çekici kahramanlarından biridir (Tab. 14, 15). Anasının Ege ırmaklarından Ksanthos, ya da Paktolos'un kızı olduğu ileri sürülür. Pelops babası Tantalos gibi Anadolu'da doğmuş, büyümüştür, onun Yunanistan'a göçmesi uygarlığın Yunan yarımadasına Anadolu'dan geldiğini kanıtlayan bir belirtidir.</p>
	<p class="block6">Efsaneye göre tanrılarla haşır neşir olan Tantalos onları denemek için bir şölende onlara kesip doğradığı oğlu Pelops'u yiyecek olarak verir, tanrıların hepsi bu korkunç oyunun farkına varırlar, yalnız kızını yitirmiş olmanın acısıyla dalgın olan Demeter Pelops'un bir omzunu yer. Zeus tanrı çocuğun bedenini yeni baştan yaratıp diriltir, Demeter'in yediği omuz yerine de fildişinden bir omuz koyar Pelops'a. Tanrı Poseidon Pelops'a gönül verir, bir süre şarap sunucusu olarak kullanır, sonra gene yeryüzüne gönderir ve kanatlı atlar armağan ederek Oinomaos’a karşı yarışa girişmeyi buyurur. Bilindiği gibi Elis kralı Oinomaos kızı Hippodameia'yı ancak kendisini araba yarışında yenecek olana vermeye ant içmişti. Pelops Oinomaos'u yener ve Hippodameia ile evlenir (<i class="calibre1">Oinomaos, Hippodameia</i>). Pelops yerli kahramanIardan ne kadar üstün olduğunu böylece tanıtlamış olmakla kalmaz. Olympos oyunlarını kurar ve Yunanistan'da bu yoldan büyük bir çığır açar. Mora yarımadasına adının verilmiş olması Ege'den gelme bu göçmenin efsanede gösterilen yerinden de daha büyük bir yer tuttuğunu, daha derin bir çığır açtığını açığa vurmaktadır.</p>
	<p class="block6">Pelops'un Hippodameia'dan olan oğullarının tanrı lanetine uğramış olmaları Pelops'un kendisine yardım etmiş olan arabacı Myrtilos'u denize atıp öldürmekle işlediği suçtan İleri geldiği söylenir (<i class="calibre1">Myrtilos</i>).</p>
	<h3 id="toc_id_682" class="block12">Pemphredo. </h3>
	<p class="block6">Phorkys'le Keton'un kızı (<i class="calibre1">Graialar</i>).</p>
	<h3 id="toc_id_683" class="block12">Penates. </h3>
	<p class="block6">Roma'da yurdu ve aile ocağını koruyan tanrıdır. Her evde Vesta ve Lares tanırılarıyla birlikte Penatlara da tapıldıgı gibi, kültleri kamu alanına yayılmış, köylerden şehirlere kadar her yerin Penates tanrıları olmuştur.</p>
	<h3 id="toc_id_684" class="block12">Penelope. </h3>
	<p class="block6">Homeros destanlarında adı Penelopeia diye geçen İkarios'un kızı, Odysseus'un karısı Penelope Yunan mythos'unun en ünlü kişilerindendir. Eşinden ayrı kaldığı yirmi, otuz yıl sürece başka kocaya varmamak için ayak diremesi, Odysseus'a sadık kalması onu evlilikte vefa ve sevginin simgesi haline sokmuştur. Onun adı kadar, yıllar yılı gündüz dokuyup gece söktüğü bez de dillere destan olmuştur.</p>
	<p class="block6">Odysseus Tyndareos'un kızı Helene'ye talip olacakken, ondan vazgeçer ve akrabası penelope ile evlenir (<i class="calibre1">Odysseus</i>). Bu mutlu çiftin Telemakhos diye bir çocukları olur, ama Telemakhos daha kundakta bebekken babası Troya savaşına gitmek zorunda kalır. Penelopeia'nın çilesi o zaman başlar. Bunu kaynanası Antikleia'nın ağzından duyarız (Od, XI, 181 vd.);</p>
	<p class="block4"> </p>
	<p class="block21">Karın büyük bir sabırla bekler seni evinde, </p>
	<p class="block21">Gündüzleri ağlaya ağlaya tüketir kendini, </p>
	<p class="block21">bir geceleler geçirir ki düşman başına…</p>
	<p class="block4"> </p>
	<p class="block6">Odysseia destanı başladığı sırada İthake sarayının Penelope'ye taliplerle dolduğunu görürüz, adanın, komşu ülkelerin ileri gelenleri hep kocasız kalan güzel kadını almak isterler, daha doğrusu Odysseus'un mal mülk dolu, sürüleriyle zengin krallığını ele geçirmektir amaçları. Üstelik de saray sahipsiz kaldığı, Laertes ihtiyarladığından ötürü, Telemakhos da çocuk olduğundan karşı koyamadıkları için talipler saraya yerleşmişler, Odysseus'un nesi var, nesi yoksa hepsini sömürüp tüketmektedirler. Telemakhos'la aralarında bir tartışmadır gider, Penelopeia'nın bu kadar yıl sonra bir koca seçmesini ister talipler, bunun gerçekleşmesi için de babasına çeyiziyle birlikte geri verilmesini, babasının da uygun göreceği bir kocayı kızına seçmesini. Telemakhos anasını korur, evinden etmek istemez. O bir yandan talipleri oyaladığı gibi, Penelopeia da ikide bir taliplerin karşısına çıkar, tatlı umutlarla onları aldatır. İthake sarayına dilenci kılığında gelen Odysseus'a Penelope şöyle anlatır bu işi (Od. XIX, 137 vd.):</p>
	<p class="block4"> </p>
	<p class="block21">Tanrı bir bez dokumayı kodu aklıma ilkin, </p>
	<p class="block21">kocaman bir tezgâh kurmuştum odamda, </p>
	<p class="block21">arşın arşın bez dokuyordum habire, </p>
	<p class="block21">taliplere de şöyle laf ediyordum arada bir: </p>
	<p class="block21">"Delikanlılar, madem tanrısal Odysseus</p>
	<p class="block21">öldü,</p>
	<p class="block21">çaresiz varacağım içinizden birine, </p>
	<p class="block21">ama ne olur, bekleyin bir parça daha, </p>
	<p class="block21">bitsin bu dokuma, boşa gitmesin bunca</p>
	<p class="block21">iplik,</p>
	<p class="block21">bir kefen dokuyorum yiğit Laertes'e, </p>
	<p class="block21">gün gelirde, ölüm onu yere sererse upuzun, </p>
	<p class="block21">Akhalı kadınlar ne der sonra bana". </p>
	<p class="block21">Böyle derdim, kanardı bu sözlere taşkın</p>
	<p class="block21">yürekleri.</p>
	<p class="block21">Oysa ben, gündüzleri dokuduğum koca bezi </p>
	<p class="block21">bir çerağ önünde sökerdim geceleri. </p>
	<p class="block21">Kandırdım onları işte böyle tam üç yıl, </p>
	<p class="block21">ama dördüncü yıl başlayıp çatınca ilkyaz, </p>
	<p class="block21">bir hizmetçi, saygısız bir köpek, duyurur</p>
	<p class="block21">onlara bunu, </p>
	<p class="block21">geldiler yakaladılar beni, bağırdılar,</p>
	<p class="block21">çağırdılar.</p>
	<p class="block4"> </p>
	<p class="block6">Penelope Odysseus kadar kurnaz ve düzenbazdır. Son çare olarak talipleri bir yarışma ya sokmak gelir aklına: Odysseus'un büyük yayını getirtecek, onu gerip ok atmayı kim başarırsa ona varacağı kararını Odysseus'a bildirir. Böylece Odysseia'nın son sahnesine, yani taliplerin öldürülmesine yol açan çareyi düşünmüş olur.</p>
	<p class="block6">Odysseus taliplerden öç aldıktan sonra kendini Penelope'ye tanıtmakta epey güçlük çeker. Bu adamın kocası Odysseus olduğuna bir türlü inanmaz ve onu habire denemeye koyulur. O kadar ki Telemakhos bile anasının tutumuna şu sözlerle içerler (Od. XXIII, 97 vd.):</p>
	<p class="block4"> </p>
	<p class="block21">Ana, kötü ana, yüreği taştan ana!</p>
	<p class="block21">Ne diye böyle uzak durursun babamdan,</p>
	<p class="block21">ne diye yanma oturup konuşmaz, sorular</p>
	<p class="block21">sormazsın ki? </p>
	<p class="block21">Kim dayanır senden başka, hangi kadının</p>
	<p class="block21">yüreği</p>
	<p class="block21">baba toprağına dönen kocasından böyle</p>
	<p class="block21">uzak durmaya, </p>
	<p class="block21">sürüne dilene yirmi yıl sonra dönen</p>
	<p class="block21">kocasından? </p>
	<p class="block21">Oldum olası taştan katıdır bilirim yüreğin</p>
	<p class="block21">senin.</p>
	<p class="block4"> </p>
	<p class="block6">Oysa bu sözler, Odysseus'un çok hoşuna gider, karısının ne kadar şüpheci ve akıllı olduğunu anlar. Kavuşmaları da o oranda tatlı olur (Od. XXIII, 209 vd.).</p>
	<h3 id="toc_id_685" class="block12">Penia. </h3>
	<p class="block6">Yoksulluğu simgeleyen bir tanrısal varlık. Platon'un "Şölen"inde anlatıldığı gibi Penia bir gece Poros'la birleşmek yolunu bulmuş ve Eros'a gebe kalmıştır (<i class="calibre1">Eros</i>).</p>
	<h3 id="toc_id_686" class="block12">Penthesileia. </h3>
	<p class="block6">Adı Akhilleus efsanesine karışan ünlü Amazon kraliçesi. Efsaneye göre, öbür Amazonlar gibi Penthesileia da Ares'ln kızıymış, Kaystros (Küçük Menderes) adlı bir oğlu, Ephesos diye bir torunu olmuş.</p>
	<p class="block6">Hektor öldükten sonra Penthesileia bir bölük Amazon'la Priamos'un yardımına koşar ve çok yararlık gösterir. Akhilleus'a karşı koymayı göze alır, savaşta sağ memesinden vurulur ve ölür. Ama Akhilleus can çekişirken Penthesileia'nın güzelliğine vurulmuş ve onu bir türlü unutamamış. Thersites de yiğidin bu tutkusuyla alay etmiş de bu yüzden Akhilleus onu öldürmüş (<i class="calibre1">Thersites</i>).</p>
	<h3 id="toc_id_687" class="block12">Pentheus. </h3>
	<p class="block6">Agaue'nin oğlu, Kadmos'un torunu Pentheus (Tab. 18) şarap tanrı Dionysos'un teyze oğludur, ne var ki Bakkhos dininin Yunanistan'a ve özellikle Thebai'ye girmesine yobazca direnir. Ne korkunç bir ceza gördüğü, kendi anasının elleriyle nasıl parçalandığı Euripides'in "Bakkha'lar" tragedyasın da sahneye konmuştur (<i class="calibre1">Bakkhalar, Agaue</i>).</p>
	<h3 id="toc_id_688" class="block12">Pergamos. </h3>
	<p class="block6">Pergamon (Bergama) şehrinin kurucusu sayılan kahraman. Bir kaynağa göre Akhilleus'un oğlu Neoptolemos'la Andromakhe'den doğmadır. Yunanistan'dan Anadolu'ya kaçar ve Bergama'nın bulunduğu yerdeki kralı öldürüp kral olur, şehre de kendi adını verir.</p>
	<h3 id="toc_id_689" class="block12">Pero. </h3>
	<p class="block6">Neleus'la Khloris'in kızı. Çok güzel olduğu için birçok talipleri varmış, ama kızından ayrılmak istemeyen Neleus onu kendine İphiklos'un sürülerini getirecek olan adama vereceğini söylemiş, kardeşi Melampos'un yardımıyla Bias bunları kaçırıp kızla evlenmek hakkını elde etmiş (<i class="calibre1">Metampus, İphiklos</i>).</p>
	<h3 id="toc_id_690" class="block12">Perseis. </h3>
	<p class="block6">Okeanos kızı Perseis tanrı Helios'la birleşir ve Kirke, Aietes, Pasiphae ve Perseis'i doğurur (Tab. 8).</p>
	<h3 id="toc_id_691" class="block12">Persephone. </h3>
	<p class="block6">Zeus'la Demeter'in kızı (Tab. 5). Kore, genç kız adıyla da anılan Persephone'nin Hades tarafından yeraltına kaçırılması, Demeter'in yası ve Persephone'nin ölüler ülkesinin tanrıçası olarak Hades'te kalması için <i class="calibre1">Demeter, Hades, Adonis</i> maddelerine bakınız.</p>
	<h3 id="toc_id_692" class="block12">Perses. </h3>
	<p class="block6">Bir kaynağa göre Titanlardan Krios'la Eurybie'nin oğludur (Tab. 4), Asteria ile evlenir, Hekate'yi üretir. Başka bir kaynak Helios'la Perseis'in oğlu, Kirke, Aietes ve Pasiphae'nin kardeşi olduğunu ileri sürer (Tab. 8).</p>
	</body></html>
