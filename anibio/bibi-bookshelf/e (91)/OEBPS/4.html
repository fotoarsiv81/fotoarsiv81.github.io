<html xmlns="http://www.w3.org/1999/xhtml">
	<head>
		<title>4.html</title>
		<link href="template.css" rel="stylesheet" type="text/css"/>
	</head>
	<body>
		<div id="x4.html" xml:lang="en-US">
			<div class="Basic-Text-Frame">
				<p class="B-l-m-Ba-l--- para-style-override-11" id="toc_marker-1" xml:lang="tr-TR">1 - BENEKLİ KURDELA</p>
				<p class="Normal"><span>Karnım doyunca, eski defterleri karıştırdım. Sekiz yıldan beri dostum olan Sherlock Holmes’un yöntemlerini incelemekteyim. Notlarıma göz gezdirdiğim zaman, olağanüstü yetmiş meseleye rastlıyorum. Feci, komik, acayip olanları var, ama hiç biri sıradan, basit değil. Sebebi meydanda, Holmes herhangi bir işle uğraşmaz, o para kazanmak için değil, meslek aşkı uğruna, çalışır. Bunun için sıradan olaylara karışmaz, ona olağanüstü, şeytanın karıştığı meseleler lâzımdır.</span></p>
				<p class="Normal para-style-override-12"><span>Bana kalırsa Sherlock Holmes’un üzerine aldığı “Şeytanın karıştığı” en acayip iş de, Surrey’de temasa geçtiği Roylott Stoke Moran ailesi macerasıdır.</span></p>
				<p class="Normal para-style-override-12"><span>Bu macera, Baker Street’teki evinde Sherlock Holmes’le beraber oturduğum zamana aittir. Eğer namus sözü vermemiş olsaydım, bu macerayı daha önce açıklardım. Namus sözü verdiğim kadın geçen ay öldü, verdiğim sözü tutmayabilirim artık. Hem bu meselenin iç yüzünü açıklamakta da fayda vardır. Doktor Grimesby Roylott’un ölümü halk arasında birçok söylentilere yol açmıştı. Hakikat de korkunçtur ama söylenenler kadar değil.</span></p>
				<p class="Normal para-style-override-12"><span>Bir Nisan sabahı erkenden uyandım, çünkü Sherlock Holmes giyinmiş olarak başucumda duruyordu. Dostumda erken kalkmış bir insan hali yoktu. Saatin yediyi çeyrek geçtiğini görünce, Holmes’e hem hayretle, hem sitemle baktım. Benim değişmez alışkanlıklarım vardır, rastgele saatte rahatsız edilmek istemem.</span></p>
				<p class="Normal para-style-override-12"><span>Sherlock Holmes:</span></p>
				<p class="Normal para-style-override-12"><span>—Sizi uyandırdığıma müteessifim, dedi, fakat başa gelen çekilirmiş: Bayan Hudson’u uyandırmışlar, o da beni uyandırdı, ben de sizi uyandırdım.</span></p>
				<p class="Normal para-style-override-12"><span>—Ne oluyor? Yangın mı var?</span></p>
				<p class="Normal para-style-override-12"><span>—Hayır yangın değil, müşteri geldi.</span></p>
				<p class="Normal para-style-override-12"><span>—Ne müşterisi?</span></p>
				<p class="Normal para-style-override-12"><span>—Son derece heyecanlı bir genç kadın gelmiş, beni hemen görmek istiyormuş. Salon da insanları uyandıran kadının, her halde önemli bir işi olsa gerektir. Eğer enteresan, bir işse, başından dinlemek istersiniz değil mi? Bunun için sizi uyandırdım.</span></p>
				<p class="Normal para-style-override-12"><span>—İyi ettiniz.</span></p>
				<p class="Normal para-style-override-12"><span>Tahkikat sırasında Holmes’un yanında bulunmaktan daha büyük zevkim yoktu. Mantığı o derece hızlı gelişirdi ki, bunda önseziyle âdeta rekabet ederdik. Buna hayrandım. Tahminlerini sağlam temele dayandırır, tahlil kudretine sunulan en karışık işleri bu sayede aydınlatırdı. Hemen kalkıp giyindim.</span></p>
				<p class="Normal para-style-override-12"><span>Biz salona girince, kalın siyah peçeli, siyahlı bir kadın ayağa kalktı.</span></p>
				<p class="Normal para-style-override-12"><span>Holmes cana yakın bir sesle:</span></p>
				<p class="Normal para-style-override-12"><span>—Günaydın bayan, dedi.</span></p>
				<p class="Normal para-style-override-12"><span>Kadın sesi titriyordu:</span></p>
				<p class="Normal para-style-override-12"><span>—Günaydın . . . </span></p>
				<p class="Normal para-style-override-12"><span>—Sherlock Holmes benim. Size iş arkadaşım ve dostum doktor Watson’u takdim ederim. Onun önünde benim önümde konuşur gibi serbest konuşabilirsiniz…</span></p>
				<p class="Normal para-style-override-12"><span>Şöminede yanan odunlara göz attı:</span></p>
				<p class="Normal para-style-override-12"><span>—Bayan Hudson salonu ısıttığına iyi etmiş. Şöminenin başına oturunuz. Size bir fincan kahve ikram edeyim, ürperiyorsunuz.</span></p>
				<p class="Normal para-style-override-12"><span>Kadın ocağın başındaki iskemleye oturdu:</span></p>
				<p class="Normal para-style-override-12"><span>—Soğuktan mı ürperiyorsunuz?</span></p>
				<p class="Normal para-style-override-12"><span>—Ya neden ürperiyorsunuz?</span></p>
				<p class="Normal para-style-override-12"><span>Peçesini kaldırdı, yürekler acısı bir sinir buhranı geçirmekte olduğunu gördük. Yüz çizgileri gergin, rengi sarıydı, yerlerinden uğramış gözlerinde müthiş bir korku ifadesi vardı: Peşinden kovalandığından kaçacak delik arayan bir mahlûka benziyordu.</span></p>
				<p class="Normal para-style-override-12"><span>Saçlarına ak düşmüştü ama yaşı otuzdan fazla değildi. Bitkin ve şaşkındı. Sherlock Holmes keskin bakışlarını kadına dikti. Sonra yaklaştı, koluna okşar gibi dokunarak tatlı bir sesle:</span></p>
				<p class="Normal para-style-override-12"><span>—Artık korkmayın, dedi. Bu meseleyi çabuk halledeceğimize eminim. Bu sabah trenle geldiniz değil mi?.</span></p>
				<p class="Normal para-style-override-12"><span>Kadın büsbütün şaşaladı:</span></p>
				<p class="Normal para-style-override-12"><span>—Beni tanıyor musunuz?</span></p>
				<p class="Normal para-style-override-12"><span>—Hayır, nereden tanıyayım?</span></p>
				<p class="Normal para-style-override-12"><span>—Trenle geldiğimi nereden biliyorsunuz?</span></p>
				<p class="Normal para-style-override-12"><span>—Sol eldiveninizin avuçbaşı iliğinde bir dönüş bileti gördüm; Sabah karanlığı sokağa çıkmış, tek atlı, iki tekerlekli bir arabayla bozuk yollardan geçip gara ulaşmışsınız.</span></p>
				<p class="Normal para-style-override-12"><span>Kadın irkildi ve gözleri biraz daha açılmış, dehşetle dostuma baktı.</span></p>
				<p class="Normal para-style-override-12"><span>Sherlock Holmes gülümsedi:</span></p>
				<p class="Normal para-style-override-12"><span>—Sakın beni falcı sanmayın bayan. Sol kolunuzda taze çamur lekeleri var. Ancak iki tekerlekli arabalar içeri çamur fırlatır. Arabacının solunda oturduğunuzu da söyleyebilirim.</span></p>
				<p class="Normal para-style-override-12"><span>—Evet. Saat altıda evden çıktım, altıyı yirmi geçe Leatherhead’e geldim, Londra’ya giden ilk trene bindim.</span></p>
				<p class="Normal para-style-override-12"><span>“Artık tahammülüm kalmadı Bay Holmes, bu böyle devam ederse çıldıracağım. Beni koruyacak hiç kimsem yok. Biri var, benimle alâkadar olan biri var ama o zavallı da bana yardım edemez. Sizden bahsedildiğini duydum Bay Sherlock Holmes. Sizden Bayan Farintosh bahsetti. Yardıma muhtaç olduğu zaman kendisine yardım etmişsiniz. Adresinizi o verdi. Bana da yardım edemez misiniz? İçinde çırpındığım karanlıkta hiç değilse aydınlık bir nokta görebilsem! Şu anda, bana edeceğiniz hizmete karşı hiçbir şey vermeyi vaat edemem. Fakat bir iki aya kadar evleneceğim, evlendikten sonra gelirimden faydalanmaya başlayacağım. O zaman borcumu öderim.</span></p>
				<p class="Normal para-style-override-12"><span>Holmes masasına gitti, bir çekmeyi çekti, fiş dosasını çıkardı, karıştırdı:</span></p>
				<p class="Normal para-style-override-12"><span>—Farintosh! Dedi. Tamam!. Meseleyi buldum. Opal taşlı bir taç işiydi . . . daha o zaman tanışmamıştık Watson.</span></p>
				<p class="Normal para-style-override-12"><span>Kadına döndü:</span></p>
				<p class="Normal para-style-override-12"><span>—Sizin işinizle meşgul olacağım bayan ve arkadaşınıza nasıl yardıma gayret ettimse, size yardım için de aynı gayreti göstereceğim. Ücretime gelince, mesleğim bunu kat kat ödemektedir. Eğer işinizi takip için masraf etmem icap ediyorsa, bütçemin izin verdiği nispette harcarım, siz bana bu masrafları ilerde ödersiniz. Şimdi bana işi etraflıca anlatmanızı rica ederim.</span></p>
				<p class="Normal para-style-override-12"><span>Kadın derin bir iç çekti:</span></p>
				<p class="Normal para-style-override-12"><span>—Bulunduğum durumun korkunç tarafı, endişelerimin açık ve belirgin olmaması ve sizden başka birine anlamsız görünecek ufak tefek vak’alara dayanmasıdır. Örneğin bu konuda fikrini almak istediğim, bana yardım etmesini dilediğim insan, anlattıklarımı çok sinirli bir kadının kuruntusu sanıyor. Bunu açıkça söylemiyor, fakat sesimin sakin ahenginden, bakışlarını bakışlarımdan anlattıklarıma inanmadığını anlıyorum.</span></p>
				<p class="Normal para-style-override-12"><span>“Bana, insanların ne derece kötülük edebileceklerini kavradığınızı temin ettiler Bay Holmes. Öyleyse beni, her adım başında maruz bulunduğum tehlikeden koruyabilirsiniz.</span></p>
				<p class="Normal para-style-override-12"><span>—Sizi dikkatle dinliyorum bayan.</span></p>
				<p class="Normal para-style-override-12"><span>—İsmim Hele Stoner’dir. İngiltere’nin en eski Saksonyalı ailelerinden birine mensup üvey babam Roylott Stoke Moran’la Surrey’in o batı kısmının en ucunda oturuyorum.</span></p>
				<p class="Normal para-style-override-12"><span>Holmes başını salladı:</span></p>
				<p class="Normal para-style-override-12"><span>—Vaktiyle bu aile İngiltere’nin en zengin ailesinden biriydi. Arazileri, Berkohire’de kuzeye, Hampshire’de batıya doğru yayılıp uzanmaktaydı. Geçen yüzyılda, birbiri ardı sıra dört mirasçı har vurup harman savurdular, rejans devrinde de bir kumarbaz aileyi tam iflâs ettirdi. Elde yalnız birkaç hektar araziyle iki yüz yıllık bir ev kaldı, bunlar da ipotekli.</span></p>
				<p class="Normal para-style-override-12"><span>“Son sahibi çok sefil bir hayat sürmüş: Müthiş bir aristokrat hayatı. Fakat tek oğlu, benim üvey babam, yeni hayat şartlarına uymak gerektiğini anlamış. Biraz borçlanmış, tıp tahsilini bitirip Kalküta’ya yerleşmiş, azmi ve iyi doktor olması sayesinde tutunmuş. Fakat bir gün, evden öteberi çalındığına kızıp Hintli uşağını dayaktan öldürmüş ve asılmaktan güç kurtulmuş. Uzun müddet cezaevinde yattıktan sonra İngiltere’ye dönmüş: Ama dönen artık o eski adam değildi, hayata küsmüş, ümitleri suya düşmüş bir insandı.</span></p>
				<p class="Normal para-style-override-12"><span>“Doktor Roylott Hindistan’dayken, Bengal topçu tümeni tuğgenerali Stoner’den genç yaşında dul kalan annemle evlendi. Julie ile ikiz kardeştik, annem doktora vardığı zaman iki yaşındaydık. Annem çok zengindi, yılda bir milyona yakın geliri vardı. Bütün servetini vasiyetnameyle doktora bıraktı; doktor, evleneceğimizi göz önünde tutarak bize senede bir miktar para ayıracaktı.</span></p>
				<p class="Normal para-style-override-12"><span>“İngiltere’ye döndükleri bir müddet sonra annem öldü. Bundan sekiz sene evvel Creve civarında bir tren kazasında kurban gitti. Bunun üzerine Londra’ya yerleşmekten vazgeçen doktor bizi Stoke Moran’a atalarından kalan eve götürdü.</span></p>
				<p class="Normal para-style-override-12"><span>“Annem bize her ihtiyacımızı karşılayacak kadar para bıraktığından, sıkıntı çekmeyecektik.</span></p>
				<p class="Normal para-style-override-12"><span>“Fakat üvey babamız değişti. Eski evde Roylatt’lardan birini görünce sevinen konu komşuyla ahbaplık edecek yerde eve kapandı, arada sırada sokağa çıktığı zaman da önüne gelenle kavga etti. O ailede hiddetlenmek huyu âdeta irsiydi. Üvey babamda ise bu huy, sıcak iklimin tesiriyle bir kat daha şiddetlenmişti. Yakışmayacak birkaç kavga olayı oldu, ikisi mahkemeye intikal etti. Kasabada herkes ondan korkuyor, onu gören kaçıyordu, çünkü Herkül kadar kuvvetliydi, hiddetlenince kendini tutamıyordu.</span></p>
				<p class="Normal para-style-override-12"><span>“Geçen hafta nalbandı köprüden nehre attı. İş mahkemeye düşmesin diye elimde ne kadar para varsa verdim.</span></p>
				<p class="Normal para-style-override-12"><span>“Üvey babamın yegâne dostları Çingeneler. Onların, böğürtlen bürümüş arazisinde kamp kurmalarına izin veriyor, bazen çadırlarına gidip oturuyor, hafta sonlarında da onlarla beraber yürüyüşe çıktığı oluyor.</span></p>
				<p class="Normal para-style-override-12"><span>“Hindistan hayvanlarına karşı da sevgisi var. Biri ona muntazaman Hindistan’dan hayvan yolluyor. Şu anda evde bir şebek maymunu ile bir yaban kedisi başıboş dolaşıp durmakta.</span></p>
				<p class="Normal para-style-override-12"><span>“Kardeşim Julie ile rahat bir ömür sürmediğimizi anlamışsınızdır. Uşak, hizmetçi oturmuyordu, uzun zaman evin bütün işini biz görmek zorunda kaldık. Julie öldüğü zaman otuz yaşında yoktu, ama onun saçları da, benimkiler gibi, vakitsiz ağarmıştı.</span></p>
				<p class="Normal para-style-override-12"><span>—Demek kız kardeşiniz öldü?</span></p>
				<p class="Normal para-style-override-12"><span>—Evet. Tam iki sene evvel. Ben de size şimdi onun ölümünden bahsedecektim. Anlattığım gibi kendi seviyemizde, yaşıtımız kimseyi görmüyoruz, yalnız Harrow civarında teyzemiz Honoria Vestphail vardır, hiç evlenmemiştir; arada sırada izin alıp ona gidiyorduk.</span></p>
				<p class="Normal para-style-override-12"><span>İki sene evvel Julie, teyzemin evinde bir deniz subayı tanıdı, nişanlandılar. Eve dönünce üvey babasına nişanlandığını söyledi, doktor ses çıkarmadı. Fakat düğününe on beş gün kala müthiş bir şey oldu, tek dostum, kardeşim öldü.</span></p>
				<p class="Normal para-style-override-12"><span>Sherlock Holmes koltuğuna yaslanmış, başını yastığa dayamış, gözlerini yummuştu. Sözün burasında gözlerini açıp kadına şöyle bir baktı:</span></p>
				<p class="Normal para-style-override-12"><span>—Olup bitenleri aynen ve tam anlatınız; diye mırıldandı.</span></p>
				<p class="Normal para-style-override-12"><span>—Benim için güç bir şey değil… Olup bitenler hafızama kazındı… Evimizin çok eski olduğunu söylemiştim. Bir tarafında oturuyorduk. Salonlar binanın orta kısmında olduğundan yatak odaları yer katındadır. Bu odalardan ilki doktorun, üçüncüsü benim odamdır. Julie’ninki ikinci odaydı. Bu odaların arakapısı yoktur ama, aynı koridor üstündedirler. İyi anlatabiliyor muyum?</span></p>
				<p class="Normal para-style-override-12"><span>—Evet, çok iyi anlatıyorsunuz.</span></p>
				<p class="Normal para-style-override-12"><span>—Bu üç oda da bahçeye bakar. O gece doktor Roylott odasına erken çekildi; fakat Julie sigara kokusundan uyumadığını anladı. Üvey babam sert Hindistan tütünü içer. Julie benim odama geldi, düğününden bahsettik, saat on bire doğru kalktı, odasına gidecekti. Kapıyı açacağı sırada durakladı:</span></p>
				<p class="Normal para-style-override-12"><span>—Helene, dedi, gece karanlığında hiç ıslık duydun mu?.</span></p>
				<p class="Normal para-style-override-12"><span>—Hiç duymadım.</span></p>
				<p class="Normal para-style-override-12"><span>—Herhalde uykunda ıslık çalmazsın ya?</span></p>
				<p class="Normal para-style-override-12"><span>—Çalmam sanırım. Neden sordun?</span></p>
				<p class="Normal para-style-override-12"><span>—Çünkü birkaç gecedir, hep saat üçe doğru, herkesin duyması istenmiyormuş gibi çalınan bir ıslık duyuyorum. Nereden geldiğini söyleyemeyeceğim, ya yandan veya bahçeden geliyor. Senin de bu ıslığı duyup duymadığını merak ediyordum.</span></p>
				<p class="Normal para-style-override-12"><span>—Ben hiç duymadım. O Allahın belâsı Çingeneler çalıyordur.</span></p>
				<p class="Normal para-style-override-12"><span>—Olabilir. Fakat bahçede çalınsaydı sende duyardın.</span></p>
				<p class="Normal para-style-override-12"><span>—Benim uykum seninki kadar hafif değildir.</span></p>
				<p class="Normal para-style-override-12"><span>—Her neyse, ehemmiyetli bir şey değil.</span></p>
				<p class="Normal para-style-override-12"><span>Gülümsedi, çıktı, kapımı kapadı, kapısını sürmelediğini duydum.</span></p>
				<p class="Normal para-style-override-12"><span>Sherlock Holmes sordu:</span></p>
				<p class="Normal para-style-override-12"><span>—Yok canım? Geceleri oda kapınızı sürmeler miydiniz?</span></p>
				<p class="Normal para-style-override-12"><span>—Her gece.</span></p>
				<p class="Normal para-style-override-12"><span>—Sebep?</span></p>
				<p class="Normal para-style-override-12"><span>—Doktor Roylott’in bir yaban kedisiyle bir şebeği var demiştim ya. Kapımızı sürmelemeden içimiz rahat etmiyordu.</span></p>
				<p class="Normal para-style-override-12"><span>—Pekalâ. Devam ediniz.</span></p>
				<p class="Normal para-style-override-12"><span>—O gece beni bir türlü uyku tutmadı. Bir önsezi uykumu kaçırıyordu. İkiz olduğumuzu hatırlatayım; ikizler arasındaki bağlar çok sağlam ve çok hassastır. Esasen berbat bir geceydi; rüzgâr uğulduyor, yağmur camları kamçılıyordu.</span></p>
				<p class="Normal para-style-override-12"><span>Ansızın fırtınanın gürültüsünü korkudan haykıran vahşi bir kadın çığlığı bastırdı. Kız kardeşimin sesini tanıdım. Yatağımdan fırladım, bir şala büründüm, koridora çıktım. Kapımı açarken kardeşimin bahsettiği ıslığı duyar gibi oldum, ıslığın arkasından, bir iki saniye sonra, sanki yere ağır madenî bir şey düşmüş gibi bir ses işittim.</span></p>
				<p class="Normal para-style-override-12"><span>Koridorda koşmaya başladım, kız kardeşimin kapısı açıldı. Korkudan taş kesilip baktım: Kim çıkacaktı? Koridorun ışığında Julie göründü. Korkudan yüzü bembeyazdı, yardıma çağırır gibi ellerini salladı, sarhoş gibi başını tutamıyordu.</span></p>
				<p class="Normal para-style-override-12"><span>Koştum, beline sarıldım, fakat dizleri büküldü, yere çöktü. Istırap içinde kıvranıyordu, vücudu yay gibi bükülmüştü.</span></p>
				<p class="Normal para-style-override-12"><span>Evvelâ beni tanıyamadı sandım, fakat üstüne eğilince, ömrümün sonuna kadar kulağımdan gitmeyecek bir sesle haykırdı:</span></p>
				<p class="Normal para-style-override-12"><span>—Aman yarabbi!... Helene !... Kurdele!... Benekli kurdele!...</span></p>
				<p class="Normal para-style-override-12"><span>Bana başka bir şey daha söyleyecekti, parmağını doktorun odasına doğru uzattı, fakat yine ıspazmoza yakalandı, konuşamadı.</span></p>
				<p class="Normal para-style-override-12"><span>Avaz avaz bağırarak üvey babamın odasına koştum, robdöşambrını giymeye çalışarak çıkıyordu. Kız kardeşimin yanına geldiği zaman Julie kendini kaybetmişti. Doktor, Julie’ye, dişlerini aralayıp biraz konyak içirmeye uğraştı, kasabadan doktor çağırttı, kız kardeşim komadan kurtulamadı, kendine gelemeden öldü. İşte sevgili kardeşimi böyle kaybettim.</span></p>
				<p class="Normal para-style-override-12"><span>Sherlock Holmes doğruldu.</span></p>
				<p class="Normal para-style-override-12"><span>—Biraz müsaade edin, dedi, bir şey soracağım.</span></p>
				<p class="Normal para-style-override-12"><span>—Buyurunuz.</span></p>
				<p class="Normal para-style-override-12"><span>—Islıkla madenî sesi duyduğunuza emin misiniz?</span></p>
				<p class="Normal para-style-override-12"><span>—Evet.</span></p>
				<p class="Normal para-style-override-12"><span>—Yemin eder misiniz?</span></p>
				<p class="Normal para-style-override-12"><span>—Tahkikat sırasında savcı da bunu sordu. O sesleri duyduğuma eminim, fakat yemin edemem, çünkü fırtına gürültüsü arasında yanılmış olabilirim. Evin her tarafı çatırdıyordu.</span></p>
				<p class="Normal para-style-override-12"><span>—Kız kardeşiniz giyinik miydi?...</span></p>
				<p class="Normal para-style-override-12"><span>—Hayır, gecelikleydi. Sağ elinde yanmış bir kibrit, sol elinde kibrit kutusu vardı?</span></p>
				<p class="Normal para-style-override-12"><span>—Doktor Roylott’un gidişatını kimse beğenmediğinden ince eleyip sık dokudu, fakat ölüm sebebi anlaşılamadı. Ben ifademde kapısının sürmeli olduğunu söyledim. Pencerelerin kapakları her gece sıkı sıkı kapanırdı. Pencereler demir parmaklıdır.</span></p>
				<p class="Normal para-style-override-12"><span>Duvarlar muayene edildi. Sağlamdı. Yer döşemeleri muayene edildi. Hiçbir netice alınamadı. Şömine genişti, fakat baca ağzı demir çubukları dört çengelle tutturulmuştu. Kız kardeşlerimin odasında kendisinden başka kimse bulunmadığına şüphe kalmadı. Vücudunda de hiçbir yara bere, boğuşma, zorlama işareti görülmedi.</span></p>
				<p class="Normal para-style-override-12"><span>—Zehirlenme olması ihtimali üzerinde duruldu mu?</span></p>
				<p class="Normal para-style-override-12"><span>—Evet, fakat doktorların tetkikleri olumsuz çıktı.</span></p>
				<p class="Normal para-style-override-12"><span>—Peki, size göre kız kardeşiniz neden öldü?</span></p>
				<p class="Normal para-style-override-12"><span>—Bana kalırsa korkudan öldü. Ama korktuğu neydi? İşte bunu tasavvur edemiyorum.</span></p>
				<p class="Normal para-style-override-12"><span>—O gece evin yakınlarında Çingeneler var mıydı?</span></p>
				<p class="Normal para-style-override-12"><span>—Her zaman vardır.</span></p>
				<p class="Normal para-style-override-12"><span>—Benekli kurdele nedir?</span></p>
				<p class="Normal para-style-override-12"><span>—Ya sayıkladı veya Çingenelerin başlarına bağladıkları renk renk mendilleri ima etti.</span></p>
				<p class="Normal para-style-override-12"><span>Holmes başını salladı, benekli kurdelenin izahı bu olamazdı.</span></p>
				<p class="Normal para-style-override-12"><span>—Çok derinlerde yüzüyoruz, dedi, devam edin.</span></p>
				<p class="Normal para-style-override-12"><span>—İki sene geçti. Son günlere kadar tek başıma, münzevi bir ömür sürdüm. Bir ay evvel, çok eskiden tanıdığım ve sevdiğim bir arkadaşım benimle evlenmek istediğini söyledi. Reading Civarında, Crane Vatır’de oturan Bay Armitage’in ortanca oğlu Percy Armitage ile evlenme kararı verdik.</span></p>
				<p class="Normal para-style-override-12"><span>Evvelki gün konağın batı kanadında biraz tadilat yapıldı. Benim odamın duvarı delindi, ben de kız kardeşimin öldüğü odada, onun yatağında yatmak zorunda kaldım.</span></p>
				<p class="Normal para-style-override-12"><span>Geçen gece uyku tutmadı, kız kardeşimin feci akıbetini düşünürken, Julie’nin ölmeden önce duyduğu ıslığı duymayayım mı? Ne derece korktuğumu tasavvur edersiniz.</span></p>
				<p class="Normal para-style-override-12"><span>Yataktan fırlayıp lâmbayı yaktım. Hiçbir şey göremedim fakat korkudan tekrar yatamadım, giyinip sabahı bekledim, şafak sökerken Couronne hanımın arabasına binip istasyona gittim, trenle buraya geldim. Size sığındım.</span></p>
				<p class="Normal para-style-override-12"><span>—İyi ettiniz… Ama olup biten her şeyi bana anlattınız mı?</span></p>
				<p class="Normal para-style-override-12"><span>—Evet anlattım.</span></p>
				<p class="Normal para-style-override-12"><span>—Hayır bayan Stoner, bana her şeyi anlatmadınız, üvey babanızı koruyorsunuz!</span></p>
				<p class="Normal para-style-override-12"><span>—Yani ne demek istiyorsunuz!.</span></p>
				<p class="Normal para-style-override-12"><span>Holmes cevap verecek yerde kızın kolunun dantel yerini kaldırdı, bileğinde beş mor nokta vardı: Dört parmakla bir başparmak yeri…</span></p>
				<p class="Normal para-style-override-12"><span>—Size çok sert davranıyor.</span></p>
				<p class="Normal para-style-override-12"><span>Helene Stoner kızardı:</span></p>
				<p class="Normal para-style-override-12"><span>—Çok serttir, ne derece kuvvetli olduğunu da fark etmez…</span></p>
				<p class="Normal para-style-override-12"><span>Bunu uzun bir sessizlik takip etti. Holmes, elini çenesine dayamış şöminedeki ateşi seyrediyordu. Nihayet:</span></p>
				<p class="Normal para-style-override-12"><span>—İşte karışık bir iş dedi. Hareket plânını çizmeden önce ufak tefek binlerce şey var ki, onların mahiyetlerini bilmeliyim. Fakat kaybedecek vaktimiz yok. Bugün Stoke Morane’a gidersek, babanızdan gizli o odaları görebilir miyiz?</span></p>
				<p class="Normal para-style-override-12"><span>—Bugün mühim bir iş için şehre gideceğini söylemişti. Akşama kadar gelmez. Evde ihtiyar bir hizmetçi var ama o da kafadan sakat, ona sizi göstermem.</span></p>
				<p class="Normal para-style-override-12"><span>—Peki. Watson bir diyeceğiniz var mı?</span></p>
				<p class="Normal para-style-override-12"><span>—Hiçbir diyeceğim yok.</span></p>
				<p class="Normal para-style-override-12"><span>—O halde beraber gideriz. Şimdi ne yapacaksınız bayan Stoner?</span></p>
				<p class="Normal para-style-override-12"><span>—Çarşıya gideceğim. Londra’ya gelmişken bir iki eksiğimi tamamlayayım. Öğle treniyle dönerim.</span></p>
				<p class="Normal para-style-override-12"><span>—Biz de öğleye doğru geliriz. Benim de bu sabah bazı işlerim var. Kahvaltı etmez miydiniz?</span></p>
				<p class="Normal para-style-override-12"><span>—Hayır, teşekkür ederim. Size derdimi döktüm, içim rahatladı, omzumdan bir yük kalkmış gibi hafifledim.</span></p>
				<p class="Normal para-style-override-12"><span>Siyah peçesini indirip gitti.</span></p>
				<p class="Normal para-style-override-12"><span>Koltuğuna yaslanan Holmes sordu:</span></p>
				<p class="Normal para-style-override-12"><span>—Bu işe ne dersiniz Watson?</span></p>
				<p class="Normal para-style-override-12"><span>—Uğursuz bir işe benziyor.</span></p>
				<p class="Normal para-style-override-12"><span>—Doğru, oldukça uğursuz…</span></p>
				<p class="Normal para-style-override-12"><span>—Eğer bu kız doğru söylediyse, tavanda, yer döşemelerinde gedik yoksa, baca ağzı demir parmaklıysa, kız kardeşi odada yalnızdı.</span></p>
				<p class="Normal para-style-override-12"><span>—Peki ya ıslıkla, kızın son nefesinde bahsettiği benekli kurdele nedir?</span></p>
				<p class="Normal para-style-override-12"><span>—Ne bileyim.</span></p>
				<p class="Normal para-style-override-12"><span>—Bir ıslık duyulmuş, yakınlarda Çingeneler varmış, üvey babanın da, üvey kızının evlenmesinin işine gelmediği ve buna mâni olmak istediği muhakkak… Kız son nefesinde benekli kurdeleden bahsediyor, Bayan Helene Stoner madem ki bir ses duyduğunu söylüyor. Demek ki, pencere demirlerinden biri sökülüp yerine konmuş… Esrarın bu esaslara dayandığını tahmin ediyorum.</span></p>
				<p class="Normal para-style-override-12"><span>—Öyleyse Çingeneler ne yaptı?</span></p>
				<p class="Normal para-style-override-12"><span>—Bu hususta şimdilik bir şey söyleyemem.</span></p>
				<p class="Normal para-style-override-12"><span>—Herhalde tahminlerinizi çürütecek birçok şey var.</span></p>
				<p class="Normal para-style-override-12"><span>—Malûm. Bunun için hemen bugün Stoke Morane’a gidiyoruz. Bakalım tahminlerimi çürütecek şeyler sağlam ve sarsılmaz şeyler mi, yoksa onları bertaraf edebilir miyiz?… Yahu bu gürültü de nedir?</span></p>
				<p class="Normal para-style-override-12"><span>Kapı açıldı, eşikte dev cüsseli bir adam göründü. Acayip kıyafeti vardı, noter de diyebilirdiniz köylü de . . . şapkası yüksek kalıplı, siyahtı. Redingotlu ve çizmeliydi, elinde bir av kamçısı sallıyordu. O kadar uzun boyluydu ki, şapkası kapının üst pervazına değiyordu. O kadar iriydi ki, vücudu kapıyı tıkamıştı.</span></p>
				<p class="Normal para-style-override-12"><span>Ablak, kırışık, güneşten yanmış binbir ihtiras ifadesi beliren yüzü bir bana, bir Holmes’e dönüyordu. İçeri çökük gözleri hiddetliydi, ateş püskürmekteydi. Kocaman gaga burnuyla ihtiyar bir kartalı andırıyordu.</span></p>
				<p class="Normal para-style-override-12"><span>Homurdanır gibi sordu:</span></p>
				<p class="Normal para-style-override-12"><span>—Holmes hanginizsiniz?</span></p>
				<p class="Normal para-style-override-12"><span>Dostum serinkanlı cevap verdi:</span></p>
				<p class="Normal para-style-override-12"><span>—Benim. Kendinizi tanıtmanızı bekliyorum.</span></p>
				<p class="Normal para-style-override-12"><span>Adam yine homurdanır gibi konuştu:</span></p>
				<p class="Normal para-style-override-12"><span>—Doktor Grimesby Roylott.</span></p>
				<p class="Normal para-style-override-12"><span>Sherlock Holmes yine serinkanlı olarak karşılık verdi:</span></p>
				<p class="Normal para-style-override-12"><span>—Ya, demek sizsiniz?</span></p>
				<p class="Normal para-style-override-12"><span>—Evet benim.</span></p>
				<p class="Normal para-style-override-12"><span>—Buyurun, oturun.</span></p>
				<p class="Normal para-style-override-12"><span>—Gerek yok. Üvey kızım biraz evvel evinizden çıktı. Peşindeydim. Size ne anlattı?</span></p>
				<p class="Normal para-style-override-12"><span>Sherlock Holmes sordu:</span></p>
				<p class="Normal para-style-override-12"><span>—Senenin bu mevsimine göre hava çok soğuk değil mi?!</span></p>
				<p class="Normal para-style-override-12"><span>İhtiyarın sesi kükredi:</span></p>
				<p class="Normal para-style-override-12"><span>—Size ne anlattı?</span></p>
				<p class="Normal para-style-override-12"><span>—Fakat safran gülleri bol olacakmış!...</span></p>
				<p class="Normal para-style-override-12"><span>Adam kırbacını kaldırıp üzerimize yürüdü:</span></p>
				<p class="Normal para-style-override-12"><span>—Siz beni atlatmaya mı bakıyorsunuz!... Sizin kim olduğunuzu biliyorum… Sizden çok bahsedildi: Her işe burnunu sokan Holmes değil mi?</span></p>
				<p class="Normal para-style-override-12"><span>Dostum tatlı tatlı gülümsedi.</span></p>
				<p class="Normal para-style-override-12"><span>—Kahve dövücünün hınk deyicisi Holmes!.</span></p>
				<p class="Normal para-style-override-12"><span>Holmes sırıttı:</span></p>
				<p class="Normal para-style-override-12"><span>—Scotland Yard’ın cankurtaran simidi Holmes!...</span></p>
				<p class="Normal para-style-override-12"><span>Holmes’un keyfi geldi:</span></p>
				<p class="Normal para-style-override-12"><span>—Pek hoşsohbetsiniz doktor, ama giderken kapıyı kapayın da cereyan yapmasın!</span></p>
				<p class="Normal para-style-override-12"><span>—Canım istediği zaman giderim!</span></p>
				<p class="Normal para-style-override-12"><span>—Hay hay!.</span></p>
				<p class="Normal para-style-override-12"><span>—Küstahlık edip işlerime burnunuzu sokmayın!.</span></p>
				<p class="Normal para-style-override-12"><span>—Başüstüne!.</span></p>
				<p class="Normal para-style-override-12"><span>—Bayan Stoner’in buraya geldiğini biliyorum.</span></p>
				<p class="Normal para-style-override-12"><span>—İyi ediyorsunuz.</span></p>
				<p class="Normal para-style-override-12"><span>—Onu takip ettim.</span></p>
				<p class="Normal para-style-override-12"><span>—İyi ettiniz.</span></p>
				<p class="Normal para-style-override-12"><span>—Dikkatli olun, kendinizi koruyun. Bana karşı koymak tehlikelidir.</span></p>
				<p class="Normal para-style-override-12"><span>Şömineye gitti, demir maşayı aldı, kocaman elleriyle tutup büktü ve tehdit etti:</span></p>
				<p class="Normal para-style-override-12"><span>—Yolumun üstünden çekilin!.</span></p>
				<p class="Normal para-style-override-12"><span>Büktüğü maşayı ocağın kenarına fırlatıp çıktı.</span></p>
				<p class="Normal para-style-override-12"><span>Holmes kahkahayla güldü:</span></p>
				<p class="Normal para-style-override-12"><span>—Çok medeni adam!... Tam salon adamı!...</span></p>
				<p class="Normal para-style-override-12"><span>—Allah için!...</span></p>
				<p class="Normal para-style-override-12"><span>—Ben onun kadar iri yarı değilim ama, biraz daha kalsaydı, bileklerimin kendi bileklerinden daha az kuvvetli olmadığını ispat edecektim.</span></p>
				<p class="Normal para-style-override-12"><span>Konuşurken maşayı aldı ve kendini hiç sıkmadan doğrulttu.</span></p>
				<p class="Normal para-style-override-12"><span>—Aferin Holmes!.</span></p>
				<p class="Normal para-style-override-12"><span>—Benim bu kadar kuvvetli olduğumu bilmiyordunuz?</span></p>
				<p class="Normal para-style-override-12"><span>—Biliyordum, ama görmek hoşuma gitti.</span></p>
				<p class="Normal para-style-override-12"><span>Holmes düşünüyordu. Sordum:</span></p>
				<p class="Normal para-style-override-12"><span>—Şimdi ne yapacaksınız?</span></p>
				<p class="Normal para-style-override-12"><span>—Herhalde onun küstahlığına, cüretine kulak asacak değilim.</span></p>
				<p class="Normal para-style-override-12"><span>—Evine gidecek misiniz?</span></p>
				<p class="Normal para-style-override-12"><span>—Gideceğiz.</span></p>
				<p class="Normal para-style-override-12"><span>—Sizi resmi polis sanıyor.</span></p>
				<p class="Normal para-style-override-12"><span>—Ne sanırsa sansın. Buraya gelmesi merakımı kamçıladı…</span></p>
				<p class="Normal para-style-override-12"><span>—Kız ihtiyatsızlık etmiş.</span></p>
				<p class="Normal para-style-override-12"><span>—Evet. Fakat, üvey babasının kendisini takip etmesine mâni olamadığına pişman olmayacağını umuyorum.</span></p>
				<p class="Normal para-style-override-12"><span>—Bu ümide neden kapılıyorsunuz?</span></p>
				<p class="Normal para-style-override-12"><span>—Sonra anlatırım Watson, şimdi kahvaltı edelim…</span></p>
				<p class="Normal para-style-override-12"><span>—Daha sonra?</span></p>
				<p class="Normal para-style-override-12"><span>—Ben bir yere kadar gideceğim.</span></p>
				<p class="Normal para-style-override-12"><span>—Bu iş için mi?</span></p>
				<p class="Normal para-style-override-12"><span>—Evet, lâzım olan bilgiyi alabileceğini sanıyorum.</span></p>
				<p class="G-vde" xml:lang="tr-TR">•••</p>
				<p class="Normal para-style-override-12"><span>Sherlock Holmes eve döndüğü zaman saat bire geliyordu.</span></p>
				<p class="Normal para-style-override-12"><span>Önce gözüme elindeki mavi kâğıt ilişti. Bir sürü yazı yazılmış, planlar çizilmişti.</span></p>
				<p class="Normal para-style-override-12"><span>—Ne haber Holmes?</span></p>
				<p class="Normal para-style-override-12"><span>—Raylott’un ölen karısının vasiyetnamesini okudum. Arazinin bugünkü gelirini hesapladım. Kadın öldüğü zaman toprakları kendisine senede bin yüz sterlin getiriyormuş, bugünse, hububat fiyatları düştüğünden yedi yüz elli sterlin getiriyor. Kızların evlenince iki yüz ellişer sterlin gelirleri var demektir. Eğer kızların ikisi de evlenselerdi üvey baba çok parasız kalacaktı. Hatta birisi evlense, gelir bir hayli eksilecekti.</span></p>
				<p class="Normal para-style-override-12"><span>Holmes memnun, ellerini ovuşturdu:</span></p>
				<p class="Normal para-style-override-12"><span>—Bu sabahki, çalışmam boşa gitmedi. Üvey baba elbette üvey kızlarının evlenmelerini istemez. Buna kanaat getirdim.</span></p>
				<p class="Normal para-style-override-12"><span>—Şimdi ne yapacağız?</span></p>
				<p class="Normal para-style-override-12"><span>—Bu işi sürüncemede bırakamayız. Moruk işine burnumuzu soktuğumuzu biliyor. Eğer hazırsanız hemen bir arabaya binip Waterloo istasyonuna gidelim. Ceplerinizden birine tabancanızı koymanızı rica ederim. Demir bükenlere karşı tabanca en iyi müdafaa silâhıdır. Tabancanızla diş fırçalarımızı alalım, başka bir şey istemez.</span></p>
				<p class="Normal para-style-override-12"><span>Bir araba çağırtıp bindik, istasyona kadar konuşmadık. Şansımıza Leatherhead’a kalkan bir tren varmış.</span></p>
				<p class="Normal para-style-override-12"><span>Leatherhead’de istasyon otelinin arabasını kiralayıp Surrey’in yolunu tuttuk. Altı yedi kilometrelik yol güzel bir arazi ortasından geçer. Hava da çok güzeldi. Güneşliydi, gökte pamuk yığınına benzer beyaz bulutlar vardı. Ağaçlar ve yol kenarındaki çitler tomurcuklanmaya başlamıştı. Etraf burcu burcu nemli toprak kokuyordu.</span></p>
				<p class="Normal para-style-override-12"><span>Ben tabiatın bu güzelliğini, takip etmeğe gittiğimiz uğursuz işle nasıl tezat teşkil ettiğini düşünüyordum.</span></p>
				<p class="Normal para-style-override-12"><span>Dostumsa, şapkasını gözlerinin üstüne eğmiş, çenesini göğsüne dayamış, derin bir düşünceye dalmıştı. Ansızın omzuma vurup uzakta bir şeye işaret etti:</span></p>
				<p class="Normal para-style-override-12"><span>—Şuraya bakın!</span></p>
				<p class="Normal para-style-override-12"><span>Hafif bir meyilde, sık ağaçlı bir parkı gösteriyordu. Meylin en yüksek yerinde ağaçlar bir küme teşkil etmişti.</span></p>
				<p class="Normal para-style-override-12"><span>Dalların arasından eski bir evin çatısıyla damı görünüyordu.</span></p>
				<p class="Normal para-style-override-12"><span>Holmes arabacıya sordu:</span></p>
				<p class="Normal para-style-override-12"><span>—Orası Stoke Morone mi?</span></p>
				<p class="Normal para-style-override-12"><span>—Evet efendim, Doktor Grimesby Roylott’un mâlikânesi.</span></p>
				<p class="Normal para-style-override-12"><span>—Tamir edilen bir bina varmış öyle mi?</span></p>
				<p class="Normal para-style-override-12"><span>—Evet efendim.</span></p>
				<p class="Normal para-style-override-12"><span>—Bizi oraya götürün.</span></p>
				<p class="Normal para-style-override-12"><span>Arabacı soldaki damları gösterdi:</span></p>
				<p class="Normal para-style-override-12"><span>—İşte kasaba. Ama konağa gidecekseniz şu kısa yokuşu tırmanıp, tarlalar arasındaki kestirmeden gidiniz… Bakınız bir kadın dolaşıyor.</span></p>
				<p class="Normal para-style-override-12"><span>—Bayan Stoner olacak Evet, hakkınız var, oradan gitmeliyiz.</span></p>
				<p class="Normal para-style-override-12"><span>Arabadan indik, parayı verdik, araba Leatherhead’a döndü, biz de yokuşu tırmanmaya başladık. Holmes:</span></p>
				<p class="Normal para-style-override-12"><span>—İsabet dedi, çok isabet.</span></p>
				<p class="Normal para-style-override-12"><span>—İsabet olan nedir?</span></p>
				<p class="Normal para-style-override-12"><span>—Arabacı bizi mimar sandı.</span></p>
				<p class="Normal para-style-override-12"><span>—Bundan ne çıkar?</span></p>
				<p class="Normal para-style-override-12"><span>—Dilini tutmazsa, yapıya mimarları götürdüğünü söyler.</span></p>
				<p class="Normal para-style-override-12"><span>Arabacının tarif ettiği yoldan doktorun malikânesine ulaştık. Holmes:</span></p>
				<p class="Normal para-style-override-12"><span>—Günaydın Bayan Stoner, dedi. Görüyorsunuz ya, sözümüzde durduk.</span></p>
				<p class="Normal para-style-override-12"><span>Kız bizi görünce koşarak karşıladı, sevindiği güler yüzünden belliydi.</span></p>
				<p class="Normal para-style-override-12"><span>Ellerimizi sıktı:</span></p>
				<p class="Normal para-style-override-12"><span>—Dört gözle sizi bekliyordum. İş yolunda. Doktor şehre indi. Bu akşam geç vakit gelir.</span></p>
				<p class="Normal para-style-override-12"><span>Holmes gülümsedi:</span></p>
				<p class="Normal para-style-override-12"><span>—Kendisiyle tanışmak şerefine nail olduk.</span></p>
				<p class="Normal para-style-override-12"><span>—Sahi mi söylüyorsunuz?</span></p>
				<p class="Normal para-style-override-12"><span>Kızın gözleri faltaşı gibi açılmıştı:</span></p>
				<p class="Normal para-style-override-12"><span>—Nerede gördünüz onu?</span></p>
				<p class="Normal para-style-override-12"><span>—Bize geldi.</span></p>
				<p class="Normal para-style-override-12"><span>Holmes doktorun odaya nasıl girdiğini, neler söylediğini anlattı. Bayan Stoner sarardı.</span></p>
				<p class="Normal para-style-override-12"><span>—Beni takip etmiş!</span></p>
				<p class="Normal para-style-override-12"><span>—Öyle olacak.</span></p>
				<p class="Normal para-style-override-12"><span>—O kadar kurnazdır ki, beni gözlüyor mu, gözlemiyor mu farkına varamıyorum.</span></p>
				<p class="Normal para-style-override-12"><span>Biraz düşünüp sordu:</span></p>
				<p class="Normal para-style-override-12"><span>—Dönünce acaba bana ne diyecek?</span></p>
				<p class="Normal para-style-override-12"><span>—Korunmaya, sakınmaya başlasın. Belki kendinden daha kurnaz bir çıkar karşısına.</span></p>
				<p class="Normal para-style-override-12"><span>—Ben ne yapacağım?.</span></p>
				<p class="Normal para-style-override-12"><span>—Siz odanıza kapanıp oturacaksınız.</span></p>
				<p class="Normal para-style-override-12"><span>—Ya…</span></p>
				<p class="Normal para-style-override-12"><span>—Anladım, zorbalığa kalkışırsa teyzenize kaçarsınız. Şimdi vakit kaybetmeyelim. Bize odaları gösterin.</span></p>
				<p class="Normal para-style-override-12"><span>Bina külrengi taştandı, yer yer yosun tutmuştu. Orta kısmı yüksekti, iki kanadı yengeç kıskacı gibi iki yana kıvrık uzanıyordu.</span></p>
				<p class="Normal para-style-override-12"><span>Kanatlardan birinde camlar kırıktı, pencerelere tahta kaplanmıştı. Damda bir oyuk görünüyordu, sözün kısası harap bir şatoydu.</span></p>
				<p class="Normal para-style-override-12"><span>Orta kısmı az çok onarılmıştı, hele sağdaki blok yeniydi, pencerelerde perde vardı ve bacadan mavi bir duman tütüyordu. Demek ki, oturulan kısım o kısımdı.</span></p>
				<p class="Normal para-style-override-12"><span>Duvarlardan birine iskele kurulmuştu, taşlardan biri delinmişti, fakat işçi görmedik.</span></p>
				<p class="Normal para-style-override-12"><span>Holmes bakımsız bahçede ağır ağır yürüyor, pencerelerin dış taraflarını dikkatle gözden geçiyordu.</span></p>
				<p class="Normal para-style-override-12"><span>Bir aralık kıza sordu:</span></p>
				<p class="Normal para-style-override-12"><span>—Burası değil mi?</span></p>
				<p class="Normal para-style-override-12"><span>—Evet, burası.</span></p>
				<p class="Normal para-style-override-12"><span>—Bu sizin yatak odanızın penceresi olacak.</span></p>
				<p class="Normal para-style-override-12"><span>—Evet.</span></p>
				<p class="Normal para-style-override-12"><span>—Ortadaki kız kardeşinizin, sondaki, orta kısmın yanındaki de üvey babanızın odasının penceresi değil mi?</span></p>
				<p class="Normal para-style-override-12"><span>—Evet, ama şimdi ben ortadaki odada yatıyorum.</span></p>
				<p class="Normal para-style-override-12"><span>—Tamirat bitene kadar herhalde?</span></p>
				<p class="Normal para-style-override-12"><span>—Evet.</span></p>
				<p class="Normal para-style-override-12"><span>—Ama tamirat pek acele bir iş değil gibi geliyor bana.</span></p>
				<p class="Normal para-style-override-12"><span>—Acele tamire ihtiyaç gösteren hiçbir yer yoktu.</span></p>
				<p class="Normal para-style-override-12"><span>—Öyleyse?</span></p>
				<p class="Normal para-style-override-12"><span>—Galiba oda değiştirtmek için bir bahane.</span></p>
				<p class="Normal para-style-override-12"><span>—Bu sözünüz kulaklarınızda küpe olsun.</span></p>
				<p class="Normal para-style-override-12"><span>—Mühim mi?</span></p>
				<p class="Normal para-style-override-12"><span>—Çok… Şimdi gelelim bu kanadın öbür tarafına.</span></p>
				<p class="Normal para-style-override-12"><span>—Odaların koridoru var.</span></p>
				<p class="Normal para-style-override-12"><span>—Üç odanın kapısı da o koridora açılıyor demiştiniz.</span></p>
				<p class="Normal para-style-override-12"><span>—Evet.</span></p>
				<p class="Normal para-style-override-12"><span>—Koridora açılan pencere yok mu?</span></p>
				<p class="Normal para-style-override-12"><span>—Var amma, bir insan geçemeyecek kadar küçük ve dar.</span></p>
				<p class="Normal para-style-override-12"><span>Sherlock Holmes biraz düşündü.</span></p>
				<p class="Normal para-style-override-12"><span>—Demek ki, geceleri kapılarınızı sürmeledikten sonra, koridordan odalarınıza girmek için imkân ve ihtimal yoktu?</span></p>
				<p class="Normal para-style-override-12"><span>—Şimdi bizi odanıza götürmenizi rica ediyorum.</span></p>
				<p class="Normal para-style-override-12"><span>—Lütfen panjurları kapatın.</span></p>
				<p class="Normal para-style-override-12"><span>Kız panjurları kapadı.</span></p>
				<p class="Normal para-style-override-12"><span>Holmes uzun müddet açık pencereden bakmıştı. Sonra yine bahçeye çıkıp panjurları dışarıdan açmaya uğraştı, muvaffak olamadı.</span></p>
				<p class="Normal para-style-override-12"><span>Bıçak girecek bir gedik aradı. Yoktu. Pertavsızını çıkarıp rezeleri muayene etti. Sağlam demirdendi, kunt harçla yerlerine sağlam oturtulmuştu.</span></p>
				<p class="Normal para-style-override-12"><span>Kararsız bir halde çenesini okşadı:</span></p>
				<p class="Normal para-style-override-12"><span>—Hımmmm!...</span></p>
				<p class="Normal para-style-override-12"><span>Nihayet sordum:</span></p>
				<p class="Normal para-style-override-12"><span>—Ne var üstat?</span></p>
				<p class="Normal para-style-override-12"><span>—Sebep?</span></p>
				<p class="Normal para-style-override-12"><span>—Tahminim çatallaşıyor.</span></p>
				<p class="Normal para-style-override-12"><span>—Panjurlar kapanıp arkadan kol demiri vurulunca pencereden kimse giremez.</span></p>
				<p class="Normal para-style-override-12"><span>—Şu halde?</span></p>
				<p class="Normal para-style-override-12"><span>—Tekrar içeri girip bakalım, başka bir koz bulamaz mıyız?</span></p>
				<p class="Normal para-style-override-12"><span>Yan kapıdan koridora girdik. Holmes üçüncü odayla ilgilenmedi. Bayan Stoner’in şimdi yattığı, kız kardeşinin öldüğü odayla meşguldü.</span></p>
				<p class="Normal para-style-override-12"><span>Alçak tavanlı, koca şömineli, her eski sayfiye evleri odasına benzer daracık bir odaydı. Bir köşede bir dolap, bir köşede karyola vardı. Tuvalet masası pencerenin solundaydı. İki iskemle ve dört köşe bir yer halısıyla odanın döşemesi tamamlanıyordu.</span></p>
				<p class="Normal para-style-override-12"><span>Duvar pervazlarıyla kirişler meşe ağacındandı, kurt yeniği içindeydi. Galiba şatonun yapıldığı zamandan kalmıştı bunlar.</span></p>
				<p class="Normal para-style-override-12"><span>Holmes iskemlelerden birinin bir köşeye çekip oturdu, sessiz sedasız odayı tetkik etti.</span></p>
				<p class="Normal para-style-override-12"><span>Nihayet sapı yastıkta duran bir çıngırak kordonunu gösterdi:</span></p>
				<p class="Normal para-style-override-12"><span>—Kordon çekilince çıngırak nerede çalar?</span></p>
				<p class="Normal para-style-override-12"><span>—Hizmetçi odasında.</span></p>
				<p class="Normal para-style-override-12"><span>—Yeni konmuşa benziyor.</span></p>
				<p class="Normal para-style-override-12"><span>—Üç dört sene evvel kondu.</span></p>
				<p class="Normal para-style-override-12"><span>—Kız kardeşiniz mi koydurdu?</span></p>
				<p class="Normal para-style-override-12"><span>—Hayır. O bu çıngırağı hiç çalmadı. Biz kendi işimizi kendimiz görürdük.</span></p>
				<p class="Normal para-style-override-12"><span>—Bu kadar güzel bir çıngırak kordonuna hiç gerek görmüyorum…</span></p>
				<p class="Normal para-style-override-12"><span>—Affedersiniz, biraz yer döşemesiyle meşgul olmak istiyorum.</span></p>
				<p class="Normal para-style-override-12"><span>Çömeldi, sonra ellerini de yere dayayıp uzandı, pertavsızla döşeme aralıklarını dikkatle inceledi, sonra duvar başlangıcındaki kirişlere baktı. Sonra kalktı, karyolaya gitti, bir müddet seyretti: Gözü duvar boyu yatağa sarkan kordona ilişti.</span></p>
				<p class="Normal para-style-override-12"><span>Birdenbire kordonu tutup çekti:</span></p>
				<p class="Normal para-style-override-12"><span>—A! Bu kordonun ucunda çıngırak yok!...</span></p>
				<p class="Normal para-style-override-12"><span>—Çalmıyor mu?</span></p>
				<p class="Normal para-style-override-12"><span>—Çalmıyor ya. Hatta ucu tele de bağlı değil. Tuhaf şey! Bakın, kordonun öbür ucu hava deliği ağzında bir çengele bağlı.</span></p>
				<p class="Normal para-style-override-12"><span>Kız şaşırdı:</span></p>
				<p class="Normal para-style-override-12"><span>—Sahi tuhaf! Ama dikkat etmemiştim.</span></p>
				<p class="Normal para-style-override-12"><span>Holmes elini kordondan çekemiyordu:</span></p>
				<p class="Normal para-style-override-12"><span>—Çok tuhaf!. Bu odada tuhaf olan bir iki şey daha var.</span></p>
				<p class="Normal para-style-override-12"><span>—Neler?</span></p>
				<p class="Normal para-style-override-12"><span>—Meselâ bir odadan öbür odaya hava deliği açmak için insan deli olmalıdır. Hava deliği hiç değilse koridora açılır.</span></p>
				<p class="Normal para-style-override-12"><span>Bayan Storner:</span></p>
				<p class="Normal para-style-override-12"><span>—Bu delik de yeni açıldı; dedi</span></p>
				<p class="Normal para-style-override-12"><span>Holmes sordu:</span></p>
				<p class="Normal para-style-override-12"><span>—Çıngırak konduğu zaman mı?</span></p>
				<p class="Normal para-style-override-12"><span>—Evet, o zaman bu odada bazı ufak tefek tadilât! Çalmayan bir çıngırak, hava değiştirmeyen bir hava deliği!...</span></p>
				<p class="Normal para-style-override-12"><span>Bayan Storner şaşalamıştı. Holmes:</span></p>
				<p class="Normal para-style-override-12"><span>—Şimdi öbür odaya geçelim, dedi.</span></p>
				<p class="Normal para-style-override-12"><span>—Buyurun.</span></p>
				<p class="Normal para-style-override-12"><span>Bayan Storner yol gösterdi, öbür odaya girdik. </span></p>
				<p class="Normal para-style-override-12"><span>Doktor Grimesby Roylott’un odası, üvey kızının odasından daha genişti. Eşyası, portatif bir karyola, rafları teknik kitap dolu bir etajer, bir tahta iskemle, yuvarlak bir masa ve büyük bir kasadan ibaretti.</span></p>
				<p class="Normal para-style-override-12"><span>Holmes bütün eşyayı dikkatle muayene etti.</span></p>
				<p class="Normal para-style-override-12"><span>Nihayet elini kasaya koyup Bayan Storner’a sordu:</span></p>
				<p class="Normal para-style-override-12"><span>—Bu kasada ne var?</span></p>
				<p class="Normal para-style-override-12"><span>—Üvey babamın evrakı.</span></p>
				<p class="Normal para-style-override-12"><span>—Siz içini gördüğünüz mü?</span></p>
				<p class="Normal para-style-override-12"><span>—Bir defa gördüm.</span></p>
				<p class="Normal para-style-override-12"><span>—Ne zaman?</span></p>
				<p class="Normal para-style-override-12"><span>—İki sene evvel.</span></p>
				<p class="Normal para-style-override-12"><span>—Ne vardı içinde?</span></p>
				<p class="Normal para-style-override-12"><span>—Bir yığın kâğıt.</span></p>
				<p class="Normal para-style-override-12"><span>Holmes’un yüzünde acayip bir ifade belirdi:</span></p>
				<p class="Normal para-style-override-12"><span>—Sakın bu kasanın içinde bir kedi olmasın?</span></p>
				<p class="Normal para-style-override-12"><span>Kızın gözleri yine dört açıldı:</span></p>
				<p class="Normal para-style-override-12"><span>—Kedi mi?</span></p>
				<p class="Normal para-style-override-12"><span>—Evet.</span></p>
				<p class="Normal para-style-override-12"><span>—Ne münasebet?</span></p>
				<p class="Normal para-style-override-12"><span>—Çünkü… Bakın…</span></p>
				<p class="Normal para-style-override-12"><span>Kasanın üstünde duran bir süt çanağını gösterdi . . . kız başını salladı:</span></p>
				<p class="Normal para-style-override-12"><span>—Hayır, kedimiz yoktur, yalnız bir Hindistan yaban kedisiyle bir şebek maymunu var…</span></p>
				<p class="Normal para-style-override-12"><span>—Evet, söylemiştiniz. Yaban kedisi de büyük bir kedidir, fakat bir çanak süt ona yetmez.</span></p>
				<p class="Normal para-style-override-12"><span>Aydınlatmak istediğim bir nokta var…</span></p>
				<p class="Normal para-style-override-12"><span>Tahta iskemlenin önüne çömelip yakından baktı, sonra doğruldu, pertavsızını cebine koydu:</span></p>
				<p class="Normal para-style-override-12"><span>—Teşekkür ederim! Bu iş tamam… Aaa! işte enteresan bir şey…</span></p>
				<p class="Normal para-style-override-12"><span>Karyolanın köşesinden kısa, ince bir kayış sarkıyordu, ucu ilmikliydi.</span></p>
				<p class="Normal para-style-override-12"><span>Sherlock Holmes yüzüme baktı:</span></p>
				<p class="Normal para-style-override-12"><span>—Ne dersiniz Watson?</span></p>
				<p class="Normal para-style-override-12"><span>—Bildiğimiz köpek tasma kayışı.</span></p>
				<p class="Normal para-style-override-12"><span>—Ya ilmik?</span></p>
				<p class="Normal para-style-override-12"><span>—İşte ilmiğe anlam veremiyorum.</span></p>
				<p class="Normal para-style-override-12"><span>—Bilmediğiniz bir şey bu! Dünya kötüdür azizim. Ve bir insan zekâsını cürüm işlemek için işletirse, yeryüzünün en kötü mahlûku olur!...</span></p>
				<p class="Normal para-style-override-12"><span>Bayan Stoner’e döndü:</span></p>
				<p class="Normal para-style-override-12"><span>—Burada işimiz bitti bayan, müsaade ederseniz biraz da bahçede dolaşalım.</span></p>
				<p class="Normal para-style-override-12"><span>—Buyurunuz.</span></p>
				<p class="Normal para-style-override-12"><span>Genç kız önde, biz arkada odadan çıktık. Dostumun yüzünde, o güne kadar görmediğim korkunç bir ifade vardı. Tüylerinin ürperdiğini, tiksindiğini ve nefretle irkildiğini anlıyordum.</span></p>
				<p class="Normal para-style-override-12"><span>Bahçeye çıktık, çimen tarhının etrafında birkaç kere dolaştık, fakat ne ben bir şey sormaya cesaret ediyordum, ne de Bayan Storner…</span></p>
				<p class="Normal para-style-override-12"><span>Nihayet Holmes konuştu:</span></p>
				<p class="Normal para-style-override-12"><span>—Bayan Storner, söyleyeceklerime aynen riayet etmeniz şarttır.</span></p>
				<p class="Normal para-style-override-12"><span>—Ederim.</span></p>
				<p class="Normal para-style-override-12"><span>—Durum, tereddüde yer bırakmayacak kadar vahim…</span></p>
				<p class="Normal para-style-override-12"><span>—Ben de tehlike seziyordum…</span></p>
				<p class="Normal para-style-override-12"><span>—Açık söyleyeyim: Hayatınız tehlikede. Canınızı sözümü dinlemek şartıyla kurtarabilirsiniz.</span></p>
				<p class="Normal para-style-override-12"><span>—Ne derseniz yapacağım.</span></p>
				<p class="Normal para-style-override-12"><span>—Öncelikle, bu geceyi dostumla beraber odanızda geçireceğiz.</span></p>
				<p class="Normal para-style-override-12"><span>Holmes’un yüzüne hayretle baktık. Bayan Storner kadar ben de şaşmıştım.</span></p>
				<p class="Normal para-style-override-12"><span>Holmes devam etti:</span></p>
				<p class="Normal para-style-override-12"><span>—Geceyi muhakkak odanızda geçirmeliyiz.</span></p>
				<p class="Normal para-style-override-12"><span>Bırakın da anlatayım. Kasabanın Hanı o tarafta değil mi?</span></p>
				<p class="Normal para-style-override-12"><span>—Evet, Couronne Hani.</span></p>
				<p class="Normal para-style-override-12"><span>—Handan odanızın penceresi görünür mü?</span></p>
				<p class="Normal para-style-override-12"><span>—Evet.</span></p>
				<p class="Normal para-style-override-12"><span>—Babanız gelince odanıza kapanacaksınız.</span></p>
				<p class="Normal para-style-override-12"><span>—Ne bahane bulayım?</span></p>
				<p class="Normal para-style-override-12"><span>—Müthiş bir baş ağrısı.</span></p>
				<p class="Normal para-style-override-12"><span>—Peki, sonra?</span></p>
				<p class="Normal para-style-override-12"><span>—Onun yattığını anlar anlamaz panjuru açar, lâmbayı tutarsınız. Sonra öteki odaya, yani kendi odanıza geçersiniz… Tamirata rağmen geceyi orada geçirebilirsiniz değil mi?</span></p>
				<p class="Normal para-style-override-12"><span>—Tabii geçiririm.</span></p>
				<p class="Normal para-style-override-12"><span>—Üst tarafını bize bırakın.</span></p>
				<p class="Normal para-style-override-12"><span>—Ne yapacaksınız?</span></p>
				<p class="Normal para-style-override-12"><span>—Geceyi odanızda geçirip sizi korkutan gürültünün neden ileri geldiğini anlayacağız.</span></p>
				<p class="Normal para-style-override-12"><span>Bayan Storner dostumun kolunu tuttu:</span></p>
				<p class="Normal para-style-override-12"><span>—Sizin bir bildiğiniz var, Bay Holmes.</span></p>
				<p class="Normal para-style-override-12"><span>Holmes’un çatık kaşları düzeldi:</span></p>
				<p class="Normal para-style-override-12"><span>—Belki…</span></p>
				<p class="Normal para-style-override-12"><span>—Hem de siz işin hakikatini biliyorsunuz.</span></p>
				<p class="Normal para-style-override-12"><span>—Belki…</span></p>
				<p class="Normal para-style-override-12"><span>—Allah aşkına söyleyin, kardeşim neden öldü?</span></p>
				<p class="Normal para-style-override-12"><span>Holmes başını salladı:</span></p>
				<p class="Normal para-style-override-12"><span>—Delil bulmadan söyleyemem.</span></p>
				<p class="Normal para-style-override-12"><span>—Korkudan mı öldü?</span></p>
				<p class="Normal para-style-override-12"><span>—Hayır. Sizin sandığınız gibi korkudan ödü patlayıp ölmedi. Ölümün daha elle tutulabilir bir sebebi olsa gerek.</span></p>
				<p class="Normal para-style-override-12"><span>—Nedir bu?</span></p>
				<p class="Normal para-style-override-12"><span>—Şimdilik bir şey söyleyemeyeceğim. Müsaade ediniz de artık gidelim. Üvey babanız gelip bizi burada bulursa, bütün emeklerimiz boşa gider.</span></p>
				<p class="Normal para-style-override-12"><span>—Nasıl isterseniz Bayan Holmes.</span></p>
				<p class="Normal para-style-override-12"><span>—Allahaısmarladık Bayan. Metin ve cesur olun. Dediklerimi yaparsanız karşı karşıya bulunduğunuz bütün tehlikeleri bertaraf ederiz.</span></p>
				<p class="Normal para-style-override-12"><span>—Güle güle.</span></p>
				<p class="Normal para-style-override-12"><span>Holmes’le beraber, ağır ağır kasabaya indik.</span></p>
				<p class="Normal para-style-override-12"><span>Handa bir odayla bir salon tuttuk. Bu küçük daire birinci kattaydı. Stoke Morane konağının oturulan kısmıyla sokak kapısı görünüyordu.</span></p>
				<p class="Normal para-style-override-12"><span>Ortalık kararırken Doktor Roylott’un konağa girdiğini gördük. Arabacısı yanında pire kadar kalıyordu. Arabacı parkın kapısını açmakta güçlük çekti. Doktorun sesinin kükrediğini duyduk. Yumruklarını sıkıp adamcağızı tehdit etti.</span></p>
				<p class="Normal para-style-override-12"><span>Nihayet araba kapıdan geçti, ağaçlar arasında fenerinin ilerleyen ışığı göründü, konağın pencerelerinden biri aydınlandı.</span></p>
				<p class="Normal para-style-override-12"><span>Dışarıyı seyreden Holmes:</span></p>
				<p class="Normal para-style-override-12"><span>—Sizi buraya getirdiğime pişmanım, dedi.</span></p>
				<p class="Normal para-style-override-12"><span>Hayret ettim:</span></p>
				<p class="Normal para-style-override-12"><span>—Neden Holmes?</span></p>
				<p class="Normal para-style-override-12"><span>—Çünkü bu iş tehlikeli…</span></p>
				<p class="Normal para-style-override-12"><span>Tereddütsüz cevap verdim:</span></p>
				<p class="Normal para-style-override-12"><span>—Size yardımım dokunacak mı?</span></p>
				<p class="Normal para-style-override-12"><span>—Sizin varlığınız işi neticelendirecek.</span></p>
				<p class="Normal para-style-override-12"><span>—Öyleyse yanınızdan ayrılmam.</span></p>
				<p class="Normal para-style-override-12"><span>—Teşekkür ederim.</span></p>
				<p class="Normal para-style-override-12"><span>—Tehlikeden bahsettiniz.</span></p>
				<p class="Normal para-style-override-12"><span>—Evet, tehlikeye atılıyoruz.</span></p>
				<p class="Normal para-style-override-12"><span>—Öyleyse odalarda benim göremediğim kim bilir neler gördünüz.</span></p>
				<p class="Normal para-style-override-12"><span>—Hayır. Siz ne gördünüzse ben de onları gördüm. Yalnız ben gördüklerime anlam verip netice çıkardım.</span></p>
				<p class="Normal para-style-override-12"><span>—Ben göze çarpacak o çıngırak kordonundan başka bir şey görmedim, ne işe yaradığını da anlayamadım.</span></p>
				<p class="Normal para-style-override-12"><span>—Hava deliğini gördünüz.</span></p>
				<p class="Normal para-style-override-12"><span>—Gördüm. Fakat iki oda arasındaki bu delik neye yarar? Bir fare bile güç geçer.</span></p>
				<p class="Normal para-style-override-12"><span>—Ben, buraya gelmeden önce bir hava deliği bulacağımızı biliyordum.</span></p>
				<p class="Normal para-style-override-12"><span>—Amma yaptınız Holmes!</span></p>
				<p class="Normal para-style-override-12"><span>—Sizi temin ederim biliyordum. Bayan Storner kız kardeşinin Doktor Roylott’un içtiği tütün kokusundan rahatsız olduğunu söylemişti. Demek iki oda arasında bir menfez vardı. Bu menfez çok küçüktü, yoksa savcı görürdü.</span></p>
				<p class="Normal para-style-override-12"><span>—Peki, bunda ne kötülük olabilir?</span></p>
				<p class="Normal para-style-override-12"><span>—Garip tesadüflere ne dersiniz? Bir hava deliği açılıyor, bir kordan sarkıtılıyor, yatağında yatan bir kız ölüyor.</span></p>
				<p class="Normal para-style-override-12"><span>—Aralarında bağlantı bulamıyorum.</span></p>
				<p class="Normal para-style-override-12"><span>—Hayır, basbayağı bir karyola.</span></p>
				<p class="Normal para-style-override-12"><span>—Yatak gözünüze çarpmadı mı?</span></p>
				<p class="Normal para-style-override-12"><span>—Ayakları yere mıhlanmış. Siz yere çakılı karyola gördünüz mü?</span></p>
				<p class="Normal para-style-override-12"><span>—Görmedim.</span></p>
				<p class="Normal para-style-override-12"><span>—Kız yatağının yerini değiştiremezdi. Hava deliğiyle çıngırak kordonuna karşı aynı vaziyette kalmaya mahkûmdu. Çıngırak çalmaya yaramadığına göre, bilhassa çıngırak kordonuna karşı…</span></p>
				<p class="Normal para-style-override-12"><span>—Holmes, ne demek istediğinizi anlar gibi oluyorum. Müthiş ve kurnazca bir cinayeti önlemek için tam vaktinde geldik galiba.</span></p>
				<p class="Normal para-style-override-12"><span>—Evet Watson, kurnazca olduğu kadar müthiş bir cinayet işlenecekti. Doktor cinayet işlemek istedi mi, korkunç bir katil olur. Hem serinkanlı hem bilgindir… Ama merak etmeyin Watson, onu mağlûp edeceğiz… Şafak sökene kadar da tüyler ürperten bazı şeylere şahit olacağız gibi geliyor bana.</span></p>
				<p class="Normal para-style-override-12"><span>Allah rızası için fırsat bulmuşken rahat rahat birer pipo içip daha eğlenceli şeylerden bahsedelim.</span></p>
				<p class="G-vde" xml:lang="tr-TR">•••</p>
				<p class="Normal para-style-override-12"><span>Gece dokuza doğru ağaçlar arasında görünen ışık söndü. Doktorun konağı artık karanlıktı. İki uzun, çok uzun saat geçti, on birde tam karşımızda hafif bir ışık göründü.</span></p>
				<p class="Normal para-style-override-12"><span>Holmes ayağa kalktı.</span></p>
				<p class="Normal para-style-override-12"><span>—Kız işaret verdi. Orta pencere aydınlandı.</span></p>
				<p class="Normal para-style-override-12"><span>Handan çıkarken bir dostumuzu ziyarete gideceğimizi, gece dönmememiz ihtimali olduğunu hancıya haber verdik.</span></p>
				<p class="Normal para-style-override-12"><span>Yol karanlık, hava soğuktu.</span></p>
				<p class="Normal para-style-override-12"><span>—Konağın bahçe duvarları yer yer yıkılmış olduğundan bahçeye girmekte güçlük çekmedik. Ağaçlar arasında ilerledik, çemen tarhını geçtik pencereden içeri atlayacağımızı zaman defneler içinden, kambur, iğrenç bir çocuk fırladı, emekleyerek çemen tarhına atlayıp, karanlıkta kayboldu.</span></p>
				<p class="Normal para-style-override-12"><span>—Gördüğünüz mü Holmes, diye mırıldandım.</span></p>
				<p class="Normal para-style-override-12"><span>Holmes bir saniye kalakaldı, bileğimi tutmuş, mengenede sıkar gibi sıkıyordu. Nihayet bıraktı ve gülümseyerek kulağıma fısıldadı:</span></p>
				<p class="Normal para-style-override-12"><span>—Ne sevimli ev!... Gördüğünüz şebekti.</span></p>
				<p class="Normal para-style-override-12"><span>Doktorun garip meraklarını unutmuştum. Evet, bir şebeğiyle bir yabankedisi vardı. Belki yabankedisi, hiç ummadığımız bir anda omzumuza tırmanıverecekti!.</span></p>
				<p class="Normal para-style-override-12"><span>Holmes’un yaptığı gibi, ayakkabılarımı çıkarıp odaya girdikten sonra içim biraz rahatladı.</span></p>
				<p class="Normal para-style-override-12"><span>Dostum usulca panjuru kapadı, lâmbayı masanın üstüne koydu, etrafa göz gezdirdi.</span></p>
				<p class="Normal para-style-override-12"><span>Öğleden sonra gördüğümüz gibi her şey yerli yerindeydi.</span></p>
				<p class="Normal para-style-override-12"><span>Holmes bana sokuldu, ağzını kulağıma yaklaştırıp fısıldadı:</span></p>
				<p class="Normal para-style-override-12"><span>En hafif bir gürültü başımıza belâ açar!</span></p>
				<p class="Normal para-style-override-12"><span>Duyduğumu anlatmak için başımla işaret ettim.</span></p>
				<p class="Normal para-style-override-12"><span>Karanlıkta oturmalıyız, hava deliğinden bizi görebilir.</span></p>
				<p class="Normal para-style-override-12"><span>Yine başımla işaret ettim.</span></p>
				<p class="Normal para-style-override-12"><span>—Sakın uyuyakalmayın. Bir dikkatsizlik hayatınıza malolabilir. Tabancanız elinizin altında bulunsun, belki kullanmanız gerekir.</span></p>
				<p class="Normal para-style-override-12"><span>Bir baş işaret daha.</span></p>
				<p class="Normal para-style-override-12"><span>—Ben karyolanın yanına oturuyorum.</span></p>
				<p class="Normal para-style-override-12"><span>Ya ben? Demek ister gibi baktım.</span></p>
				<p class="Normal para-style-override-12"><span>—Siz şu iskemleye oturun.</span></p>
				<p class="Normal para-style-override-12"><span>Oturdum, tabancamı masanın kenarına koydum.</span></p>
				<p class="Normal para-style-override-12"><span>Holmes ince, uzun hezaran bir baston getirmişti. Mumla kibritin yanına, yatağın üstüne koyup lâmbayı söndürdü.</span></p>
				<p class="Normal para-style-override-12"><span>Karanlıkta kaldık.</span></p>
				<p class="Normal para-style-override-12"><span>O geceyi ömrüm oldukça unutmayacağım. Çıt çıkmıyordu. Gözlerini dört açmış sinirleri benimki kadar gergin yanı başımda oturan dostumun nefesi bile duyulmuyordu.</span></p>
				<p class="Normal para-style-override-12"><span>Panjurlar sıkı sıkı kapalıydı. Zifiri karanlığındaydık. Arada sırada dışarıda bir gece kuşu ötüyor, yabankedisi miyavlıyordu. Yabankedisi serbest demekti. Kasabanın saati çeyrekte bir çalıyordu.</span></p>
				<p class="Normal para-style-override-12"><span>Ne uzun geçiyordu o çeyrek saatler!</span></p>
				<p class="Normal para-style-override-12"><span>Gece yarısını, sonra biri, sonra ikiyi, sonra üçü çaldı. Yerimizden kımıldamamıştık, her şeye hazırdık.</span></p>
				<p class="Normal para-style-override-12"><span>Ansızın hava deliğinde bir ışık görünüp hemen kayboldu. Sonra yanık bir yağ kokusuyla, kızgın demir kokusu duyuldu.</span></p>
				<p class="Normal para-style-override-12"><span>Yan odada biri bir hırsız feneri yakmıştı. Bir pıtırtı oldu, sonra yine sessizlik çöktü, fakat koku artıyordu.</span></p>
				<p class="Normal para-style-override-12"><span>Yarım saat kulağım kirişte bekledim. Ansızın bir ses duyuldu, hafif, hoş bir ses. Kaynayan bir ibrikten fışkıran buhar sesi gibi bir şey. Bu sesi duyar duymaz Holmes yataktan fırladı, bir kibrit çakıp çıngırak kordonuna bastonuyla vurdu, şiddetle vurdu ve gürledi:</span></p>
				<p class="Normal para-style-override-12"><span>—Görüyor musunuz Watson?... Görüyor musunuz?</span></p>
				<p class="Normal para-style-override-12"><span>Hiç bir şey görmüyordum. Holmes kibriti çaktığı zaman fısıltı halinde bir ıslık duymuştum ama, aydınlık gözlerimi kamaştırdığından Holmes’un korkarak gösterdiği şeyi görememiştim.</span></p>
				<p class="Normal para-style-override-12"><span>Yalnız Holmes’un yüzündeki dehşet ifadesini fark ettim. Rengi bembeyazdı.</span></p>
				<p class="Normal para-style-override-12"><span>Sherlock Holmes nihayet kordona bastonla vurmaktan vazgeçti. Başını kaldırmış, hava deliğine bakıyordu. O anda, ömrümde işitmediğim bir çığlık koptu, gecenin sessizliğini korkunç bir feryat yırttı: Biri hiddetten, acıdan ve korkudan vahşi bir çığlık koparmıştı.</span></p>
				<p class="Normal para-style-override-12"><span>Ertesi gün anlattılar. Bu feryat kasabadan duyulmuştu, uyuyan halk, çığlığı duyup yataklarından fırlamışlardı.</span></p>
				<p class="Normal para-style-override-12"><span>Bu çığlık bizim de kalplerimizi, dondurdu. Şaşkın, taş kesilmiş Holmes’a bakıyordum; o da, rengi hali bembeyaz bana bakıyordu.</span></p>
				<p class="Normal para-style-override-12"><span>Çığlığın son yankıları karanlıkta dindi. Kekeleyerek sordum:</span></p>
				<p class="Normal para-style-override-12"><span>—Bu nedir?</span></p>
				<p class="Normal para-style-override-12"><span>—Tamam. Olup bitti. Belki de hayırlı oldu. Tabancanızı alın da doktorun odasına girelim.</span></p>
				<p class="Normal para-style-override-12"><span>Lâmbayı yaktı. Koridora çıktık. Holmes doktorun kapısını iki kere vurdu. Cevap yok. Tokmağı çevirip kapıyı açtı, girdi. Elimde tabanca onu takip ettim.</span></p>
				<p class="Normal para-style-override-12"><span>Acayip bir manzarayla karşılaştık:</span></p>
				<p class="Normal para-style-override-12"><span>Masanın üstünde, kapağı kalkık bir hırsız feneri yanıyor, ışığı açık duran demir kasayı aydınlatıyordu.</span></p>
				<p class="Normal para-style-override-12"><span>Doktor Grimesby Roylott, masanın yanındaki tahta iskemlede oturuyordu. Külrengi uzun bir hırka giymişti, eteklerinden çıplak ayak bilekleri görünüyordu. Ayaklarında kırmızı terlik vardı. Bacaklarının arasına ince kayışı geçirmişti. Çenesi havaya kalkmış, gözleri tavanın bir köşesine dikilmişti.</span></p>
				<p class="Normal para-style-override-12"><span>Alnını garip, sarı bir kurdele sıkmaktaydı, bu kurdele siyah benekliydi.</span></p>
				<p class="Normal para-style-override-12"><span>Girdiğimiz zaman sesi çıkmadı, kımıldamadı.</span></p>
				<p class="Normal para-style-override-12"><span>Holmes mırıldandı:</span></p>
				<p class="Normal para-style-override-12"><span>—Kurdele!... Benekli kurdele!...</span></p>
				<p class="Normal para-style-override-12"><span>Bir adım attım. Garip kurdele kıpırdandı, saçların ortasında doğruldu:</span></p>
				<p class="Normal para-style-override-12"><span>Boynu şiş, üçgen şeklinde, bodur bir yılan başı gördüm.</span></p>
				<p class="Normal para-style-override-12"><span>Sherlock Holmes:</span></p>
				<p class="Normal para-style-override-12"><span>—Bu bataklıklarda yaşayan engerek yılanıdır dedi, Hindistan’ın zehirli yılanıdır, soktuğunu öldürür!. Doktor yılan soktuktan on saniye sonra ölmüştür… Bu dünyada eden bulur!... Bu hayvanı mağarasına sokalım, sonra Bayan Storner’i emniyete alır, polise gidip rapor veririz.</span></p>
				<p class="Normal para-style-override-12"><span>Doktorun bacakları arasındaki kayışı aldı, ilmiği yılanın boynuna geçirdi, çekti ve kasaya koyup, kapağını hemen kapadı.</span></p>
				<p class="G-vde" xml:lang="tr-TR">•••</p>
				<p class="Normal para-style-override-12"><span>İşte Doktor Grimesby Roylott böyle öldü.</span></p>
				<p class="Normal para-style-override-12"><span>Bayan Storner’e olayı nasıl haber verdiğimizi, kendisini teyzesinin evine nasıl götürdüğümüzü, polis soruşturmasının, Doktor zehirli yılanıyla oynarken, kazaya kurban gittiğini neticesine nasıl vardığını anlatarak sözü uzatmayacağım.</span></p>
				<p class="Normal para-style-override-12"><span>Evimize dönerken, olay hakkında Holmes’un bana anlattıklarını aynen nakletmekle yetineceğim. Holmes:</span></p>
				<p class="Normal para-style-override-12"><span>—Bütün tahminlerim yanlıştı, dedi. Yarım malûmatla düşünüp olaylardan netice çıkarmanın ne kadar tehlikeli bir şey olduğu bir kere daha meydana çıktı.</span></p>
				<p class="Normal para-style-override-12"><span>Civarda Çingenelerin bulunması, Julie’nin gördüğü şeyi Benekli Kurdele diye anlatmaya kalkışmış olması, beni tamamıyla yanlış bir yola götürdü.</span></p>
				<p class="Normal para-style-override-12"><span>—Ama doğru yolu buldunuz.</span></p>
				<p class="Normal para-style-override-12"><span>—Julie’nin odasına girip, kızı dışarıdan ve pencereden saldırıya uğramamış olduğuna kanaat getirdikten sonra ilk tahminlerimde aldandığımı anladım.</span></p>
				<p class="Normal para-style-override-12"><span>—Doğru yolu nasıl buldunuz?</span></p>
				<p class="Normal para-style-override-12"><span>—Hava deliğiyle, o delikten karyolaya sarkan kordon beni şüphelendirdi… Kordonun öbür ucunda çıngırak yoktu, karyola yere çivilenmişti. Demek ki hava deliğinden bir şey geçiyor ve kordon boyundan yatağa iniyordu.</span></p>
				<p class="Normal para-style-override-12"><span>Tabii aklıma hemen yılan geldi. Doktorun Hindistan’dan hayvan getirttiğini de bildiğimden doğru yolu bulduğuma şüphem kalmadı.</span></p>
				<p class="Normal para-style-override-12"><span>—Peki ama bu nerden aklınıza geldi?</span></p>
				<p class="Normal para-style-override-12"><span>—Ancak, kimyanın başaramayacağı bir zehir kullanmayı, amansız ve akıllı bir adam akıl edebilirdi, Doğu’da yaşamış bir adam…</span></p>
				<p class="Normal para-style-override-12"><span>Böyle bir zehrin meziyeti de vardı. Yılanın diş yerlerini görmek kolay değildi. Nasıl ki Savcı göremedi. Sonra ıslığı düşündüm. Doktor yılanı gün ağarmadan kasadan çıkarıyordu. Kasanın üstünde gördüğümüz süt çanağı sayesinde hayvanı terbiye etmişti. Islık çalınca yılan geliyordu. Onu hava deliğinden sokuyor, yılan kordon boyu süzülüp karyolaya iniyordu.</span></p>
				<p class="Normal para-style-override-12"><span>Mesele yılanın yatakta uyuyanı ısırıp ısırmadığıydı. Belki de Julie’yi birkaç sefer ısırmadı, ama eninde sonunda ısıracaktı! Doktorun odasına girmeden bu neticeye varmıştım.</span></p>
				<p class="Normal para-style-override-12"><span>Tahta iskemleyi gözden geçirince yılanın, iskemleye çıktığını anladım. Hava deliğine başka türlü yetişemezdi.</span></p>
				<p class="Normal para-style-override-12"><span>Demir kasa, süt çanağı, ilmikli kayış hiçbir şüphe bırakmadı.</span></p>
				<p class="Normal para-style-override-12"><span>—Peki, Helen’in duyduğu madenî gürültü?</span></p>
				<p class="Normal para-style-override-12"><span>—Doktorun kasasının kapısının gürültüsü. Telaşla kapadığı için ses vermişti. Her şeyi anlayınca bildiğiniz tertibatı aldım. Yılanın kordondan aşağı süzülürken hışırtısını duydum, kibriti çaktım…</span></p>
				<p class="Normal para-style-override-12"><span>—Yılan geri fırladı.</span></p>
				<p class="Normal para-style-override-12"><span>—Bastonla canını yakmıştım. Kızdı ve kızan her yılan gibi önüne ilk çıkan insana saldırdı.</span></p>
				<p class="Normal para-style-override-12"><span>Derin bir iç çekti:</span></p>
				<p class="Normal para-style-override-12"><span>—Doktorun ölümünden beni sorumlu tutabilirsiniz. Ben de bu sorumluluğu kabul ederim. Ama bu sorumluluk bana vicdan azabı çektirmeyecektir. Vicdan bakımından rahatım.</span></p>
				<p class="Normal para-style-override-12"/>
				<p class="Normal para-style-override-12"/>
				<p class="Normal para-style-override-12"/>
				<p class="Normal para-style-override-12"/>
				<p class="Normal para-style-override-12"/>
				<p class="Normal para-style-override-12"/>
				<p class="B-l-m-Ba-l---" id="toc_marker-2" xml:lang="tr-TR">2 - BEKAR BİR ARİSTOKRAT</p>
				<p class="Normal">Bayan Storner’i muhakkak bir ölümden kurtardıktan sonra Baker Street’teki evimize döndük…</p>
				<p class="Normal para-style-override-12"><span>Ertesi sabah aklıma, bir zaman yüksek sosyete dedikodu konusu olan Lord St. Simon’un evlenmesi olayı geldi. Bu evlenme ve neticesi, artık konuşulmuyordu. Unutulmuştu… Yeni yeni öyle rezaletler patlak vermişti ki, dört sene önceki bu facia zihinlerden silinmişti.</span></p>
				<p class="Normal para-style-override-12"><span>Hafızamı yokladım. Hatıralarımı tazeledim: O facianın iç yüzü genel duruma açıklanmamıştı.</span></p>
				<p class="Normal para-style-override-12"><span>Dostum Sherlock Holmes’un el attığı bu meseleyi yazmazsam, meydana getirmekte olduğum eserin noksansız bir eser sayılmayacağına karar verdim.</span></p>
				<p class="Normal para-style-override-12"><span>Sherlock Holmes sokağa çıkmıştı. Akşama doğru eve gelince masasında bir mektup buldu.</span></p>
				<p class="Normal para-style-override-12"><span>—Ne o doktor, siz hiçbir yere gitmediniz mi?</span></p>
				<p class="Normal para-style-override-12"><span>—Kapı eşiğine bile ayak basmadım.</span></p>
				<p class="Normal para-style-override-12"><span>—Hava berbat.</span></p>
				<p class="Normal para-style-override-12"><span>—Evet, bunun için oturdum.</span></p>
				<p class="Normal para-style-override-12"><span>Yağmur yağıyor, rüzgâr esiyor, rutubetli hava Afganistan Savaşı’nda yediğim kurşunun yerini sızlatıyordu. Koltuğuma gömül</span><span>müş, ayak ayak üstüne atmış, bütün gazeteleri okumuştum…</span></p>
				<p class="Normal para-style-override-12"><span>Nihayet okunacak şey kalmadı. Gazeteleri bırakıp daldım. Arada sırada da Holmes’un masasında duran armalı zarfa yan gözle bakıyordum.</span></p>
				<p class="Normal para-style-override-12"><span>—Acaba Holmes’e mektup yazan asilzade kimdi?</span></p>
				<p class="Normal para-style-override-12"><span>Holmes yerine oturunca:</span></p>
				<p class="Normal para-style-override-12"><span>—İşte, dedim, yüksek sosyeteden bir mektup!.</span></p>
				<p class="Normal para-style-override-12"><span>—Ne olur sanki?.</span></p>
				<p class="Normal para-style-override-12"><span>—Hiç… Bu sabah bir balıkçıyla bir kolcudan mektup almıştınız.</span></p>
				<p class="Normal para-style-override-12"><span>Holmes gülümsedi:</span></p>
				<p class="Normal para-style-override-12"><span>—Her çeşit insandan mektup alıyorum, fena mı?.</span></p>
				<p class="Normal para-style-override-12"><span>—Hiç fena değil!.</span></p>
				<p class="Normal para-style-override-12"><span>—Ama bu mektup fena.</span></p>
				<p class="Normal para-style-override-12"><span>—Neden?</span></p>
				<p class="Normal para-style-override-12"><span>—Bu yüksek sosyeteden gelen mektup icabı, ya can sıkıntısından esneyeceğim veya yalan söylemek zorunda kalacağım.</span></p>
				<p class="Normal para-style-override-12"><span>Ben merak içindeydim:</span></p>
				<p class="Normal para-style-override-12"><span>—Artık açın şu mektubu</span></p>
				<p class="Normal para-style-override-12"><span>—Peki, peki, sabırsızlanmayın.</span></p>
				<p class="Normal para-style-override-12"><span>Zarfı açtı, mektubu çıkarıp okudu:</span></p>
				<p class="Normal para-style-override-12"><span>—Meraklı bir meseleye benziyor, dedi.</span></p>
				<p class="Normal para-style-override-12"><span>—Sosyal bakımdan mı?</span></p>
				<p class="Normal para-style-override-12"><span>—Hayır, meslek bakımından meraklı.</span></p>
				<p class="Normal para-style-override-12"><span>—Mektubu yazan İngiliz aristokrasisine mi mensup?</span></p>
				<p class="Normal para-style-override-12"><span>Sherlock Holmes güldü:</span></p>
				<p class="Normal para-style-override-12"><span>—Evet, hem de en yüksek seviyede bir şahsiyet.</span></p>
				<p class="Normal para-style-override-12"><span>—Tebrik ederim.</span></p>
				<p class="Normal para-style-override-12"><span>—Ama meraklı olan bu zatın seviyesi değil, sunduğu iş çok meraklı… Gazeteleri okudunuz mu?</span></p>
				<p class="Normal para-style-override-12"><span xml:lang="tr-TR">Elimle yığını gösterdim.</span></p>
				<p class="Normal para-style-override-12"><span>—Hepsini okudum.</span></p>
				<p class="Normal para-style-override-12"><span>—İsabet.</span></p>
				<p class="Normal para-style-override-12"><span>—Neden?</span></p>
				<p class="Normal para-style-override-12"><span>—Bana bilgi verirsiniz de ondan. Ben yalnız küçük ilanlarla küçük haberleri okurum. O haberlerle ilanlar öğreticidir. Fakat siz bütün yazılara göz gezdirdinizse Lord St. Simon’la evlenmesine dair bir şeyler görmüşsünüzdür.</span></p>
				<p class="Normal para-style-override-12"><span>—Evet gördüm ve alakayla okudum.</span></p>
				<p class="Normal para-style-override-12"><span>—İyi, Mektup Lord St. Simon’dan. Ben size mektubu okuyayım, siz de bana gazetelerde onun hakkındaki yazılanları bulup gösterin.</span></p>
				<p class="Normal para-style-override-12"><span>—Olur.</span></p>
				<p class="Normal para-style-override-12"><span xml:lang="tr-TR">Holmes mektubu okudu:</span></p>
				<p class="Normal para-style-override-12"><span xml:lang="tr-TR"><br/><br/></span></p>
				<p class="Normal para-style-override-13"><span class="char-style-override-10" xml:lang="tr-TR">Sayın Sherlock Holmes,</span></p>
				<p class="Normal para-style-override-13"><span class="char-style-override-10" xml:lang="tr-TR">Lord Backvater, size her hususta itimat edip güvenebileceğimi temin etti. Evlenmemle ilgili çok elin bazı hususlar hakkında görüşmek için sizi ziyaret edeceğim. Bay Lestrad işi üstüne aldı, fakat sizinle beraber çalışmakta hiçbir mahzur görmediği gibi, sizin işe müdahalenizin faydalı olacağını söylüyor. Saat dörtte sizde bulunacağım. Eğer başka bir randevunuz varsa, o randevuyu geri bırakmanızı rica ederim, çünkü sizinle görüşmek istediğim mesele hayatidir. Saygılarımla.</span></p>
				<p class="Normal para-style-override-14"><span class="char-style-override-10" xml:lang="tr-TR">Robert St. Simon</span></p>
				<p class="Normal para-style-override-12"><span xml:lang="tr-TR"><br/><br/></span></p>
				<p class="Normal para-style-override-12"><span xml:lang="tr-TR">Dikkatle dinledikten sonra sordum:</span></p>
				<p class="Normal para-style-override-12"><span>—Nereden yazılmış?</span></p>
				<p class="Normal para-style-override-12"><span>—Grosvenor şatosundan. Kaz tüyü kalemle yazılmış ve asil Lord sağ elinin küçük parmağına mürekkep damlatmış.</span></p>
				<p class="Normal para-style-override-12"><span xml:lang="tr-TR">Holmes mektubu katladı.</span></p>
				<p class="Normal para-style-override-12"><span xml:lang="tr-TR">Dedim ki:</span></p>
				<p class="Normal para-style-override-12"><span>—Saat dörtte geleceğini yazıyor. Saat üç. Bir saat sonra burada olacak.</span></p>
				<p class="Normal para-style-override-12"><span>—Bir saat zarfında işi bana anlatırsınız. Siz gazeteleri alıp kupürleri tarih sırasıyla tasnif edin, ben de bu Lordun kim olduğuna bakayım.</span></p>
				<p class="Normal para-style-override-12"><span xml:lang="tr-TR">Kırmızı ciltli bir kitap alıp karıştırdı, sonra kucağına koydu:</span></p>
				<p class="Normal para-style-override-12"><span>—Buldum! Robert Valsingham Vere St. Simon Balmoral Dükasının küçük oğlu. Arması: Gökmavisi kumlu fon üstüne üç yıldız… 1846 da doğdu… Demek kırk yaşında. Evlenmekte geç bile kalmış. Son kabinede müstemlekeler, sömürgeler müsteşarıydı. Babası kısa bir müddet Hariciye Vekilliği yapmıştır. Anneleri tarafından Plantegenet ve Tudor’lara mensupturlar… Bütün bunlar bir şey ifade etmiyor. Galiba esaslı bilgiyi sizden alacağım Watson.</span></p>
				<p class="Normal para-style-override-12"><span>—Hadise yenidir, dediğim gibi beni de çok ilgilendirdi. Fakat size bahsetmek istemedim.</span></p>
				<p class="Normal para-style-override-12"><span xml:lang="tr-TR">Holmes hayretle yüzüme baktı:</span></p>
				<p class="Normal para-style-override-12"><span>—Neden?</span></p>
				<p class="Normal para-style-override-12"><span>—Elinizde başka bir iş var. Onun soruşturmasıyla meşgulsünüz. İki işi birden takip etmek istemediğinizi bilirim.</span></p>
				<p class="Normal para-style-override-12"><span>—Tahkik etmekte olduğum iş hangisi?</span></p>
				<p class="Normal para-style-override-12"><span>—Grosvenor Square işi.</span></p>
				<p class="Normal para-style-override-12"><span>—Ha, anladım… O iş çoktan bitti. Çok basit bir meseleydi. Hemen hallettim. Siz şimdi bana bu lordun işini anlatın.</span></p>
				<p class="Normal para-style-override-12"><span>—İlk haber Morning Post’un küçük ilanlar sayfasında bundan birkaç hafta evvel çıktı. Haber şu:</span></p>
				<p class="Normal para-style-override-12"><span><br/><br/></span></p>
				<p class="Normal para-style-override-13"><span class="char-style-override-10" xml:lang="tr-TR">Söylendiler tahakkuk ederse Balmoral Dükasının küçük oğlu Lord Robert St. Simon yakında Aloysius Doran’ın biricik kızı bayan Hatti Doran’la evlenecektir. Bay Doran Amerikalıdır. Kaliforniya’da, San Fransisko’da oturmaktadır.</span></p>
				<p class="Normal para-style-override-13"><span class="char-style-override-10" xml:lang="tr-TR"><br/><br/></span></p>
				<p class="Normal para-style-override-12"><span xml:lang="tr-TR">Holmes ayaklarını ocağa doğru uzattı:</span></p>
				<p class="Normal para-style-override-12"><span>—Az fakat öz! dedi.</span></p>
				<p class="Normal para-style-override-12"><span>—Aynı hafta içinde başka bir gazete bu habere temas ederek daha fazla ayrıntı veriyor:</span></p>
				<p class="Normal para-style-override-12"><span xml:lang="tr-TR">İngiltere de, evlenme anlaşmaları himaye usulüne tâbi tutulmalıdır, çünkü bugünkü arz ve talep ilkeleri bizim aleyhimize neticelenmektedir. Büyük Britanya’nın meşhur isimleri birbiri ardı sıra Amerikalı kuzinlerimizin eline geçiyor.</span></p>
				<p class="Normal para-style-override-12"><span xml:lang="tr-TR">Bu güzel gaspların bugüne kadar elde ettikleri kazançlar listesine bu hafta bir kazanç dahi ilave edilecek: Yirmi yıldan beri aşk ilahının okundan kendini korumaya muvaffak olan Lord St. Simon, yakında Kaliforniyalı bir milyonerin kızı Bayan Hatti Doran’la evleneceğini resmen açıklamıştır.</span></p>
				<p class="Normal para-style-override-12"><span xml:lang="tr-TR">Vestburi House eğlencelerinde zarif endamı ve göz kamaştıran güzelliğiyle göze çarpmış olan Bayan Hatti Doran milyonerin tek çocuğudur. Gelecekte sahip olacağı servet dışında, çeyiz parası en az altı sıfırlı bir rakamdır.</span></p>
				<p class="Normal para-style-override-12"><span xml:lang="tr-TR">Öte yandan, Balmoral Dükasının son zamanlarda resim koleksiyonunu satmak zorunda kaldığını herkes biliyor. Lord St. Simon’un da, Birchmoor’daki küçük malikanesinden başka şahsi hiçbir serveti yoktur.</span></p>
				<p class="Normal para-style-override-12"><span xml:lang="tr-TR">Neticede, bu izdivaçtan sadece bir asalet unvanı taşımak suretiyle bir Amerikalı kız faydalanacak değildir.</span></p>
				<p class="Normal para-style-override-12"><span xml:lang="tr-TR">Sherlock Holmes esneyerek sordu:</span></p>
				<p class="Normal para-style-override-12"><span>—Başka bir şey yok mu?</span></p>
				<p class="Normal para-style-override-12"><span>—Çok…</span></p>
				<p class="Normal para-style-override-12"><span>—Daha başka ne var?</span></p>
				<p class="Normal para-style-override-12"><span>—Bir alay şey var. Morning Post, nikahın Saint-George’da, Hanover Square’de, çok samimi altı dostun önünde törensiz kıyılacağını yazıyor. Nikahtan sonra Bay Aloysius Doran’ın Lancaster Gate’da kiraladığı konağa gidilecekmiş.</span></p>
				<p class="Normal para-style-override-12"><span xml:lang="tr-TR">Geçen Çarşamba sayısında da iki satırla evlendikleri yazıldı. Yeni evliler balayını geçirmek üzere Petersfield’de Lord Backvater’e misafir olmuşlar.</span></p>
				<p class="Normal para-style-override-12"><span xml:lang="tr-TR">Gelin ortadan kayboluncaya kadar yayınlanan haberler bundan ibaret.</span></p>
				<p class="Normal para-style-override-12"><span xml:lang="tr-TR">Holmes hızla doğruldu:</span></p>
				<p class="Normal para-style-override-12"><span>—Ne oluncaya kadar?</span></p>
				<p class="Normal para-style-override-12"><span>—Yeni gelin ortadan kayboluncaya kadar. Dostum ilgilenmeye başladı:</span></p>
				<p class="Normal para-style-override-12"><span>—Ne zaman kaybolmuş?</span></p>
				<p class="Normal para-style-override-12"><span>—Evlendiği gün sabah kahvaltısında.</span></p>
				<p class="Normal para-style-override-12"><span>—Ya!... Bu daha enteresan… Hatta dramatik…</span></p>
				<p class="Normal para-style-override-12"><span>—Evet. Pek az görülmüş bir hadise.</span></p>
				<p class="Normal para-style-override-12"><span>—Doğru. Kadınlar nikahtan önce, bazen de balayı sırasında ortadan kaybolurlar… Bu kadar çabuk sıvışan kadın hatırlamıyorum.</span></p>
				<p class="Normal para-style-override-12"><span>—Ben de.</span></p>
				<p class="Normal para-style-override-12"><span>—Şimdi, ayrıntı yok… Daha doğrusu gazetelerin elde ettikleri bilgi noksan.</span></p>
				<p class="Normal para-style-override-12"><span>—Belki biz tamamlarız.</span></p>
				<p class="Normal para-style-override-12"><span>—Meseleyi dünkü gazetelerden biri Mondan bir düğünün akıbeti başlığı altında meselenin özetini yapmış.</span></p>
				<p class="Normal para-style-override-12"><span>—Lütfen okuyun.</span></p>
				<p class="Normal para-style-override-12"><span xml:lang="tr-TR">Lord Robert St. Simon ailesi, düğününün garip ve elim akıbeti ile büyük bir üzüntü içindedir. Düğün, gazetelerin kısaca bildirdikleri gibi, dün yapılmıştı. Düğünden sonraki söylentilerin doğru oldukları bugün anlaşıldı. Birkaç dostun meseleyi örtbas etmek gayretlerine rağmen, haber öyle sızdı ki, artık herkesin diline dolanan bu meseleyi örtbas etmeye çalışmak boşunadır.</span></p>
				<p class="Normal para-style-override-12"><span xml:lang="tr-TR">Saint-George’da nikah töreni sakin geçti. Davetliler gelinin babası Bay Aloysius Doran, Balmoral düşesi, Backvater Lordu damadın erkek ve kız kardeşi Eustace Lordu ile Leydi Clara St. Simon ve Leydi Alici Vahitington’dan ibaretti.</span></p>
				<p class="Normal para-style-override-12"><span xml:lang="tr-TR">Nikahtan sonra, hep beraber Lancaster Gate’da, Bay Aloysius Doran’a gittiler. Bu sırada kapıda bir kadın bir olay çıkardı.</span></p>
				<p class="Normal para-style-override-12"><span xml:lang="tr-TR">İsmi açıklanmayan bir kadın Lord St. Simon’un eski dostu olduğunu iddia ederek, davetlilerin peşinden konağa girmek istedi. Uzun münakaşa ve mücadeleden sonra kapıcıyla uşaklar kadını savabildiler.</span></p>
				<p class="Normal para-style-override-12"><span xml:lang="tr-TR">Bereket versin gelin bu hiç de hoş olmayan hadise sırasında içeri girmişti ve davetlilerle beraber kahvaltı sofrasına oturmuştu. Fakat birdenbire hastalandığını söyleyip odasına çekildi.</span></p>
				<p class="Normal para-style-override-12"><span xml:lang="tr-TR">Kızının sofraya gelmediğini gören babası arkasından gitti. Kızı yoktu. Hizmetçisine sordu:</span></p>
				<p class="Normal para-style-override-12"><span>—Hatti nerede?</span></p>
				<p class="Normal para-style-override-12"><span>—Empermeablı ile şapkasını alıp gitti efendim.</span></p>
				<p class="Normal para-style-override-12"><span>—Nereye gitti?...</span></p>
				<p class="Normal para-style-override-12"><span xml:lang="tr-TR">Milyoner şaşalamıştı. Hizmetçi:</span></p>
				<p class="Normal para-style-override-12"><span>—Bilmiyorum, dedi.</span></p>
				<p class="Normal para-style-override-12"><span xml:lang="tr-TR">Milyoner sordu:</span></p>
				<p class="Normal para-style-override-12"><span>—Nereden gitti?</span></p>
				<p class="Normal para-style-override-12"><span>—Servis kapısından.</span></p>
				<p class="Normal para-style-override-12"><span xml:lang="tr-TR">Milyoner bütün bütün şaştı. Uşakları sorguya çekti. Biri empermeablı bir kadının çıktığını görmüştü ama, Bayan Doran olabileceği aklına gelmemişti:</span></p>
				<p class="Normal para-style-override-12"><span>—Ben Bayanı sofrada sanıyordum, dedi</span></p>
				<p class="Normal para-style-override-12"><span xml:lang="tr-TR">Kızının kaçtığına kanaat getiren Bay Aloysius damadıyla görüşüp polise başvurdu.</span></p>
				<p class="Normal para-style-override-12"><span xml:lang="tr-TR">Polis araştırmaları devam etmektedir. Bu esrarengiz işin mahiyeti yakında elbette anlaşılacaktır.</span></p>
				<p class="Normal para-style-override-12"><span xml:lang="tr-TR">Dün akşam geç vakte kadar, yeni gelin bulunamamıştır. Bir kötü niyetten, ahlâksızca bir tertipten bahsedilmektedir. Söylendiğine göre kıskançlık veya herhangi başka bir sebepten, konağa girmek isteyen kadını polis yakalamıştır. Gelinin ortadan kaybolmasından bu kadının rolü olması muhtemel görülüyor.</span></p>
				<p class="Normal para-style-override-12"><span xml:lang="tr-TR">Sherlock Holmes bu sefer esnemedi, aksine alakayla sordu:</span></p>
				<p class="Normal para-style-override-12"><span>—Başka?</span></p>
				<p class="Normal para-style-override-12"><span>—Bu sabahki gazetelerde bir havadis daha var.</span></p>
				<p class="Normal para-style-override-12"><span>—Lütfen anlatın.</span></p>
				<p class="Normal para-style-override-12"><span>—Kapıda rezalet çıkarmaktan sanık olarak yakalanan Bayan Flora Miller eskiden Allegro’da dansözmüş, birkaç sene damatla birliktelik yaşamış.</span></p>
				<p class="Normal para-style-override-12"><span>—Bu kadar mı?</span></p>
				<p class="Normal para-style-override-12"><span>—Evet, gazetelerde başka bir şey yok. Yazılanların hepsini öğrendiniz.</span></p>
				<p class="Normal para-style-override-12"><span>—Çok enteresan bir işe benziyor. Elimden kaçırmak istemem.</span></p>
				<p class="Normal para-style-override-12"><span xml:lang="tr-TR">Kapı çalındı, Holmes saatine baktı:</span></p>
				<p class="Normal para-style-override-12"><span>—Dördü geçti, gelen Lorddur.</span></p>
				<p class="Normal para-style-override-12"><span>—Herhalde.</span></p>
				<p class="Normal para-style-override-12"><span>—Sakın gitmeyin Watson. Konuşacaklarımızın bir şahidi bulunmalıdır. Hem belki bazı şeyleri unuturum.</span></p>
				<p class="Normal para-style-override-12"><span xml:lang="tr-TR">Kapı vuruldu, Holmes: </span></p>
				<p class="Normal para-style-override-12"><span>—Giriniz! dedi.</span></p>
				<p class="Normal para-style-override-12"><span xml:lang="tr-TR">Odaya uşak girdi:</span></p>
				<p class="Normal para-style-override-12"><span>—Lord Robert St. Simon geldi.</span></p>
				<p class="Normal para-style-override-12"><span>—Buyursun.</span></p>
				<p class="Normal para-style-override-12"><span xml:lang="tr-TR">İnce, solgun yüzlü, sevimli bir adamdı. Burnu kalkıktı, acele konuşmasından, her zaman keyfi yerinde bir insan olmadığı anlaşılıyordu.</span></p>
				<p class="Normal para-style-override-12"><span xml:lang="tr-TR">Dik ve sakin bakışından, emretmek için yaratılmış bir insan olduğu belliydi: O emredecek ve herkes onun sözünü yerine getirecekti.</span></p>
				<p class="Normal para-style-override-12"><span xml:lang="tr-TR">Dinç görünmekle beraber, sırtı hafif kamburlaştığından, yürürken dizleri büküldüğünden yaşını tahmin etmek güçtü.</span></p>
				<p class="Normal para-style-override-12"><span xml:lang="tr-TR">Şapkasını çıkarınca, tepesindeki saçların dökülmeye, şakaklarının kırlaşmaya başladığı meydana çıktı.</span></p>
				<p class="Normal para-style-override-12"><span xml:lang="tr-TR">Açık renk getrleri, rugan ayakkabıları, açık sarı eldivenleri, beyaz yeleği, siyah redingotu, yüksek yakasıyla şıklığı üstünden akıyordu, giydiklerini yakıştıramamıştı.</span></p>
				<p class="Normal para-style-override-12"><span xml:lang="tr-TR">Bir sağa, bir sola baka baka, altın gözlüğünün kordonuyla oynaya oynaya yürüdü. </span></p>
				<p class="Normal para-style-override-12"><span xml:lang="tr-TR">Holmes kalktı, eğildi:</span></p>
				<p class="Normal para-style-override-12"><span>—Günaydın Lord St. Simon.</span></p>
				<p class="Normal para-style-override-12"><span>—Günaydın Bay Holmes.</span></p>
				<p class="Normal para-style-override-12"><span>—Şu iskemleye oturunuz.</span></p>
				<p class="Normal para-style-override-12"><span>—Teşekkür ederim.</span></p>
				<p class="Normal para-style-override-12"><span>—Size iş arkadaşım ve dostum doktor Watson’u tanıtayım.</span></p>
				<p class="Normal para-style-override-12"><span xml:lang="tr-TR">Lord’la selamlaştık, Holmes:</span></p>
				<p class="Normal para-style-override-12"><span>—Ocağa yakın oturunuz, dedi.</span></p>
				<p class="Normal para-style-override-12"><span xml:lang="tr-TR">Lord tekrar teşekkür edip şöminenin yanına oturdu.</span></p>
				<p class="Normal para-style-override-12"><span>—Şimdi işe gelelim.</span></p>
				<p class="Normal para-style-override-12"><span xml:lang="tr-TR">Lord göğüs geçirdi:</span></p>
				<p class="Normal para-style-override-12"><span>—Çok acıklı bir iş Bay Holmes, yüreğimin sızladığını tahmin edersiniz. Kalbimden vurulmuşa döndüm.</span></p>
				<p class="Normal para-style-override-12"><span>—Haklısınız.</span></p>
				<p class="Normal para-style-override-12"><span>—Buna benzer hadiselerle meşgul olmuşsunuzdur ama herhalde onlar sosyetenin bu seviyesinde vuku bulmamıştır.</span></p>
				<p class="Normal para-style-override-12"><span xml:lang="tr-TR">Holmes güldü:</span></p>
				<p class="Normal para-style-override-12"><span>—Sizin işinizle seviyenin bir basamak aşağısına inmiş olacağım.</span></p>
				<p class="Normal para-style-override-12"><span xml:lang="tr-TR">Lord gözlerini açtı:</span></p>
				<p class="Normal para-style-override-12"><span>—Anlamadım?</span></p>
				<p class="Normal para-style-override-12"><span xml:lang="tr-TR">Holmes serinkanlı cevap verdi:</span></p>
				<p class="Normal para-style-override-12"><span>—Buna benzer bir meselesi olan son müşterim bir Kraldı.</span></p>
				<p class="Normal para-style-override-12"><span xml:lang="tr-TR">Lord hayrete doğruldu:</span></p>
				<p class="Normal para-style-override-12"><span>—Yaaa!... Bilmiyordum… Ne kralı?</span></p>
				<p class="Normal para-style-override-12"><span>—İskandinavya Kralı.</span></p>
				<p class="Normal para-style-override-12"><span>—O da mı karısını kaybetmişti?</span></p>
				<p class="Normal para-style-override-12"><span xml:lang="tr-TR">Holmes tatlı tatlı gülümsedi:</span></p>
				<p class="Normal para-style-override-12"><span>—Sizin işinizi nasıl başka bir kimseye söylemeyeceksem, başka müşterilerimin işlerini de söylemem.</span></p>
				<p class="Normal para-style-override-12"><span xml:lang="tr-TR">Lord hemen özür diledi:</span></p>
				<p class="Normal para-style-override-12"><span>—Affedersiniz… Söylememeniz, çok tabiidir. Boş bulunup sordum.</span></p>
				<p class="Normal para-style-override-12"><span>—Gelelim sizin meseleye.</span></p>
				<p class="Normal para-style-override-12"><span>—İstediğiniz bilgiyi vermeye hazırım.</span></p>
				<p class="Normal para-style-override-12"><span>—Teşekkür ederim.</span></p>
				<p class="Normal para-style-override-12"><span>—Sizin bildikleriniz nedir?</span></p>
				<p class="Normal para-style-override-12"><span>—Gazetelerin yazdığı şeyleri biliyorum. Başka hiçbir şey bilmiyorum… Herhalde gazetelerin gelinin kaybolmasına dair verdikleri bilgi doğrudur değil mi?</span></p>
				<p class="Normal para-style-override-12"><span xml:lang="tr-TR">Lord St. Simon gazetelere bir göz attı:</span></p>
				<p class="Normal para-style-override-12"><span>—Tümü bakımından yanlış değil.</span></p>
				<p class="Normal para-style-override-12"><span>—Fakat biraz daha bilgi lazım. Size bazı şeyler sorabilir miyim?</span></p>
				<p class="Normal para-style-override-12"><span>—Hayhay.</span></p>
				<p class="Normal para-style-override-12"><span>—BayanHatti Doran’ı nerede gördünüz?</span></p>
				<p class="Normal para-style-override-12"><span>—San Fransisko’da.</span></p>
				<p class="Normal para-style-override-12"><span>—Ne zaman?</span></p>
				<p class="Normal para-style-override-12"><span>—Bir sene önce.</span></p>
				<p class="Normal para-style-override-12"><span>—Amerika’ya mı gitmiştiniz?</span></p>
				<p class="Normal para-style-override-12"><span>—Evet.</span></p>
				<p class="Normal para-style-override-12"><span>—O zaman nişanlı mıydınız?</span></p>
				<p class="Normal para-style-override-12"><span>—Hayır.</span></p>
				<p class="Normal para-style-override-12"><span>—Ama ahpap olmuştunuz?</span></p>
				<p class="Normal para-style-override-12"><span>—Ondan hoşlanıyordum, o da bunun farkındaydı.</span></p>
				<p class="Normal para-style-override-12"><span>—Babası çok mu zengin?</span></p>
				<p class="Normal para-style-override-12"><span>—Pasiflik kıyılarının en zengin adamı olduğunu söylüyorlar.</span></p>
				<p class="Normal para-style-override-12"><span>—Servetinin kökü nedir?</span></p>
				<p class="Normal para-style-override-12"><span>—Birkaç sene önce on parası yokmuş. Altın madeni bulmuş, işletmiş, bir çırpıda milyon kazanmış.</span></p>
				<p class="Normal para-style-override-12"><span>—Peki, genç kadın hakkındaki fikriniz?</span></p>
				<p class="Normal para-style-override-12"><span>—Ne bakımdan?</span></p>
				<p class="Normal para-style-override-12"><span>—Karakteri bakımından.</span></p>
				<p class="Normal para-style-override-12"><span xml:lang="tr-TR">Lord kordonun ucundaki altın gözlüğünü daha hızlı sallamaya başlayıp gözlerini ateşe dikti:</span></p>
				<p class="Normal para-style-override-12"><span>—Karım, ancak yirmi yaşına geldiği zaman zengin bir babanın kızı oldu, Bay Holmes.</span></p>
				<p class="Normal para-style-override-12"><span>—Yirmi yaşına kadar?</span></p>
				<p class="Normal para-style-override-12"><span>—Altın arayıcılar kampında başına buyruk yaşadı. Ormanlarda, dağlarda büyüdü. Öğretmeni tabiattır. Erkek gibi kızdır. Ateşli ve biraz vahşidir, bizim geleneklerimizin gereklerini bilmez. Hürriyetine âşık, coşkun, hatta volkaniktir diyebilirim. Çabuk karar verir ve kararlarını hemen uygular. Esasen onun ruhunun asil olduğunu anlamasaydım…</span></p>
				<p class="Normal para-style-override-12"><span xml:lang="tr-TR">Hafif öksürüp devam etti:</span></p>
				<p class="Normal para-style-override-12"><span>—Şerefli ismimi ona vermezdim. Kahramanlık sayılacak kadar feragat sahibidir. Ahlâksızlıktan nefret eder.</span></p>
				<p class="Normal para-style-override-12"><span>—Yanınızda resmi var mı?</span></p>
				<p class="Normal para-style-override-12"><span>—Size göstermek için getirdim.</span></p>
				<p class="Normal para-style-override-12"><span xml:lang="tr-TR">Bir madalyon açtı, bize fevkalade güzel bir kadının resmini gösterdi. Fotoğraf değil, fildişi bir minyatürdü. Sanatkâr, saçların ve gözlerin, ağzın güzelliğini belirtmeye muvaffak olmuştu.</span></p>
				<p class="Normal para-style-override-12"><span xml:lang="tr-TR">Holmes madalyonu kapayıp Lorda iade etmeden, uzun uzun baktı.</span></p>
				<p class="Normal para-style-override-12"><span>—Bayan Londra’ya geldi öyle mi?</span></p>
				<p class="Normal para-style-override-12"><span>—Evet.</span></p>
				<p class="Normal para-style-override-12"><span>—Burada tekrar buluştunuz değil mi?</span></p>
				<p class="Normal para-style-override-12"><span>—Evet. Babasıyla gelmişti. Birkaç kere buluştuk, sözleşip nişanlandık, sonra evlendik.</span></p>
				<p class="Normal para-style-override-12"><span>—Getirdiği ağırlık mühimmiş öyle mi?</span></p>
				<p class="Normal para-style-override-12"><span>—Fena para değil. Fakat ailenizde bir evlenen erkeğe eşi bu kadar ağırlık vermiştir. Eşininki daha fazla değildi.</span></p>
				<p class="Normal para-style-override-12"><span>—Nikah kıyıldığına göre para tabii size kaldı?</span></p>
				<p class="Normal para-style-override-12"><span>—Henüz bu hususla bir şey sormadım.</span></p>
				<p class="Normal para-style-override-12"><span>—Tabii. Düğün arifesinde Bayan Doran’ı gördünüz mü?</span></p>
				<p class="Normal para-style-override-12"><span>—Gördüm.</span></p>
				<p class="Normal para-style-override-12"><span>—Neşeli miydi?</span></p>
				<p class="Normal para-style-override-12"><span>—Son derece. Evlendikten sonra neler yapacağımızdan bahsetti.</span></p>
				<p class="Normal para-style-override-12"><span>—Sahi mi? Çok enteresan. Ya düğün sabahı?</span></p>
				<p class="Normal para-style-override-12"><span>—Nikaha kadar gözlerinde saadet parlıyordu.</span></p>
				<p class="Normal para-style-override-12"><span>—Sonra bir değişiklik sezdiniz mi?</span></p>
				<p class="Normal para-style-override-12"><span>—Evet, doğrusunu söylemek lazım gelirse, keyfi kaçtı… Ama hadise o kadar önemsiz ki, bu işle ilgisi olamaz.</span></p>
				<p class="Normal para-style-override-12"><span>—Buna rağmen anlatınız.</span></p>
				<p class="Normal para-style-override-12"><span>—Kilisede ilerliyorduk. İlk sedirin yanından geçerken buketini düşürdü. Sedirde oturan zat buketi alıp verdi. Çiçeklere bir şey olmamıştı. Buna rağmen bir sözüme ters cevap verdi. Arabada, babasının konağına giderken, çok sinirliydi.</span></p>
				<p class="Normal para-style-override-12"><span>—Evet… Sedirde biri var dediniz. Demek yalnız samimi dostlarınız değil, başkaları da vardı?</span></p>
				<p class="Normal para-style-override-12"><span>—Elbette. Kiliseye gelenleri dışarı çıkaramazdık.</span></p>
				<p class="Normal para-style-override-12"><span>—Buketi yerden alıp veren karınızın dostu değil miydi?</span></p>
				<p class="Normal para-style-override-12"><span>—Hayır, hayır… Ayaktakımından bir adamdı…</span></p>
				<p class="Normal para-style-override-12"><span xml:lang="tr-TR">Yüzünü şöylece gördüm… Ama mevzudan ayrıldık galiba…</span></p>
				<p class="Normal para-style-override-12"><span>—Demek, Leydi St. Simon nikaha neşeli gitti, keyifsiz döndü.</span></p>
				<p class="Normal para-style-override-12"><span>—Evet. Babasının evine girince ne yaptı?</span></p>
				<p class="Normal para-style-override-12"><span>—Hizmetçisiyle bir şeyler konuşurken gördüm.</span></p>
				<p class="Normal para-style-override-12"><span>—Hizmetçisi kimdir?</span></p>
				<p class="Normal para-style-override-12"><span>—Alice Amerikalıdır. Kaliforniya’dan beraber getirmişti.</span></p>
				<p class="Normal para-style-override-12"><span>—Güvenilir bir hizmetçi mi?</span></p>
				<p class="Normal para-style-override-12"><span>—Alice’e gereğinden fazla güveni vardı. Ona çok yüz verir, onu çok serbest bırakırdı. Hoş, Amerika âdetleri bizimkilere uymaz.</span></p>
				<p class="Normal para-style-override-12"><span>—Alice’le ne kadar zaman konuştu?</span></p>
				<p class="Normal para-style-override-12"><span>—Birkaç dakika. Ben başka şey düşünüyordum.</span></p>
				<p class="Normal para-style-override-12"><span>—Ne konuştuklarını duymadınız mı?</span></p>
				<p class="Normal para-style-override-12"><span>—Duymadım.</span></p>
				<p class="Normal para-style-override-12"><span>—Peki, hizmetçisiyle konuştuktan sonra ne yaptı?</span></p>
				<p class="Normal para-style-override-12"><span>—Yemek salonuna gitti.</span></p>
				<p class="Normal para-style-override-12"><span>—Kolunuza mı girdi?</span></p>
				<p class="Normal para-style-override-12"><span>—Hayır, yalnız gitti.</span></p>
				<p class="Normal para-style-override-12"><span>—Acaba neden?</span></p>
				<p class="Normal para-style-override-12"><span>—Hürriyetine âşıktı dedim ya.</span></p>
				<p class="Normal para-style-override-12"><span>—Sonra?</span></p>
				<p class="Normal para-style-override-12"><span>—Sofraya oturduk, o dakika geçti geçmedi, özür dileyip kalktı, gitti, bir daha gelmedi.</span></p>
				<p class="Normal para-style-override-12"><span>—Fakat gazetelerde okuduğuma göre Alice ifadesinde:</span></p>
				<p class="Normal para-style-override-12"><span xml:lang="tr-TR">Odasına çıktı, bir empermabl ile bir şapka giydi ve servis kapısından çıkıp gitti, demiş.</span></p>
				<p class="Normal para-style-override-12"><span>—Doğru. Düğün günü Bay Doran’ın konağının kapısı önünde hadise çıkaran ve halen mevkuf bulunan Flora Miller adında bir kadınla Hyde Parkta dolaşırken görmüşler.</span></p>
				<p class="Normal para-style-override-12"><span>—Yaaa!... Bana Flora’dan, onunla olan münasebetlerinizden bahsetmenizi rica edeceğim.</span></p>
				<p class="Normal para-style-override-12"><span xml:lang="tr-TR">Lord St. Simon omuz silkip kaşını kaldırdı:</span></p>
				<p class="Normal para-style-override-12"><span>—Birkaç yıl çok dost olduk. Evet, çok dosttuk. Allegro’daydı. Ona karşı çok cömert davrandım Bayan Holmes, bu açıdan bana hiçbir diyeceği olamaz. Fakat kadınları bilirsiniz. Flora bana âşık ve körükörüne bağlıydı.</span></p>
				<p class="Normal para-style-override-12"><span>—Evleneceğinizi duyunca ne yaptı?</span></p>
				<p class="Normal para-style-override-12"><span>—Korkunç mektuplar yazdı. Nikahımı törensiz kıydırmanın sebebi de budur. Kilise rezalet çıkarmasından korkuyordum… Nikahtan sonra Bayan Doran’ın kapısına dayandı, benim ve karım hakkında uluorta söylendi, tehditler savurdu… Bunu tahmin ettiğim için uşaklara kesin emir vermiştim.</span></p>
				<p class="Normal para-style-override-12"><span xml:lang="tr-TR">İşi uzatmadan başlarından savdılar. Kavgayla bir şey elde edemeyeceğini anlayınca çekilip gitti.</span></p>
				<p class="Normal para-style-override-12"><span>—Karınız bunları duydu mu?</span></p>
				<p class="Normal para-style-override-12"><span>—Çok şükür duymadı.</span></p>
				<p class="Normal para-style-override-12"><span>—Karınızı o kadınla Hyde Park’ta gezerken mi gördüler?</span></p>
				<p class="Normal para-style-override-12"><span>—Evet, Scotland Yard’dan Bay Lestrad bunu önemli buluyor. Flora tuzak kurdu, karım da bu tuzağa düştü sanıyor.</span></p>
				<p class="Normal para-style-override-12"><span>—Bir tahmin.</span></p>
				<p class="Normal para-style-override-12"><span>—Mümkün mü?</span></p>
				<p class="Normal para-style-override-12"><span>—Belki, ama muhakkak değil. Siz ne diyorsunuz?</span></p>
				<p class="Normal para-style-override-12"><span>—Flora bir karıncaya fenalık edemez.</span></p>
				<p class="Normal para-style-override-12"><span>—Bazen kıskançlık insanları tamamıyla başka bir insan yapar… Peki, sizce karınız ne oldu?</span></p>
				<p class="Normal para-style-override-12"><span>—Bay Holmes, buraya fikir söylemeye değil, fikir almaya geldim. Size her şeyi anlattım.</span></p>
				<p class="Normal para-style-override-12"><span>—Buna rağmen sizin ne düşündüğünüzü öğrenmek istiyorum.</span></p>
				<p class="Normal para-style-override-12"><span>—Madem ki ısrar ediyorsunuz söyleyeyim: Bu düğün hakkındaki söylentiler, sosyal hiyerarşi merdivenin bir hamlede üst basamaklarına çıkması asabını bozmuş olabilir.</span></p>
				<p class="Normal para-style-override-12"><span>—Karınız ansızın çıldırdı mı?</span></p>
				<p class="Normal para-style-override-12"><span>—Yani… Başka ne diyeyim? Bırakıp kaçtığı şeyleri düşündükçe… Kendimden bahsetmiyorum fakat birçok kadının elde etmek için beyhude yere çırpındıkları şeyleri bırakıp gittiğine göre, çıldırmış olması lazımdır diyorum…</span></p>
				<p class="Normal para-style-override-12"><span> Sherlock Holmes gülümsedi:</span></p>
				<p class="Normal para-style-override-12"><span>—Bu da akla yakın bir tahmindir. Meseleyi ayrıntılarıyla öğrendim. Şimdi bir soracağım.</span></p>
				<p class="Normal para-style-override-12"><span>—Sorunuz Bay Holmes.</span></p>
				<p class="Normal para-style-override-12"><span>—Kahvaltıda sofrasında otururken pencereden dışarısını görebiliyor muydunuz?</span></p>
				<p class="Normal para-style-override-12"><span>—Yolun öbür tarafı ve park görünüyordu.</span></p>
				<p class="Normal para-style-override-12"><span>—Pekalâ. Artık sizi daha fazla alıkoymayayım.</span></p>
				<p class="Normal para-style-override-12"><span xml:lang="tr-TR">Haber veririm.</span></p>
				<p class="Normal para-style-override-12"><span xml:lang="tr-TR">Lord kalktı:</span></p>
				<p class="Normal para-style-override-12"><span>—Bu meseleyi halledebilecek misiniz?</span></p>
				<p class="Normal para-style-override-12"><span xml:lang="tr-TR">Holmes güldü.</span></p>
				<p class="Normal para-style-override-12"><span>—Hallettim bile.</span></p>
				<p class="Normal para-style-override-12"><span xml:lang="tr-TR">Lordun gözleri faltaşı gibi açıldı:</span></p>
				<p class="Normal para-style-override-12"><span>—Ne?... Ne dediniz?</span></p>
				<p class="Normal para-style-override-12"><span>—Hallettim, dedim.</span></p>
				<p class="Normal para-style-override-12"><span>—Madem ki hallettiniz, karım nerede?</span></p>
				<p class="Normal para-style-override-12"><span>—Yakında haber veririm, bu işin ayrıntısıdır.</span></p>
				<p class="Normal para-style-override-12"><span xml:lang="tr-TR">Lord St. Simon başını salladı:</span></p>
				<p class="Normal para-style-override-12"><span>—Bu ayrıntıyı meydana çıkarmak için, sizden ve benden daha keskin bir zekâ lâzım sanıyorum…</span></p>
				<p class="Normal para-style-override-12"><span xml:lang="tr-TR">Ve bel kırıp eski zaman usulü bir reveransla selam verip gitti.</span></p>
				<p class="Normal para-style-override-12"><span xml:lang="tr-TR">Holmes arkasından kahkahayla güldü.</span></p>
				<p class="Normal para-style-override-12"><span>—Ne var, neden gülüyorsunuz?</span></p>
				<p class="Normal para-style-override-12"><span>—Lord St. Simon bana şeref verdi, kendisine minnettarım.</span></p>
				<p class="Normal para-style-override-12"><span>—Sebep?</span></p>
				<p class="Normal para-style-override-12"><span>—Zekâsını kendi zekâsıyla eşdeğer tuttu…</span></p>
				<p class="Normal para-style-override-12"><span>—Ama ne şeref!</span></p>
				<p class="Normal para-style-override-12"><span xml:lang="tr-TR">Holmes bir kahkaha daha attı:</span></p>
				<p class="Normal para-style-override-12"><span>—Bu sorgudan sonra bir viskiyle bir sigara içsek fena olmaz gibi geliyor bana.</span></p>
				<p class="Normal para-style-override-12"><span>—İçelim.</span></p>
				<p class="Normal para-style-override-12"><span>—Ben işin içyüzünü Lord buraya gelmeden önce anlamıştım.</span></p>
				<p class="Normal para-style-override-12"><span>—Amma yaptınız, Holmes!</span></p>
				<p class="Normal para-style-override-12"><span xml:lang="tr-TR">Dostumun şu övünmesine tahammül edemiyorum. Her zaman yine o haklı çıkıyor ama, ben bir türlü alışamıyorum.</span></p>
				<p class="Normal para-style-override-12"><span>—İnanmıyor musunuz?</span></p>
				<p class="Normal para-style-override-12"><span>—Nasıl inanayım?</span></p>
				<p class="Normal para-style-override-12"><span>—Bunu benzer bir iki olay gördüm. Fakat biraz evvel de söylediğim gibi, hiç biri bu kadar süratli olmadı. Bütün sorduklarımın bir tek hedefi vardı: Tahminlerimin doğru olup olmadığını anlamak…</span></p>
				<p class="Normal para-style-override-12"><span>—Sorduklarınıza, verilen cevapları ben de duydum.</span></p>
				<p class="Normal para-style-override-12"><span>—Ama siz bundan evvelki buna benzeyen olayları bilmiyorsunuz. Bense biliyorum.</span></p>
				<p class="Normal para-style-override-12"><span xml:lang="tr-TR">Kapı çalındı. Holmes kulak verdi, gelenin sesini tanıdı:</span></p>
				<p class="Normal para-style-override-12"><span>—Lestrad.</span></p>
				<p class="Normal para-style-override-12"><span xml:lang="tr-TR">Biraz sonra Scotland Yard’ın resmi dedektifi odaya girdi. Holmes:</span></p>
				<p class="Normal para-style-override-12"><span>—Hoş geldiniz, dedi.</span></p>
				<p class="Normal para-style-override-12"><span>—Hoş bulduk.</span></p>
				<p class="Normal para-style-override-12"><span>—Buyurun. Büfenin üstünden bir bardak, şu kutudan da sigara alın.</span></p>
				<p class="Normal para-style-override-12"><span xml:lang="tr-TR">Lestrad’ın üstünde gemici gömleği vardı, boynuna bir atkı sarmıştı. Tayfaya benziyordu. Elinde bir torba tutuyordu. Elimizi sıktıktan sonra oturdu, bir sigara yaktı.</span></p>
				<p class="Normal para-style-override-12"><span xml:lang="tr-TR">Holmes göz kırptı:</span></p>
				<p class="Normal para-style-override-12"><span>—Ne o? İş yürümüyor mu? Hayal kırıklığına uğramış gibisiniz.</span></p>
				<p class="Normal para-style-override-12"><span>—Evet, artık ümit kalmadı.</span></p>
				<p class="Normal para-style-override-12"><span>—Kimden?</span></p>
				<p class="Normal para-style-override-12"><span>—Kimden değil, Lord St. Simon’un evlenmesi meselesinden.</span></p>
				<p class="Normal para-style-override-12"><span>—Neden?</span></p>
				<p class="Normal para-style-override-12"><span>—Bir iş ki, ne başı var, ne kuyruğu.</span></p>
				<p class="Normal para-style-override-12"><span>—Hayret!</span></p>
				<p class="Normal para-style-override-12"><span>—Ömrümde bu kadar karışık iş görmedim. Bütün ipuçları elimden kaçıyor. Şafakla beraber çalışmaya başladım…</span></p>
				<p class="Normal para-style-override-12"><span xml:lang="tr-TR">Holmes gömleğin kol yenini tuttu:</span></p>
				<p class="Normal para-style-override-12"><span>—Rutubet içinde, çatıştığınız belli.</span></p>
				<p class="Normal para-style-override-12"><span>—Evet… Serpentine’i taradım.</span></p>
				<p class="Normal para-style-override-12"><span>—Niçin?</span></p>
				<p class="Normal para-style-override-12"><span>—Leydi St. Simon’un cesedini bulmak için.</span></p>
				<p class="Normal para-style-override-12"><span xml:lang="tr-TR">Koltuğuna büzülen Holmes kahkahayla güldü:</span></p>
				<p class="Normal para-style-override-12"><span>—Trafalgar meydanını tanıdınız mı? diye sordu.</span></p>
				<p class="Normal para-style-override-12"><span xml:lang="tr-TR">Lestrad afalladı:</span></p>
				<p class="Normal para-style-override-12"><span>—Neyi sordunuz? Yani ne demek istiyorsunuz?</span></p>
				<p class="Normal para-style-override-12"><span>—O kadını Serpentine’de bulmak için ne kadar şansınız varsa, orada da bulmanız için o kadar şansınız vardır…</span></p>
				<p class="Normal para-style-override-12"><span xml:lang="tr-TR">Lestrad dostuma hiddetli bakıp homurdandı:</span></p>
				<p class="Normal para-style-override-12"><span>—İşi biliyorsunuz sanırım.</span></p>
				<p class="Normal para-style-override-12"><span>—Olanları biliyorum ama hükmü çoktan verdim.</span></p>
				<p class="Normal para-style-override-12"><span xml:lang="tr-TR">Lestrad alay etti:</span></p>
				<p class="Normal para-style-override-12"><span>—Yok canım!... Sahi mi?</span></p>
				<p class="Normal para-style-override-12"><span>—Evet, sahi.</span></p>
				<p class="Normal para-style-override-12"><span>—Demek Serpentine de iş yok öyle mi?</span></p>
				<p class="Normal para-style-override-12"><span>—Hiç iş yok.</span></p>
				<p class="Normal para-style-override-12"><span xml:lang="tr-TR">Lestrad sırıttı.</span></p>
				<p class="Normal para-style-override-12"><span>—Peki, öyleyse bunları nasıl oldu da bulduk? Lütfen izah eder misiniz?</span></p>
				<p class="Normal para-style-override-12"><span xml:lang="tr-TR">Torbasından bir gelin esvabı, beyaz saten bir çift iskarpin, bir taç, bir duvak çıkardı. Hepsi ıslaktı, renkleri birbirine vurmuştu.</span></p>
				<p class="Normal para-style-override-12"><span xml:lang="tr-TR">Bunların üstüne yeni bir nikah halkası koydu:</span></p>
				<p class="Normal para-style-override-12"><span>—Ya bu!...</span></p>
				<p class="Normal para-style-override-12"><span xml:lang="tr-TR">Sonra ıslık çalan bir sesle, alaycı bir şekilde ilave etti:</span></p>
				<p class="Normal para-style-override-12"><span>—Gazınıza su karışmış Bay Holmes!</span></p>
				<p class="Normal para-style-override-12"><span xml:lang="tr-TR">Dostum piposunun dumanlarını halka halka savurdu:</span></p>
				<p class="Normal para-style-override-12"><span>—Pek tuhaf!...</span></p>
				<p class="Normal para-style-override-12"><span xml:lang="tr-TR">Lestrad’ın yüzüne bakıp sordu:</span></p>
				<p class="Normal para-style-override-12"><span>—Bütün bunları serpentine’den mi çıkardınız?</span></p>
				<p class="Normal para-style-override-12"><span>—Hayır.</span></p>
				<p class="Normal para-style-override-12"><span>—Ya nerede buldunuz?</span></p>
				<p class="Normal para-style-override-12"><span>—Parkın gardiyanı görmüş; kenarda suyun üstünde yüzüyormuş. Tespit edildi, gelinin eşyası. Ceset de bu eşyayı buldukları yerin pek uzağında değildir elbette.</span></p>
				<p class="Normal para-style-override-12"><span xml:lang="tr-TR">Holmes omuz silkti:</span></p>
				<p class="Normal para-style-override-12"><span>—Böyle düşünürseniz şu hükme de varabilirsiniz: Bir insan, elbiselerinin durduğu dolabın yanından ayrılmaz!... Peki bu eşyalar size ne ispat edecek?</span></p>
				<p class="Normal para-style-override-12"><span>—Flora Millerin, gelinin kaybolmasında delil olduğunu.</span></p>
				<p class="Normal para-style-override-12"><span>—Korkarım güçlüklerle karşılaşacaksınız…</span></p>
				<p class="Normal para-style-override-12"><span>—Ya, demek korkuyorsunuz?... Ben de sizin realist olmamanızdan hakikatleri görmemenizden korkuyorum. Düşünüyorsunuz, hüküm veriyorsunuz… İki dakikada iki pot kırdınız. Bu elbise, işin içinde Flora Miller’in parmağı olduğunu ispat ediyor.</span></p>
				<p class="Normal para-style-override-12"><span>—Nasıl ispat ediyor?</span></p>
				<p class="Normal para-style-override-12"><span>—Elbisenin bir cebi var. Bu cepte bir küçük çanta var. Bu çantada bir pusula var. İşte.</span></p>
				<p class="Normal para-style-override-12"><span xml:lang="tr-TR">Kağıdı Holmes’in gözüne soktu:</span></p>
				<p class="Normal para-style-override-12"><span>—Dinleyin, okuyorum:</span></p>
				<p class="Normal para-style-override-12"><span class="char-style-override-11" xml:lang="tr-TR">Her şey hazır olunca beni bulursunuz. Hemen gelmelisiniz. F.H.M.</span></p>
				<p class="Normal para-style-override-12"><span xml:lang="tr-TR">Tahkikat boyunca, Leydi St. Simon’un ortadan kaybolmasında Flora’nın parmağı vardır tezimi savundum. Onu kaçmaya Flora teşvik etti ve suç ortaklarının yardımıyla vücudunu ortadan kaldırdı. İmza yerine isminin baş harflerini yazmış. Bu kâğıdı geline kapıda vermiş olacak. Kadıncağız da tuzağa düşmüş.</span></p>
				<p class="Normal para-style-override-12"><span xml:lang="tr-TR">Holmes güldü:</span></p>
				<p class="Normal para-style-override-12"><span>—Mükemmel Lestrad! Harikulâdesiniz! Verin bakayım şu kâğıda…</span></p>
				<p class="Normal para-style-override-12"><span xml:lang="tr-TR">Kâğıdı laf olsun diye aldı fakat gözüne bir şey ilişmiş olacak ki, sevinçle haykırdı.</span></p>
				<p class="Normal para-style-override-12"><span>—Sahiden çok mühim.</span></p>
				<p class="Normal para-style-override-12"><span>—Nihayet kavradınız.</span></p>
				<p class="Normal para-style-override-12"><span>—Son derece mühim. Sizi tebrik ederim.</span></p>
				<p class="Normal para-style-override-12"><span xml:lang="tr-TR">Lestrad göğüs kabartarak kalktı, eğildi, ama selamını yanıt bıraktı:</span></p>
				<p class="Normal para-style-override-12"><span>—Kâğıdın arkasına mı bakıyorsunuz?</span></p>
				<p class="Normal para-style-override-12"><span>—Tam yerine bakıyorum.</span></p>
				<p class="Normal para-style-override-12"><span>—Deli misiniz? Kurşun kalemle yazılı tarafa baksanıza.</span></p>
				<p class="Normal para-style-override-12"><span>—Ama bu tarafında bir otelin hesabı var. Beni daha fazla ilgilendiriyor.</span></p>
				<p class="Normal para-style-override-12"><span xml:lang="tr-TR">Lestrad güldü:</span></p>
				<p class="Normal para-style-override-12"><span>—Sizden evvel gördüm. Ehemmiyetli bir şey yok:</span></p>
				<p class="Normal para-style-override-12"><span xml:lang="tr-TR">Eylül 4: Oda 8 şill. – Kahvaltı 2 şill. – 6 pens</span></p>
				<p class="Normal para-style-override-12"><span>—Kokteyl 1 şill – Öğle yemeği 2 şill. 6 pens – Porto 8 pens. Bunlardan ne çıkar? Bence hiç.</span></p>
				<p class="Normal para-style-override-12"><span>—Doğru hiçbir şey çıkmaz. Ama yine de mühim. Pusula da mühim, hele imza yerindeki harfler bilhassa mühim… Tekrar tebrik ederim.</span></p>
				<p class="Normal para-style-override-12"><span>—Çok vakit kaybettim, artık yeter. Yapılacak işlerim var, hem de güç işler. Lafla peynir gemisi yürümez derler. Hoşçakalın Bay Holmes. Bakalım muammayı evvela kim çözecek?</span></p>
				<p class="Normal para-style-override-12"><span xml:lang="tr-TR">Yerden eşyayı topladı, torbayı doldurdu, kapıya yürüdü.</span></p>
				<p class="Normal para-style-override-12"><span xml:lang="tr-TR">Holmes arkasından seslendi:</span></p>
				<p class="Normal para-style-override-12"><span>—Size muammanın anahtarını vereyim Lestrad. Leydi St. Simon bir masaldır. Böyle bir kadın yoktur, hiçbir zaman mevcut değildi.</span></p>
				<p class="Normal para-style-override-12"><span xml:lang="tr-TR">Lestrad dostuma hazin baktı. Sonra bana döndü, üç kere alnına vurdu, mütessir bir tavırla başını sallayıp çıktı.</span></p>
				<p class="Normal para-style-override-12"><span xml:lang="tr-TR">O çıkar çıkmaz Holmes kalkıp pardösüsünü giydi.</span></p>
				<p class="Normal para-style-override-12"><span>—Lestrad’ın bir noktada hakkı var. Peynir gemisi lafla yürümez. Çıkmalıyım. Sizi biraz yalnız bırakacağım. Watson.</span></p>
				<p class="Normal para-style-override-12"><span xml:lang="tr-TR">Sherlock Holmes gittiği vakit saat beşi geçmişti. O gittikten bir saat sonra biri uzun yassı bir kutu getirdi. Yanındaki çocuğun yardımıyla açtı. Bir’de ne göreyim? Kutuda soğuk yemekler var, hem de bizim evin derbederliğine uymayan yemekler:</span></p>
				<p class="Normal para-style-override-12"><span xml:lang="tr-TR">Jöleli iki çulluk. Bir sülün. Kaz ciğeri. Örümcek bağlamış iki şişe şarap.</span></p>
				<p class="Normal para-style-override-12"><span xml:lang="tr-TR">Yemeği getirenler, parasının ödendiğini söylediler ve başka hiçbir izahat vermeden binbir gece masallarının kahramanları gibi, çıkıp gittiler.</span></p>
				<p class="Normal para-style-override-12"><span xml:lang="tr-TR">Saat dokuza doğru Sherlock Holmes geldi odaya rüzgâr gibi girdi. Kaşları çatıktı ama gözleri parlıyordu. Sokağa beyhude yere çıkmış olmadığını anladım.</span></p>
				<p class="Normal para-style-override-12"><span xml:lang="tr-TR">Ellerini ovuşturarak:</span></p>
				<p class="Normal para-style-override-12"><span>—Yemek hazır mı? dedi.</span></p>
				<p class="Normal para-style-override-12"><span xml:lang="tr-TR">Ben hayretler içindeydim:</span></p>
				<p class="Normal para-style-override-12"><span>—Hazır.</span></p>
				<p class="Normal para-style-override-12"><span>—İyi.</span></p>
				<p class="Normal para-style-override-12"><span>—Misafir mi gelecek?</span></p>
				<p class="Normal para-style-override-12"><span>—Niye sordunuz?</span></p>
				<p class="Normal para-style-override-12"><span>—Beş kişilik yer var.</span></p>
				<p class="Normal para-style-override-12"><span>—Evet, misafir gelecek, içime doğru… hatta Lord St. Simon’un hâlâ gelmemesine şaşıyorum… Dinleyin.</span></p>
				<p class="Normal para-style-override-12"><span xml:lang="tr-TR">Kulak kabarttık. Merdivende bir ayak sesi duyduk. Holmes:</span></p>
				<p class="Normal para-style-override-12"><span>—İşte geldi, dedi.</span></p>
				<p class="Normal para-style-override-12"><span xml:lang="tr-TR">Lord odaya girdi. Yine gözlüğünün kordonuyla oynuyordu ama yüzü allak bullaktı. Holmes selam verdi.</span></p>
				<p class="Normal para-style-override-12"><span>—Demek mektubumu aldınız.</span></p>
				<p class="Normal para-style-override-12"><span>—Aldım. İtiraf edeyim, pek şaştım. İddianızı ispat edecek sağlam delilleriniz var mı?</span></p>
				<p class="Normal para-style-override-12"><span>—İstediğiniz kadar.</span></p>
				<p class="Normal para-style-override-12"><span xml:lang="tr-TR">Lord St. Simon bir iskemleye çöktü, alnını sıvazladı:</span></p>
				<p class="Normal para-style-override-12"><span>—Oğlunun böyle bir hakarete maruz kaldığını duyunca Düka ne diyecek?</span></p>
				<p class="Normal para-style-override-12"><span>—Bunda ben hakaret görmüyorum. Bu bir kaza.</span></p>
				<p class="Normal para-style-override-12"><span>—Hadiseleri aynı açıdan değerlendirmiyorsunuz.</span></p>
				<p class="Normal para-style-override-12"><span>—Kimseyi itham edemeyiz. Kadın başka bir şey yapamazdı. Evet, bu kadar sert davranmayabilirdi, fakat annesi ölmüştü, böyle bir buhran sırasında akıl danışacak hiç kimsesi yoktu.</span></p>
				<p class="Normal para-style-override-12"><span xml:lang="tr-TR">Lord St. Simon masaya şiddetle vurdu:</span></p>
				<p class="Normal para-style-override-12"><span>—Rezil oldum Bay Holmes!... Halk içinde beni rezil etti!...</span></p>
				<p class="Normal para-style-override-12"><span xml:lang="tr-TR">Holmes Bayan Doran’dan yanaydı:</span></p>
				<p class="Normal para-style-override-12"><span>—O biçare kızı mazur görmelisiniz Lord.</span></p>
				<p class="Normal para-style-override-12"><span>—Neden mazur göreyim?</span></p>
				<p class="Normal para-style-override-12"><span>—Öyle bir durumda ki…</span></p>
				<p class="Normal para-style-override-12"><span xml:lang="tr-TR">Lordun kafası kızmıştı, karısının müdafaa edilecek tarafı olmadığına emindi.</span></p>
				<p class="Normal para-style-override-12"><span>—Hayır, dedi, onu mazur göremem, bana hakaret etti, onu affedemem.</span></p>
				<p class="Normal para-style-override-12"><span xml:lang="tr-TR">Tam bu sırada kapı çalındı. Holmes kulak verdi:</span></p>
				<p class="Normal para-style-override-12"><span>—Kapı çalındı.</span></p>
				<p class="Normal para-style-override-12"><span xml:lang="tr-TR">Merdivende ayak sesleri duyuldu.</span></p>
				<p class="Normal para-style-override-12"><span>—Lord St. Simon, belki işi tatlıya bağlamanız için sizi ikna edemem diye bir avukat tuttum. Benim başaramadığımı o başaracaktır sanırım.</span></p>
				<p class="Normal para-style-override-12"><span xml:lang="tr-TR">Kapı açıldı, bir erkekle bir kadın girdi.</span></p>
				<p class="Normal para-style-override-12"><span xml:lang="tr-TR">Holmes Lord’a döndü:</span></p>
				<p class="Normal para-style-override-12"><span>—Müsaade ediniz de size Bay ve Bayan Francis Hat Moulton’u takdim edeyim. Bayanı tanıyorsunuz zannederim.</span></p>
				<p class="Normal para-style-override-12"><span xml:lang="tr-TR">Kadınla erkek içeri girince Lord yerinden fırladı, eli yeleğinde, dimdik durdu. Hakaret görmüş bir asilzadenin vakur tavrını takınmıştı.</span></p>
				<p class="Normal para-style-override-12"><span xml:lang="tr-TR">Kadın ilerledi, elini uzattı.</span></p>
				<p class="Normal para-style-override-12"><span xml:lang="tr-TR">Lord başını kaldırıp bakmadı bile, kadının elini uzattığını görmezlikten geldi. Belki de daha iyi etti…</span></p>
				<p class="Normal para-style-override-12"><span xml:lang="tr-TR">Kadının yüzünde öyle mahzun, öyle mahzun, öyle cana yakın bir ifade vardı ki, Lord başını kaldırıp baksa derhal yumuşayacaktı.</span></p>
				<p class="Normal para-style-override-12"><span>—Bana dargınsınız Robert… Ne kadar darılsanız azdır… Hakkınız var.</span></p>
				<p class="Normal para-style-override-12"><span xml:lang="tr-TR">Lord St. Simon kükremesi bir sesle homurdandı:</span></p>
				<p class="Normal para-style-override-12"><span>—Rica ederim özür dilemeyin!</span></p>
				<p class="Normal para-style-override-12"><span>—Ama size karşı çok fena davrandığımı biliyorum, kaçmadan önce sizinle konuşmalıydım. Ama aklın başımda değildi, Frank’ı gördükten sonra ne yaptığını, ne yapacağını, ne yapacağını bilmiyordum. Şaşkındım… Kilisede düşüp bayılmadığıma şaşıyorum.</span></p>
				<p class="Normal para-style-override-12"><span xml:lang="tr-TR">Holmes müdahale etti:</span></p>
				<p class="Normal para-style-override-12"><span>—Bayan Moulton, sizi Lord’la yalnız bırakalım mı?</span></p>
				<p class="Normal para-style-override-12"><span xml:lang="tr-TR">Bay Moulton cevap verdi:</span></p>
				<p class="Normal para-style-override-12"><span>—Bana kalırsa bu meseleyi lüzumundan fazla gizledik. Bence bu işi artık bütün Avrupa, bütün Amerika bilmelidir.</span></p>
				<p class="Normal para-style-override-12"><span xml:lang="tr-TR">Kısa boylu, zayıf, yanık yüzlü, asabi halli bir adamdı.</span></p>
				<p class="Normal para-style-override-12"><span xml:lang="tr-TR">Bunun üzerine kadın:</span></p>
				<p class="Normal para-style-override-12"><span>—Öyleyse maceranızı başından sonuna kadar anlatayım, dedi.</span></p>
				<p class="Normal para-style-override-12"><span xml:lang="tr-TR">Frank’la babamın altın madeni aradığı dağda, McQuire kampından tanıştık. Anlaştık, sözleşip nişanlandık.</span></p>
				<p class="Normal para-style-override-12"><span xml:lang="tr-TR">Günlerden bir gün babam bir altın damarı buldu, bir çırpıda zengin oldu; Frank’ın araştırdığı yerlerde ise altın bulunamadı. Babam zenginleştikçe Frank fakirleşiyordu.</span></p>
				<p class="Normal para-style-override-12"><span xml:lang="tr-TR">Babam bir müddet sonra beni Frank’a vermekten vazgeçti, nişanı bozdu, beni San Fransisko’ya gönderdi.</span></p>
				<p class="Normal para-style-override-12"><span xml:lang="tr-TR">Frank benden vazgeçmiyordu. Beni seviyordu. Peşinden San Fransisko’ya geldi. Babamdan gizli buluşmaya başladık.</span></p>
				<p class="Normal para-style-override-12"><span xml:lang="tr-TR">Günlerden bir gün Frank:</span></p>
				<p class="Normal para-style-override-12"><span>—Ben gidiyorum, dedi.</span></p>
				<p class="Normal para-style-override-12"><span xml:lang="tr-TR">Korkarak sordum:</span></p>
				<p class="Normal para-style-override-12"><span>—Nereye gidiyorsun?</span></p>
				<p class="Normal para-style-override-12"><span>—Altın aramaya.</span></p>
				<p class="Normal para-style-override-12"><span>—Ne zaman geleceksin?</span></p>
				<p class="Normal para-style-override-12"><span>—Baban kadar zengin olduktan sonra… Gelip seni isteyeceğim. Zengin olmadan dönmem.</span></p>
				<p class="Normal para-style-override-12"><span>—Nasıl istersen.</span></p>
				<p class="Normal para-style-override-12"><span>—Beni bekleyeceğine söz veriyor musun?</span></p>
				<p class="Normal para-style-override-12"><span>—Veriyorum.</span></p>
				<p class="Normal para-style-override-12"><span xml:lang="tr-TR">Zengin olup dönünceye, kadar kendisini bekleyeceğime, başka kimseyle evlenmeyeceğime yemin ettim.</span></p>
				<p class="Normal para-style-override-12"><span xml:lang="tr-TR">Frank sordu:</span></p>
				<p class="Normal para-style-override-12"><span>—Neden hemen şimdi evlenmiyoruz? Evlenirsek daha rahat çalışırım. Zengin olup dönünce de kocan olarak seni isterim.</span></p>
				<p class="Normal para-style-override-12"><span xml:lang="tr-TR">Ben tereddüt ettim. O beni kandırdı. Razı oldum. Bir papazla anlaştık. Nikahımız kıyıldı. Frank ondan sonra gitti.</span></p>
				<p class="Normal para-style-override-12"><span xml:lang="tr-TR">Lord’un ağzı bir karış açık kaldı:</span></p>
				<p class="Normal para-style-override-12"><span>—Demek evliydiniz?</span></p>
				<p class="Normal para-style-override-12"><span>—Evet. Frank Montana’ya gitti. Arizona’da altın aradı, oradan New Mexico’ya geçtiğini duydum. Bir gün gazetelerde kara haberi okudum:</span></p>
				<p class="Normal para-style-override-12"><span xml:lang="tr-TR">Altın arayıcılar kampını Kızılderililer basmıştı, ölenler arasında Frank da vardı.</span></p>
				<p class="Normal para-style-override-12"><span xml:lang="tr-TR">Bu haber beni hasta etti, yatağa düştüm. Az kaldı ben de ölecektim. Babam verem oldum sandı, beni San Fransisko’nun bütün doktorlarına gösterdi.</span></p>
				<p class="Normal para-style-override-12"><span xml:lang="tr-TR">Tam bir sene Frank’tan hiçbir haber alamayınca öldüğüne tamamıyla kanaat getirdim.</span></p>
				<p class="Normal para-style-override-12"><span xml:lang="tr-TR">Bu sıralarda Lord St. Simon San Fransisko’ya geldi. Hep beraber Londra’ya gittik. Lord benimle evlenmek istedi, razı oldum. Babam dünden razıydı. Çok memnundu. Fakat için için gönlümde Frank’ın yerini hiçbir erkeğin tutamayacağını anlıyordum. Buna rağmen Lord’un aşkına karşılık verdim.</span></p>
				<p class="Normal para-style-override-12"><span xml:lang="tr-TR">Kiliseye giderken sadık bir eş olmak azmindeydim.</span></p>
				<p class="Normal para-style-override-12"><span xml:lang="tr-TR">Fakat kilisede Frank karşıma çıkınca ne hale geldiğini tasavvur edersiniz. Evvela hayal görüyorum. Frank’ın hortladığını görüyorum sandım. Daha dikkatli baktım. Hayır, gördüğüm hayal, hortlak değildi, karşımda Frank duruyor ve bakışlarıyla bana:</span></p>
				<p class="Normal para-style-override-12"><span xml:lang="tr-TR">Bana kavuştuğuna sevinmedin mi? diyordu.</span></p>
				<p class="Normal para-style-override-12"><span xml:lang="tr-TR">Nasıl oldu da o anda yere yığılmadım? Gözlerim karardı, başım döndü. Papazın sözleri beynimde arı gibi vızıldıyordu… Ne yapmalıydım? Nikahı geri mi bırakmalıydım? Kilisede rezalet çıkarabilir miydim?</span></p>
				<p class="Normal para-style-override-12"><span xml:lang="tr-TR">Peki ne yaptınız?</span></p>
				<p class="Normal para-style-override-12"><span xml:lang="tr-TR">Başımı kaldırıp yüzüne baktım.</span></p>
				<p class="Normal para-style-override-12"><span>—Tabii içinizden geçenleri anladı değil mi?</span></p>
				<p class="Normal para-style-override-12"><span>—Evet, anladığına emindim. Sol elinin işaret parmağını “sus” demek gibi ağzına yaklaştırdı.</span></p>
				<p class="Normal para-style-override-12"><span>—Siz de sustunuz.</span></p>
				<p class="Normal para-style-override-12"><span>—Elbette susacaktım…</span></p>
				<p class="Normal para-style-override-12"><span>—Sonra o ne yaptı?</span></p>
				<p class="Normal para-style-override-12"><span>—Bir kâğıt parçasına bir şeyler karaladığını fark ettim . . . bana yazıyordu . . . Yürüdüm, fakat nasıl yürüdüğümü bir ben, bir de Allah bilir…</span></p>
				<p class="Normal para-style-override-12"><span xml:lang="tr-TR">Nikahtan sonra geri döndük. Onun önünden geçerken elimden çiçek demetini düşürdüm. Eğilip aldı, demetle beraber bana yazdığı pusulayı da verdi. Bir satırlık yazıydı. Çağırınca gelmeni rica ediyordu… Ne yapacaktım? Tereddüt edemezdim. Asıl kocam oydu, onun dediğini yapmak vazifemdi.</span></p>
				<p class="Normal para-style-override-12"><span xml:lang="tr-TR">Eve gelince işi hizmetçime anlattım. Frank’ı Amerika’da tanımıştı.</span></p>
				<p class="Normal para-style-override-12"><span>—Sakın kimseye bir şey söyleme, empermabılımı hazırla, dedim.</span></p>
				<p class="Normal para-style-override-12"><span>—Merak etmeyin dedi.</span></p>
				<p class="Normal para-style-override-12"><span xml:lang="tr-TR">İşi Lord St. Simon’a anlatmalıydım, doğrusu buydu, fakat zor işti. Nikahtan biraz sonra ona eskiden evli olduğumu, kocama kilisede rastladığımı bir türlü söyleyemedim.</span></p>
				<p class="Normal para-style-override-12"><span>—Evvela kaçayım, sonra anlatır, durumu izah ederim diye düşündüm.</span></p>
				<p class="Normal para-style-override-12"><span xml:lang="tr-TR">Sofraya oturduk. On dakika sonra gözüm pencereye ilişti. Bir de ne göreyim: Francis bahçede dolaşıyordu.</span></p>
				<p class="Normal para-style-override-12"><span xml:lang="tr-TR">Başağrısı bahanesiyle kalktım, odama çıktım, empermablımı, şapkamı giyip gittim.</span></p>
				<p class="Normal para-style-override-12"><span xml:lang="tr-TR">Yolda yanıma bir kadın sokuldu, kulağıma Lord St. Simon’a dair bir şeyler fısıldadı… Anladım. Lordun da evlenmeden önce bir gönül macerası vardı. Ama kadının elinden bir an evvel kurtulup Francis’nin yanına koştum.</span></p>
				<p class="Normal para-style-override-12"><span xml:lang="tr-TR">Bir arabaya atlayıp Gordan Square’a gittik. Senelerden sonra asıl kocama kavuştum.</span></p>
				<p class="Normal para-style-override-12"><span xml:lang="tr-TR">Frank Kızılderililere esir düşmüş, kaçmaya muvaffak olmuş, San Fransisko’da kendisini öldü sanıp Londra’ya gittiğini öğrenmiş tam ikinci nikahın kıyılacağı gün buraya gelmiş.</span></p>
				<p class="Normal para-style-override-12"><span xml:lang="tr-TR">Francis Hat Moulton anlattı:</span></p>
				<p class="Normal para-style-override-12"><span>—Nikah ilanını gazetede gördüm. Kiminle evleneceğini, nikahın nerede kıyılacağını biliyordum ama nerede oturduğunu bilmiyordum. Bunun için kiliseye gitmek zorunda kaldım.</span></p>
				<p class="Normal para-style-override-12"><span xml:lang="tr-TR">Sözü yine Bayan Doran aldı:</span></p>
				<p class="Normal para-style-override-12"><span>—Frank’la ne yapmamız lazım geldiğini düşündük. Frank da Lord’a doğruyu söylemem taraftarıydı. Ben de bu fikirdeydim, ama utanıyordum. O derece utanıyordum ki, babama sağ olduğunu yazıp uzaklara kaçmak istiyordum.</span></p>
				<p class="Normal para-style-override-12"><span xml:lang="tr-TR">Sofra başında beni bekleyenleri düşündükçe deli oluyordum… Ama geri dönemeyecek, hakikati anlatamayacaktım.</span></p>
				<p class="Normal para-style-override-12"><span xml:lang="tr-TR">Bunun üzerine Frank, gelin elbiselerimi, eşyamı alıp sardı, kimsenin bulamayacağı bir yere attı… Eğer bu akşam Bay Holmes bize gelmeseydi yarın Paris’e hareket edecektik.</span></p>
				<p class="Normal para-style-override-12"><span xml:lang="tr-TR">Bay Holmes bizi nasıl buldu? Bunu bilemem. Fakat buldu, benim haksız, Frank’ın haklı olduğunu ispat etti. Ve büyük bir nezaketle açık konuştu:</span></p>
				<p class="Normal para-style-override-12"><span>—Eğer hüviyetinizi saklarsanız çok daha büyük bir suç işlemiş olursunuz! dedi.</span></p>
				<p class="Normal para-style-override-12"><span xml:lang="tr-TR">Bundan sonra teklif etti:</span></p>
				<p class="Normal para-style-override-12"><span>—Sizi Lord St. Simon’la yalnız görüştürmeni ister misiniz?</span></p>
				<p class="Normal para-style-override-12"><span xml:lang="tr-TR">Bu teklif reddedilmezdi. Bunun için kalkıp buraya geldik.</span></p>
				<p class="Normal para-style-override-12"><span xml:lang="tr-TR">Lord’a döndü:</span></p>
				<p class="Normal para-style-override-12"><span>—Robert, işte her şeyi olduğu gibi anlattım… Sizi üzdüğüme cidden müteessirim, ama bana artık “Kötü kadın” diyemezsiniz sanırım.</span></p>
				<p class="Normal para-style-override-12"><span xml:lang="tr-TR">Lord St. Simon hâlâ yumuşamamıştı. Kaşları hâlâ çatıktı:</span></p>
				<p class="Normal para-style-override-12"><span>—Mazur görünüz, dedi hususi işlerimi, hele aile meselelerimi herkesin önünde konuşmak âdedim değildir.</span></p>
				<p class="Normal para-style-override-12"><span>—Demek beni affetmiyorsunuz? Demek ayrılırken elimi sıkmayacaksınız?</span></p>
				<p class="Normal para-style-override-12"><span xml:lang="tr-TR">Lord elini uzattı, kendine uzatılan eli tutup sıktı:</span></p>
				<p class="Normal para-style-override-12"><span>—Madem ki istiyorsunuz, elinizi sıkarım.</span></p>
				<p class="Normal para-style-override-12"><span xml:lang="tr-TR"> Sherlock Holmes bunun üzerine söze karıştı:</span></p>
				<p class="Normal para-style-override-12"><span>—Yemeği burada, hep beraber yeriz diye ümit etmiştim.</span></p>
				<p class="Normal para-style-override-12"><span xml:lang="tr-TR">Lord St. Simon duraladı:</span></p>
				<p class="Normal para-style-override-12"><span>—Benden fazlasını istiyorsunuz. Vaziyetin bu şekil almasına boyun eğmekten başka çarem yoktu, fakat bu durumu kutlayamam ya! Şimdi müsaadenizle hepinize iyi bir gece temenni edip gideyim.</span></p>
				<p class="Normal para-style-override-12"><span xml:lang="tr-TR">Yerlere kadar eğilip hepimizi birden selamladı ve çıkıp gitti.</span></p>
				<p class="Normal para-style-override-12"><span xml:lang="tr-TR"> Sherlock Holmes karı kocaya baktı:</span></p>
				<p class="Normal para-style-override-12"><span>—Sizin davetimi kabul edeceğinizi umarım, dedi.</span></p>
				<p class="Normal para-style-override-12"><span xml:lang="tr-TR">Onlar kabul etti. Yiyip içtik.</span></p>
				<p class="Normal para-style-override-12"><span xml:lang="tr-TR">Misafirlerimiz gittikten sonra Holmes:</span></p>
				<p class="Normal para-style-override-12"><span>—Bu iş hayli enteresandı, dedi. Her şeyden önce anlaşılmaz görünen bir işin nasıl kolayca anlaşılır olduğunu ispat ediyor.</span></p>
				<p class="Normal para-style-override-12"><span xml:lang="tr-TR">Başlangıçta çok karışıktı. Hâlbuki kadın işi anlatınca her şey çözüldü. Fakat Lestrad’ın tahkikatı kadar acayip hiçbir şey de yoktur.</span></p>
				<p class="Normal para-style-override-12"><span>—Siz işin iç yüzünü daha başlangıçta anladınız mı?</span></p>
				<p class="Normal para-style-override-12"><span>—İki şey gözüme çarptı: Kız evvela sevine sevine evleniyordu. Sonra, kilise dönüşü pişman olmuş göründü.</span></p>
				<p class="Normal para-style-override-12"><span>—Demek kilisede bir şey olmuştu?</span></p>
				<p class="Normal para-style-override-12"><span>—Tamam. Fakat ne olmuştu? Yanında kocası bulunduğuna göre kimseyle konuşamazdı.</span></p>
				<p class="Normal para-style-override-12"><span>—Ama birini görmüş olabilirdi.</span></p>
				<p class="Normal para-style-override-12"><span>—Bu da tamam. Rastladığı kimse de herhalde Amerikalıydı, çünkü burada, onu evlenmekten caydıracak kadar üstünde nüfuzu olan birini tanımasına vakit yoktu, Londra’da uzun müddet oturmamıştı.</span></p>
				<p class="Normal para-style-override-12"><span xml:lang="tr-TR">Nihayet kilisede bir Amerikalıya rastladığı neticesine vardım.</span></p>
				<p class="Normal para-style-override-12"><span>—Bu Amerikalı kimdi?</span></p>
				<p class="Normal para-style-override-12"><span>—Tamam, kızın üzerinde neden bu derece nüfuzu vardı? Yoksa kız metresi miydi? Karısı da olabilirdi. Kızın dağlarda, başıboş, keyfine buyruk büyüdüğünü biliyorduk.</span></p>
				<p class="Normal para-style-override-12"><span xml:lang="tr-TR">Lord St. Simon kilisedeki adamdan, karısının buketi düşürdüğünden keyfi kaçtığından, hizmetçiyle konuşmasından bahsedince her şeyi anladım. Ortada artık hiçbir sır kalmamıştı:</span></p>
				<p class="Normal para-style-override-12"><span xml:lang="tr-TR">Kız bir adama kaçmıştı, o adamın ya metresi veya karısıydı. Karısı olması ihtimali çok daha kuvvetliydi.</span></p>
				<p class="Normal para-style-override-12"><span xml:lang="tr-TR">Şakağımı kaşıdım:</span></p>
				<p class="Normal para-style-override-12"><span>—Bütün bunları anladım, fakat onları nasıl buldunuz?</span></p>
				<p class="Normal para-style-override-12"><span>Holmes gülümsedi:</span></p>
				<p class="Normal para-style-override-12"><span>—İşin en güç tarafı buydu, bereket versin ipucunu Lestrad verdi. Elindeki vesikanın kıymetini takdir edemedi. Kâğıttaki bilgiler mühimdi, fakat Londra’nın en lüks otellerinden birinin fatura kağıdına yazılmış olması daha mühimdi.</span></p>
				<p class="Normal para-style-override-12"><span xml:lang="tr-TR">Şaşmadım dersem yalan söylerim.</span></p>
				<p class="Normal para-style-override-12"><span>—Londra’nın en lüks otelinin fatura kağıdı olduğunu nasıl anladınız?</span></p>
				<p class="Normal para-style-override-12"><span>—Fiyatların çok yüksek oluşundan. Sekiz şiling yatak, sekiz pens bir kadeh posto lüks tarifedir.</span></p>
				<p class="Normal para-style-override-12"><span>—Bunun için lüks otelleri aradınız?</span></p>
				<p class="Normal para-style-override-12"><span>—Tamam, Londra’da lüks otel sayısı çok değildir. Vorthumburlana bulvarındaki otelde müşteri defterine baktım, Francis H. Monlton adında bir Amerikalının dün odasını boşalttığını gördüm. Kapıya not bırakmıştı, mektup gelirse Gordon Square’da 226 numaraya göndereceklerdi:</span></p>
				<p class="Normal para-style-override-12"><span xml:lang="tr-TR">Hemen o adrese gittim, talihim varmış çifte kumruları buldum.</span></p>
				<p class="Normal para-style-override-12"><span xml:lang="tr-TR">Kendilerine babacan bir şekilde nasihat ettim. Hüviyetlerini gizleyip kaçmalarının, sahte bir isim altında yaşamalarının doğru olmadığını anlattım. Bu ne kendileri için doğru yoldu ne de Lord için doğru olurdu. Tavsiye ederim, St. Simon’la evimde görüşürüz dedim . . . ve bildiğiniz gibi onları burada yüzleştirdim.</span></p>
				<p class="Normal para-style-override-12"><span>—Ama netice iyi olmadı, Lord kibar davranmadı.</span></p>
				<p class="Normal para-style-override-12"><span xml:lang="tr-TR">Holmes gülümsedi:</span></p>
				<p class="Normal para-style-override-12"><span>—Uzun zaman kur yapıp nikahlandıktan sonra, hem karınız hem de büyük bir servet elinizden gitse, siz de kibar davranamazdınız Watson… Lorda acımak lazımdır. Allah kimseyi onun durumuna düşürmesin.</span></p>
				<p class="Normal para-style-override-12"><span>—Amin!</span></p>
				<p class="Normal para-style-override-12"><span>—Watson, kemanımı verin. Bu sonbahar gecesini ahenkli, şairane geçirelim!...</span></p>
				<p class="Normal para-style-override-12"/>
				<p class="Normal para-style-override-12"/>
				<p class="Normal para-style-override-12"/>
				<p class="Normal para-style-override-12"/>
				<p class="Normal para-style-override-12"/>
				<p class="Normal para-style-override-12"/>
				<p class="Normal para-style-override-12"/>
				<p class="Normal para-style-override-12"/>
				<p class="Normal para-style-override-12"/>
				<p class="Normal para-style-override-12"/>
				<p class="Normal para-style-override-12"/>
				<p class="Normal para-style-override-12"/>
				<p class="Normal para-style-override-12"/>
				<p class="Normal para-style-override-12"/>
				<p class="Normal para-style-override-12"/>
				<p class="Normal para-style-override-12"/>
				<p class="Normal para-style-override-12"/>
				<p class="Normal para-style-override-12"/>
				<p class="B-l-m-Ba-l---" id="toc_marker-3" xml:lang="tr-TR">3 - KEHRİBAR PİPO</p>
				<p class="Normal"><span>Sherlock Holmes keyif için sokağa çıkan, keyif için gezen bir insan değildir. Tanıdığım en kuvvetli insandır, fevkalâde boks bilir. Fakat lüzumsuz yere vücudu yormanın enerji israfından başka bir şey olmadığı kanaatindedir.</span></p>
				<p class="Normal para-style-override-12"><span xml:lang="tr-TR">Ama iş icabı hareket etmeye, yürümeye, enerji sarfına başladığı zaman da yorulmak bilmez.</span></p>
				<p class="Normal para-style-override-12"><span xml:lang="tr-TR">O gün hava çok güzeldi, ilkbahar vaktinden evvel gelmişti. Öğleden sonra huyundan vazgeçen Holmes:</span></p>
				<p class="Normal para-style-override-12"><span>—Haydi gezmeye gidelim, dedi.</span></p>
				<p class="Normal para-style-override-12"><span xml:lang="tr-TR">Hem hayret, hem sevinçle sordum:</span></p>
				<p class="Normal para-style-override-12"><span>—Nereye gidelim?</span></p>
				<p class="Normal para-style-override-12"><span>—Hyde Parkta dolaşalım.</span></p>
				<p class="Normal para-style-override-12"><span>—Olur.</span></p>
				<p class="Normal para-style-override-12"><span xml:lang="tr-TR">Parka gittik, her yer yeşeriyor, dallar tomurcuklanıyordu. Tam iki saat yürümek zevki için yürüdük. Birbirini pek iyi tanıyan, daima beraber olan iki insan gibi, hiç konuşmadan yürüyorduk.</span></p>
				<p class="Normal para-style-override-12"><span xml:lang="tr-TR">Eve döndüğümüz zaman saat beşti.</span></p>
				<p class="Normal para-style-override-12"><span xml:lang="tr-TR">Uşak bizi kapıda karşıladı:</span></p>
				<p class="Normal para-style-override-12"><span>—Sizi biri aradı, dedi.</span></p>
				<p class="Normal para-style-override-12"><span xml:lang="tr-TR">Holmes yüzüme sitemli baktı:</span></p>
				<p class="Normal para-style-override-12"><span>—Boş yere gezmeye gitmek işte böyledir.</span></p>
				<p class="Normal para-style-override-12"><span xml:lang="tr-TR">Sonra uşağa sordu:</span></p>
				<p class="Normal para-style-override-12"><span>—Beni arayan insan gitti mi?</span></p>
				<p class="Normal para-style-override-12"><span>—Gitti efendim.</span></p>
				<p class="Normal para-style-override-12"><span>—İçeri buyurun demedin mi?</span></p>
				<p class="Normal para-style-override-12"><span>—Dedim efendim.</span></p>
				<p class="Normal para-style-override-12"><span>—Girmedi mi?</span></p>
				<p class="Normal para-style-override-12"><span>—Girdi efendim.</span></p>
				<p class="Normal para-style-override-12"><span>—Ne kadar bekledi?</span></p>
				<p class="Normal para-style-override-12"><span>—Yarım saat kadar.</span></p>
				<p class="Normal para-style-override-12"><span>—Nasıl bir adamdı?</span></p>
				<p class="Normal para-style-override-12"><span>—Çok asabi, çok heyecanlıydı. Odaya girdikten sonra hiç oturmadı, hep dolaştı. Kapının önünde beklediğimden ayak seslerini duyuyordum. Nihayet çıkıp:</span></p>
				<p class="Normal para-style-override-12"><span>—Bu adamın geleceği yok!... diye haykırdı.</span></p>
				<p class="Normal para-style-override-12"><span>—Sen ne yaptın?</span></p>
				<p class="Normal para-style-override-12"><span>—Biraz daha bekleyin, nerede ise gelir, dedim.</span></p>
				<p class="Normal para-style-override-12"><span>—Öyle çıkıp biraz hava alayım, yoksa boğulacağım. Biraz sonra tekrar gelirim, dedi.</span></p>
				<p class="Normal para-style-override-12"><span xml:lang="tr-TR">Ve çıkıp gitti.</span></p>
				<p class="Normal para-style-override-12"><span xml:lang="tr-TR">Holmesle beraber eve girdik. Holmes söyleniyordu:</span></p>
				<p class="Normal para-style-override-12"><span>—Bu işi kaçırdıksa yanarım. Watson, işsizlikten canım sıkılıyordu. Adamın haline bakılırsa bana önemli bir iş getirmişe benziyor.</span></p>
				<p class="Normal para-style-override-12"><span xml:lang="tr-TR">Birden durdu:</span></p>
				<p class="Normal para-style-override-12"><span>—A! Bu pipo benim değil. Piposunu unutmuş. Funda toprağı bir pipo, ucu da kehribar. Londra’da ucu kehribar ağızlık kaç kişide vardır? Eğer içinde sinek varsa, kehribar hakikidir derler. Al sana bir ticaret konusu: Sahte kehribarın içinesahte sinek koyup hakiki diye satmak!</span></p>
				<p class="Normal para-style-override-12"><span xml:lang="tr-TR">Holmes gülümsedi:</span></p>
				<p class="Normal para-style-override-12"><span>—Bize gelen zatın ne derece perişan halde olduğu, çok değer verdiği piposunu unutmasından belli.</span></p>
				<p class="Normal para-style-override-12"><span>—Büyük değer verdiğini nereden biliyorsunuz?</span></p>
				<p class="Normal para-style-override-12"><span>—Bu pipoların fiatu yedi silin altı penstir. Bu pipo iki kere tamir edilmiş. Bir kere tahtası, bir kerede kehribarı… Dikkat edin, kırılan yerler gümüş çemberle tutturulmuş. Astarı yüzünden pahalı bir tamir; Çünkü bu gümüş çemberler yedi şilin altı pense alınmaz. Yenisini alacak yerde avuç dolusu paraya tamir ettiren biri piposuna büyük değer veriyor demektir.</span></p>
				<p class="Normal para-style-override-12"><span>—Daha başka?</span></p>
				<p class="Normal para-style-override-12"><span xml:lang="tr-TR">Holmes pipoyu evirip çeviriyor, sessiz düşünceli bakıyordu.</span></p>
				<p class="Normal para-style-override-12"><span xml:lang="tr-TR">Havaya kaldırdı ve işaret parmağıyla, kemik muayene eden bir profesör gibi, pipoya vurdu.</span></p>
				<p class="Normal para-style-override-12"><span>—Saat ve kundura bağından sonra pipoların kendilerine mahsus bir hüviyetleri vardır. Ama bu pipoda emareler hem net değil, hemde önemli değil.</span></p>
				<p class="Normal para-style-override-12"><span>—Bu pipodan ne anladınız?</span></p>
				<p class="Normal para-style-override-12"><span>—Sahibinin solak kuvvetli bir adam olduğunu anladım. Sağlam dişleri var, ama kendine bakmıyor ve hasis davranmak lüzumunuda hissetmiyor.</span></p>
				<p class="Normal para-style-override-12"><span xml:lang="tr-TR">Holmes bunları laf olsun diye söyler gibi, kayıtsız bir tavırla söylüyor, bana da, dinleyip dinlemediğimi kavramak için gözucuyla bakıyordu.</span></p>
				<p class="Normal para-style-override-12"><span xml:lang="tr-TR">Omuz silktim:</span></p>
				<p class="Normal para-style-override-12"><span>—Yedi şilinglik pipo içen bir adam zengin midir sanıyorsunuz?</span></p>
				<p class="Normal para-style-override-12"><span>—Piposunu lamba veya havagazından yakmayı huy edinmiş. Bakın: Bir tarafı kavruk. Kibrit böyle hasar yapmaz. Kimse kibriti lülenin kenarına tutmaz ve kimse, lüleyi kavurmadan piposunu lamba veya havagazından yakamaz. Lülenin sağ tarafı kavrulduğuna göre, demek ki, sahibi solak.</span></p>
				<p class="Normal para-style-override-12"><span xml:lang="tr-TR">Kolundan tutup beni lambanın yanına götürdü:</span></p>
				<p class="Normal para-style-override-12"><span>—Piponuzu lambaya yaklaştırın. Solak olmadığınız için piponuzun sol tarafını aleve tutarsınız. Piponuzun sağ tarafı bazen tesadüfen aleve raslar, ama kavrulacak kadar değil. Fakat bu piponun yalnız sağ tarafı kavrulmuş. Kehribar da ısırıla ısırıla yenmiş kemirilmiş. Demek ki, pipoyu içen sağlam dişli kuvvetli enerjik bir insan.</span></p>
				<p class="Normal para-style-override-12"><span xml:lang="tr-TR">Merdivenlerde bir ayak sesi duyuldu, holmes kulak kabarttı:</span></p>
				<p class="Normal para-style-override-12"><span>—İşte geliyor. Pipodan daha enteresan bir şey inceleyeceğiz.</span></p>
				<p class="Normal para-style-override-12"><span xml:lang="tr-TR">Biraz sonra kapı açıldı, salona uzun boylu biri girdi. Sade fakat zarif giyimliydi: Koyu gri elbise, kahverengi fötr şapka. Belki otuzu geçkindi ama hiç göstermiyordu. Biraz mahçup bir tavırla:</span></p>
				<p class="Normal para-style-override-12"><span>—Özür dilerim, diye söze başladı. Kapıyı vurmadan girdim, halbuki kapıyı vurmam lazımdı dedi. Uykusuzluk insanın asabını çok çalışmaktan, hatta çok eğlenmekten daha fazla bozar.</span></p>
				<p class="Normal para-style-override-12"><span xml:lang="tr-TR">Genç adama yaklaştı:</span></p>
				<p class="Normal para-style-override-12"><span>—Size ne yardımım dokunabilir?</span></p>
				<p class="Normal para-style-override-12"><span>—Sizden akıl danışmaya geldim. Ne yapacağımı bilemiyorum, halbuki hayatım mahvoluyor.</span></p>
				<p class="Normal para-style-override-12"><span>—Size dedektif sıfatıyla mı yardım edeceğim?</span></p>
				<p class="Normal para-style-override-12"><span>—Hayır, sade dedektif olarak değil. Mantığı kuvvetli, aynı zamanda kibar bir insanın fikrine muhtacım. Bana yol göstermenizi rica edeceğim.</span></p>
				<p class="Normal para-style-override-12"><span xml:lang="tr-TR">Kesik kesik konuşuyordu. Söyleyeceklerini söylemek de onun için azaptı ve konuşmak için kendini zorluyordu. Bunu hissettim.</span></p>
				<p class="Normal para-style-override-12"><span>—Mesela çok nazik, diye devam etti. İnsan yabancılara aile işlerini anlatmak istemez. Bugüne kadar yüzlerini görmediğim iki erkeğe karımdan bahsetmek ağrıma gidiyor. Bahsetmek zorunda kalmak çok acı… ama artık dayanamıyacağım.</span></p>
				<p class="Normal para-style-override-12"><span xml:lang="tr-TR"> Sherlock Holmes:</span></p>
				<p class="Normal para-style-override-12"><span>—Muhterem Bay Grant Munro…</span></p>
				<p class="Normal para-style-override-12"><span xml:lang="tr-TR">Deyince adam yerinden fırladı: </span></p>
				<p class="Normal para-style-override-12"><span>—İsmimi nereden biliyorsunuz? Diye haykırdı.</span></p>
				<p class="Normal para-style-override-12"><span xml:lang="tr-TR">Holmes tatlı tatlı gülümsedi:</span></p>
				<p class="Normal para-style-override-12"><span>—Hüviyetinizi saklamak istiyorsanız şapkanızın içine isminizi yazdırmayın veya konuştuğunuz kimseye şapkanızın iç tarafını göstermeyin…</span></p>
				<p class="Normal para-style-override-12"><span xml:lang="tr-TR">Şimdi hemen şunu ilave edeyim: Biz, yani dostumla ben, bu odada bir çok sır dinledik ve bir çok dertli insanın derdini gidermeye muvaffak olduk. Şans bize yardım etti. Sizin de derdinize çare bulacağımızı ümit ederim.</span></p>
				<p class="Normal para-style-override-12"><span xml:lang="tr-TR">Belki kaybedecek zaman yoktur, sizi üzen meseleyi hemen anlatmanızı rica ederim.</span></p>
				<p class="Normal para-style-override-12"><span xml:lang="tr-TR">Bay Munro büyük bir acı hissediyormuş gibi, yine şakaklarını sıktı. Hal ve tavrından, yüzündeki ifadeden, geveze olmadığı, derdini dökmektense, saklamayı tercih eden bir nsan olduğu belliydi.</span></p>
				<p class="Normal para-style-override-12"><span xml:lang="tr-TR">Nihayet sıkılganlığı bir yana bırakıp anlatmaya başladı:</span></p>
				<p class="Normal para-style-override-12"><span>—Mesele şu Bay Holmes: Ben üç senelik evliyim. Üç sene karım beni, ben karımı sevdik ve az karı kocaya nasip olan mesut bir ömür sürdük. Her hususta anlaşıyorduk. Sözlerimiz, düşünceleriniz, zevklerimiz aynıydı.</span></p>
				<p class="Normal para-style-override-12"><span xml:lang="tr-TR">Şimdi ise, yani geçen. Pazartesi gününden beri, aramıza bir engel girdi. Karımın hayatında, zihninde bilmediğim, tanımadığım, kavrayamadığım bir şey var. Birbirimize yabancıyız. Bunun sebebini öğrenmek istiyorum.</span></p>
				<p class="Normal para-style-override-12"><span xml:lang="tr-TR">Biraz sustu, soluk aldı:</span></p>
				<p class="Normal para-style-override-12"><span>—Daha fazlasını anlatmadan, daha ileriye gitmeden önce şunu iyi biliniz ki, Bay Holmes, Effie beni seviyor. Bu hususta hiçbir şüpheniz olmasın. Effie beni bütün kalbiyle, bütün ruhuyla seviyor. Beni dün, bugünden fazla sevmemiştir, dün ne kadar seviyorsa, bugün de o kadar sevdiğine eminim. Bu münakaşa kabul etmez bir hakikattir. Bir erkek bir kadının kendisini sevip sevmediğini pekala bilir. Fakat aramızda bir sır var, bu sır aydınlanmadan eskisi gibi olamayacağız.</span></p>
				<p class="Normal para-style-override-12"><span xml:lang="tr-TR">Holmes biraz sabırsızlandı:</span></p>
				<p class="Normal para-style-override-12"><span>—Vak’aları anlatınız. Bay Munro!</span></p>
				<p class="Normal para-style-override-12"><span>—Size bildiğim kadar Effie’nin hayatını anlatacağım. Onu tanıdığım zaman dul kalmıştı. Gençti, ancak yirmi beş yaşındaydı. O zaman ismi Bayan Hebron’du. Çocukken Amerika’ya gitmiş Atlanta şehrinde oturmuş ve bir hayli müekkili olan Hebron’la orada evlenmişti. Bir çocukları olmuş ve sarı humma salgınında kocası da çocuğu da ölmüş. Ölüm ilmübaberlerini gördüm.</span></p>
				<p class="Normal para-style-override-12"><span xml:lang="tr-TR">Kocasıyla çocuğunu kaybettikten sonra Amerika’da oturmak istemeyen Effie, Middlesex’e geldi. Pirmer’de ihtiyar teyzesinin yanına yerleşti. Kocasından 4500 sterlin kalmıştı, bunu yüzde yedi faizle işletiyordu.</span></p>
				<p class="Normal para-style-override-12"><span xml:lang="tr-TR">Effie’ye tanıdığım zaman Pinner’e geleli altı ay olmuştu. birbirimizi görür görmez birbirimize aşık olduk ve birkaç hafta içinde evlendik.</span></p>
				<p class="Normal para-style-override-12"><span>—Affedersiniz Bay Munro mesleğiniz?</span></p>
				<p class="Normal para-style-override-12"><span>—Şerbetçi otu satarım. Toptancıyım.</span></p>
				<p class="Normal para-style-override-12"><span>—Tekrar af dilerim. Kazancınız?</span></p>
				<p class="Normal para-style-override-12"><span>—Senede yedi sekiz yüz sterlin gelirim vardır. Geçim bakımından rahatız.</span></p>
				<p class="Normal para-style-override-12"><span>—Nerede oturuyorsunuz?</span></p>
				<p class="Normal para-style-override-12"><span>—Norbury’de seneliği seksen liraya bir villa kiraladık. Hem Londra’ya yakın, hem de sayfiye sayılır. Biraz yukarımızda bir küçük otel, iki ev ve tam karşımızdaki arsada da bir köşk vardır… Ta istasyona kadar başka hiçbir binaya rastlanmaz.</span></p>
				<p class="Normal para-style-override-12"><span xml:lang="tr-TR">Senenin muayyen mevsiminde şehre inerim, fakat yazın işlerim hafifler. Köşkümüzde, karımla baş başa mesuttuk… Bu meseleye kadar aramıza bir gölge dahi girmedi.</span></p>
				<p class="Normal para-style-override-12"><span>—Tekrar affınızı dileyeceğim, karınızın parası…</span></p>
				<p class="Normal para-style-override-12"><span>—Evet, onu söyleyeyim. Evlendiğimiz vakit karım bütün parasını bana verdi. Ben istemedim. İşlerim bozulacak olursa, güç duruma düşeriz dedim. Fakat karım ısrar etti. Ben de parasını kendi sermayeme kattım.</span></p>
				<p class="Normal para-style-override-12"><span xml:lang="tr-TR">Bir buçuk ay evvel, karım:</span></p>
				<p class="Normal para-style-override-12"><span>—Jack, dedi, paramı sana verdiğim zaman, ihtiyacım olduğu gün benden bir miktarını geri isteyebilirsin demiştin, dedi.</span></p>
				<p class="Normal para-style-override-12"><span>—Tabii, dedim, para senin.</span></p>
				<p class="Normal para-style-override-12"><span>—Öyleyse bana yüz sterlin lazım.</span></p>
				<p class="Normal para-style-override-12"><span xml:lang="tr-TR">Şaşmadım dersem yalan söylemiş olurum. Fakat belki kendine elbise veya başka bir şey almak istiyor diye düşündüm ve sordum:</span></p>
				<p class="Normal para-style-override-12"><span>—Yüz sterlin’i ne yapacaksın?</span></p>
				<p class="Normal para-style-override-12"><span xml:lang="tr-TR">Her zamanki neşeli gülüşüyle güldü:</span></p>
				<p class="Normal para-style-override-12"><span>—Benim bankerim olacağını söylemiştin. </span></p>
				<p class="Normal para-style-override-12"><span xml:lang="tr-TR">Bankerler sual sormaz.</span></p>
				<p class="Normal para-style-override-12"><span>—Yüz sterlin’e sahiden ihtiyacın varsa veririm.</span></p>
				<p class="Normal para-style-override-12"><span>—Sahiden ihtiyacım var.</span></p>
				<p class="Normal para-style-override-12"><span>—İhtiyacının ne olduğunu söylemeyecek misin?</span></p>
				<p class="Normal para-style-override-12"><span>—Bugün söyleyemem Jack, ama bir gün belki söylerim.</span></p>
				<p class="Normal para-style-override-12"><span xml:lang="tr-TR">Fazla ısrar etmedim. Fakat aramıza ilk defa bir sır girmişti. Karım ilk defa benden bir şey saklıyordu. Bir çek yazdım ve bu işin üstünde fazla durmadım. Belki de bu işin asıl meseleyle ilgisi yoktur ama anlatmayı uygun buldum.</span></p>
				<p class="Normal para-style-override-12"><span xml:lang="tr-TR">Bizden biraz ilerde bir villa daha var demiştim. Bizim villayı o villadan bir arsa ayırmaktadır, fakat o villaya önümüzden geçen yoldan sapıp, dar bir sokaktan gidilir. Villanın arkası da güzel bir çamlıktır.</span></p>
				<p class="Normal para-style-override-12"><span xml:lang="tr-TR">Ağaçları sevdiğim için sık sık o çamlığa gider dolaşırım. Sekiz ay villada kimseyi görmedik. Villa boştu, bu güzelköşkün boş durması yazıktı.</span></p>
				<p class="Normal para-style-override-12"><span xml:lang="tr-TR">Pazartesi akşamı çamlığa giderken dar sokakta bir yük arabası gördüm. Villanın kapısı önünde eşyalar yığılmıştı. Anlaşıldı, villa nihayet kiralanmıştı. Yürüdüm, geçtim, akşam dönüp baktım. Acaba villayı tutanlar ne biçim insanlar! Ben köşke bakarken üst kat pencerelerinden birinde birinin beni gözlediğini sezdim.</span></p>
				<p class="Normal para-style-override-12"><span xml:lang="tr-TR">Beni gözleyen adamın yüzünde ne vardı bilmem ama, tüylerim ürperdi Bay Holmes. Aramızda hayli mesafe olduğu için, yüzü iyi göremiyordum. Fakat bu yüzün anormal, insanlık dışı bir yüz olduğunu hissediyordum. Bu hissinde yanılmış olabilirim. Beni gözleyenin kim olduğunu daha, yakından, daha iyi görebilmek için geri döndüm, ama yüz o anda pencerenin önünden çekildi, gözümden kayboldu: O kadar çabuk ve ansızın kaybolmuştu ki, sanki biri tutup penceresinin önünden odanın karanlığına çekmişti…</span></p>
				<p class="Normal para-style-override-12"><span xml:lang="tr-TR">Beş dakika durup hislerimi inceledim, düşündüm. Pencereden gördüğüm yüz kadın yüzümüydü yoksa erkek yüzü mü? Bunu anlayamamıştım.</span></p>
				<p class="Normal para-style-override-12"><span xml:lang="tr-TR">Fark ettiğim bir şey vardı: Yüzün rengi. Bu sapsarı donuk, korkunç bir surattı. O kadar merak ettim ki, köşkü kiralayanların kimler olduğunu öğrenmek için kapıyı çaldım.</span></p>
				<p class="Normal para-style-override-12"><span xml:lang="tr-TR">Kapıyı hemen açtılar. Karşıma bir deri bir kemik asık yüzlü, uzun boylu bir kadın çıktı.</span></p>
				<p class="Normal para-style-override-12"><span>—Ne istiyorsunuz? Diye sordu.</span></p>
				<p class="Normal para-style-override-12"><span xml:lang="tr-TR">Şivesi güney şivesiydi.</span></p>
				<p class="Normal para-style-override-12"><span xml:lang="tr-TR">Evimi gösterdim:</span></p>
				<p class="Normal para-style-override-12"><span>—Komşunuzum, dedim. Yeni taşındığınızı gördüm, bir şeye ihtiyacınız olup olmadığını anlamaya geldim.</span></p>
				<p class="Normal para-style-override-12"><span>—Ya!... Bir şeye ihtiyacımız olursa size haber veririz.</span></p>
				<p class="Normal para-style-override-12"><span xml:lang="tr-TR">Kapıyı suratıma kapatıverdi.</span></p>
				<p class="Normal para-style-override-12"><span xml:lang="tr-TR">Bu kaba muameleye canım sıkıldı, eve döndüm. Bütün gece, düşünmemeye gayret ettiğim halde, pencerede gördüğüm sarı suratlı, kadının kaba muamelesi gözlerimin önünden gitmedi.</span></p>
				<p class="Normal para-style-override-12"><span xml:lang="tr-TR">Karıma sarı surattan bahsetmemeye karar verdim: Karım asabidir, çabuk heyecanlanır. Gördüğüm şey hoş bir manzara değildi, onu sinirlendirmekle mana yoktu.</span></p>
				<p class="Normal para-style-override-12"><span xml:lang="tr-TR">Yalnız yatarken villanın tutulduğunu haber verdim.</span></p>
				<p class="Normal para-style-override-12"><span xml:lang="tr-TR">Hiçbir şey söylemedi.</span></p>
				<p class="Normal para-style-override-12"><span xml:lang="tr-TR">Uykum çok ağırdır. Aile arasında benim top atılsa duymayacağım meşhur söz olmuştur. Sahiden de geceleri hiçbir şey beni uyandıramaz.</span></p>
				<p class="Normal para-style-override-12"><span xml:lang="tr-TR">O gece yeni tutulan villada gördüğüm sarı suratın hayaliyle mi veya herhangi başka bir sebepten mi nedir, derin uyuyamadım. Uykunun arasında, rüyada görür gibi, karımın kalktığını, giyindiğini, mantosunu şapkasını giydiğini gördüm.</span></p>
				<p class="Normal para-style-override-12"><span xml:lang="tr-TR">Ağzımı açacak, bu saatte neden giyindiğini soracak, hatta çıkışacaktım; bu sırada gözüm mu mum aydınlattığı yüzüne ilişti.</span></p>
				<p class="Normal para-style-override-12"><span xml:lang="tr-TR">Hayret ve korkudan dilim tutuldu.</span></p>
				<p class="Normal para-style-override-12"><span xml:lang="tr-TR">Onu hiç böyle görmemiştim, onun bu hale gelebileceğini tasavvur edemezdim:</span></p>
				<p class="Normal para-style-override-12"><span xml:lang="tr-TR">Karımın yüzü ölü gibi sarıydı. Soluk soluğa nefes alıyordu. Uyanmadığına emin olmak için arada bir yatağını gözleyerek mantosunu giyiyordu.</span></p>
				<p class="Normal para-style-override-12"><span xml:lang="tr-TR">Kımıldamadım, uyur gibi nefes aldım. İşi rahatladı, usulca odadan çıktı.</span></p>
				<p class="Normal para-style-override-12"><span xml:lang="tr-TR">Biraz sonra br gıcırtı duydum. Sokak kapısı açıldı. Yatağında doğruldum, rüya görmediğime kanaat getirmek için kolumu çimdiklerdim. Sonra saate baktım: Üçtü.</span></p>
				<p class="Normal para-style-override-12"><span xml:lang="tr-TR">Sabahın üçünde karımın sokakta ne işi olabilirdi?</span></p>
				<p class="Normal para-style-override-12"><span xml:lang="tr-TR">Yirmi dakika bunu düşündüm, düşündükçe mana veremedim. Bu izah edilemez, olağanüstü bir şeydi.</span></p>
				<p class="Normal para-style-override-12"><span xml:lang="tr-TR">Yirmi dakika sonra sokak kapısı tekrar açılıp kapandı. Merdivende ayak sesleri duyuldu.</span></p>
				<p class="Normal para-style-override-12"><span xml:lang="tr-TR">Yatak odasına girer girmez sordum:</span></p>
				<p class="Normal para-style-override-12"><span>—Nereye gittim Effşe?</span></p>
				<p class="Normal para-style-override-12"><span xml:lang="tr-TR">Sesimi duyunca iliklerine kadar ürperdi, haykırmamak için kendini güç tuttu… onun bu hali beni büsbütün çileden çıkardı: Demek ki, kabahatliydi.</span></p>
				<p class="Normal para-style-override-12"><span xml:lang="tr-TR">Karım açık sözlü, gizli kapaklı hiçbir şey yapmayan bir kadındı… Kendi odasına hırsız gibi girmesi, kocasının uyandığını görünce korkması, haykırmamak için kendimi güç tutması korkunçtu?</span></p>
				<p class="Normal para-style-override-12"><span xml:lang="tr-TR">Sinirli sinirli güldü:</span></p>
				<p class="Normal para-style-override-12"><span>—Uyandın mı Jack?... Kulağının dibinde top atsalar uyanmazsın sanıyordum…</span></p>
				<p class="Normal para-style-override-12"><span xml:lang="tr-TR">Hiddetim artıyordu, tekrar ettim:</span></p>
				<p class="Normal para-style-override-12"><span>—Nereye gittin?</span></p>
				<p class="Normal para-style-override-12"><span xml:lang="tr-TR">Serinkanlı söylendi:</span></p>
				<p class="Normal para-style-override-12"><span>—Şaşmakta haklısın…</span></p>
				<p class="Normal para-style-override-12"><span xml:lang="tr-TR">Mantosunun düğmelerini çözerken ellerinin titrediğini görüyordum. Devam etti:</span></p>
				<p class="Normal para-style-override-12"><span>—Ömründe böyle bir şey yapmış değilim. Buğulur gibi oldum, açık havaya ihtiyacım vardı. Eğer sokağa çıkmasaydım boğulacaktım. Biraz kapının önünde durdum, şimdi iyiyim.</span></p>
				<p class="Normal para-style-override-12"><span xml:lang="tr-TR">Konuşurken başını kaldırıp yüzüme bakmıyordu, sesinde de her zamanki ahenk yoktu.</span></p>
				<p class="Normal para-style-override-12"><span xml:lang="tr-TR">Yalan söylediğine emindim. Cevap vermedim. İçime kurt düşmüş yüreğime şüphe girmişti. Üzgün ve hiddetli, arkamı dönüp yattım.</span></p>
				<p class="Normal para-style-override-12"><span xml:lang="tr-TR">Karımın benden sakladığı neydi? Nereye gitmişti? Bunları öğrenmeden rahat edemeyeceğimi hissediyordum. Fakat her kere yalan söylediğinden, tekrar bir şey sormadım.</span></p>
				<p class="Normal para-style-override-12"><span xml:lang="tr-TR">Bütün gece, hakikati meydana çıkarıp saadetimizi bozmayacak bir hal çaresi bulmaya çalıştım, bulamadım.</span></p>
				<p class="Normal para-style-override-12"><span xml:lang="tr-TR">O gün şehre gidecektim, fakat iş görecek halde değildim. Karımın hali de benimkinden beterdi. Bakışlarından, yalan söylediğini anladığını kavradığı belliydi. O da ne yapacağını şaşırmıştı.</span></p>
				<p class="Normal para-style-override-12"><span xml:lang="tr-TR">Kahvaltıda iki kelime ya konuştuk ya konuşmadık. Sofradan kalkar kalkmaz sokağa fırladım. Sabah serinliğinde işi daha iyi düşünmek ihtiyacındaydım.</span></p>
				<p class="Normal para-style-override-12"><span xml:lang="tr-TR">Crystala Palas’a kadar gittim, bir saat parkta dolaştım, saat bire doğru Norburey’ye döndüm.</span></p>
				<p class="Normal para-style-override-12"><span xml:lang="tr-TR">Dönüşte sarı suratı gördüğüm köşkün önünden geçtim. Geçerken, o sarı suratı yine görürüm daha dikkatli tetkik ederim ümidiyle durup pencerelere bakmaya başladım.</span></p>
				<p class="Normal para-style-override-12"><span xml:lang="tr-TR">Köşkün kapısı açıldı ve kim çıktı dersiniz Bay Holmes? Karım çıktı!...</span></p>
				<p class="Normal para-style-override-12"><span xml:lang="tr-TR">Karımı görünce yıldırımla vurulmuşa döndüm. Fakat gözgöze geldiğimiz an, karım benden beter şaşırıp korktu…</span></p>
				<p class="Normal para-style-override-12"><span xml:lang="tr-TR">Koşarak eve girecek sandım.</span></p>
				<p class="Normal para-style-override-12"><span xml:lang="tr-TR">Ama inkarım fayda vermeyeceğini anladı ve bana doğru yürüdü. Dudaklarında tatlı bir gülümseme vardı ama, faltaşı gibi açılan gözleriyle sapsarı yüzü bu tebessümle tezat teşkil ediyordu.</span></p>
				<p class="Normal para-style-override-12"><span>—Yeni komşularımıza gittim Jack. Bana neden böyle bakıyorsun?... Bana darıldın mı?</span></p>
				<p class="Normal para-style-override-12"><span>—Demek dün gece de buraya geldin…</span></p>
				<p class="Normal para-style-override-12"><span>—Ne demek istiyorsun?</span></p>
				<p class="Normal para-style-override-12"><span>—Dün gece de buraya geldiğine artık eminim. Sabaha karşı ziyaret ettiğin bu insanlar kimdir?</span></p>
				<p class="Normal para-style-override-12"><span>—İlk defa şimdi onlara.</span></p>
				<p class="Normal para-style-override-12"><span>—Neden boş yere yalan söylüyorsun? Sesin bile başka… Ben senden hiçbir şey saklamadım. Köşke girip işi anlayacağım.</span></p>
				<p class="Normal para-style-override-12"><span xml:lang="tr-TR">Karım haykırdı:</span></p>
				<p class="Normal para-style-override-12"><span>—Allah aşkına yapma Jack!... Yemin ederim, bir gün her şeyi anlayacaksın. Fakat şimdi o köşke girersen felaket olur.</span></p>
				<p class="Normal para-style-override-12"><span>İttim, yalvararak sarıldı:</span></p>
				<p class="Normal para-style-override-12"><span>—Bana itimat et Jack! Bu seferlik itimat et! Pişman olmazsın. Senden hiçbir şey saklamadığımı bilirsin, bir şey saklıyorsam seni çok sevdiğim içindir. Bu meselede hayatınız bahis mevzudur. Benimle beraber eve gelirsen iş düzelir. Bu köşke zorla girersen, aramızda her şey biter.</span></p>
				<p class="Normal para-style-override-12"><span xml:lang="tr-TR">O kadar ciddi ve o kadar meyus konuşuyordu ki, kapının önünde durdum. Ne yapacağımı kestiremiyordum. Nihayet:</span></p>
				<p class="Normal para-style-override-12"><span>—Sana bir şartla inanırım, dedim.</span></p>
				<p class="Normal para-style-override-12"><span>—Söyle.</span></p>
				<p class="Normal para-style-override-12"><span>—Şu andan itibaren artık esrar kalmasın. Kendine ait bir sırrı saklamak hakkındır, ama artık sabaha karşı bu köşke gelmeyeceğine benden hiçbir şey saklamayacağına söz ver.</span></p>
				<p class="Normal para-style-override-12"><span xml:lang="tr-TR">Karım rahat nefes aldı:</span></p>
				<p class="Normal para-style-override-12"><span>—Bana itimat edeceğine emindim. Ne istersen yaparım. Haydi artık evimize gidelim.</span></p>
				<p class="Normal para-style-override-12"><span xml:lang="tr-TR">Kolumdan çekiyordu. Villadan uzaklaştık. Bir aralık dönüp arkama baktım:</span></p>
				<p class="Normal para-style-override-12"><span xml:lang="tr-TR">Üst katın penceresinde sarı suratı gördüm.</span></p>
				<p class="Normal para-style-override-12"><span xml:lang="tr-TR">Bu mahlük ve dün gördüğüm o cadı karı ile karımın arasında ne münasebet o cadı karı ile karımın arasında ne münasebet vardı? Bu alelade bir muamma değildi. Fakat bu muammayı çözmeden rahat yüzü göremeyeceğimi de anlıyordum.</span></p>
				<p class="Normal para-style-override-12"><span xml:lang="tr-TR">İki gün evden çıkmadım. Karım da bana verdiği sözü tutuyordu, o da evden bir yere kımıldamadı.</span></p>
				<p class="Normal para-style-override-12"><span xml:lang="tr-TR">Fakat üçüncü gün sözünde durmadığını gördüm. Onu vazifesinden ve kocasından uzaklaştıran esrarengiz kuvvetin elinden kendini kurtaramıyordu.</span></p>
				<p class="Normal para-style-override-12"><span xml:lang="tr-TR">	O gün şehire gitmiş, her zamanki gibi üçü otuz altı treniyle dönecek yerde iki kırk treniyle döndüm.</span></p>
				<p class="Normal para-style-override-12"><span xml:lang="tr-TR"> Eve girince hizmetçi beni şaşkın bir telâşla karşıladı.</span></p>
				<p class="Normal para-style-override-12"><span>—Hanım nerede? Dedim.</span></p>
				<p class="Normal para-style-override-12"><span>—Galiba gezmeye gitti!... dedi.</span></p>
				<p class="Normal para-style-override-12"><span xml:lang="tr-TR">İçime yine şüphe girdi. Yukarı çıktım karımın evde olmadığına kanaat getirdim… Pencereden baktım. Hizmetçimiz koşa koşa karşı villâya gidiyordu.</span></p>
				<p class="Normal para-style-override-12"><span xml:lang="tr-TR">Bunun mânası meydandydı.</span></p>
				<p class="Normal para-style-override-12"><span xml:lang="tr-TR">Karım yine oraya gitmiş, ben gelecek olursam, hizmetçiye, kendisine haber vermesini tembih etmişti.</span></p>
				<p class="Normal para-style-override-12"><span xml:lang="tr-TR">Hiddetten köpürerek sokağa fırladım. Bu esrara son vermek kararındaydım. Karımla hizmetçinin geldiklerini gördüm ama durup konuşmadım.</span></p>
				<p class="Normal para-style-override-12"><span xml:lang="tr-TR">Hayatımı karartan esrarın yuvası karşıki köşktü.</span></p>
				<p class="Normal para-style-override-12"><span xml:lang="tr-TR">Ne bahasına olursa bu esrarın mahiyetini öğrenecektim. Kapıyı çalmadım, tokmağı çevirip açtım.</span></p>
				<p class="Normal para-style-override-12"><span xml:lang="tr-TR">Alt katta kimse yoktu. Mutfakta bir tencere kaynamaktaydı. Bir sepette bir kedi çöreklenmiş yatıyordu. Cadı karı meydanda değildi. Öteki odaya baktım boştu.</span></p>
				<p class="Normal para-style-override-12"><span xml:lang="tr-TR">Merdiveni döner döner çıktım. Yukarı kattaki iki oda boştu. Köşkte kimse yoktu. Eşyalar ve tablolar, sarı suratı gördüğüm odanınkiler müstesna çok bayağı şeylerdi.</span></p>
				<p class="Normal para-style-override-12"><span xml:lang="tr-TR">O oda iyi döşenmişti, zarifti ve şöminenin üzerinde karının boy resmini görünce şüphem kalmadı. Bu resmi üç ay evvel ben çekmiştim.</span></p>
				<p class="Normal para-style-override-12"><span xml:lang="tr-TR">Köşkün boş olduğuna tam kanaat getirmek için uzun müddet kaldım. Sonra, kalbimin üstünde müthiş bir ağırlık hissederek çıktım.</span></p>
				<p class="Normal para-style-override-12"><span xml:lang="tr-TR">Köşküme girince karımı antrede gördüm, fakat o derece dertli ve hiddetliydim ki, konuşmadım. Durmadan çalışma odasına yürüdüm.</span></p>
				<p class="Normal para-style-override-12"><span xml:lang="tr-TR">Peşim sıra gelen karım, ben daha kapıyı kapayacak vakit bulamadan arkamdan içeriye girdi.</span></p>
				<p class="Normal para-style-override-12"><span xml:lang="tr-TR">Sözümü tutamadığım için üzgünüm Jack, dedi. Ama her şeyi bilsen beni affedeceğine eminim.</span></p>
				<p class="Normal para-style-override-12"><span xml:lang="tr-TR">Çıldırmak işten bile değildi:</span></p>
				<p class="Normal para-style-override-12"><span xml:lang="tr-TR">Öyleyse her şeyi söyle! Diye haykırdım.</span></p>
				<p class="Normal para-style-override-12"><span xml:lang="tr-TR">Söyleyemem Jack!... Söyleyemem!...</span></p>
				<p class="Normal para-style-override-12"><span xml:lang="tr-TR">O köşkte kimin oturduğunu, resmini kime verdiğini söylemedikçe artık senin hiçbir şeyine itimat edemem.</span></p>
				<p class="Normal para-style-override-12"><span xml:lang="tr-TR">Karımı itip odadan çıktım.</span></p>
				<p class="Normal para-style-override-12"><span xml:lang="tr-TR">Bu dün oldu Bay Holmes. Dünden beri karımı görmedim, neler olup bittiğini bilmiyorum. Hayatımızı karartan bu ilk buluttur. Bizi öyle ansızın kapladı ki, ne yapacağımı kestiremiyorum. </span></p>
				<p class="Normal para-style-override-12"><span xml:lang="tr-TR">Bu sabah aklıma geldiniz. Siz bana akıl öğretebilirdiniz. Size geldim. Eğer anlamadığınız bazı şeyler varsa sorunuz. Fakat her şeyden önce ne yapmam lâzım geldiğini söyleyiniz, çünkü benim için felâket çok müthiş.</span></p>
				<p class="Normal para-style-override-12"><span>Son derece heyecanlı bir adamın bu garip macerasını dikkatle dinlemiştik.</span></p>
				<p class="Normal para-style-override-12"><span>Dostum bir müddet sessiz durdu. Çenesini bir elinin avucu içine almıştı. Nihayet mırıldanarak sordu:</span></p>
				<p class="Normal para-style-override-12"><span>—Pencerede gördüğünüz suratın insan suratı olduğuna kesin olarak emin misiniz?</span></p>
				<p class="Normal para-style-override-12"><span>—İki sefer de hayli uzaktan gördüm, kesin bir şey söyleyemem.</span></p>
				<p class="Normal para-style-override-12"><span>—Buna rağmen o surat sizde fena bir intiba bıraktı değil mi?</span></p>
				<p class="Normal para-style-override-12"><span>—Evet, rengi anormaldi ve hiçbir çizgisinin kımıldamaması acayipti. Yaklaştığım zaman arkadan çekilmiş gibi kayboldu.</span></p>
				<p class="Normal para-style-override-12"><span>—Karınız yüz sterlin isteyeli ne kadar zaman oldu?</span></p>
				<p class="Normal para-style-override-12"><span>—İki ay.</span></p>
				<p class="Normal para-style-override-12"><span>—İlk kocasının resmini görmüş müydünüz?</span></p>
				<p class="Normal para-style-override-12"><span>—Hayır. Ölümünden birkaç gün sonra Atlanta’da büyük yangın oldu, bütün evrakı yandı.</span></p>
				<p class="Normal para-style-override-12"><span>—Ama karınızda defin ilmuhabiri var. O ilmuhabiri gördüm demiştiniz.</span></p>
				<p class="Normal para-style-override-12"><span>—Evet, yangından sonra suretini çıkarmıştı.</span></p>
				<p class="Normal para-style-override-12"><span>—Amerika’da onu tanıyan kimseniz var mı?</span></p>
				<p class="Normal para-style-override-12"><span>—Yok.</span></p>
				<p class="Normal para-style-override-12"><span>—Karınız hiç Amerika’ya gitmek istedi mi?</span></p>
				<p class="Normal para-style-override-12"><span>—Hayır.</span></p>
				<p class="Normal para-style-override-12"><span>—Amerika’dan mektup alır mı?</span></p>
				<p class="Normal para-style-override-12"><span>—Ben görmedim.</span></p>
				<p class="Normal para-style-override-12"><span>—Teşekkür ederim.</span></p>
				<p class="Normal para-style-override-12"><span>—Şimdi ne olacak Bay Holmes?</span></p>
				<p class="Normal para-style-override-12"><span>—Bu meseleyi inceleyeceğim. Eğer köşk mütemadiyen boş kalıyorsa, hayli güçlükle karşılaşacağız demektir. Yok, tahmin ettiğim gibi, kiracılar sizin geldiğinizi haber alıp gittilerse dönmüşlerdir. Böyleyse davayı halletmek kolaydır…</span></p>
				<p class="Normal para-style-override-12"><span>—Ben ne yapayım?</span></p>
				<p class="Normal para-style-override-12"><span>—Size şunu tavsiye edeceğim: Norbury’ye gidin, pencereleri gözleyin, villânın boş olmadığını anlarsanız kapıyı zorlamayın, bize bir telgraf çekin. Telgrafı aldıktan bir saat sonra orada oluruz, pek kısa bir zamanda da muammayı çözeriz.</span></p>
				<p class="Normal para-style-override-12"><span>—Ya köşk yine boşsa?</span></p>
				<p class="Normal para-style-override-12"><span>—O zaman yarın gelirsin, konuşuruz. Güle güle gidin.</span></p>
				<p class="Normal para-style-override-12"><span xml:lang="tr-TR">Adam kalktı, selâm verdi, Holmes ilave etti:</span></p>
				<p class="Normal para-style-override-12"><span>—Makul bir sebep olmadan kendinizi sakın boş yere üzmeyiniz.</span></p>
				<p class="Normal para-style-override-12"><span>—Teşekkür ederim Bay Holmes.</span></p>
				<p class="Normal para-style-override-12"><span xml:lang="tr-TR">Bay Grant Munro’yu kapıya kadar geçirip dönen Holmes:</span></p>
				<p class="Normal para-style-override-12"><span>—Pek hoş bir iş değil galiba Watson! Ne dersiniz?</span></p>
				<p class="Normal para-style-override-12"><span>—Evet, işin içinde bir ahlaksızlık var.</span></p>
				<p class="Normal para-style-override-12"><span>—Eğer pek yanılmıyorsam bu işin içinde şantaj var.</span></p>
				<p class="Normal para-style-override-12"><span>—Peki şantajı yapan kim?</span></p>
				<p class="Normal para-style-override-12"><span>—Şöminenin üstüne kadının resmini koyar ve zarif döşeli odasında oturan adam… Seni temin ederim Watson, pencereden bakan sarı surat son derece entresan… Bu meseleyi elimden kaçırmak istemem.</span></p>
				<p class="Normal para-style-override-12"><span>—Ne tahmin ediyorsunuz?</span></p>
				<p class="Normal para-style-override-12"><span>—Şöylece bir şey tahmine diyorum ama bu doğru çıkabilir.</span></p>
				<p class="Normal para-style-override-12"><span>—Tahmininiz nedir?</span></p>
				<p class="Normal para-style-override-12"><span>—Köşkte kadının ilk kocası oturuyor.</span></p>
				<p class="Normal para-style-override-12"><span>—Nereden biliyorsunuz?</span></p>
				<p class="Normal para-style-override-12"><span>—İkinci kocasının köşke girmesinden o derece korkmasının başka bir sebebi olamaz. Bence hadiseler şöyle cereyan etti: Kadın Amerika’da evlendi. Günlerden bir gün kocası hastalandı, ya cüzama tutuldu veya budala oldu. Kadın kaçtı, İngiltere’ye döndü, isim değiştirip kendini dul olarak tanıttı ve yeniden evlenip her dertten kurtulduğunu sandı.</span></p>
				<p class="Normal para-style-override-12"><span xml:lang="tr-TR">Evleneli üç sene olmuştu, durumundan emindi. İsmini tahrif ettiği eski kocasının ölüm ilmuhabirini yeni kocasına göstermişti.</span></p>
				<p class="Normal para-style-override-12"><span xml:lang="tr-TR">Fakat eski kocası, kendisiyle yaşayan acuze bir kadın vasıtasıyla adresini buldu. Bayan Grant Munro’ya mektup yazıp, hakiki hüviyetini açıklamakla tehdit ettiler.</span></p>
				<p class="Normal para-style-override-12"><span xml:lang="tr-TR">Kadın onları susturmak için kocasından yüz sterlin istedi ve bu parayı onlara gönderdi. Onlar parayı alıp komşu geldiler. Kocası köşkün kiralandığını haber verdiği zaman kadın kiracıların kimler olduğunu biliyordu.</span></p>
				<p class="Normal para-style-override-12"><span xml:lang="tr-TR">Bir gece kocası uyuduktan sonra çıkıp onlara gitti, kendisini rahat bırakmalarını yalvardı. Kandıramayınca kocasını şehre indiği gün tekrar gitti, çıkarken yakalandı. Kocasına bir daha o köşke gitmemeye söz verdi. Fakat onların elinden kurtulması şarttı. İki gün sonra onları razı etmek ümidiyle yine gitti ve istedikleri resmi de götürdü.</span></p>
				<p class="Normal para-style-override-12"><span xml:lang="tr-TR">Münakaşanın en hararetli anında hizmetçi Bay Munro’nun eve geldiğini haber verdi. Kadının kocasının köşke gireceğini bildiği için eski kocasıyla o acuzeyi arka kapıdan çamlığa gönderdi.</span></p>
				<p class="Normal para-style-override-12"><span xml:lang="tr-TR">Bay Munro köşkü boş buldu. Fakat bu gece boş bulacağını sanmam. Bu tahminime ne dersiniz?</span></p>
				<p class="Normal para-style-override-12"><span>—Tahminine ne denir?</span></p>
				<p class="Normal para-style-override-12"><span>—Ama vakalara uyuyor. Eğer bu tahminimize uymayan başka vakalar olursa, o zaman bu tahmini bir tarafa bırakırız. Şimdilik yeni dostumuzdan telgraf beklemekten başka yapılacak iş yok.</span></p>
				<p class="Normal para-style-override-12"><span xml:lang="tr-TR">Çok beklemedik. Çayımızı bitirirken geldi:</span></p>
				<p class="Normal para-style-override-12"><span xml:lang="tr-TR">Köşk boş değil. Sarı suratı pencerede gördüm. Yedi treninde bekleyeceğim. Siz gelmeden hiçbir şey yapamayacağım.</span></p>
				<p class="Normal para-style-override-12"><span xml:lang="tr-TR">Bay Munro’nun telgrafı bundan ibaretti.</span></p>
				<p class="Normal para-style-override-12"><span xml:lang="tr-TR">Vagondan inince kendisini gördük. Yüzü son derece sararmıştı, heyecandan ürperiyordu. Dostumun kolunu tutup:</span></p>
				<p class="Normal para-style-override-12"><span>—Köşkteler, dedi. Pencerelerde ışık gördüm. Artık bu meseleyi halledelim, hem de kökünden halledelim.</span></p>
				<p class="Normal para-style-override-12"><span>İki yanı ağaçlı yoldan yürürken Holmes sordu:</span></p>
				<p class="Normal para-style-override-12"><span>—Planınız nedir?</span></p>
				<p class="Normal para-style-override-12"><span>—Her çareye başvurup köşke gireceğim. Her halde zorla gireceğim. Köşkü kiralayanların kimler olduğunu anlayacağım. Siz de şahitlerim olacaksınız.</span></p>
				<p class="Normal para-style-override-12"><span>—Karınıza rağmen bunu yapacak mısınız?</span></p>
				<p class="Normal para-style-override-12"><span>—Evet!</span></p>
				<p class="Normal para-style-override-12"><span>—Ama karınız size bu işi kurcalamamanızı rica etmiş.</span></p>
				<p class="Normal para-style-override-12"><span>—Ne olursa olsun ben kararımı verdim.</span></p>
				<p class="Normal para-style-override-12"><span>—Haklısınız. Herhangi bir hakikat insanı kemiren şüpheden iyidir. Hemen o köşke gidelim. Yapacağınız şey kanuna aykırıdır ama öyle bir sebebi var ki, değer…</span></p>
				<p class="Normal para-style-override-12"><span xml:lang="tr-TR">Şoseden dar yola saptığınız zaman ortalık kararmış hafif bir yağmur başlamıştı.</span></p>
				<p class="Normal para-style-override-12"><span xml:lang="tr-TR">Bay Grant Munro çok hızlı yürüyordu. Sendeleyerek onu takibe çalışıyorduk.</span></p>
				<p class="Normal para-style-override-12"><span xml:lang="tr-TR">Bay Munro, eliyle, ağaçlar arasından görünen ışıkları işaret etti.</span></p>
				<p class="Normal para-style-override-12"><span>—İşte evim… Şu karşıdaki de zorla gireceğim ev.</span></p>
				<p class="Normal para-style-override-12"><span xml:lang="tr-TR">Yolun köşesini sapınca köşk önümüze dikildi. Kapının aralık olduğu sızan sarı ışıktan belliydi.</span></p>
				<p class="Normal para-style-override-12"><span xml:lang="tr-TR">Üst katın bir penceresi açıktı.</span></p>
				<p class="Normal para-style-override-12"><span xml:lang="tr-TR">Pencereye bakarken perdede siyah bir gölge kımıldandı. Grant Munro:</span></p>
				<p class="Normal para-style-override-12"><span>—Cadı karı! dedi… Görüyorsunuz ya köşk boş değil. Peşi sıra geliniz, işin içyüzünü anlayacağız.</span></p>
				<p class="Normal para-style-override-12"><span>Kapıya yaklaştık, ansızın eşikte bir kadın göründü. Yüzünü pek iyi göremiyordum. Yalvarır gibi kollarını uzatıp ellerini kavuşturdu:</span></p>
				<p class="Normal para-style-override-12"><span>—Allah aşkına Jack!... diye haykırdı. Bu gece geleceğini içime doğdu. Bu eve girme canım. Bana itimat et. Girmediğine pişman olmazsın.</span></p>
				<p class="Normal para-style-override-12"><span>—Sana lüzumundan fazla güvendim Effie. Bırak geçeyim. Bu eve girmem lazım. Dostlarımla beraber bu işi kökünden halledeceğiz.</span></p>
				<p class="Normal para-style-override-12"><span xml:lang="tr-TR">Karısını itip geçti. Onu takip ettik. Kapıyı açtı. Önüne bir kadın çıktı, yolunu kesmek istedi, onu da şiddetle itip yürüdü. Merdiveni çıktık.</span></p>
				<p class="Normal para-style-override-12"><span xml:lang="tr-TR">Grant Munro aydınlık odaya girdi bizde arkasından girdik.</span></p>
				<p class="Normal para-style-override-12"><span xml:lang="tr-TR">İyi döşenmiş bir odaydı. Masanın üstünde iki, şöminenin üstünde de iki mum yanıyordu.</span></p>
				<p class="Normal para-style-override-12"><span xml:lang="tr-TR">Bir köşedeki rahleye bir kız çocuk eğilmişti. Bize arkası dönüktü. Üstünde kırmızı elbise, ellerinde de uzun konçlu beyaz eldiven vardı.</span></p>
				<p class="Normal para-style-override-12"><span xml:lang="tr-TR">Bize dönünce hayret ve korkuyla haykırdım. Bu yüz sapsarıydı, iğrençti, tamamıyla ifadesizdi. Holmes gülerek çocuğun başının arkasına elini attı. Bir maske düştü:</span></p>
				<p class="Normal para-style-override-12"><span xml:lang="tr-TR">Karşımızda bembeyaz otuz iki dişini göstererek bir zenci kız çocuğu gülüyordu.</span></p>
				<p class="Normal para-style-override-12"><span xml:lang="tr-TR">Kendimi tutamadım, çocuklu beraber ben de gülmeye başladım.</span></p>
				<p class="Normal para-style-override-12"><span xml:lang="tr-TR">Fakat elini gırtlağına götüren Munro bağırdı:</span></p>
				<p class="Normal para-style-override-12"><span>—Bu da kimdir?</span></p>
				<p class="Normal para-style-override-12"><span>—Söyleyeceğim.</span></p>
				<p class="Normal para-style-override-12"><span xml:lang="tr-TR">Bayan Munro odaya girdi, güzel ama korkunç güzeldi.</span></p>
				<p class="Normal para-style-override-12"><span>—Beni her şeyi söylemeye zorladın. Ben söylemeyecektim, madem ki istedin, gerçeği her ikimiz de göğüs germeliyiz! Kocam Atlanta’da öldü, kızım yaşıyor.</span></p>
				<p class="Normal para-style-override-12"><span>—Kızın ha!...</span></p>
				<p class="Normal para-style-override-12"><span xml:lang="tr-TR">Korsesinden gümüş bir madalyon çıkardı:</span></p>
				<p class="Normal para-style-override-12"><span>—Bunu hiç açmadın mı?</span></p>
				<p class="Normal para-style-override-12"><span>—Açıldığını bilmiyordum.</span></p>
				<p class="Normal para-style-override-12"><span xml:lang="tr-TR">Kadın madalyonun kapağını açtı. Bir resim vardı, güzel bir zencinin resmi. Afrikalı olduğu belliydi.</span></p>
				<p class="Normal para-style-override-12"><span xml:lang="tr-TR">Grant Munro’nun karısı anlattı:</span></p>
				<p class="Normal para-style-override-15"><span>—Atlantalı John Hebson… Yeryüzünde onun kadar asil ruhlu insan yoktur. Irkımı bir yana bırakıp onunla evlendim. Ölünceye kadar beni bir gün bile kırmadı. Kızımızın benden fazla ona çekmiş olmasından başka üzüntümüz yoktu. Sevgili kızım Lucy babasından da siyah. Ama ister beyaz ister siyah olsun, annesinin sevgili, bir tanecik kızıdır.</span></p>
				<p class="Normal para-style-override-15"><span xml:lang="tr-TR">Kız koşup annesinin dizlerine sarıldı. Kadın devam etti.</span></p>
				<p class="Normal para-style-override-15"><span>—Çok zayıftı, yolculuğa dayanamazdı, onu bunun için Amerika’da bıraktım. Hizmetçiniz İskoçyalı, bize çok bağlı bir kadına emanet etmiştim. Kızımı inkâr edecek değilim, fakat talih seni karşına çıkarıp da seni sevdiğimi anlayınca, kızından bahsedemedim, çekindim. Allah beni affetsin. Beni anlamazsın diye korktum. Bir türlü her şeyi itiraf edemiyordum.</span></p>
				<p class="Normal para-style-override-15"><span xml:lang="tr-TR">Seninle kızım arasında kalınca seni tercih ettim ve üç sene bir kızım olduğunu senden sakladım. Fakat dadısından mektup alıyordum. Kızım iyileşmişti.</span></p>
				<p class="Normal para-style-override-15"><span xml:lang="tr-TR">Nihayet öyle göreceğim geldi ki bu arzumu bir türlü yenemedim. Her tehlikeyi göze alıp birkaç hafta için olsun buraya getirmeye karar verdim.</span></p>
				<p class="Normal para-style-override-15"><span xml:lang="tr-TR">Dadıya yüz sterlin gönderdim, boş villayı tarif ettim, gelip kiralamasını bildirdim. Aramızda hiçbir rabıta bulunmadan kızıma komşu olacaktım.</span></p>
				<p class="Normal para-style-override-15"><span xml:lang="tr-TR">Çok ihtiyatlı davrandım, her türlü tedbiri aldım. Burada bir zenci kız göze batacağından gündüzleri çocuğa maske takmasını da yazdım. Bu kadar tedbir almasaydım belki daha iyi ederdim, ama gerçeği öğreneceksin diye deli oluyordum.</span></p>
				<p class="Normal para-style-override-15"><span xml:lang="tr-TR">Köşkün tutulduğunu evvela sen haber verdin. Bunun üzerine sabahı bekleyemedim. Uyku tutmadı. Uyanmasın diye sabaha karşı saat üçte çıkıp gittim.</span></p>
				<p class="Normal para-style-override-15"><span xml:lang="tr-TR">Ama sen uyanmış, giyinip çıktığımı görmüştün… Fazla sorun etmedin. Daha sonra beni köşkten çıkarken yakaladın. Ama kaçta gireceğini tahmin ettiğimden dadıyla kızımı arka kapıdan kaçırdım… Bu gece her şeyi öğrendim… Şimdi sana soruyorum Jack, ben ve kızım ne olacağız?</span></p>
				<p class="Normal para-style-override-15"><span xml:lang="tr-TR">Önüne, bakıp cevap bekledi.</span></p>
				<p class="Normal para-style-override-15"><span xml:lang="tr-TR">İki dakika sonra Grant Munro’nun sesi duyuldu ve cevabı şu oldu:</span></p>
				<p class="Normal para-style-override-15"><span xml:lang="tr-TR">Üvey kızını kucaklayıp kaldırdı öptü, öbür elini karısına uzattı. Kapıya yürüdüler:</span></p>
				<p class="Normal para-style-override-15"><span>—Evimizde daha rahat konuşuruz Effie. Ben kusursuz bir insan değilim, fakat sandığından daha iyi bir insanım.</span></p>
				<p class="Normal para-style-override-15"><span xml:lang="tr-TR">Holmes’le beraber onların arkasından yürüdük. Dostum kolunu tuttu:</span></p>
				<p class="Normal para-style-override-15"><span>—Londra’ya gitsek daha iyi ederiz…</span></p>
				<p class="Normal para-style-override-15"><span xml:lang="tr-TR">Gece geç vakte kadar bu meseleden hiç bahsetmedi. Yatmak için odasına giderken;</span></p>
				<p class="Normal para-style-override-15"><span>—Watson dedi hissiyatına kapıldığımı, kendime fazla güvendiğimi veya bir meseleye gereği kadar önem vermediğimi hissedersiniz lütfen kulağıma “Norbury” diye fıslayın. Size minnet kalırım.</span></p>
				<p class="Normal para-style-override-15"/>
				<p class="Normal para-style-override-15"/>
				<p class="Normal para-style-override-15"/>
				<p class="Normal para-style-override-12"/>
				<p class="B-l-m-Ba-l---" id="toc_marker-4" xml:lang="tr-TR">4 - SOKAKTA BİR DELİ!</p>
				<p class="Normal"><span>Pencerenin önünden seslendim:</span></p>
				<p class="Normal para-style-override-16"><span>—Holmes!...</span></p>
				<p class="Normal para-style-override-12"><span>O sabah sokağı seyrederek vakit geçiriyordum. Cevap alamayınca yine seslendim:</span></p>
				<p class="Normal para-style-override-12"><span>—Holmes!.</span></p>
				<p class="Normal para-style-override-12"><span>—Ne var?</span></p>
				<p class="Normal para-style-override-12"><span>—Sokakta deli var.</span></p>
				<p class="Normal para-style-override-12"><span>—Tımarhaneye mi götürüyorlar?</span></p>
				<p class="Normal para-style-override-12"><span>—Hayır, başıboş dolaşıyor . . . yürekler acısı bir manzara . . . adamcağızı ne diye sokağa bırakmışlar? Günah…</span></p>
				<p class="Normal para-style-override-12"><span>Dostum gerindi, tembel tembel koltuğundan kalktı, ellerini hırkasının ceplerine sokup yanıma geldi, başını omzumun üstünden uzatıp pencereden sokağa baktı.</span></p>
				<p class="Normal para-style-override-12"><span>Şubat ayındaydık. Hava açık fakat çok soğuktu. Solgun kış güneşi altında dün yağan kar pul pul ışıldamaktaydı.</span></p>
				<p class="Normal para-style-override-12"><span>Temizlik işçisinin sokağın ortasına yığdığı kar kümesi, koyu kahverengi olmuş, çamurlaşmıştı ama, kaldırım kenarındakiler yeni yağmış gibi bembeyazdı.</span></p>
				<p class="Normal para-style-override-12"><span>Sokakta kimseler yoktu. Uzakta görünen metro istasyonundan kimseler çıkmıyordu. Kaldırımda yalnız bir deli vardı.</span></p>
				<p class="Normal para-style-override-12"><span>Elli yaşlarında bir adamdı. Uzun boylu, geniş omuzlu, gösterişliydi. Muhteşem tavrı esmer yüzüne uyuyordu. Üzerindeki elbise, iyi kumaştan, iyi dikilmişti. Şapkası yeni, getrleri temiz, pantolonu bejdi.</span></p>
				<p class="Normal para-style-override-12"><span>Bütün bunlara rağmen halinden deli olduğu belliydi.</span></p>
				<p class="Normal para-style-override-12"><span>Koşuyor, sıçrıyor, ellerini kaldırıp indiriyordu. Başını salladıkça, yüzünü bin bir türlü kırıştırıp durmaktaydı.</span></p>
				<p class="Normal para-style-override-12"><span>Holmes ellerini ovuşturdu:</span></p>
				<p class="Normal para-style-override-12"><span>—Bizim evi aradığına bahse girerim.</span></p>
				<p class="Normal para-style-override-12"><span>—Bize mi gelecek?</span></p>
				<p class="Normal para-style-override-12"><span>—Evet. İş için geliyor. Halinden anladım. İşte bakın…</span></p>
				<p class="Normal para-style-override-12"><span>Baktım. Adam fok balığı gibi soluyarak bizim kapıya koştu, zili öyle bir çalış çaldı ki, bütün evin içini çınlattı.</span></p>
				<p class="Normal para-style-override-12"><span>Biraz sonra nefes nefese odaya girdi. Yine ellerini kollarını sallıyordu, fakat bakışlarında öyle elim, öyle acıklı bir ifade vardı ki, alay edemedik: Ona acıdık, hem de çok acıdık. Benim yüreğim parçalandı.</span></p>
				<p class="Normal para-style-override-12"><span>Bir müddet konuşamadı, hiçbir şey söylemedi. Durduğu yerde sallandı, parmaklarıyla, yolmak ister gibi saçlarını karıştırdı. Esasen saçları leylek yuvasına dönmüştü.</span></p>
				<p class="Normal para-style-override-12"><span>Birdenbire, başı önde divana koştu. Eğer tutmasaydık kafasını duvara vuracaktı. Tuttuk, odanın ortasına getirdik.</span></p>
				<p class="Normal para-style-override-12"><span>Sherlock Holmes adamı bir iskemleye oturttu, kendi de yanına oturdu, elini eline aldı ve en tatlı sesiyle yatıştırmaya çalıştı:</span></p>
				<p class="Normal para-style-override-12"><span>—Bana akıl danışmaya geldiniz değil mi?</span></p>
				<p class="Normal para-style-override-12"><span>—Evet.</span></p>
				<p class="Normal para-style-override-12"><span>—Çok koştuğunuz için çok yorgunsunuz değil mi?</span></p>
				<p class="Normal para-style-override-12"><span>—Evet.</span></p>
				<p class="Normal para-style-override-12"><span>—Biraz dinlenin. Aklınız başınıza gelsin. Soluk alın. Ondan sonra işi anlatırsınız, ben de alakadar olurum.</span></p>
				<p class="Normal para-style-override-12"><span>Adam, çenesi göğsüne dayalı bir müddet oturdu. Heyecanını yatıştırmaya çalıştığı belliydi.</span></p>
				<p class="Normal para-style-override-12"><span>Nihayet mendilini çıkarıp alnını kuruladı, dudaklarını sildi, yüzümüze baktı:</span></p>
				<p class="Normal para-style-override-12"><span>—Beni deli sanıyorsunuz değil mi?</span></p>
				<p class="Normal para-style-override-12"><span>Sherlock Holmes cevap verdi:</span></p>
				<p class="Normal para-style-override-12"><span>—Büyük bir can sıkıntınız olduğu anlaşılıyor.</span></p>
				<p class="Normal para-style-override-12"><span>—Ne kadar büyük olduğunu Allah bilir. Beni sahiden deli edecek bir derdim var. Yıldırımla vurulmuşa döndüm. Tepeden inme bir felâket bu!</span></p>
				<p class="Normal para-style-override-12"><span>—Heyecanlanmadan anlatınız.</span></p>
				<p class="Normal para-style-override-12"><span>—Mümkün mü? Ben üzerime toz kondurmamış bir insan olmama rağmen, herkese karşı küçük düşmekten kaçınmayacaktım. Bir aile felâketine de tahammül edebilirdim. Her insanın başına bir aile felâketi gelebilir.</span></p>
				<p class="Normal para-style-override-12"><span>Ama insan hem herkese karşı küçük düşer, hem aile felâketine uğrarsa ne yapar? Mahvolur. Sustu, derin bir iç çekti:</span></p>
				<p class="Normal para-style-override-12"><span>—Bahis konusu yalnız ben olsam yine neyse, fakat memleketin şerefi tehlikede, bu işi düzeltemezsek memleket hesabına da kötü olur.</span></p>
				<p class="Normal para-style-override-12"><span>Holmes tekrar etti:</span></p>
				<p class="Normal para-style-override-12"><span>—Heyecanlanmamanızı rica ederim. Evvelâ kendinizi tanıtınız, sonra başınıza geleni ayrıntı vererek anlatınız.</span></p>
				<p class="Normal para-style-override-12"><span>—İsmimi her halde bilirsiniz sanırım. Threadneedle Street’teki Holder ve Stevenson bankası ortaklarından Alescandre Holder’im. </span></p>
				<p class="Normal para-style-override-12"><span>Evet, bu ismi biliyorduk. En büyük bankanın en yaşlı ortağıydı. Bu banka Londra’nın ikinci büyük kurumuydu.</span></p>
				<p class="Normal para-style-override-12"><span>Acaba şehrin en tanınmış şahsiyetlerinden birini deli eden hadise neydi?</span></p>
				<p class="Normal para-style-override-12"><span>Merakla macerasını anlatmasını bekliyorduk.</span></p>
				<p class="Normal para-style-override-12"><span>Beş dakika susup hafızasını topladıktan sonra konuştu:</span></p>
				<p class="Normal para-style-override-12"><span>—Vaktin nakit olduğunu bilirim. Polis müfettişi bu muammayı çözebileceğinizi söyler söylemez soluğu burada aldım… Baker Street’e metroyla geldim, oradan buraya kadar yürüdüm, çünkü yollar karlı olduğundan arabalar çok yavaş ilerliyor. Bundan dolayı yoruldum. Pek az yaya yürürüm.</span></p>
				<p class="Normal para-style-override-12"><span>—Biraz dinlendiniz mi?</span></p>
				<p class="Normal para-style-override-12"><span>—Evet, hadiseleri mümkün olduğu kadar açık ve etraflı anlatmaya çalışacağım.</span></p>
				<p class="Normal para-style-override-12"><span>Öksürdü, yutkundu ve anlatmaya başladı:</span></p>
				<p class="Normal para-style-override-12"><span>—Bankacılıkta başarı, yatırılan sermayeyi kullanacak işler bulmaya, mudi sayısını ve mevduatı arttırmaya bağlıdır.</span></p>
				<p class="Normal para-style-override-12"><span>“Parayı işletmenin en kârlısı da, alan sağlam olmak şartıyla kredi açmaktır. Son seneler zarfında, tablolarını, kitaplarını, gümüş takımlarını ipotek edip birkaç asil aileye mühim miktarda borç verdik.</span></p>
				<p class="Normal para-style-override-12"><span>“Dün sabah bankadaki büromda oturuyordum. Sekreterden biri bir kartvizit getirdi. İsmi okur okumaz yerimden fırladım. Bu gelen . . . fakat size bile gelenin kim olduğunu söylememeliyim. Yalnız şunu açıklayayım: İsim, bütün dünyanın tanıdığı meşhur bir aile ismiydi. Ziyareti bizim için büyük şerefti.</span></p>
				<p class="Normal para-style-override-12"><span>Büroma girer girmez kendisine:</span></p>
				<p class="Normal para-style-override-12"><span>“Müessesemize büyük şeref verdiniz!.. demeye hazırlandım, fakat vakit bulamadım. Sözümü kesip işten bahsetti. Biran evvel bir dertten kurtulmasının çaresini arayan bir insan halindeydi. Telaşlı ve sinirliydi.</span></p>
				<p class="Normal para-style-override-12"><span>—Bay Holder, dedi, ödünç para verdiğinizi söylediler.</span></p>
				<p class="Normal para-style-override-12"><span>—Garanti sağlam olmak şartıyla banka daima ödünç para verir.</span></p>
				<p class="Normal para-style-override-12"><span>—Bana derhal elli bin sterlin lazım. Bu kadarcık bir parayı dostlarımdan da bulabilirim, ama bu işi bir bankayla görmeyi tercih ettim.</span></p>
				<p class="Normal para-style-override-12"><span>—Benim bu durumumda bir şahsiyet kimseye minnettar olmamalıdır.</span></p>
				<p class="Normal para-style-override-12"><span>Hakkı vardı. Sordum:</span></p>
				<p class="Normal para-style-override-12"><span>—Ne kadar zaman sonra ödeyeceksiniz?</span></p>
				<p class="Normal para-style-override-12"><span>—Önümüzdeki pazartesi günü mühim bir alacağımı verecekler, size faizi ile beraber elli bin sterlini öderim . . . elli bin sterlin bana şu anda lazım.</span></p>
				<p class="Normal para-style-override-12"><span>—Mümkün olsaydı, bu işin formalitesinin bir tarafa bırakır, istediğiniz parayı ben şahsen verirdim. Ne yazık ki elli bin sterlin ödünç verecek durumda değilim. Parayı banka adına vereceğim için de lazım olan garantiyi istemek zorundayım.</span></p>
				<p class="Normal para-style-override-12"><span>—Pekalâ.</span></p>
				<p class="Normal para-style-override-12"><span>—İskemlesinin yanında bıraktığı siyah güderi, dört köşe kutuyu aldı:</span></p>
				<p class="Normal para-style-override-12"><span>—Zümrüt taştan bahsedildiğini hiç duydunuz mu?</span></p>
				<p class="Normal para-style-override-12"><span>—Duymaz olur muyum?</span></p>
				<p class="Normal para-style-override-12"><span>—İmparatorluğun en kıymetli mücevherlerinden biri.</span></p>
				<p class="Normal para-style-override-12"><span>—Doğru.</span></p>
				<p class="Normal para-style-override-12"><span>Kutuyu açtı. Pembe kadife üstünde harika taç pırıldıyordu. Asilzade gözlerini taştan ayırmadan:</span></p>
				<p class="Normal para-style-override-12"><span>—Büyük otuz dokuz zümrüdü vardır. Altın montürüne de kıymet biçilemiyor. Çok titiz davranarak taca kıymet takdir etseler, istediğim paranın iki misli kıymet takdir ederler.</span></p>
				<p class="Normal para-style-override-12"><span>—Garanti olarak tacı mı bırakacaksınız?</span></p>
				<p class="Normal para-style-override-12"><span>—Evet.</span></p>
				<p class="Normal para-style-override-12"><span>Kutuyu aldım, gözlerim zümrütlerden sahibine kaydı. Asilzade sordu:</span></p>
				<p class="Normal para-style-override-12"><span>—Kıymetinden şüphe mi ediyorsunuz?</span></p>
				<p class="Normal para-style-override-12"><span>—Hayır, ancak…</span></p>
				<p class="Normal para-style-override-12"><span>—Bu tacı rehin bırakmaya hakkım var mı? Merak etmeyin. Dört gün sonra çıkaracağıma emin olmasam hiç rehin bırakır mıyım? Bu bir formaliteden ibaret. </span></p>
				<p class="Normal para-style-override-12"><span>—Taç elli bir sterline yeter garanti midir?</span></p>
				<p class="Normal para-style-override-12"><span>—Evet, fazlasıyla.</span></p>
				<p class="Normal para-style-override-12"><span>Asilzade bir saniye düşündü:</span></p>
				<p class="Normal para-style-override-12"><span>—Bay Holder, dedi, size ne derece güvendiğimi görüyorsunuz. Bu güveni bana, dostlarınız telkin etti. Bankanızdan para aldığımı hiç kimsenin duymayacağına eminim.</span></p>
				<p class="Normal para-style-override-12"><span>Gözlerini gözlerime dikti:</span></p>
				<p class="Normal para-style-override-12"><span>—Gevezelikten nefret ederim.</span></p>
				<p class="Normal para-style-override-12"><span>Kaşlarını çatıp ilave etti.</span></p>
				<p class="Normal para-style-override-12"><span>—Bu mücevheri de sıkı saklayacağınıza şüphe yok. Kaybolması şöyle dursun. Bir iki taşının değişmesi facia olur. Yeryüzünde bu zümrütlerin eşleri yoktur. Biri alınsa, yerine koymak imkânsızdır…</span></p>
				<p class="Normal para-style-override-12"><span>Boynunu büktü:</span></p>
				<p class="Normal para-style-override-12"><span>—Tacı size teslim ve emanet ediyorum. Pazartesi sabahı yine kendim gelir alırım.</span></p>
				<p class="Normal para-style-override-12"><span>Asilzadenin telâşını görünce fazla ısrar etmedim, vezneye açıktan elli bin lira ödenmesi için emir verdim.</span></p>
				<p class="Normal para-style-override-12"><span>Asilzade paraları alıp gittikten sonra masanın üstünde duran kutuya baktım, içime korku düştü. Ne büyük bir mesuliyet yüklenmiştim!. Doğru, bu taç “milli” olduğuna göre, çalınması veya taşlarının değiştirilmesi felâketti.</span></p>
				<p class="Normal para-style-override-12"><span>Tacı teslim aldığıma pişman oldum.</span></p>
				<p class="Normal para-style-override-12"><span>Fakat artık iş işten geçmişti, yapılacak şey kalmamıştı. Tacı kişisel kasama sakladım ve çalışmaya başladım.</span></p>
				<p class="Normal para-style-override-12"><span>Akşam oldu, içime yine kurt düştü. Zümrüt tacı büromdaki kasamda bırakmak doğru değildi… Yüzlerce kasa soyulmuştu!... Benim kasamın soyulması da pekâla mümkündü…</span></p>
				<p class="Normal para-style-override-12"><span>Aldı mı beni bir korku!... Kasam soyulursa taç çalınırdı. Karar verdim: Pazartesi gününe kadar kutuyu yanımdan ayırmayacaktım. Banka kapanırken bir araba getirtip Streatham’daki evime gittim.</span></p>
				<p class="Normal para-style-override-12"><span>Yukarı çıktım, tacı masanın gözüne kilitledikten sonra içim rahat etti:</span></p>
				<p class="Normal para-style-override-12"><span>Asilzade sustu. Holmes :</span></p>
				<p class="Normal para-style-override-12"><span>—Anlatayım Bay Holmes. Garsonla uşak evin dışında yatarlar. Ondan şüphe edilmez.</span></p>
				<p class="Normal para-style-override-12"><span>—Hizmetçileriniz?</span></p>
				<p class="Normal para-style-override-12"><span>—Üç hizmetçim var. Üçü de senelerden beri yanımda.</span></p>
				<p class="Normal para-style-override-12"><span>—Kendilerinden emin misiniz?</span></p>
				<p class="Normal para-style-override-12"><span>—Tamamıyla. Üçü de dürüst, namuslu kadınlardır.</span></p>
				<p class="Normal para-style-override-12"><span>—Yeni hizmetçileriniz yok mu?</span></p>
				<p class="Normal para-style-override-12"><span>—Lucy birkaç aydır bizde çalışıyor. Fakat ondan da memnunum, şüphe edilecek hiçbir halini görmedim.</span></p>
				<p class="Normal para-style-override-12"><span>—Genç mi?</span></p>
				<p class="Normal para-style-override-12"><span>—Hem de güzel.</span></p>
				<p class="Normal para-style-override-12"><span>—Kocası, nişanlısı var mı?</span></p>
				<p class="Normal para-style-override-12"><span>—Sevdalıları var, evin etrafında dolaşıp duruyorlar… Başka kabahati yok, eğer gözü üstünde kalan erkeklerin peşine düşmeleri kabahatsa. Biz hiçbir fenalığını görmedik. İyi kızdır.</span></p>
				<p class="Normal para-style-override-12"><span>—Şimdi gelelim aileye.</span></p>
				<p class="Normal para-style-override-12"><span>—Gelelim Bay Holmes. Karım öldü? Oğlum Arthur’le oturuyorum. Oğlum beni hayal kırıklığına uğrattı Bay Holmes. Kabahat biraz da benim; Herkes, ona çok yüz verdiğimi söylüyor. Belki haklıdırlar. Karım öldükten sonra sevdiğim tek yakınım Arthur’du. Onun üzülmesine dayanamıyor, her istediğini yapıyordum. Belki bu kadar yumuşak davranmasaydım ikimiz için de iyi olurdu… Ama ben fenalık ettiğimin farkında değildim. </span></p>
				<p class="Normal para-style-override-12"><span>—Maksadınız neydi? </span></p>
				<p class="Normal para-style-override-12"><span>—Gayem, oğluma bankadaki yerimi bırakmaktı, fakat o işten zevk almıyordum. Hem vahşi, hem şımarıktır. Sözün kısası bankanın idaresini, büyük bir sermayeyi ona emanet edemem.</span></p>
				<p class="Normal para-style-override-12"><span>“Delikanlıyken aristokratik bir kulübe üye olmuştu. Muhteşem bir hayat süren, çok zengin şahsiyetlere kendini sevdirdi, onlarla dost oldu. Büyük kumara ve at yarışlarında çok para kaybetmeye başladı. </span></p>
				<p class="Normal para-style-override-12"><span>Holmes doğrulup sordu:</span></p>
				<p class="Normal para-style-override-12"><span>—Parayı nereden buluyordun?</span></p>
				<p class="Normal para-style-override-12"><span>—Ben veriyordun. Ona aylık bağlamıştım, fakat sık sık gelip aylığına mahsuben para ister; namus borçlarını ödeyeceğini söylerdi. </span></p>
				<p class="Normal para-style-override-12"><span>—Kendisini o muhitten kurtarmaya, çalıştınız mı?</span></p>
				<p class="Normal para-style-override-12"><span>—Çalıştım, kendisi de kurtulmak istiyor, karar veriyor, fakat dostu Sör George Burnwell’in tesiriyle o muhitten ayrılamıyordu. </span></p>
				<p class="Normal para-style-override-12"><span>—Sör Burnwell kimdir?</span></p>
				<p class="Normal para-style-override-12"><span>Bay Holder iç çekti:</span></p>
				<p class="Normal para-style-override-12"><span>—Sör George Burnwell gibi bir insanın tesiri altından kurtulmanın kolay olmadığını itiraf ederim. Bize sık sık gelir, ben bile onun tesiri altında kaldım, hâli ve tavrıyla beni bile büyüledi. Arthur’dan büyük, tepeden tırnağa kibar ve Adonis kadar güzeldir. Fakat onu serin kanlılıkla düşündüğüm zaman, hayasız sohbetleri ve arada sırada gözlerinde gördüğüm bazı pırıltıları hatırlayıp şüphelenirdim: Güven vermeyen bir insandır. </span></p>
				<p class="Normal para-style-override-12"><span>“Bende güven vermeyen bir insan izlenimi bıraktı, önsezisi kuvvetli olan Mary’de benim fikrimdi.</span></p>
				<p class="Normal para-style-override-12"><span>—Mary kimdir?</span></p>
				<p class="Normal para-style-override-12"><span>—Şimdi ondan söz açacağım. Bahsedeceğim başka kimse de yok. Mary kardeşimin kızıdır. Kardeşim beş sene evvel öldü, anasız babasız kalan Mary’yi yanıma aldım, evlât ettim. Kızım sayılır. Evimin nurudur: İyi huylu, sevecen, güzel, sakin, sevimli, nazik bir kızıdır ve mükemmel ev kadınıdır. Benim sağ oklumdur. O olmasa hâlim haraptır.</span></p>
				<p class="Normal para-style-override-12"><span>—Demek size çok bağlı.</span></p>
				<p class="Normal para-style-override-12"><span>—Son derece. Beni hiç kırmaz, her istediğimi yapar. Yalnız bir istediğimi yapmadı: Oğlum iki sefer kendisine evlenme teklif etti, iki sefer de kabul etmedi:</span></p>
				<p class="Normal para-style-override-12"><span>—Oğlunuz Bayan Mary’ye âşık mı?</span></p>
				<p class="Normal para-style-override-12"><span>—Delice… Halbuki Arthur’un başka bir insan olacağına şüphe yoktur…. Ne yazık ki iş işten geçti.</span></p>
				<p class="Normal para-style-override-12"><span>—Neden?</span></p>
				<p class="Normal para-style-override-12"><span>Bay Holder derin bir iç geçirdi:</span></p>
				<p class="Normal para-style-override-12"><span>—Evimde kimlerin oturduğunu söyledim. Şimdi macerama devam edeyim:</span></p>
				<p class="Normal para-style-override-12"><span>“O gece yemekten sonra salonda kahvelerimizi içerken Arthur ile Mary’ye milli tacı rehin olarak aldığımı söyledim, yalnız rehin bırakanın ismini açıklamadım.</span></p>
				<p class="Normal para-style-override-12"><span>“Lucy Parr bu sırada kahveyi vermiş, salondan çıkmıştı, buna eminim, fakat salon kapısı kapalı mıydı?... Bunun farkında değilim. Arthur’le Mary çok ilgilendiler, tacı merak ettiler. ‘İlle bize göster!’ diye tutturdular.</span></p>
				<p class="Normal para-style-override-12"><span>Holmes yine sordu:</span></p>
				<p class="Normal para-style-override-12"><span>—Affedersiniz sözünüzü kesiyorum. Tacı gösterdiniz mi?</span></p>
				<p class="Normal para-style-override-12"><span>—Hayır, hiç kimsenin görmesini istemiyordum.</span></p>
				<p class="Normal para-style-override-12"><span>—Nereye koyduğunuzu sormadılar mı?</span></p>
				<p class="Normal para-style-override-12"><span>—Arthur sordu.</span></p>
				<p class="Normal para-style-override-12"><span>—Söylediniz mi?</span></p>
				<p class="Normal para-style-override-12"><span>—Evet, masanın gözüne kilitledim dedim.</span></p>
				<p class="Normal para-style-override-12"><span>—O ne dedi?</span></p>
				<p class="Normal para-style-override-12"><span>—İnşallah bu gece eve hırsız girmez dedi.</span></p>
				<p class="Normal para-style-override-12"><span>—Masanın gözleri kilitli dedim.</span></p>
				<p class="Normal para-style-override-12"><span>Arthur omuz silkti:</span></p>
				<p class="Normal para-style-override-12"><span>—Her anahtar açar. Çocukken bir kere dolabın anahtarıyla açmıştım.</span></p>
				<p class="Normal para-style-override-12"><span>Holmes yine sordu:</span></p>
				<p class="Normal para-style-override-12"><span>—Siz ne yaptınız?</span></p>
				<p class="Normal para-style-override-12"><span>Bay Holder dudak büktü:</span></p>
				<p class="Normal para-style-override-12"><span>—Arthur ağzına geleni söyler. Kulak asmadım… Gece yatmak üzere odama gittim. Arthur, suratı bir karış asık, peşim sıra geldi. Anladım: ‘Ne istiyorsun?’ diye sordum. </span></p>
				<p class="Normal para-style-override-12"><span>Önüne bakarak cevap verdi:</span></p>
				<p class="Normal para-style-override-12"><span>“İki yüz Sterlin rica ediyorum.”</span></p>
				<p class="Normal para-style-override-12"><span>Kısa ve biraz da sert:</span></p>
				<p class="Normal para-style-override-12"><span>“Mümkün değil veremem, dedim. Para bahsinde şimdiye kadar fazla cömert davrandım.”</span></p>
				<p class="Normal para-style-override-12"><span>“Minnettarım. Fakat iki yüz sterline ihtiyacım var, yoksa bir daha kulübe ayak basamam.”</span></p>
				<p class="Normal para-style-override-12"><span>Ben sevinç haykırdım:</span></p>
				<p class="Normal para-style-override-12"><span>“Aman ne iyi olur!”</span></p>
				<p class="Normal para-style-override-12"><span>“Fakat oğlunuzun şerefinin lekelenmesini istemezsiniz sanırım. Herhalde ben buna tahammül edemem. Ne suretle olursa olsun bu parayı bulmalıyım, eğer siz vermezseniz, başka çare arayacağım.”</span></p>
				<p class="Normal para-style-override-12"><span>Kızdım. Aybaşından beri bu üçüncü para isteyişiydi.</span></p>
				<p class="Normal para-style-override-12"><span>“Boşuna ısrar etme, on para vermem! dedim.</span></p>
				<p class="Normal para-style-override-12"><span>Selâm verip odadan çıktı.</span></p>
				<p class="Normal para-style-override-12"><span>O çıkar çıkmaz masanın çekmesinden kutuyu aldım, baktım, yine kapağını kapayıp çekmeye koydum.</span></p>
				<p class="Normal para-style-override-12"><span>Sonra evi dolaştım. Her gece yatmadan önce evin her tarafını Mary dolaşır, ama o gece bu işi ben gördüm.</span></p>
				<p class="Normal para-style-override-12"><span>Merdivenden inerken Mary antrenin penceresi önündeydi. Be yaklaşırken kapadı. Biraz heyecanlı ve canı sıkılmış gibiydi:</span></p>
				<p class="Normal para-style-override-12"><span>“Baba, dedi, bu gece Lucy’ye izin mi verdiniz!”</span></p>
				<p class="Normal para-style-override-12"><span>“Hizmetçi Lucy’ye mi?”</span></p>
				<p class="Normal para-style-override-12"><span>“Evet.”</span></p>
				<p class="Normal para-style-override-12"><span>“Hayır, ben izin vermedim.”</span></p>
				<p class="Normal para-style-override-12"><span>“Sondaki kapıdan girdi. Muhakkak yan kapıya gidip biriyle konuştu… Bu hâl hiç hoşuma gitmiyor. Buna bir son vermek lâzım.”</span></p>
				<p class="Normal para-style-override-12"><span>“Yarın sabah onunla konuşursun. İstersen ben konuşayım.”</span></p>
				<p class="Normal para-style-override-12"><span>“Olur baba.”</span></p>
				<p class="Normal para-style-override-12"><span>“Her taraf kapalı mı?”</span></p>
				<p class="Normal para-style-override-12"><span>“Kapalı baba.”</span></p>
				<p class="Normal para-style-override-12"><span>“Öyleyse Allah rahatlık versin.”</span></p>
				<p class="Normal para-style-override-12"><span>Mary’yi öptüm, odama çıkıp yattım ve hemen uyumuşum.</span></p>
				<p class="Normal para-style-override-12"><span>Holmes sözü yine kesti:</span></p>
				<p class="Normal para-style-override-12"><span>—Her şeyi olduğu gibi anlatıyorsunuz değil mi?</span></p>
				<p class="Normal para-style-override-12"><span>—Evet Bay Holmes. Bu işle alâkalı hiçbir şey unutmamaya gayret ediyorum… İyi kavrayamadığınız bir nokta varsa lütfen söyleyin.</span></p>
				<p class="Normal para-style-override-12"><span>—Gayet iyi anlatıyorsunuz.</span></p>
				<p class="Normal para-style-override-12"><span>—Uykum hafiftir. O gece kuşkuda yattığımdan, yarı uyur yarı uyanıktım. Sabaha karşı evin içinde bir gürültü duyup sıçradım. Gözlerimi açıp doğruldum. Çık yoktu artık. Fakat bana bir pencere kapandı gibi gelmişti. </span></p>
				<p class="Normal para-style-override-12"><span>“Kulak kabarttım, dinlendim ve ansızın yataktan fırladım. Yan odada bir ayak sesi vardı . . . yan oda büromdu. Kapıyı açıp haykırdım:</span></p>
				<p class="Normal para-style-override-12"><span>“Arthur!.. Kerata! Hırsız! O taca nasıl el sürersin?.”</span></p>
				<p class="Normal para-style-override-12"><span>Sherlock Holmes gömüldüğü koltuğundan şöyle bir doğruldu, boynunu uzattı:</span></p>
				<p class="Normal para-style-override-12"><span>—Oğlunuzu mu gördünüz?.</span></p>
				<p class="Normal para-style-override-12"><span>—Havagazı lâmbası bıraktığım gibi kısık yanıyordu. Lâmbanın yanında, ceketsiz, oğlum duruyordu.</span></p>
				<p class="Normal para-style-override-12"><span>—Ya taç?</span></p>
				<p class="Normal para-style-override-12"><span>—Elindeydi, bütün kuvvetiyle bükmeye uğramaktaydı…</span></p>
				<p class="Normal para-style-override-12"><span>—Siz seslenince…</span></p>
				<p class="Normal para-style-override-12"><span>—Taç elinden düştü, oğlumun yüzü bembeyaz oldu… koştum, eğilip tacı aldım. Bir köşesi kopmuş, üç zümrüt sökülmüştü.</span></p>
				<p class="Normal para-style-override-12"><span>Aklım başımdan gitti:</span></p>
				<p class="Normal para-style-override-12"><span>—Ahlâksız!.. diye kükredim… Tacı mahvettin!.. Namusum bir paralık oldu!... Çaldığın zümrütleri ne yaptın?</span></p>
				<p class="Normal para-style-override-12"><span>Gözleri yerinden uğradı:</span></p>
				<p class="Normal para-style-override-12"><span>“Çaldığım mı?”</span></p>
				<p class="Normal para-style-override-12"><span>“Evet çaldığın!.. Seni hırsız köpek seni!..</span></p>
				<p class="Normal para-style-override-12"><span>Kan başıma sıçramıştı, omuzlarından tutmuş sarsıyordum.</span></p>
				<p class="Normal para-style-override-12"><span>“Taşlar tamam!..”</span></p>
				<p class="Normal para-style-override-12"><span>“Üç zümrüt noksan.”</span></p>
				<p class="Normal para-style-override-12"><span>“Hepsi tamam.”</span></p>
				<p class="Normal para-style-override-12"><span>“Noksan diyorum sana!.. O üç zümrüdü sen çaldın… Hem hırsız, hem yalancısın… Ben girerken bir parçasını daha kırmaya çabalıyordun.</span></p>
				<p class="Normal para-style-override-12"><span>“Bana kötü bir sıfat taktınız. Artık hakaretlerinize tahammül edemeyeceğim. Bu mesele hakkında size hiç bir şey söylemeyeceğim… Şimdi gideceğim ve bir daha bu eve ayak basmayacağım. Bu evden şimdi çıkacağım.”</span></p>
				<p class="Normal para-style-override-12"><span>Hiddet ve sinirden deliye dönmüştüm. Avazım çıktığı kadar:</span></p>
				<p class="Normal para-style-override-12"><span>“Seni şimdi polise teslim edeceğim!... diye bağırdım.</span></p>
				<p class="Normal para-style-override-12"><span>Oğlum hiç görmediğim bir öfkeyle.</span></p>
				<p class="Normal para-style-override-12"><span>“Ağzımdan söz alamazsınız, dedi. Madem ki polis çağıracaksınız, polis arasın, bulabilirse bulsun!..</span></p>
				<p class="Normal para-style-override-12"><span>Sesim perde perde yükseldiğinden evde herkes uyanmıştı.”</span></p>
				<p class="Normal para-style-override-12"><span>Odaya evvelâ rüzgar gibi Mary girdi, Arthur’un ve tacın hâlini görünce düşüp bayıldı.</span></p>
				<p class="Normal para-style-override-12"><span>Hizmetçiyi merkeze gönderip polis çağırttım:</span></p>
				<p class="Normal para-style-override-12"><span>Bir müfettişle bir polis memuru eve girince Arthur sordu:</span></p>
				<p class="Normal para-style-override-12"><span>“Beni hırsızlıkla mı itham edeceksiniz?”</span></p>
				<p class="Normal para-style-override-12"><span>Bu meselenin bir aile meselesi olmaktan çıktığını, kırılıp bükülen, zümrütleri çalınan tacın milli bir servet olduğunu anlattım.</span></p>
				<p class="Normal para-style-override-12"><span>“Bu işin polis ve adliyeye intikali lâzımdır!.” dedim.</span></p>
				<p class="Normal para-style-override-12"><span>“Öyleyse beni hemen tevkif ettirmeyin. Benim ve sizin menfaatiniz adına bırakın evden beş dakika çıkayım.”</span></p>
				<p class="Normal para-style-override-12"><span>“Kaçmak veya çaldığın taşları saklamak için değil mi?”</span></p>
				<p class="Normal para-style-override-12"><span>Durumumun fecaati karşısında oğlumu yola getirmeye çalıştım:</span></p>
				<p class="Normal para-style-override-12"><span>“Yalnız benim değil, benimkinden çok daha ünlü bir ismin şerefi ve namusu bahis konusudur… Bu hırsızlık bütün halk efkârını aleyhimize çevirir. Millet bize düşman olur… Bana çaldığın uç zümrüdü ne yaptığını söylersen, misli görülmemiş ve rezalet önleriz” dedim.</span></p>
				<p class="Normal para-style-override-12"><span>Oğlum susuyordu. Devam ettim:</span></p>
				<p class="Normal para-style-override-12"><span>“Ne durumda olduğumu kavrayamayacak kadar çocuk değilsin. Suçüstü yakalandın… seni hiçbir şey kurtaramaz. Ama üç zümrüdü verirsen, bu meseleyi örtbas eder, seni de affederim.”</span></p>
				<p class="Normal para-style-override-12"><span>“Siz kabahati olanları affediniz.”</span></p>
				<p class="Normal para-style-override-12"><span>Ve alay eder bir tavırla arkasını döndü. Madem ki sözümü dinlemiyordu, müfettişle polis memurunu çağırmaktan başka çare yoktu.</span></p>
				<p class="Normal para-style-override-12"><span>Çağırdım.</span></p>
				<p class="Normal para-style-override-12"><span>Oğlumun üstü, odası, evin her tarafı arandı. Zümrütler bulunamadı. Sert çıkışlar yapıldı, tehdit edildi, fakat Arthur hiçbir şey söylemedi.</span></p>
				<p class="Normal para-style-override-12"><span>Bu sabah oğlumu cezaevine götürdüler, ben de bu meseleyi aydınlatmanızı rica etmek için buraya koştum.</span></p>
				<p class="Normal para-style-override-12"><span>Polis şimdilik yapılacak bir şey olmadığını itiraf ediyor… Bu meselenin halli için ne masraf lazımsa veririm. Üç bin Sterlin mükâfat da vaat ettim.</span></p>
				<p class="Normal para-style-override-12"><span>İç çekti, gözleri yaşardı:</span></p>
				<p class="Normal para-style-override-12"><span>—Sen bilirsin Allahım!.. Bir gecede namusumu, oğlumu ve zümrütleri kaybettim…</span></p>
				<p class="Normal para-style-override-12"><span>Yüzünü avuçlarının içine alıp başını sağdan sola, soldan sağa sallamaya başladı. Anlaşılmaz bir şey mırıldanıyordu.</span></p>
				<p class="Normal para-style-override-12"><span>Sherlock Holmes bir müddet kaşları çatık, sessiz, ateşe baktı, nihayet sordu:</span></p>
				<p class="Normal para-style-override-12"><span>—Çok misafir gelir mi evinize?</span></p>
				<p class="Normal para-style-override-12"><span>—Hayır.</span></p>
				<p class="Normal para-style-override-12"><span>—Sık görüştüğümüz ahbaplarınız yok mu?</span></p>
				<p class="Normal para-style-override-12"><span>—Yoktur. Arada sırada ortağımla karısı ve bazen de Arthur’un dostu gelir. Bu günlerde birkaç defa Sör George Burnwell geldi. Ondan başka kimse gelmedi.</span></p>
				<p class="Normal para-style-override-12"><span>—Sık sık toplantılara gider misiniz?</span></p>
				<p class="Normal para-style-override-12"><span>—Arthur gider. Ben Mary’yle evde otururum.</span></p>
				<p class="Normal para-style-override-12"><span>—Bir genç kızın hep evde oturması tuhaf!..</span></p>
				<p class="Normal para-style-override-12"><span>—Kalabalıktan hoşlanmaz. Hem artık çocuk da sayılmaz.</span></p>
				<p class="Normal para-style-override-12"><span>—Kaç yaşında?</span></p>
				<p class="Normal para-style-override-12"><span>—Yirmi dört.</span></p>
				<p class="Normal para-style-override-12"><span>—Biraz evvel meseleyi anlayınca bayıldı dediniz.</span></p>
				<p class="Normal para-style-override-12"><span>—Evet. Benden daha müteessir.</span></p>
				<p class="Normal para-style-override-12"><span>—O da sizin gibi hırsızın Arthur olduğuna emin mi?</span></p>
				<p class="Normal para-style-override-12"><span>—Tabii. Tacı oğlumun elinde gördüm. Gözlerimle gördüm. Gözlerimle gördüm.</span></p>
				<p class="Normal para-style-override-12"><span>—Bu yeterli bir delil değildir.</span></p>
				<p class="Normal para-style-override-12"><span>—Başka ne delil istiyorsunuz?</span></p>
				<p class="Normal para-style-override-12"><span>Holmes soruya soruyla karşılık verdi:</span></p>
				<p class="Normal para-style-override-12"><span>Tacın kopmayan kısmı ne durumda?..</span></p>
				<p class="Normal para-style-override-12"><span>Bükük…</span></p>
				<p class="Normal para-style-override-12"><span>—Acaba doğrultmaya mı çalışıyordu?</span></p>
				<p class="Normal para-style-override-12"><span>Bayan Holder geniş bir nefes aldı:</span></p>
				<p class="Normal para-style-override-12"><span>—Hay Allah sizden razı olsun!.. İkimizi de dertten kurtarmak istiyorsunuz…</span></p>
				<p class="Normal para-style-override-12"><span>Başını salladı:</span></p>
				<p class="Normal para-style-override-12"><span>—Ama güç, çok güç bir iş bu… Odamda ne yapıyordu? Suçu yoksa neden söylemedi?.</span></p>
				<p class="Normal para-style-override-12"><span>—İyi ya!.. Suçlu idiyse neden bir yalan uydurmadı? Susması iki türlü yorumlanabilir. Bu meselede acayip bir iki nokta var.</span></p>
				<p class="Normal para-style-override-12"><span>Holmes şakağını kaşıdı:</span></p>
				<p class="Normal para-style-override-12"><span>—Bir gürültüyle uyandığınızı söylediniz.</span></p>
				<p class="Normal para-style-override-12"><span>—Evet.</span></p>
				<p class="Normal para-style-override-12"><span>—Bunu polise de söylediniz tabii.</span></p>
				<p class="Normal para-style-override-12"><span>—Tabii söyledim.</span></p>
				<p class="Normal para-style-override-12"><span>—Polis ne diyor?</span></p>
				<p class="Normal para-style-override-12"><span>—Odaya girdikten sonra Arthur kapıyı kapadı, kapının gürültüsünü duymuş olacaksınız, diyor.</span></p>
				<p class="Normal para-style-override-12"><span>—Buna ihtimal yok.</span></p>
				<p class="Normal para-style-override-12"><span>—Neden?</span></p>
				<p class="Normal para-style-override-12"><span>—Hırsızlık maksadıyla bir odaya giren biri, kapıyı insanları uyandıracak kadar hızlı kapamaz.</span></p>
				<p class="Normal para-style-override-12"><span>—Bu da doğru, ama…</span></p>
				<p class="Normal para-style-override-12"><span>Holmes sözünü kesti:</span></p>
				<p class="Normal para-style-override-12"><span>—Zümrütlerin ortada olmamasına ne diyorlar?</span></p>
				<p class="Normal para-style-override-12"><span>—Hâlâ evi, döşeme tahtalarını, eşyaları arıyorlar.</span></p>
				<p class="Normal para-style-override-12"><span>—Evin dışında aramak akıllarına gelmedi mi?</span></p>
				<p class="Normal para-style-override-12"><span>—Geldi. Bütün bahçe arandı.</span></p>
				<p class="Normal para-style-override-12"><span>—Bay Holder, bu meselenin, sizin ve polisin tahmininden çok daha esrarlı bir mesele olduğunu kavrıyor musunuz?</span></p>
				<p class="Normal para-style-override-12"><span>—Evet.</span></p>
				<p class="Normal para-style-override-12"><span>—Hatta size göre ilk bakışta apaçık bir hırsızlık olayıydı.</span></p>
				<p class="Normal para-style-override-12"><span>—Doğru.</span></p>
				<p class="Normal para-style-override-12"><span>—Bana çok karışık bir mesele gibi geliyor. İddianızı tekrarlayalım:</span></p>
				<p class="Normal para-style-override-12"><span>“1 - Oğlunuz yatağından kalkıp büronuza girdi. Masanızın gözünü açtı, tacı çıkardı.</span></p>
				<p class="Normal para-style-override-12"><span>“2 - Var kuvvetini harcayıp bir köşesini kırdı ve otuz dokuz zümrüdün üçünü saklamak için meçhul bir yere gitti.</span></p>
				<p class="Normal para-style-override-12"><span>“3 - Öyle bir yere sakladı ki, kimse bir türlü bulamıyor.</span></p>
				<p class="Normal para-style-override-12"><span>“4 - Üç zümrüdü sakladıktan sonra, geri kalan otuz altı zümrüdü dönüp yerine getirdi.</span></p>
				<p class="Normal para-style-override-12"><span>Holmes gözlerini Holder’e dikti:</span></p>
				<p class="Normal para-style-override-12"><span>—Bunu iddia ediyorsunuz değil mi?</span></p>
				<p class="Normal para-style-override-12"><span>—Evet.</span></p>
				<p class="Normal para-style-override-12"><span>—Olacak şey mi bu?</span></p>
				<p class="Normal para-style-override-12"><span>Banker şaşalamıştı:</span></p>
				<p class="Normal para-style-override-12"><span>—Peki, sizin iddianız nedir?... Madem ki suçu yoktu, söylemeliydi.</span></p>
				<p class="Normal para-style-override-12"><span>—Bu noktayı aydınlatacağız Bay Holder…</span></p>
				<p class="Normal para-style-override-12"><span>İsterseniz hep beraber Streatham’a gidip bazı şeyleri yerinde inceleyelim.</span></p>
				<p class="Normal para-style-override-12"><span>—Hayhay.</span></p>
				<p class="Normal para-style-override-12"><span>Dostum beni bırakmadı. Ben meseleyi öyle merak ediyordum ki, beraber gitmeye can attım. Şunu da itiraf edeyim, hem de bahtsız babanın fikrindeydim: Hırsız Arthur’du.</span></p>
				<p class="Normal para-style-override-12"><span>Ama Sherlock Holmes’a da güvenim vardır. Bunun için Arthur’un hırsız olduğuna yemin edemezdim. Holmes Holder’in iddiasını o anda reddetmişti.</span></p>
				<p class="Normal para-style-override-12"><span>Kuzey banliyösüne kadar Holmes hiç konuşmadı. Çenesini göğsüne dayamış, daha rahat düşünebilmek için şapkasını kaşlarının üstüne kadar indirmişti.</span></p>
				<p class="Normal para-style-override-12"><span>Bay Holder’e gelince: Beliren ümit ışığı onu biraz canlandırmış gibiydi. Hatta benimle bankacılık hakkında münakaşaya bile girişti.</span></p>
				<p class="Normal para-style-override-12"><span>Birkaç kilometre trenle yol aldık birkaç yüz metre yol da yaya yürüdük, büyük bankerin mütevazı evi Fairbank’a geldik.</span></p>
				<p class="Normal para-style-override-12"><span>Fairbank, yolun az gerisinde, beyaz taştan yapılmış dört köşe bir binaydı. İki arabanın karşılaşıp geçebilecekleri bir viraj ve iki kapıya doğru uzanan bir bahçe yolu göründü.</span></p>
				<p class="Normal para-style-override-12"><span>Solda iki çit arasından mutfağa gidiliyordu. Servis kapısı oradaydı.</span></p>
				<p class="Normal para-style-override-12"><span>Soldaki yol ahırların yoluydu. Bahçe dışına çıktığından, o yolu başkaları da kullanmaktaydı.</span></p>
				<p class="Normal para-style-override-12"><span>Holmes sokak kapısının önünde durdu, yavaş yavaş evin etrafını dolaştı, cepheyi geçti, mutfak yolundan yürüdü, bahçede gezdi, ahırlara giden yolu inceledi.</span></p>
				<p class="Normal para-style-override-12"><span>Holmes o kadar yavaş yürümekteydi ki, Bay Holder’le içeri girip yemek odasında beklemeye karar verdik.</span></p>
				<p class="Normal para-style-override-12"><span>Sessiz ocağın başına oturduk. Biraz sonra odaya genç bir kız girdi. Ortadan uzun boylu, zayıf, teninin beyazlığı üstünde daha iyi belirecek kadar kara gözlü ve siyah saçlıydı. Onun kadar uçuk benizli kadın görmedim diyebilirim. Dudaklarında renk yoktu, gözlerinde ise sessiz bir yalvarış ifadesi vardı.</span></p>
				<p class="Normal para-style-override-12"><span>Odaya girip ilerlemeye başlayınca, ona bankere acıdığımdan daha çok acıdım, çünkü bu iradeli ve azimli bir kadındı, sırasında sakinliğini muhafaza etmesini bildiği de belliydi.</span></p>
				<p class="Normal para-style-override-12"><span>Bana aldırış etmeden amcasına yaklaştı, iki avucunu yanaklarına dayadı ve sordu:</span></p>
				<p class="Normal para-style-override-12"><span>—Arthur’u serbest bırakmalarını emrettiniz mi baba?..</span></p>
				<p class="Normal para-style-override-12"><span>—Hayır kızım. Apreyi delip boşaltmak gerekiyor.</span></p>
				<p class="Normal para-style-override-12"><span>—Ama ben onun suçsuz olduğuna eminim. Bir kadın önsezisinin ne derece olumlu olduğunu tasavvur edemezsiniz. Onun suçlu olmadığını biliyorum. Yaptığınıza pişman olacaksınız.</span></p>
				<p class="Normal para-style-override-12"><span>—Suçsuz da, neden sustu?</span></p>
				<p class="Normal para-style-override-12"><span>—Ne bileyim? Belki de kendisini itham etmenize kızdı da, hiçbir şey açıklamadı.</span></p>
				<p class="Normal para-style-override-12"><span>—Tacı elinde gördüm, onu itham etmem tabiidir.</span></p>
				<p class="Normal para-style-override-12"><span>—Ya sadece bakmak için aldıysa… Bana inanınız baba. Arthur suçlu değildir hırsız değildir. Hemen kapatın bu meseleyi. Arthur’cuğun hapishanede olduğunu düşündükçe insan deli oluyor!.</span></p>
				<p class="Normal para-style-override-12"><span>—Zümrütler bulunmadan bu işi kapatmam. İmkânı yok Mary. Sen Arthur’u sevdiğin için, bu meselede benim düştüğüm durumun fecaatini kavrayamıyorsun. İşi kapatmak şöyle dursun, bu meseleyi aydınlatsın diye Londra’dan detektif getirdim.</span></p>
				<p class="Normal para-style-override-12"><span>—Dedektif bu zat mı?</span></p>
				<p class="Normal para-style-override-12"><span>—Hayır bu zat detektifin arkadaşıdır?</span></p>
				<p class="Normal para-style-override-12"><span>—Dedektif nerede?</span></p>
				<p class="Normal para-style-override-12"><span>—Ahırlara giden yolda dolaşıyor.</span></p>
				<p class="Normal para-style-override-12"><span>—Ahırlara giden yolda mı?</span></p>
				<p class="Normal para-style-override-12"><span>Siyah kaşları çatıldı:</span></p>
				<p class="Normal para-style-override-12"><span>—Orada ne bulmayı umuyor?..</span></p>
				<p class="Normal para-style-override-12"><span>Bu sırada Holmes girdi, Mary ona döndü:</span></p>
				<p class="Normal para-style-override-12"><span>—Herhalde dedektif sizsiniz?</span></p>
				<p class="Normal para-style-override-12"><span>—Evet bayan.</span></p>
				<p class="Normal para-style-override-12"><span>—Arthur’un günahsız olduğunu ispat edeceğinize eminim. Bunu önseziyle söylemiyorum, Arthur’un günahsız olduğuna bütün varlığımla inanıyorum.</span></p>
				<p class="Normal para-style-override-12"><span>Holmes ayağının karlarını paspasa sildi:</span></p>
				<p class="Normal para-style-override-12"><span>—Bu hususta ben de sizinle aynı fikirdeyim. Yeğeninizin suçsuz olduğunu meydana çıkaracağımı ümit ediyorum… Siz Bayan Mary Holder’siniz değil mi?</span></p>
				<p class="Normal para-style-override-12"><span>—Evet efendim.</span></p>
				<p class="Normal para-style-override-12"><span>—Size bir iki şey sorabilir miyim?</span></p>
				<p class="Normal para-style-override-12"><span>—Hay hay!... Bu korkunç muammanın çözülmesi için elimden geleni yaparım.</span></p>
				<p class="Normal para-style-override-12"><span>—Dün gece siz hiçbir şey duymadınız mı?</span></p>
				<p class="Normal para-style-override-12"><span>—Babam sesini yükseltene kadar hiçbir şey duymadım.</span></p>
				<p class="Normal para-style-override-12"><span>—Babanızın sesini duyunca ne yaptınız?</span></p>
				<p class="Normal para-style-override-12"><span>—Kalkıp aşağı indim.</span></p>
				<p class="Normal para-style-override-12"><span>—Kapılarla pencereleri kapamıştınız değil mi?</span></p>
				<p class="Normal para-style-override-12"><span>—Evet, hepsini kapamıştım.</span></p>
				<p class="Normal para-style-override-12"><span>—Pencereleri iyi kapamış mıydınız?</span></p>
				<p class="Normal para-style-override-12"><span>—Evet.</span></p>
				<p class="Normal para-style-override-12"><span>—Bu sabah pencereler kapalı mıydı?</span></p>
				<p class="Normal para-style-override-12"><span>—Evet.</span></p>
				<p class="Normal para-style-override-12"><span>—Hizmetçilerden birinin sevgilisi varmış. Dün akşam babanıza kapının önünde onunla konuştuğunu sandığınızı söylemişsiniz.</span></p>
				<p class="Normal para-style-override-12"><span>—Evet. Salona kahve getirmişti. Belki babamın taçtan bahsettiğini duymuştur.</span></p>
				<p class="Normal para-style-override-12"><span>—Anladım. Bunu sevgilisine haber verdi, birlik olup tacın üç zümrüdünü çaldılar demek istiyorsunuz.</span></p>
				<p class="Normal para-style-override-12"><span>Sabrı tükenen banker şiddetle müdahale etti:</span></p>
				<p class="Normal para-style-override-12"><span>—Tahminlerle vakit kaybetmek neye yarar?</span></p>
				<p class="Normal para-style-override-12"><span>Size tacı Arthur’un elinde gördüm diyorum.</span></p>
				<p class="Normal para-style-override-12"><span>—Biraz sabrediniz Bay Holder.</span></p>
				<p class="Normal para-style-override-12"><span>Sherlock Holmes yine kıza döndü:</span></p>
				<p class="Normal para-style-override-12"><span>—Biz gelelim hizmetçi kıza Bayan Holder. Mutfak kapısından girdiğini görmüş olacaksınız.</span></p>
				<p class="Normal para-style-override-12"><span>—Evet. Kapının iyi kapanıp kapanmadığına bakmaya gitmiştim, onun usulca girdiğini ve sis içinde duran sevgilisini de gördüm.</span></p>
				<p class="Normal para-style-override-12"><span>—Tanır mısınız?</span></p>
				<p class="Normal para-style-override-12"><span>—Evet bizim manav Francis Prosper’dir.</span></p>
				<p class="Normal para-style-override-12"><span>—Kapının solunda duruyordu değil mi?</span></p>
				<p class="Normal para-style-override-12"><span>—Evet.</span></p>
				<p class="Normal para-style-override-12"><span>—Tahta bacak değil mi?</span></p>
				<p class="Normal para-style-override-12"><span>Genç kız kara gözlerini açıp hayretle Holmes’e baktı:</span></p>
				<p class="Normal para-style-override-12"><span>—Siz galiba şaytanın tâ kendisisiniz!... Bunları nereden biliyorsunuz?</span></p>
				<p class="Normal para-style-override-12"><span>Gülümsedi, fakat Holmes’in suratı o kadar aksiydi ki, gülümsemekte devam edemedi. Holmes:</span></p>
				<p class="Normal para-style-override-12"><span>—Üst kata çıkmalıyım, dedi, belki sonra yine evin etrafını dolaşırım. Fakat yukarı çıkmadan önce alt katın pencerelerini gözden geçireyim.</span></p>
				<p class="Normal para-style-override-12"><span>Pencereden pencereye gidip geldi, antreden ahırlara giden yola açılan büyük pencerenin önünde durdu… Açtı, nihayet:</span></p>
				<p class="Normal para-style-override-12"><span>—Tamam, dedi, artık yukarı, çıkabiliriz.</span></p>
				<p class="Normal para-style-override-12"><span>Bankerin bürosu küçük bir odaydı, külrengi bir halı, büyük bir masa, bir ayna vardı. Holmes masaya gidip kilide baktı:</span></p>
				<p class="Normal para-style-override-12"><span>—Bu masanın anahtarı nerede?</span></p>
				<p class="Normal para-style-override-12"><span>—Dolabın anahtarıdır.</span></p>
				<p class="Normal para-style-override-12"><span>—Burada mı?</span></p>
				<p class="Normal para-style-override-12"><span>Sherlock Holmes anahtarı alıp çekmeyi açtı.</span></p>
				<p class="Normal para-style-override-12"><span>—Gürültü çıkarmadan açılıyor. Açıldığı zaman uyanmamanız gayet tabii. Bu kutu da tacın kutusu olacak. Açabilir miyim?</span></p>
				<p class="Normal para-style-override-12"><span>—Açınız Bay Holmes.</span></p>
				<p class="Normal para-style-override-12"><span>Holmes kutuyu açtı, tacı çıkarıp masanın üstüne koydu. Kuyumculuk sanatının şaheser bir örneğiydi. Bu derece güzel otuz altı zümrüt görmemiştim. Tacın bir ucu bükülüp kırılmıştı: Bu uçta üç zümrüt vardı.</span></p>
				<p class="Normal para-style-override-12"><span>Holmes tacı Holdere uzattı:</span></p>
				<p class="Normal para-style-override-12"><span>—Tacın ucunu kırabilir misiniz?</span></p>
				<p class="Normal para-style-override-12"><span>Banker korkarak geriledi:</span></p>
				<p class="Normal para-style-override-12"><span>—Tecrübe dahi etmem!.</span></p>
				<p class="Normal para-style-override-12"><span>—Öyleyse ben bir tecrübe edeyim.</span></p>
				<p class="Normal para-style-override-12"><span>Holmes bütün kuvvetiyle bükmeye çabaladı, ama nafile… Gayet serinkanlı:</span></p>
				<p class="Normal para-style-override-12"><span>—Biraz bükülür gibi oldu dedi. Parmaklarım son derece kuvvetlidir ama, ne kadar uğraşsam kıramam. İnsanüstü kuvveti olmayan hiç kimse kıramaz. Fakat kırdım farz edelim Bay Holder. Tabanca sesi gibi bir ses çıkar. Yanı başınızda böyle bir gürültü olsaydı duymaz mıydınız? </span></p>
				<p class="Normal para-style-override-12"><span>—Ne söyleyeceğimi bilmiyorum. Büsbütün şaşırdım.</span></p>
				<p class="Normal para-style-override-12"><span>Holder sahiden şaşkındı.</span></p>
				<p class="Normal para-style-override-12"><span>Holmes kıza döndü:</span></p>
				<p class="Normal para-style-override-12"><span>—Bu yolda devam edersek ortada şaşılacak hiçbir şey kalmaz. Siz ne dersiniz Bayan Holder?</span></p>
				<p class="Normal para-style-override-12"><span>—Ben de babam gibi şaşırdım kaldım.</span></p>
				<p class="Normal para-style-override-12"><span>—Gördüğünüz zaman oğlunuzun ayağında ne terlik vardı, ne de ayakkabı değil mi?</span></p>
				<p class="Normal para-style-override-12"><span>—Gömlek ve pantolonlaydı.</span></p>
				<p class="Normal para-style-override-12"><span>—Teşekkür ederim. Bu sorguda talih bize yardım etti, muammayı çözemezsek kabahat bizimdir.</span></p>
				<p class="Normal para-style-override-12"><span>Kapıya yürüdü:</span></p>
				<p class="Normal para-style-override-12"><span>—Müsaade edersiniz tetkiklerime dışarıda devam edeceğim Bay Holder.</span></p>
				<p class="Normal para-style-override-12"><span>—Evinizdeymiş gibi hareket edin.</span></p>
				<p class="Normal para-style-override-12"><span>—Benimle beraber kimse gelmesin. Lüzumsuz ayak izleri işi zorlaştırır.</span></p>
				<p class="Normal para-style-override-12"><span>Bir saat dışarıda kaldı, sonra yine ayakları kar içinde geldi.</span></p>
				<p class="Normal para-style-override-12"><span>—Görmek istediğim her şeyi gördüm Bay Holder. Artık evime dönüyorum. Yapılacak başka hiçbir şey yok.</span></p>
				<p class="Normal para-style-override-12"><span>Bay Holder’in gözleri dört açıldı:</span></p>
				<p class="Normal para-style-override-12"><span>—Ya zümrütler? Zümrütler ne oldu?</span></p>
				<p class="Normal para-style-override-12"><span>—Söyleyemem.</span></p>
				<p class="Normal para-style-override-12"><span>Bankerin dudakları titredi:</span></p>
				<p class="Normal para-style-override-12"><span>—Zümrütler bulunamayacak… Peki ya oğlum? Bana ümit vermiştiniz?</span></p>
				<p class="Normal para-style-override-12"><span>—Fikrimi değiştirmedim.</span></p>
				<p class="Normal para-style-override-12"><span>—Öyleyse Allah rızası için söyleyin, dün gece evimde neler oldu?</span></p>
				<p class="Normal para-style-override-12"><span>—Yarın sabah saat dokuzla on arası Baker Street’teki evime gelirseniz, sizi aydınlatabileceğimi umuyorum.</span></p>
				<p class="Normal para-style-override-12"><span>—Peki, gelirim.</span></p>
				<p class="Normal para-style-override-12"><span>—Zümrütleri ele geçirmek için istediğim masrafı yapmama açık çek vermiştiniz değil mi?</span></p>
				<p class="Normal para-style-override-12"><span>—Zümrütleri bulmak için servetimi veririm.</span></p>
				<p class="Normal para-style-override-12"><span>—Pekâla. Bu işle meşgul olmaya gidiyorum. Allaha ısmarladık.</span></p>
				<p class="Normal para-style-override-12"><span>Kapının eşiğinde durdu:</span></p>
				<p class="Normal para-style-override-12"><span>—Belki bu akşam tekrar buraya gelirim.</span></p>
				<p class="Normal para-style-override-12"><span>Dostumun bu meseleyi hallettiğini anlamıştım. Fakat ne neticeye vardığını düşünüp zihin yormadım.</span></p>
				<p class="Normal para-style-override-12"><span>Eve dönerken, yolda biraz yokladım, kaçamaklı cevaplar verdiğini görünce ısrar etmedim.</span></p>
				<p class="Normal para-style-override-12"><span>Evimize girdiğimiz zaman saat üçe geliyordu. Odasına girdi birkaç dakika sonra uşak kıyafetinde çıktı: Tomar halinde bir yaka, kumaşı parlamış eski bir elbise, kırmızı kravat, patlak pabuç.</span></p>
				<p class="Normal para-style-override-12"><span>Şöminenin üstündeki aynaya bakıp:</span></p>
				<p class="Normal para-style-override-12"><span>—İş yürüyecek sanırım, dedi. Sizi de beraber götürmek isterdim ama, yalnız gidersem daha iyi olur Watson…</span></p>
				<p class="Normal para-style-override-12"><span>—Bir iz yakaladınız galiba?</span></p>
				<p class="Normal para-style-override-12"><span>—Bana sorarsanız ipin ucu elimde, ama yanılabilirim. Herhalde yanılıp yanılmadığımı biraz sonra anlayacağım. Birkaç saate kadar döneceğimi umuyorum.</span></p>
				<p class="Normal para-style-override-12"><span>Büfenin üstünde duran sığır söğüşünden bir dilim kesip, iki dilim ekmek arasına koydu ve gitti.</span></p>
				<p class="Normal para-style-override-12"><span>Eve döndüğü zaman ben çayımı için bitirmiştim. Pek keyifli olduğu belliydi. Elinde eski bir ayakkabı vardı. Bağından tutmuş sallıyordu. Bir köşeye fırlayıp attı:</span></p>
				<p class="Normal para-style-override-12"><span>—Bir çay içerim, dedi.</span></p>
				<p class="Normal para-style-override-12"><span>Bir fincan çay verdim; aldı:</span></p>
				<p class="Normal para-style-override-12"><span>—Duracak vaktim yok. Geldim ama hemen gidiyorum. Beni beklemeyin Watson.</span></p>
				<p class="Normal para-style-override-12"><span>—Ne yapıyorsunuz?</span></p>
				<p class="Normal para-style-override-12"><span>—İşi tahkik ediyorum.</span></p>
				<p class="Normal para-style-override-12"><span>—Nerede?</span></p>
				<p class="Normal para-style-override-12"><span>—Vest End’in öbür ucunda.</span></p>
				<p class="Normal para-style-override-12"><span>—Ne zaman gelirsiniz?</span></p>
				<p class="Normal para-style-override-12"><span>—Hiç bilmem. Bunun için beklemeyin diyorum.</span></p>
				<p class="Normal para-style-override-12"><span>—İş yürüyor mu?</span></p>
				<p class="Normal para-style-override-12"><span>—Şöyle böyle. Ama memnunum.</span></p>
				<p class="Normal para-style-override-12"><span>—Tekrar Streatham’a gittiniz mi?</span></p>
				<p class="Normal para-style-override-12"><span>—Gittim.</span></p>
				<p class="Normal para-style-override-12"><span>—Ne âlemdeler?</span></p>
				<p class="Normal para-style-override-12"><span>—Onları görmedim, eve girmedim… Bu mesele pek hoşuma gitti… Neyse gevezeliği bırakalım. Şu kıyafeti değiştirip sokağa insan gibi çıkayım.</span></p>
				<p class="Normal para-style-override-12"><span>Açıklamıyordu ama, muhakkak sağlam bir ipucu yakalamıştı. Sevinçten çökük yanakları kızarmıştı, gözlerinin içi gülüyordu.</span></p>
				<p class="Normal para-style-override-12"><span>—Allaha ısmarladık Watson.</span></p>
				<p class="Normal para-style-override-12"><span>—Güle güle Holmes.</span></p>
				<p class="Normal para-style-override-12"><span>Ne zaman geleceğini Allah bilirdi. Bu işi soruşturmaya başladığı zaman yüzünü bazen kırk sekiz saat görmezdim. Koltuğu ocağın başına çektim. Gece yarısına kadar oturdum.</span></p>
				<p class="Normal para-style-override-12"><span>Gece yarısı yatak odama çıktım. Soyundum, yattım. Fakat uyku tutmadı. Aklıma Holmes’un bazı sözleri ve o sözlerini takip eden esrarengiz hadise geldi. Yattığım yerde o mesele gözlerimin önünde şöyle bir resmigeçit yaptı.</span></p>
				<p class="Normal para-style-override-12"/>
				<p class="Normal para-style-override-12"/>
			</div>
			<div class="Basic-Text-Frame">
				<p class="Basic-Paragraph-2" xml:lang="en-GB"/>
			</div>
			<div class="Basic-Text-Frame">
				<p class="Basic-Paragraph-2" xml:lang="en-GB"/>
			</div>
			<div class="Basic-Text-Frame">
				<p class="Basic-Paragraph-2" xml:lang="en-GB"/>
			</div>
			<div class="Basic-Text-Frame">
				<p class="Basic-Paragraph-2" xml:lang="en-GB"/>
			</div>
			<div class="Basic-Text-Frame">
				<p class="Basic-Paragraph-2" xml:lang="en-GB"/>
			</div>
			<div class="Basic-Text-Frame">
				<p class="Basic-Paragraph-2" xml:lang="en-GB"/>
			</div>
			<div class="Basic-Text-Frame">
				<p class="Basic-Paragraph-2" xml:lang="en-GB"/>
			</div>
			<div class="Basic-Text-Frame">
				<p class="Basic-Paragraph-2" xml:lang="en-GB"/>
			</div>
			<div class="Basic-Text-Frame">
				<p class="Basic-Paragraph-2" xml:lang="en-GB"/>
			</div>
		</div>
	</body>
</html>