<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="Word.Document" name="ProgId" />
  <meta content="Microsoft Word 12" name="Generator" />
  <meta content="Microsoft Word 12" name="Originator" />
  <link href="../Text/filelist.xml" rel="File-List" /><!--[if gte mso 9]><xml>
 <o:DocumentProperties>
  <o:Author>ibrahim</o:Author>
  <o:LastAuthor>ibrahim</o:LastAuthor>
  <o:Revision>2</o:Revision>
  <o:TotalTime>16</o:TotalTime>
  <o:Created>2013-12-02T11:50:00Z</o:Created>
  <o:LastSaved>2013-12-02T11:50:00Z</o:LastSaved>
  <o:Pages>71</o:Pages>
  <o:Words>39034</o:Words>
  <o:Characters>222496</o:Characters>
  <o:Lines>1854</o:Lines>
  <o:Paragraphs>522</o:Paragraphs>
  <o:CharactersWithSpaces>261008</o:CharactersWithSpaces>
  <o:Version>12.00</o:Version>
 </o:DocumentProperties>
</xml><![endif]-->
  <link href="../Misc/themedata.thmx" rel="themeData" />
  <link href="../Text/colorschememapping.xml" rel="colorSchemeMapping" /><!--[if gte mso 9]><xml>
 <w:WordDocument>
  <w:TrackMoves>false</w:TrackMoves>
  
  <w:HyphenationZone>21</w:HyphenationZone>
  
  
  <w:SaveIfXMLInvalid>false</w:SaveIfXMLInvalid>
  <w:IgnoreMixedContent>false</w:IgnoreMixedContent>
  <w:AlwaysShowPlaceholderText>false</w:AlwaysShowPlaceholderText>
  
  <w:LidThemeOther>TR</w:LidThemeOther>
  <w:LidThemeAsian>X-NONE</w:LidThemeAsian>
  <w:LidThemeComplexScript>X-NONE</w:LidThemeComplexScript>
  <w:Compatibility>
   
   
   
   
   
   
   
   
   
   
   
  </w:Compatibility>
  <w:BrowserLevel>MicrosoftInternetExplorer4</w:BrowserLevel>
  <m:mathPr>
   
   
   
   
   
   
   
   
   
   
   
  </m:mathPr></w:WordDocument>
</xml><![endif]-->
  <!--[if gte mso 9]><xml>
 <w:LatentStyles DefLockedState="false" DefUnhideWhenUsed="true"
  DefSemiHidden="true" DefQFormat="false" DefPriority="99"
  LatentStyleCount="267">
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
 </w:LatentStyles>
</xml><![endif]-->
  <!--[if gte mso 10]>
<style>
 /* Style Definitions */
 table.MsoNormalTable
        {mso-style-name:"Normal Tablo";
        mso-tstyle-rowband-size:0;
        mso-tstyle-colband-size:0;
        mso-style-noshow:yes;
        mso-style-priority:99;
        mso-style-qformat:yes;
        mso-style-parent:"";
        mso-padding-alt:0cm 5.4pt 0cm 5.4pt;
        mso-para-margin-top:0cm;
        mso-para-margin-right:0cm;
        mso-para-margin-bottom:10.0pt;
        mso-para-margin-left:0cm;
        line-height:115%;
        mso-pagination:widow-orphan;
        font-size:11.0pt;
        font-family:"Calibri","sans-serif";
        mso-ascii-font-family:Calibri;
        mso-ascii-theme-font:minor-latin;
        mso-hansi-font-family:Calibri;
        mso-hansi-theme-font:minor-latin;
        mso-bidi-font-family:"Times New Roman";
        mso-bidi-theme-font:minor-bidi;
        mso-fareast-language:EN-US;}
</style>
<![endif]-->
  <!--[if gte mso 9]><xml>
 
</xml><![endif]-->
  <!--[if gte mso 9]><xml>
 <o:shapelayout v:ext="edit">
  
 </o:shapelayout></xml><![endif]-->

  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="Section">
    <h1 class="calibre2" id="calibre_toc_5" style="text-align: center;">Dördüncü Bölüm</h1>

    <h2 class="calibre3" id="calibre_toc_43" style="text-align: center;">I</h2>

    <p class="MsoPlainText" style="text-align: justify;"><span class="calibre1">Her şey öyle çabuk, öyle beklenmedik bir biçimde olmuştu ki, herkesin soluğu kesilmişti. Yerde yatan adama aptal aptal bakıyorlardı.</span></p>

    <p class="MsoPlainText" style="text-align: justify;"><span class="calibre1">Sonunda Dr. Armstrong kendini toplayıp yerinden fırladı.</span></p>

    <p class="MsoPlainText" style="text-align: justify;"><span class="calibre1">Marston'a kadar giderek yanına diz çöktü. Yerde yatan adamı</span></p>

    <p class="MsoPlainText" style="text-align: justify;"><span class="calibre1">üzerinden başını kaldırdığında hepsi de doktorun gözlerinin hayretle açılmış olduğunu gördüler.</span></p>

    <p class="MsoPlainText" style="text-align: justify;"><span class="calibre1">"Tanrım ölmüş!" diye fısıldadı. Odadakiler doktorun ağzından dökülen sözlerin anlamını birden anlayamamışlardı sanki. Hareketsiz, heykel gibi duruyorlardı... Ölmüş müydü? Bir mitoloji Tanrı'sını andıran bu delikanlı, bu sağlıklı, güçlü, yakışıklı adam ölmüş müydü? Hepsi hayretle açılan gözlerle cesede bakıyorlardı. Bunun gibi genç ve sağlıklı bir adamın bir kadeh viski içerken öksürmeye başlayıp ölüvermesi olacak iş miydi?..</span></p>

    <p class="MsoPlainText" style="text-align: justify;"><span class="calibre1">Hayır, kimse gözlerine inanamıyordu.</span></p>

    <p class="MsoPlainText" style="text-align: justify;"><span class="calibre1">Dr. Armstrong cesedin yüzüne eğilmiş, morarmaya başlayan dudaklarını kokluyordu. Sonra Anthony Marston'un elinden düşen bardağı aldı. General MacArthur, "Öldü mü? Yani delikanlı içkinin boğazında kalmasından mı öldü?" diye mırıldandı. Doktor yanıt verdi: "isterseniz boğazına bir şey takıldı da diyebilirsiniz. Soluk alamadığından ölmüş." Doktor konuşurken bir yandan da bardağı koklamaktaydı. Parmağını bardağın dibinde kalan bir damla içkiye batırdı, sonra dikkatle dilinin ucuna dokundurdu.</span></p>

    <p class="MsoPlainText" style="text-align: justify;"><span class="calibre1">Armstrong'un yüzündeki ifade birdenbire değişmişti.</span></p>

    <p class="MsoPlainText" style="text-align: justify;"><span class="calibre1">General MacArthur, "Bir adamın böyle ölebileceğini hiç düşünmemiştim... Boğazında içki kalmakla adam ölür mü hiç," dedi.</span></p>

    <p class="MsoPlainText" style="text-align: justify;"><span class="calibre1">Emily Brent ince, duru bir sesle konuştu. "Biz ölümlüler yaşamla ölümü ayıran bir çizgi üzerinde yaşamaktayız."</span></p>

    <p class="MsoPlainText" style="text-align: justify;"><span class="calibre1">Dr. Armstrong ayağa kalkmıştı, kendi kendine konuşuyormuş gibi, "Hayır, boğazında içki kalarak kimse böyle birdenbire ölemez. Marston doğal bir ölümle ölmedi," dedi.</span></p>

    <p class="MsoPlainText" style="text-align: justify;"><span class="calibre1">Vera fısıldar gibi, "Viskinin içinde mi bir şey vardı?" dedi.</span></p>

    <p class="MsoPlainText" style="text-align: justify;"><span class="calibre1">Armstrong başını salladı.</span></p>

    <p class="MsoPlainText" style="text-align: justify;"><span class="calibre1">"Evet, ne olduğunu kesin olarak söyleyemeyeceğim. Ama bütün belirtiler, Marston'un siyanür cinsinden bir zehirle zehirlenmiş olduğunu gösteriyor. Belki de potasyum siyanürdür. Bu zehir oldukça çabuk etki eder."</span></p>

    <p class="MsoPlainText" style="text-align: justify;"><span class="calibre1">Yargıç sert bir sesle,</span></p>

    <p class="MsoPlainText" style="text-align: justify;"><span class="calibre1">"Zehir bardağında mıydı?" diye sordu.</span></p>

    <p class="MsoPlainText" style="text-align: justify;"><span class="calibre1">"Evet."</span></p>

    <p class="MsoPlainText" style="text-align: justify;"><span class="calibre1">Doktor içkilerin bulunduğu servis masasına doğru yürüdü.</span></p>

    <p class="MsoPlainText" style="text-align: justify;"><span class="calibre1">Masanın üzerinde duran viski şişesinin kapağını çıkararak içindekini kokladı, sonra da dilinin ucuyla tattı. Arkasından soda şişesini de aynı biçimde kontrol etti. Sonunda başını salladı.</span></p>

    <p class="MsoPlainText" style="text-align: justify;"><span class="calibre1">"Bunlarda bir şey yok."</span></p>

    <p class="MsoPlainText" style="text-align: justify;"><span class="calibre1">Lombard, "Yani zehiri bardağa kendi mi koydu?" diye sordu.</span></p>

    <p class="MsoPlainText" style="text-align: justify;"><span class="calibre1">Armstrong, Lombard'a garip garip bakarak alaycı bir sesle,</span></p>

    <p class="MsoPlainText" style="text-align: justify;"><span class="calibre1">"Galiba öyle," dedi.</span></p>

    <p class="MsoPlainText" style="text-align: justify;"><span class="calibre1">"İntihar, ha? Çok garip doğrusu."</span></p>

    <p class="MsoPlainText" style="text-align: justify;"><span class="calibre1">Vera, "Onun kendi canına kıyacağını kimse tahmin edemezdi. Öyle canlı bir adamdı ki. Yaşamdan çok zevk alıyormuş gibi bir hali vardı. Bugün tepeden aşağıya otomobiliyle gelirken sanki... Sanki... Ah, nasıl anlatayım. Bilmem ki," diye hafif bir sesle konuştu.</span></p>

    <p class="MsoPlainText" style="text-align: justify;"><span class="calibre1">Ama hepsi de Vera'nın ne demek istediğini anlamışlardı. Gençliğin doruğunda ve yaşamının en sağlıklı çağında olan Anthony Marston ilk bakışta herkeste ölümsüz olduğu izlenimi uyandırmıştı.</span></p>

    <p class="MsoPlainText" style="text-align: justify;"><span class="calibre1">Dr. Armstrong,</span></p>

    <p class="MsoPlainText" style="text-align: justify;"><span class="calibre1">"İntihardan başka bir olasılık ileri süren var mı?" diye sordu.</span></p>

    <p class="MsoPlainText" style="text-align: justify;"><span class="calibre1">Herkes ağır ağır başını salladı. Akıllarına, olayın başka bir açıklaması gelmiyordu. Aynı içkiden onlar da içmişlerdi. Antony Marston'un masaya giderek kadehine içki koyduğunu hepsi de görmüşlerdi. Bu durumda eğer içkide zehir varsa, o zehir bardağa ancak Marston tarafından konmuş olabilirdi.</span></p>

    <p class="MsoPlainText" style="text-align: justify;"><span class="calibre1">Blore düşünceli bir tavırla konuştu.</span></p>

    <p class="MsoPlainText" style="text-align: justify;"><span class="calibre1">"Bu bence intihar değil. Marston kendi canına kıyabilecek tiplerden değil."</span></p>

    <p class="MsoPlainText" style="text-align: justify;"><span class="calibre1">Armstrong, "Ben de aynı kanıdayım," dedi.</span></p>
  </div>

  <div class="Section">
    <h2 class="calibre4" id="calibre_toc_44" style="text-align: center;">II</h2>

    <p class="MsoPlainText" style="text-align: justify;"><span class="calibre1">Sorunu olduğu gibi bıraktılar. Başka ne yapabilirlerdi? Armstrong ve Lombard, Marston'un cesedini birlikte yatak odasına taşıdılar. Yatağa yatırarak üzerini çarşafla örttüler.</span></p>

    <p class="MsoPlainText" style="text-align: justify;"><span class="calibre1">Aşağı kata döndüklerinde ötekiler bir köşeye toplanmış, ayakta bir şeyler konuşuyorlardı. Gece fazla soğuk olmadığı halde hepsinin ürperdiği belliydi.</span></p>

    <p class="MsoPlainText" style="text-align: justify;"><span class="calibre1">Emily Brent, "En iyisi gidip yatalım. Epey geç oldu," dedi.</span></p>

    <p class="MsoPlainText" style="text-align: justify;"><span class="calibre1">Saat on ikiyi geçmişti. Fikir fena değildi; ama kimse yukarı çıkmak için acele etmiyordu. Kendilerini güvenceye almak için birbirlerine yapışmış gibiydiler.</span></p>

    <p class="MsoPlainText" style="text-align: justify;"><span class="calibre1">Yargıç, "Evet biraz uyumamız gerek," dedi.</span></p>

    <p class="MsoPlainText" style="text-align: justify;"><span class="calibre1">Rogers, "Benim yapmam gereken işler var efendim," dedi.</span></p>

    <p class="MsoPlainText" style="text-align: justify;"><span class="calibre1">Lombard öfkeli bir sesle, "Yarın sabah yaparsın işini," diye Rogers'i adeta azarladı.</span></p>

    <p class="MsoPlainText" style="text-align: justify;"><span class="calibre1">Armstrong, "Karın nasıl?" diye sordu.</span></p>

    <p class="MsoPlainText" style="text-align: justify;"><span class="calibre1">"Şimdi gidip bakacağım efendim."</span></p>

    <p class="MsoPlainText" style="text-align: justify;"><span class="calibre1">Rogers yukarı çıktı, birkaç dakika sonra geri döndü.</span></p>

    <p class="MsoPlainText" style="text-align: justify;"><span class="calibre1">"Mışıl mışıl uyuyor, efendim."</span></p>

    <p class="MsoPlainText" style="text-align: justify;"><span class="calibre1">Doktor, "iyi," dedi. "Sakın onu rahatsız etme."</span></p>

    <p class="MsoPlainText" style="text-align: justify;"><span class="calibre1">"Hayır, efendim. Yemek odasını ve salonu yerleştirdikten sonra, hemen gidip yatacağım."</span></p>

    <p class="MsoPlainText" style="text-align: justify;"><span class="calibre1">Önlerinden geçerek yemek odasına girdi.</span></p>

    <p class="MsoPlainText" style="text-align: justify;"><span class="calibre1">Öbürleri de istemeye istemeye yukarı çıktılar.</span></p>

    <p class="MsoPlainText" style="text-align: justify;"><span class="calibre1">Yukarı koridorda birbirlerine iyi geceler dilediler, sonra odalarına çekildiler. Hepsi de aynı anda, aynı şeyleri düşünmüşler gibi, aynı anda kapılarını kilitlediler...</span></p>
  </div>

  <div class="Section">
    <h2 class="calibre4" id="calibre_toc_45" style="text-align: center;">III</h2>

    <p class="MsoPlainText" style="text-align: justify;"><span class="calibre1">Loş bir ışıkla aydınlatılmış odasında, Yargıç Wargrave elbiselerini çıkarmış, yatmaya hazırlanmaktaydı.</span></p>

    <p class="MsoPlainText" style="text-align: justify;"><span class="calibre1">Edvvard Seton'u düşünüyordu.</span></p>

    <p class="MsoPlainText" style="text-align: justify;"><span class="calibre1">Onu çok iyi anımsıyordu. Saçları, mavi gözleri ve karşısındakinin gözlerinin içine dikilen pervasız bakışlarını unutmamıştı. Zaten jüriyi lehine çeviren de, bu pervasız hali olmuştu. Savcı da görevini iyi yapmamıştı, iddiasında biraz fazlaca ayrıntıya kaçmıştı.</span></p>

    <p class="MsoPlainText" style="text-align: justify;"><span class="calibre1">Öte yandan, savunma avukatı Matthevvs kusursuz bir savunma yapmıştı. Savcının kanıtlarını çürütüşü, sanığa ve tanıklara sorduğu sorular, olayı özetleyişi tam anlamıyla ustacaydı.</span></p>

    <p class="MsoPlainText" style="text-align: justify;"><span class="calibre1">Seton da jüri huzurunda yapılan sorgusunda hiç heyecanlanmamış, savcının bütün sorularını büyük bir rahatlıkla yanıtlamıştı. Jüri, sanığın bu pervasız ve soğukkanlı halinin etkisi altında kalarak suçsuz olduğu kanısına varmıştı. Avukat Matthevvs artık davaya yüzde yüz kazanılmış gözüyle bakıyordu.</span></p>

    <p class="MsoPlainText" style="text-align: justify;"><span class="calibre1">Yargıç cep saatini dikkatle kurarak yatağının başucundaki komodinin üzerine koydu.</span></p>

    <p class="MsoPlainText" style="text-align: justify;"><span class="calibre1">Mahkeme sırasında yargıç kürsüsünde savcının ve sanık avukatını konuşmalarını dinlerken ve not alırken neler düşündüğünü; avukatın, her biri sağlam birer kanıt olan iddiaları birer birer çürütürken neler hissettiğini anımsıyordu.</span></p>

    <p class="MsoPlainText" style="text-align: justify;"><span class="calibre1">Davadan pek hoşlanmıştı. Matthevvs'un son konuşması hukuk edebiyatının bir başyapıtı olmuştu. Ondan sonra, konuşan savcı, avukatın jüri üzerinde bıraktığı etkiyi silmeyi başaramamıştı.</span></p>

    <p class="MsoPlainText" style="text-align: justify;"><span class="calibre1">Sonunda sıra kendisinin davayı jüriye özetlemesine gelmişti.</span></p>

    <p class="MsoPlainText" style="text-align: justify;"><span class="calibre1">Yargıç Wargrave takma dişlerini çıkararak komidinin üzerindeki su dolu bardağın içine dikkatle bıraktı. Gergin duran dudakları içeri çöktü. Şimdi yüzünde zalim ve yırtıcı bir ağız belirmişti.</span></p>

    <p class="MsoPlainText" style="text-align: justify;"><span class="calibre1">Sonra gözlerini ovuşturarak kendi kendine gülümsedi.</span></p>

    <p class="MsoPlainText" style="text-align: justify;"><span class="calibre1">Şu Seton'u nasıl ipe göndermişti...</span></p>

    <p class="MsoPlainText" style="text-align: justify;"><span class="calibre1">Romatizmalı bacaklarının izin verdiği kadar, çabuk yatağa tırmanıp elektriği söndürdü.</span></p>
  </div>

  <div class="Section">
    <h2 class="calibre4" id="calibre_toc_46" style="text-align: center;">IV</h2>

    <p class="MsoPlainText" style="text-align: justify;"><span class="calibre1">Aşağıda yemek odasında Rogers hayretten donakalmıştı. Yemek masasının ortasındaki porselen bebeklere bakıyordu. Kendi kendine mırıldandı: "Garip şey. Demin bunların on tane olduklarına yemin edebilirim."</span></p>

    <h3 class="calibre5 sigil_not_in_toc" style="text-align: justify;"></h3>

    <h2 class="calibre4 sigil_not_in_toc" id="calibre_toc_146" style="line-height: 24px; text-align: center;"></h2>V

    <p class="MsoPlainText" style="text-align: justify;"><span class="calibre1">General MacArthur yattığı yerde oradan oraya dönüp duruyordu.</span></p>

    <p class="MsoPlainText" style="text-align: justify;"><span class="calibre1">Bir türlü uyku girmiyordu gözüne.</span></p>

    <p class="MsoPlainText" style="text-align: justify;"><span class="calibre1">Karanlıkta hep Arthur Richmond'un yüzünü görüyordu.</span></p>

    <p class="MsoPlainText" style="text-align: justify;"><span class="calibre1">Arthur'u severdi, hem de çok severdi. Karısı Leslie'nin de ondan hoşlandığına memnun olmuştu.</span></p>

    <p class="MsoPlainText" style="text-align: justify;"><span class="calibre1">Leslie kaprisli bir kadındı, birçok yakın arkadaşına, "Sıkıcı," deyip burun kıvırmıştı. Ona bakılırsa hemen herkes sıkıcıydı.</span></p>

    <p class="MsoPlainText" style="text-align: justify;"><span class="calibre1">Ama, Arthur Richmond'u sıkıcı bulmamıştı. Başlangıçtan beri iyi anlaşmışlardı onunla. Birlikte piyeslerden, müzikten ve resimden söz ederlerdi. MacArthur, Leslie'nin bu çocuğa karşı annece bir sevgi duymasından hoşnuttu.</span></p>

    <p class="MsoPlainText" style="text-align: justify;"><span class="calibre1">Anne sevgisi... Koca budala, Richmond'un yirmi dokuz Leslie'nin de yirmi sekiz yaşında olduğunu bir türlü düşünememişti.</span></p>

    <p class="MsoPlainText" style="text-align: justify;"><span class="calibre1">Leslie'yi seviyordu. Yuvarlak yüzü, parlak, derin bakışlı gri gözleri, dalgalı, kumral saçları hiçbir zaman gözünün önünden gitmiyordu. Leslie'yi çok seviyor ve ona tam anlamıyla inanıyordu.</span></p>

    <p class="MsoPlainText" style="text-align: justify;"><span class="calibre1">Günün birinde gerçek ortaya çıkmıştı. Her şey aşk romanlarında anlatıldığı gibiydi. Koca ile âşığın mektupları yanlış zarflara konulmuştu. Leslie her ikisine de uzun süredir mektup yazıyordu herhalde çünkü Richmond'a yazdığı mektubu bir gün yanlışlıkla üzerinde kocasının adresi bulunan zarfa koyuvermişti. MacArthur, aradan uzun yıllar geçtiği halde o anda yediği darbenin acısını bugünmüş gibi anımsıyordu...</span></p>

    <p class="MsoPlainText" style="text-align: justify;"><span class="calibre1">Onun için korkunç bir darbe olmuştu bu.</span></p>

    <p class="MsoPlainText" style="text-align: justify;"><span class="calibre1">Mektuptan anlaşıldığına göre, bu iş uzun süredir devam etmekteydi. Hafta sonu tatilleri, Richmond'un son aldığı izin... Leslie... Leslie ve Arthur.</span></p>

    <p class="MsoPlainText" style="text-align: justify;"><span class="calibre1">Tanrı'nın belası herif! Güleryüzü de, içten davranışları da onun olsundu. Kahrolası yalancı! Arkadaşının karısını çalan alçak!</span></p>

    <p class="MsoPlainText" style="text-align: justify;"><span class="calibre1">Şimdi olayı düşünürken bile cinayet işleyebilecek hale gelmişti. Buna rağmen, o zaman hiçbir şey yokmuş gibi hareket etmiş, Richmond'a bir şey sezdirmemeye çalışmıştı.</span></p>

    <p class="MsoPlainText" style="text-align: justify;"><span class="calibre1">Bunu başarmış mıydı? Öyle sanıyordu. Richmond bir şeyden kuşkulanmamıştı. Cephede zaten kimsenin birbirine fazla dikkat ettiği yoktu.</span></p>

    <p class="MsoPlainText" style="text-align: justify;"><span class="calibre1">Sadece genç subay Armitage'in kendisine birkaç kez garip garip baktığını görmüştü. Armitage'in orduda yükseleceği her halinden belliydi.</span></p>

    <p class="MsoPlainText" style="text-align: justify;"><span class="calibre1">Belki de o zaman Armitage bir şeyler hissetmiş ve kendine göre tahminlerde bulunmuştu.</span></p>

    <p class="MsoPlainText" style="text-align: justify;"><span class="calibre1">Evet, Richmond'u bile bile ölüme yollamıştı. Onu ölümden ancak bir mucize kurtarabilirdi. Böyle bir mucize de olmamıştı. Richmond'u ölüme yollamıştı ve bundan dolayı zerrece pişman değildi. Hem öyle kolay olmuştu ki. Savaş sırasında yanlışlıklar sık sık oluyordu. Subayların gereksiz yere ölüme gönderildikleri duyulmamış bir şey değildi. Her şey karmakarışıktı. Zaten ne yaptığını bilen pek az kimse vardı. Savaştan sonra belki bazıları ihtiyar MacArthur'un da savaşta bir ara sinirlerinin bozulduğunu ve gereksiz birtakım emirler vermiş olduğunu ileri sürebileceklerdi. Başka ne söyleyebilirlerdi?</span></p>

    <p class="MsoPlainText" style="text-align: justify;"><span class="calibre1">Ama genç Armitage başkaydı. Emri işittiği zaman kumandanına tuhaf tuhaf bakmıştı. Belki de Richmond'u bilerek ölüme yolladığını anlamıştı bu delikanlı. Savaş bittikten sonra acaba Armitage konuşmuş muydu?</span></p>

    <p class="MsoPlainText" style="text-align: justify;"><span class="calibre1">Leslie'nin bir şeyden haberi yoktu. Herhalde âşığının arkasından epey ağlamıştı. Ama kendi ingiltere'ye döndüğü zaman karısında bir değişiklik sezmemişti. Aşk serüveninin ortaya çıktığını karısına hiçbir zaman söylememişti. Savaştan üç, dört yıl sonra Leslie iki yanlı zatürreeye yakalanarak ölmüştü.</span></p>

    <p class="MsoPlainText" style="text-align: justify;"><span class="calibre1">Aradan epey zaman geçmişti. On beş mi, yoksa on altı yıl mı olduğunu tam olarak kestiremiyordu.</span></p>

    <p class="MsoPlainText" style="text-align: justify;"><span class="calibre1">Karısının ölümünden sonra ordudan ayrılarak Devon'a yerleşmişti. Dünyanın şirin bir köşesinde, çevresinde iyi komşuları olan güzel bir eve sahip olmayı hep istemişti. Sonunda böyle bir evi olmuştu. Ara sıra ava çıkabiliyor, iyi havalarda balık da tutabiliyordu. Her pazar aksatmadan kiliseye gidiyordu.</span></p>

    <p class="MsoPlainText" style="text-align: justify;"><span class="calibre1">Kasabada herkes kendisine çok iyi davranıyordu. Bu bir süre böyle devam etti. Ama sonraları halkın, arkasından bir şeyler konuştuğundan kuşkulanmaya başladı. Nedense herkes kendisine başka türlü bakıyordu.</span></p>

    <p class="MsoPlainText" style="text-align: justify;"><span class="calibre1">Sanki bir şey işitmişlerdi. Dedikodular ne kadar da çabuk yayılıyordu. Yoksa Armitage bir şey mi söylemişti?</span></p>

    <p class="MsoPlainText" style="text-align: justify;"><span class="calibre1">Ondan sonra o da halka aldırmamaya başlamış, kendi kabuğuna çekilmişti. Herkesin, aleyhinde konuştuğunu hissetmek hiç de hoş bir şey değildi.</span></p>

    <p class="MsoPlainText" style="text-align: justify;"><span class="calibre1">Üzerinden yıllar geçmiş ve olay anlamsız bir anı haline gelmişti. Leslie öleli yıllar olmuştu. Arthur Richmond da öyle. Artık olayların onca hiçbir önemi kalmamıştı.</span></p>

    <p class="MsoPlainText" style="text-align: justify;"><span class="calibre1">Yaşamı bomboştu. Ordudaki eski arkadaşlarını aramaktan çekiniyordu. Eğer Armitage konuştuysa onlar da her şeyi öğrenmişler demekti.</span></p>

    <p class="MsoPlainText" style="text-align: justify;"><span class="calibre1">Ve şimdi.. Bu gece... Meçhul bir ses o eski öyküyü yeniden ortaya atmıştı.</span></p>

    <p class="MsoPlainText" style="text-align: justify;"><span class="calibre1">Acaba doğru mu davranmıştı? Davranışı belki çirkin, belki utanç vericiydi. Ama kimse bundan ötürü onu suçlayamazdı.</span></p>

    <p class="MsoPlainText" style="text-align: justify;"><span class="calibre1">Hatta kendi bile.</span></p>

    <p class="MsoPlainText" style="text-align: justify;"><span class="calibre1">Ya o güzel kız... Meçhul ses onu da suçlamıştı. Bir çocuğu öldürmüş sözde... Saçma,..</span></p>

    <p class="MsoPlainText" style="text-align: justify;"><span class="calibre1">Emily Brent katilmiş sözüm ona. Aynı alayda birlikte çarpıştıkları Tom Brent'in yeğeni. Bu kadar nazik ve kibar bir hanımefendinin katil olamayacağını kör olsa anlardı.</span></p>

    <p class="MsoPlainText" style="text-align: justify;"><span class="calibre1">Bu suçlamalar deli saçmasıydı. Kahrolasıca bir delinin saçmaları.</span></p>

    <p class="MsoPlainText" style="text-align: justify;"><span class="calibre1">Buraya geldiklerinden beri... Ne zaman gelmişlerdi buraya?</span></p>

    <p class="MsoPlainText" style="text-align: justify;"><span class="calibre1">Daha o gün öğleden sonra gelmişlerdi, ama sanki çoktandır buradaymışlar gibiydi. "Acaba ne zaman gidebileceğiz adadan?"</span></p>

    <p class="MsoPlainText" style="text-align: justify;"><span class="calibre1">diye düşündü.</span></p>

    <p class="MsoPlainText" style="text-align: justify;"><span class="calibre1">Yarın, yarın tabii. Karşı sahilden motor gediği zaman...</span></p>

    <p class="MsoPlainText" style="text-align: justify;"><span class="calibre1">Garip, şu dakikada adadan gitmeyi hiç de istemiyordu...</span></p>

    <p class="MsoPlainText" style="text-align: justify;"><span class="calibre1">Adadan gitmek, küçük evine geri dönmek, arkasından konuşan halkın yüzüne bakmak, bütün dertlere ve endişelere yeniden dönmek istemiyordu. Açık pencereden, kayalara çarpan dalgaların sesi geliyordu.... Ses akşam üstüne göre epey artmıştı. Rüzgâr da gitgide şiddetleniyordu.</span></p>

    <p class="MsoPlainText" style="text-align: justify;"><span class="calibre1">"Ne huzur verici ses. Her şey huzur veriyor insana burada..." dedi içinden.</span></p>

    <p class="MsoPlainText" style="text-align: justify;"><span class="calibre1">Sonra, kendi kendine, "Adaların en iyi yanı insanın istediği zaman kaçamamasında... Artık her şeyin sonuna geldin..." diye mırıldandı.</span></p>

    <p class="MsoPlainText" style="text-align: justify;"><span class="calibre1">Birden adadan hiç ayrılmak istemediğini anlamıştı.</span></p>
  </div>

  <div class="Section">
    <h2 class="calibre4" id="calibre_toc_47" style="text-align: center;">VI</h2>

    <p class="MsoPlainText" style="text-align: justify;"><span class="calibre1">Vera Claythorne yatağında yatıyordu. Uyanıktı, gözleri tavanda sabit bir noktaya dikilmişti. Karyolanın yanındaki komodinin üzerinde duran lamba yanıyordu. Elektriği söndürmeye cesaret edememişti. Kendi kendine düşünüyordu:</span></p>

    <p class="MsoPlainText" style="text-align: justify;"><span class="calibre1">"Hugo!.. Hugo!.. Nedense bu akşam çok yakınımda olduğunu hissediyorum? Odanın içindeymişsin gibi..."</span></p>

    <p class="MsoPlainText" style="text-align: justify;"><span class="calibre1">Acaba Hugo neredeydi? Bilmiyordu. Hiçbir zaman da öğrenemeyecekti. Onu bırakıp gitmiş, yaşamından çıkmıştı.</span></p>

    <p class="MsoPlainText" style="text-align: justify;"><span class="calibre1">Hugo'yıı düşünmemeye çalışmanın yararı yoktu. Çok yakınlarındaydı çünkü. Cornvvall... Kara kayalar, yumuşak sarı kumsal, Bayan Hamilton ve elinden çekiştirerek koşturmaya çalışan küçük Cyrill...</span></p>

    <p class="MsoPlainText" style="text-align: justify;"><span class="calibre1">"Ben kayalara kadar yüzmek istiyorum, Bayan Claythorne. Neden kayalara kadar yüzemez misim?"</span></p>

    <p class="MsoPlainText" style="text-align: justify;"><span class="calibre1">Nereye baksa gözleri Hugo'nun gözleri ile karşılaşıyordu. Ya Cyril'i yatağa yatırdıktan sonraki geceler...</span></p>

    <p class="MsoPlainText" style="text-align: justify;"><span class="calibre1">"Dışarı çıkıp biraz dolaşalım mı Bayan Claythorne?"</span></p>

    <p class="MsoPlainText" style="text-align: justify;"><span class="calibre1">"Fena olmaz."</span></p>

    <p class="MsoPlainText" style="text-align: justify;"><span class="calibre1">Sahile inen çiçekli yol. Mehtap ve serin Atlantik rüzgârı.</span></p>

    <p class="MsoPlainText" style="text-align: justify;"><span class="calibre1">Hugo'nun onu saran kolları...</span></p>

    <p class="MsoPlainText" style="text-align: justify;"><span class="calibre1">"Seni seviyorum. Seni seviyorum. Seni ne kadar çok sevdiğimi biliyorsun, değil mi, Vera?"</span></p>

    <p class="MsoPlainText" style="text-align: justify;"><span class="calibre1">Evet biliyordu.</span></p>

    <p class="MsoPlainText" style="text-align: justify;"><span class="calibre1">Ya da bildiğini sanmıştı.</span></p>

    <p class="MsoPlainText" style="text-align: justify;"><span class="calibre1">"Senden benimle evlenmeni isteyemem. Çünkü meteliğim yok. Oysa bir zamanlar, üç ay kadar çok zengin bir adam sayılmıştım. Cyril, Maurice'in ölümünden üç ay sonra doğdu. Kız olsaydı..."</span></p>

    <p class="MsoPlainText" style="text-align: justify;"><span class="calibre1">Bütün yaşamını bu hayal üzerine kurmamıştı, ama, bu yüzden çok ağır bir darbe yemiş olduğunu da kabul ediyordu. Ne yapmalıydı? Şanstı bu. Cyril de fena bir çocuk değildi. Onu çok sevdiğini söylediği de olmuştu. Küçük yeğenini eğlendirmek için onunla oynamaya daima hazırdı. Çocuğa karşı kin duymadığı belliydi.</span></p>

    <p class="MsoPlainText" style="text-align: justify;"><span class="calibre1">Cyril sağlıklı bir çocuk değildi. Ufak tef ekti... Hastalıklı bile denilebilirdi hatta. Belki de fazla yaşamayacaktı... Bir gün...</span></p>

    <p class="MsoPlainText" style="text-align: justify;"><span class="calibre1">"Bayan Claythorne, neden kayalara kadar yüzmeyeyim?"</span></p>

    <p class="MsoPlainText" style="text-align: justify;"><span class="calibre1">Bu soru artık onu rahatsız etmeye, hatta sinirlendirmeye başlamıştı.</span></p>

    <p class="MsoPlainText" style="text-align: justify;"><span class="calibre1">"Sana göre çok uzak orası, Cyril."</span></p>

    <p class="MsoPlainText" style="text-align: justify;"><span class="calibre1">"Ama, Bayan Claythorne... Ne olur?"</span></p>

    <p class="MsoPlainText" style="text-align: justify;"><span class="calibre1">Vera yatağından kalktı. Tuvalet masasına kadar gitti, üç aspirin yuttu. Keşke uyku ilacına benzer bir şey getirseydi m, diye düşünüyordu.</span></p>

    <p class="MsoPlainText" style="text-align: justify;"><span class="calibre1">Sonra kendi kendine, "İntihar edecek olsam herhalde siyanür yerine fazlaca Veronal ya da ona benzer bir şey alırdım," diye mırıldandı.</span></p>

    <p class="MsoPlainText" style="text-align: justify;"><span class="calibre1">Anthony Marston'un moraran yüzü gözlerinin önüne geldi,</span></p>

    <p class="MsoPlainText" style="text-align: justify;"><span class="calibre1">ürperdi.</span></p>

    <p class="MsoPlainText" style="text-align: justify;"><span class="calibre1">Şöminenin önünden geçerken çerçeve içindeki şiire bir daha baktı.</span></p>

    <p class="MsoPlainText" style="text-align: justify;"><span class="calibre1">On küçük zenci yemeğe gitti. Birinin boğazında yemek kaldı, kaldı dokuz.</span></p>

    <p class="MsoPlainText" style="text-align: justify;"><span class="calibre1">Kendi kendine düşündü:</span></p>

    <p class="MsoPlainText" style="text-align: justify;"><span class="calibre1">Ne korkunç bir ölüm Tanrım!</span></p>

    <p class="MsoPlainText" style="text-align: justify;"><span class="calibre1">Anthony Marston neden ölmek istemişti?</span></p>

    <p class="MsoPlainText" style="text-align: justify;"><span class="calibre1">Oysa kendi ölmek istemiyordu...</span></p>

    <p class="MsoPlainText" style="text-align: justify;"><span class="calibre1">Onca ölüm başkaları içindi...</span></p>
  </div>

  <div class="Section">
    <h1 class="calibre2" id="calibre_toc_6" style="text-align: center;">Beşinci Bölüm</h1>

    <h2 class="calibre3" id="calibre_toc_48" style="text-align: center;">I</h2>

    <p class="MsoPlainText" style="text-align: justify;"><span class="calibre1">Doktor Armstrong düş görüyordu...</span></p>

    <p class="MsoPlainText" style="text-align: justify;"><span class="calibre1">Ameliyathane çok sıcaktı...</span></p>

    <p class="MsoPlainText" style="text-align: justify;"><span class="calibre1">Ter damlaları yüzünden aşağı durmadan akıyor, elleri kayıyordu. Aletleri tutmak öyle güçleşmişti ki... Bisturi* ne kadar da keskindi... Böyle bir bıçakla cinayet işlemek ne kolay olurdu. Zaten o da cinayet işliyordu ya... Masada yatan kadının vücudu da biçim değiştirmişti sanki.</span></p>

    <p class="MsoPlainText" style="text-align: justify;"><span class="calibre1">(*) Ameliyat bıçağı.</span></p>

    <p class="MsoPlainText" style="text-align: justify;"><span class="calibre1">Güzel bir kadındı besbelli. Yüzü örtülüydü. Kimdi acaba? Öldürmekte olduğu kadın kimdi? Adını hatırlayamıyordu, ama bilmek istiyordu. Hemşireye sorsa mıydı?</span></p>

    <p class="MsoPlainText" style="text-align: justify;"><span class="calibre1">Hemşire gözlerini ondan ayırmıyor, kendisini süzüyordu. Ona böyle bir şey soramazdı. Durumundan kuşkulanmıştı mutlaka.</span></p>

    <p class="MsoPlainText" style="text-align: justify;"><span class="calibre1">Ama, ameliyat masasında yatan kadın kimdi?</span></p>

    <p class="MsoPlainText" style="text-align: justify;"><span class="calibre1">Hastaların yüzünü bu kadar sımsıkı kapatmamaları gerekirdi... Yüzünü bir görebilseydi... Ah... işte istediği oluyordu. Genç asistanlardan biri hastanın yüzünü açıyordu. Emily Brent... Emily Brent'ti bu. Öldüreceği kadın Emily Brent'ti. Ne masum bir hali vardı. Dudakları oynuyordu. Ne söylüyordu?</span></p>

    <p class="MsoPlainText" style="text-align: justify;"><span class="calibre1">"Biz ölümlüler yaşamla ölümü ayıran bir çizgi üzerinde yaşamaktayız."</span></p>

    <p class="MsoPlainText" style="text-align: justify;"><span class="calibre1">Şimdi gülüyordu artık. Hayır hemşire, yüzünü örtme hastanın. Yüzünü görmem gerek. Anestezi yapıldı mı? Eter nerede? Eteri ne yaptınız, hemşire? Neyse bu da işe yarar.</span></p>

    <p class="MsoPlainText" style="text-align: justify;"><span class="calibre1">Hastanın yüzünü açın hemşire! Tabii, başından beri biliyordu. Anthony Marston'du bu. Yüzü morarmış ve kasılmıştı. Ama ölmemişti. Gülüyordu. Kahkahasından ameliyat masası sallanıyordu. Dikkat! Dikkat! Hemşire, hastanın kımıldamasına engel olun!... Sarsılarak uyandı.. Sabah olmuştu. Odanın penceresinden günün ilk ışıkları süzülüyordu. Biri üzerine eğilmişti... Sarsıyordu onu. Rogers'ti bu. Yüzü bembeyazdı. "Doktor!.. Doktor!" diye bağırıyordu.</span></p>

    <p class="MsoPlainText" style="text-align: justify;"><span class="calibre1">Dr. Armstrong tamamen uyandı.</span></p>

    <p class="MsoPlainText" style="text-align: justify;"><span class="calibre1">Yatağında doğrulup oturdu, sonra sert bir sesle, "Ne oluyor?" diye bağırdı. "Karım... Doktor, karımı bir türlü uyandıramıyörum. Tanrım, uyanmıyor bir türlü. Hem hali de pek normal değil!" Dr. Armstrong hemen yerinden fırladı. Sabahlığını sırtına aldı, Rogers'i izledi. Yatakta sakin sakin yatan kadının üzerine eğildi. Soğumaya başlamış eli tuttu, gözkapağını kaldırdı. Yatağın yanında doğrularak Rogers'e döndü.</span></p>

    <p class="MsoPlainText" style="text-align: justify;"><span class="calibre1">Rogers korku içinde fısıldadı.</span></p>

    <p class="MsoPlainText" style="text-align: justify;"><span class="calibre1">"Öldü... Öldü mü yoksa?..."</span></p>

    <p class="MsoPlainText" style="text-align: justify;"><span class="calibre1">Uşak kuruyan dudaklarını diliyle ıslatmaya çalışıyordu...</span></p>

    <p class="MsoPlainText" style="text-align: justify;"><span class="calibre1">Armstrong başını salladı.</span></p>

    <p class="MsoPlainText" style="text-align: justify;"><span class="calibre1">"Evet, ölmüş."</span></p>

    <p class="MsoPlainText" style="text-align: justify;"><span class="calibre1">Gözleri karşısındaki uşağa takıldı. Sonra masanın yanındaki lavaboyu ve yatakta hareketsiz yatan kadını süzdü.</span></p>

    <p class="MsoPlainText" style="text-align: justify;"><span class="calibre1">Rogers, "Kalbi... Kalbinden mi?" diye sordu.</span></p>

    <p class="MsoPlainText" style="text-align: justify;"><span class="calibre1">"Son zamanlarda sağlığı nasıldı?"</span></p>

    <p class="MsoPlainText" style="text-align: justify;"><span class="calibre1">"Bazan romatizmalarından yakınırdı."</span></p>

    <p class="MsoPlainText" style="text-align: justify;"><span class="calibre1">"Son zamanlarda hiç doktora gitti mi?"</span></p>

    <p class="MsoPlainText" style="text-align: justify;"><span class="calibre1">Rogers, "Doktor mu?" diye hayretle sordu. "Yıllardan beri ikimizde doktora gitmedik." ,</span></p>

    <p class="MsoPlainText" style="text-align: justify;"><span class="calibre1">"Kalbinden rahatsız olduğuna ilişkin bir kuşkun var mıydı?"</span></p>

    <p class="MsoPlainText" style="text-align: justify;"><span class="calibre1">"Hayır, doktor. Hiç böyle bir şikâyeti olmamıştı."</span></p>

    <p class="MsoPlainText" style="text-align: justify;"><span class="calibre1">"Uykusu iyi miydi?"</span></p>

    <p class="MsoPlainText" style="text-align: justify;"><span class="calibre1">Bu soru karşısında Rogers biraz bocaladı, ellerini ovuşturarak mırıldandı.</span></p>

    <p class="MsoPlainText" style="text-align: justify;"><span class="calibre1">"Hayır, efendim. Uykusu pek iyi değildi."</span></p>

    <p class="MsoPlainText" style="text-align: justify;"><span class="calibre1">Doktor sert bir sesle sordu.</span></p>

    <p class="MsoPlainText" style="text-align: justify;"><span class="calibre1">"Uyumak için ilaç aldığı olur muydu?"</span></p>

    <p class="MsoPlainText" style="text-align: justify;"><span class="calibre1">Rogers'in gözleri hayretle açılmıştı.</span></p>

    <p class="MsoPlainText" style="text-align: justify;"><span class="calibre1">"İlaç mı? Uyumak için mi? Hayır, efendim. Bu tür bir ilaç kullanmadığından eminim."</span></p>

    <p class="MsoPlainText" style="text-align: justify;"><span class="calibre1">Armstrong lavaboya gitti.</span></p>

    <p class="MsoPlainText" style="text-align: justify;"><span class="calibre1">Lavabonun rafında çeşitli şişeler durmaktaydı. Saç losyonu, kolonya, gliserin, diş macunu ve birkaç tane aspirin.</span></p>

    <p class="MsoPlainText" style="text-align: justify;"><span class="calibre1">Rogers tuvalet masasının çekmecelerini açarak ona yardım etti. Oradan sonra gardrobu aradılar. Uyku ilacı bulamadılar.</span></p>

    <p class="MsoPlainText" style="text-align: justify;"><span class="calibre1">Rogers, "Dün gece sizin verdiğiniz ilaçtan başka hiçbir şey , almadı..." dedi.</span></p>
  </div>

  <div class="Section">
    <h2 class="calibre4" id="calibre_toc_49" style="text-align: center;">II</h2>

    <p class="MsoPlainText" style="text-align: justify;"><span class="calibre1">Saat dokuzda, kahvaltı gongu çalındığında herkes ayaktaydı. General MacArthur ile yargıç terasta oturmuşlar, politik durum hakkında ileri geri birtakım görüşler ileri sürüyorlardı. Vera Claythorne ile Philip Lombard evin arkasındaki tepeye, adanın en yüksek yerine çıkmışlardı. Orada VVilliam Henry Blore'a rastladılar. Karşı sahili seyrediyordu.</span></p>

    <p class="MsoPlainText" style="text-align: justify;"><span class="calibre1">"Motoru gözlüyorum, ama henüz görünürlerde yok."</span></p>

    <p class="MsoPlainText" style="text-align: justify;"><span class="calibre1">Vera güldü, "Devon uykucu bir yer galiba. Her şey geç oluyor burada," dedi.</span></p>

    <p class="MsoPlainText" style="text-align: justify;"><span class="calibre1">Philip Lombard endişeli bir sesle sordu.</span></p>

    <p class="MsoPlainText" style="text-align: justify;"><span class="calibre1">"Hava hakkında ne düşünüyorsunuz?"</span></p>

    <p class="MsoPlainText" style="text-align: justify;"><span class="calibre1">Başını kaldırıp gökyüzünü inceleyen Blore görüşünü açıkladı.</span></p>

    <p class="MsoPlainText" style="text-align: justify;"><span class="calibre1">"Bana fena değil gibi geliyor."</span></p>

    <p class="MsoPlainText" style="text-align: justify;"><span class="calibre1">Lombard dudaklarını ıslık çalacakmış gibi bükerek, "Bana kalırsa, gün bitmeden fırtına çıkacak," dedi. Blore, "Fırtına mı?" diye sordu. Aşağıda çalınan bir gongun sesi duyuldu. Philip Lombard, "Kahvaltı," dedi. "Ben biraz bir şeyler yemek istiyorum."</span></p>

    <p class="MsoPlainText" style="text-align: justify;"><span class="calibre1">Dik bayırdan aşağı inerlerken Blore, Lombard'a alçak sesle, "Biliyor musun?" dedi. "Ben bu işten pek bir şey anlayamadım. Şu genç neden kendini öldürsün? Bütün gece onu düşündüm durdum. Bence Marston öldürüldü."</span></p>

    <p class="MsoPlainText" style="text-align: justify;"><span class="calibre1">Oturma odasının terasa açılan kapısından çıkan Emily Brent onları karşıladı, sonra sert bir sesle sordu: "Motor geliyor mu?" Vera, "Hayır," diye yanıt verdi. Kahvaltı etmek üzere yemek odasına geçtiler. Masada yumurta, peynir, salam, çay ve kahve vardı. Rogers onlar girerlerken kapıyı açık tutmuş, sonra da dışarıdan kapayarak gözden kaybolmuştu. Emily Brent, "Bu adam hasta gibi bu sabah," dedi.</span></p>

    <p class="MsoPlainText" style="text-align: justify;"><span class="calibre1">Pencerenin yanında ayakta duran Dr. Armstrong, hafifçe öksürdü. "Masadaki eksiklerin kusuruna bakmamak gerek. Şey, Rogers bu sabah işleri tek başına yapmak zorunda... Bayan Rogers çalışabilecek durumda değil de," dedi.</span></p>

    <p class="MsoPlainText" style="text-align: justify;"><span class="calibre1">Emily Brent sordu.</span></p>

    <p class="MsoPlainText" style="text-align: justify;"><span class="calibre1">"Nesi varmış kadının?"</span></p>

    <p class="MsoPlainText" style="text-align: justify;"><span class="calibre1">Dr. Armstrong alelacele, "Haydi kahvaltıya başlayalım. Yumurtalar soğuyacak," dedi. "Daha sonra sizinle konuşmak istediğim bazı şeyler var."</span></p>

    <p class="MsoPlainText" style="text-align: justify;"><span class="calibre1">Tabaklar dolduruldu, fincanlara kahve ve çay konuldu, kahvaltı başladı.</span></p>

    <p class="MsoPlainText" style="text-align: justify;"><span class="calibre1">Ada hakkında konuşmak sanki yasak edilmişti. Konuşulan konular dünya haberleri, spor olayları ve Loch Ness canavarının son görünüşü gibi şeylerdi.</span></p>

    <p class="MsoPlainText" style="text-align: justify;"><span class="calibre1">Tabaklar boşaldıktan sonra Dr. Armstrong sandalyesini biraz geri itti, öksürerek boğazını temizledi ve ciddi bir tavır takınarak konuştu.</span></p>

    <p class="MsoPlainText" style="text-align: justify;"><span class="calibre1">"Kötü haberi vermeden önce kahvaltılarınızı bitirmenizi beklemeyi daha doğru buldum. Bayan Rogers uykusunda öldü."</span></p>

    <p class="MsoPlainText" style="text-align: justify;"><span class="calibre1">Her ağızdan hayret ve şaşkınlık ifade eden sesler yükseldi. Vera, "Ne korkunç," diye haykırdı. "Adaya gelişimizden beri bu ikinci ölüm." Wargrave gözlerini kısarak, "Hımmm.... Çok hayret verici... Ölüm sebebi ne?" dedi.</span></p>

    <p class="MsoPlainText" style="text-align: justify;"><span class="calibre1">"Doğal bir ölümle öldüğünü söylemek zor."</span></p>

    <p class="MsoPlainText" style="text-align: justify;"><span class="calibre1">"Otopsi gerektirecek bir durum mu var?"</span></p>

    <p class="MsoPlainText" style="text-align: justify;"><span class="calibre1">"Bu ölünün gömülmesi için kimse ruhsat veremez."</span></p>

    <p class="MsoPlainText" style="text-align: justify;"><span class="calibre1">Vera söze karıştı:</span></p>

    <p class="MsoPlainText" style="text-align: justify;"><span class="calibre1">"Çok sinirli görünüyordu. Dün gece de şok geçirdi. Belki de kalbi durmuştur. Değil mi?"</span></p>

    <p class="MsoPlainText" style="text-align: justify;"><span class="calibre1">Dr. Armstrong, soğuk bir tavırla, "Hiç kuşkusuz, kalbi durduğundan öldü. Ama asıl sorun kalbinin durmasına neyin sebep olduğunu anlamak," diye yanıt verdi.</span></p>

    <p class="MsoPlainText" style="text-align: justify;"><span class="calibre1">"Vicdan azabından ölmüştür."</span></p>

    <p class="MsoPlainText" style="text-align: justify;"><span class="calibre1">Emily Brent'in ağzından dökülen bu sözler grubun üzerinde soğuk bir rüzgâr etkisi yapmıştı. Armstrong ona döndü. "Ne demek istiyorsunuz, Bayan Brent?" Emily Brent dudaklarını her zamankinden biraz daha incelterek yanıt verdi:</span></p>

    <p class="MsoPlainText" style="text-align: justify;"><span class="calibre1">"Hepiniz işittiniz. Kocasıyla birlikte yaşlı bir hanımefendi olan ev sahibelerini öldürmekle suçlandılar."</span></p>

    <p class="MsoPlainText" style="text-align: justify;"><span class="calibre1">"Yani siz?"</span></p>

    <p class="MsoPlainText" style="text-align: justify;"><span class="calibre1">"Evet, ben bu suçlamanın doğru olduğu kanısındayım. Dün gece ne hale geldiğini hepimiz gördük. Tamamen kendini kaybetti ve bayıldı. Kötülüğünün ve suçlu oluşunun yol açtığı şoka dayanamadı. Yani korkudan öldü."</span></p>

    <p class="MsoPlainText" style="text-align: justify;"><span class="calibre1">Dr. Armstrong başını salladı.</span></p>

    <p class="MsoPlainText" style="text-align: justify;"><span class="calibre1">"Ama kadının sağlık durumu bilinmedikçe bunun kabul edilmesi güç. Kalbi zayıflasa..."</span></p>

    <p class="MsoPlainText" style="text-align: justify;"><span class="calibre1">Emily Brent kesin bir sesle, "İsterseniz ölüm nedenine Tanrı'nın adaleti deyin," dedi.</span></p>

    <p class="MsoPlainText" style="text-align: justify;"><span class="calibre1">Herkes şaşırmıştı. Bayan Brent onlara baktı. Gözleri pırıl pırıl parlıyordu. Çenesini kaldırıp, boynunu uzatarak, "Siz bir günahkârın Tanrı tarafından cezalandırılmasını olanaksız görüyorsunuz, ben aynı kanıda değilim," dedi.</span></p>

    <p class="MsoPlainText" style="text-align: justify;"><span class="calibre1">Yargıç çenesini kaşıdı, biraz alaycı bir sesle konuştu.</span></p>

    <p class="MsoPlainText" style="text-align: justify;"><span class="calibre1">"Sayın hanımefendi, tecrübelerimden anladığıma göre Tanrı mahkûm etme ve cezalandırma gibi işleri biz ölümlülere bırakmıştır... Biz de bu görevi bazen çok büyük güçlüklerle yerine getirebiliriz."</span></p>

    <p class="MsoPlainText" style="text-align: justify;"><span class="calibre1">Emily Brent omuzlarını silkti.</span></p>

    <p class="MsoPlainText" style="text-align: justify;"><span class="calibre1">Sonra Blore sert bir sesle sordu.</span></p>

    <p class="MsoPlainText" style="text-align: justify;"><span class="calibre1">"Dün gece yatağına yattıktan sonra bir şey yemiş ya da içmiş mi?" "Hayır. Ne bir şey yemiş, ne de bir şey içmiş." "Hiçbir şey içmemiş mi? Bir fincan çay da mı? Bir bardak su da mı içmemiş? Yemin ederim ki, bir fincan çay içmiştir. Böyleleri yatmadan önce mutlaka çay içerler." "Rogers hiçbir şey yemediğini ve içmediğini kesin olarak söyledi." Blore, "Öyle söylemiş olabilir," dedi. Sesinin tonunda o kadar kesin bir ifade vardı ki, doktor ona ters ters baktı. Philip Lombard, "Demek sen bu kanıdasın," dedi. "Neden olmasın? Dün gece haklarındaki suçlamayı hepimiz işittik. Bir an için Rogers ile karısının ihtiyar hanımlarını temizlediklerini varsayalım. Bundan kimsenin haberi olmadığını sanıp keyiflerine bakıyorlardı..."</span></p>

    <p class="MsoPlainText" style="text-align: justify;"><span class="calibre1">Vera yavaşça Blore'un sözünü kesti.</span></p>

    <p class="MsoPlainText" style="text-align: justify;"><span class="calibre1">"Hayır, ben Bayan Rogers'in keyifli olduğunu hiç görmedim. Hep endişeli bir hali vardı."</span></p>

    <p class="MsoPlainText" style="text-align: justify;"><span class="calibre1">Blore sözünün kesilmesine biraz kızmış gibi Vera'ya baktı, sonra devam etti.</span></p>

    <p class="MsoPlainText" style="text-align: justify;"><span class="calibre1">"Kendileri için tehlike olmadığını düşünüyorlardı. Ama dün akşam meçhul bir ses, delinin biri, baklayı ağzından çıkarıverdi. Ne oldu? Kadın kendini kaybetti. Ne yapacağını şaşırdı bir anda. Kendine gelirken kocasının onu bizden bir an önce kaçırıp odasına çıkarmak isteyişini hatırlayın. Hareketlerinin hepsi karısına olan sevgisinden miydi? Hayır. Kızgın saç üzerinde yürüyen bir kediye dönmüştü. Karısının ağzından kaçırabileceği şeyleri düşünerek korkudan deliye dönmüştü. Ortada şöyle bir durum vardı: Bir cinayet işlemiş ve yasaların pençesine düşmemişlerdi. Ama yeni bir tahkikat açılsa ne olurdu? Kadın her şeyi açığa vuracaktı. Sinirleri suçlamalara dayanabilecek kadar sağlam değildi. Kocası için artık yaşayan bir tehlike haline gelmişti. Ayaklı bir tehlikeden başka bir şey değildi. Rogers kendinden emindi. Ama karısından emin değildi. Eğer karısı soğukkanlılığını kaybedecek olursa kendi canı da tehlikeye girecekti. Bu yüzden bir fincan çayın içine bir şeyler attı ve kendisi için artık tehlikeli olan bir ağzı sonsuza dek kapattı."</span></p>

    <p class="MsoPlainText" style="text-align: justify;"><span class="calibre1">Armstrong hafif bir sesle, "Odada ne bir boş fincan, ne de zehire benzer bir şey vardı. Ben her tarafa baktım," dedi.</span></p>

    <p class="MsoPlainText" style="text-align: justify;"><span class="calibre1">"Elbette, bulamazdın. Karısı çayı içtikten sonra Rogers'in ilk işi fincanı iyice yıkadıktan sonra ortadan kaldırmak olmuştur."</span></p>

    <p class="MsoPlainText" style="text-align: justify;"><span class="calibre1">Kısa bir sessizlik oldu. Sonra MacArthur düşünceli bir sesle görüşünü açıkladı: "Tahmininiz doğru olabilir, ama ben bir erkeğin karısına böyle bir şey yapabileceğini bir türlü kabul edemiyorum."</span></p>

    <p class="MsoPlainText" style="text-align: justify;"><span class="calibre1">"Bir erkek, ipe gitmesi sözkonusu olduğunda duygularıyla hareket etmez." Bir süre kimse konuşmadı. Biraz sonra Rogers kapıyı açtı, içeri girdi. Bakışlarını konukların üzerinde gezdirerek, "İstediğiniz bir şey var mı?" diye sordu. "Motor normal olarak buraya ne vakit gelir?"</span></p>

    <p class="MsoPlainText" style="text-align: justify;"><span class="calibre1">"Sabahları yediyle sekiz arasında, efendim. Bazen sekizi geçtiği de olur. Bu sabah Fred Narracott'a ne oldu bilmiyorum. Hasta bile olsa kardeşini yollardı."</span></p>

    <p class="MsoPlainText" style="text-align: justify;"><span class="calibre1">Philip Lombard, "Saat kaç şimdi?" diye sordu.</span></p>

    <p class="MsoPlainText" style="text-align: justify;"><span class="calibre1">"Ona on var efendim."</span></p>

    <p class="MsoPlainText" style="text-align: justify;"><span class="calibre1">Lombard'ın kaşları kalktı, başı hafifçe sallandı.</span></p>

    <p class="MsoPlainText" style="text-align: justify;"><span class="calibre1">Rogers bir iki dakika bekledi.</span></p>

    <p class="MsoPlainText" style="text-align: justify;"><span class="calibre1">General MacArthur birden patladı.</span></p>

    <p class="MsoPlainText" style="text-align: justify;"><span class="calibre1">"Karının ölümüne çok üzüldük. Rogers, doktor tam bize onun ölümünü anlatıyordu."</span></p>

    <p class="MsoPlainText" style="text-align: justify;"><span class="calibre1">Rogers başını eğdi. "Evet efendim. Teşekkür ederim." Sonra da yemek masasının üzerindeki boş salam tabağını alarak dışarıya çıktı.</span></p>

    <p class="MsoPlainText" style="text-align: justify;"><span class="calibre1">Oda yeniden derin bir sessizliğe gömüldü.</span></p>
  </div>

  <div class="Section">
    <h2 class="calibre4" id="calibre_toc_50" style="text-align: center;">III</h2>

    <p class="MsoPlainText" style="text-align: justify;"><span class="calibre1">Terasa çıkmışlardı. Philip Lombard, "Şu motor işi..." diyecek oldu. Blore ona baktı, başını sallayarak, "Ne düşündüğünüzü biliyorum, Bay Lombard," dedi. "Bu soruyu ben de kendime sordum. Motorun iki saat önce burada olması gerekirdi. Neden gelmedi?" "Bir yanıt bulabildiniz mi?" "Bir bakıma, evet. Her şeyden önce bence bu bir rastlantı değil. Olaylar birbirine bağlı. Bir zincirin halkaları gibi." "Yani motor gelmeyecek mi diyorsunuz?"</span></p>

    <p class="MsoPlainText" style="text-align: justify;"><span class="calibre1">Lombard'ın bu sorusunu arkasındaki bir ses cevaplandırdı. Sinirli ve sabırsız bir tonu vardı bu sesin.</span></p>

    <p class="MsoPlainText" style="text-align: justify;"><span class="calibre1">"Motor gelmeyecek."</span></p>

    <p class="MsoPlainText" style="text-align: justify;"><span class="calibre1">Blore geniş omuzlarını hafifçe çevirerek sözün sahibini kuşkulu bakışlarla süzdü:</span></p>

    <p class="MsoPlainText" style="text-align: justify;"><span class="calibre1">"Siz de benim gibi mi düşünüyorsunuz, generalim?"</span></p>

    <p class="MsoPlainText" style="text-align: justify;"><span class="calibre1">General MacArthur sert bir sesle konuştu:</span></p>

    <p class="MsoPlainText" style="text-align: justify;"><span class="calibre1">"Tabii gelmeyecek. Adadan ayrılabilmek için sadece bu motora güveniyoruz... Anlamıyor musunuz? Sonumuz geldi... Her şeyin sonu..."</span></p>

    <p class="MsoPlainText" style="text-align: justify;"><span class="calibre1">Bir an durakladı, sonra garip bir sesle devam etti:</span></p>

    <p class="MsoPlainText" style="text-align: justify;"><span class="calibre1">"Huzur buna derler., gerçek huzur. Her şeyin sonuna gelmiş olmak... Yaşamayı sürdürmek zorunda olmamak... Evet, gerçek huzur budur."</span></p>

    <p class="MsoPlainText" style="text-align: justify;"><span class="calibre1">Sözünü bitirir bitirmez onların yüzlerine bile bakmadan dönüp gitti. Terası boydan boya geçti, sonra yamaçtan aşağı, denize doğru yürüdü. Adanın ucuna, kayaların denize dökülmüş gibi durduğu buruna gidiyordu.</span></p>

    <p class="MsoPlainText" style="text-align: justify;"><span class="calibre1">Garip bir biçimde yürüyordu. Yarı uykuda gibiydi.</span></p>

    <p class="MsoPlainText" style="text-align: justify;"><span class="calibre1">Blore, "İşte içimizden biri daha sapıttı. Hepimizin sonu bu olacak galiba," dedi. Eski polis müfettişi güldü, "Ben böyle şeylerle aklımı oynatmam," dedikten sonra kuru bir sesle devam etti. "Sizin delireceğinizi de pek sanmıyorum Bay Lombard." Philip Lombard, "Şimdilik aklım başımda, teşekkür ederim," diye yanıt verdi.</span></p>
  </div>

  <div class="Section">
    <h2 class="calibre4" id="calibre_toc_51" style="text-align: center;">IV</h2>

    <p class="MsoPlainText" style="text-align: justify;"><span class="calibre1">Dr. Armstrong da terasa çıktı. Sabırsız bir hali vardı. Sol tarafında Blore ile Lombard, sağ tarafında da başı önüne eğik, bir aşağı bir yukarı ağır ağır dolaşan Wargrave bulunuyordu.</span></p>

    <p class="MsoPlainText" style="text-align: justify;"><span class="calibre1">Armstrong bir anlık bocalamadan sonra yargıca doğru yürüdü. Ama, tam o sırada Rogers telaşla evden çıktı. "Size bir şey söyleyebilir miyim, efendim?"</span></p>

    <p class="MsoPlainText" style="text-align: justify;"><span class="calibre1">Armstrong döndü.</span></p>

    <p class="MsoPlainText" style="text-align: justify;"><span class="calibre1">Gördüğü manzara karşısında hayretler içinde kalmıştı.</span></p>

    <p class="MsoPlainText" style="text-align: justify;"><span class="calibre1">Rogers'in yüzü kurşuni yeşil bir renk almıştı, sinirden dudakları oynuyor, elleri titriyordu.</span></p>

    <p class="MsoPlainText" style="text-align: justify;"><span class="calibre1">"Lütfen efendim. Sizinle içeride biraz konuşabilir miyim?"</span></p>

    <p class="MsoPlainText" style="text-align: justify;"><span class="calibre1">Doktor perişan haldeki uşağın peşinden eve girdi.</span></p>

    <p class="MsoPlainText" style="text-align: justify;"><span class="calibre1">"Neyin var, oğlum? Kendini topla biraz."</span></p>

    <p class="MsoPlainText" style="text-align: justify;"><span class="calibre1">"Burada, efendim. Buraya gelin."</span></p>

    <p class="MsoPlainText" style="text-align: justify;"><span class="calibre1">Uşak yemek odasının kapısını açtı. Doktor içeriye girdi.</span></p>

    <p class="MsoPlainText" style="text-align: justify;"><span class="calibre1">Onu Rogers izledi, arkasından da kapıyı kapattı.</span></p>

    <p class="MsoPlainText" style="text-align: justify;"><span class="calibre1">Armstrong, "Evet," dedi. "Ne var?"</span></p>

    <p class="MsoPlainText" style="text-align: justify;"><span class="calibre1">Rogers'in boğazının ve yüzünün bütün kasları hep birden oynuyordu. Tükrüğünü zorlukla yuttu ve sonunda konuşabildi.</span></p>

    <p class="MsoPlainText" style="text-align: justify;"><span class="calibre1">"Burada garip şeyler oluyor, efendim. Anlayamadığım garip şeyler..." Armstrong sert bir sesle sordu: "Ne gibi garip şeyler?" "Belki beni deli sanacaksınız. Belki de önemli bir şey değil.</span></p>

    <p class="MsoPlainText" style="text-align: justify;"><span class="calibre1">Ama, olayları bir türlü açıklayamıyorum."</span></p>

    <p class="MsoPlainText" style="text-align: justify;"><span class="calibre1">"Peki ne oluyor anlatsana? Bilmece sorar gibi konuşmayı bırak artık." Rogers tekrar yutkundu. "Efendim, şu küçük porselen biblolar. Masanın ortasındaki biblolar. Biliyorsunuz, on taneydiler, Yemin edebilirim on tane olduklarına... On taneydiler." "Evet, on taneydiler. Dün gece biz de saydık." Rogers biraz daha sokuldu:</span></p>

    <p class="MsoPlainText" style="text-align: justify;"><span class="calibre1">"Evet, efendim. Ama, dün akşam odayı toplarken dokuz tane kalmışlardı. Dün gece bunu farkettiğim zaman tuhafıma gitmişti. Sonra bu sabah, kahvaltı sofrasını hazırlarken hiçbir şeyin farkına varmadım. Çok üzgün ve düşünceli oluşumdan herhalde. Ama masayı toplamaya başladığım sırada... İsterseniz siz de sayın, bana inanmazsanız... Biblolar sekiz tane kalmış. Yalnız sekiz tane. Garip değil mi? Dün on taneydi. Bugün sekiz..."</span></p>
  </div>

  <div class="Section">
    <h1 class="calibre2" id="calibre_toc_7" style="text-align: center;">Altıncı Bölüm</h1>

    <h2 class="calibre3" id="calibre_toc_52" style="text-align: center;">I</h2>

    <p class="MsoPlainText" style="text-align: justify;"><span class="calibre1">Kahvaltıdan sonra Emily Brent, Vera Claythorne'a tepeye çıkarak motorun gelip gelmediğine bakmayı önermişti. Vera da bu öneriyi sevinerek kabul etmişti.</span></p>

    <p class="MsoPlainText" style="text-align: justify;"><span class="calibre1">Rüzgâr sertleşmiş, denizde beyaz köpükler belirmeye başlamıştı. Çevreden ne balıkçı teknesi, ne de motor görünüyordu.</span></p>

    <p class="MsoPlainText" style="text-align: justify;"><span class="calibre1">Emily Brent, "Dün bizi buraya getiren adam, güvenilir birine benziyordu. Bu sabah bu kadar geç kalması çok tuhaf doğrusu," dedi.</span></p>

    <p class="MsoPlainText" style="text-align: justify;"><span class="calibre1">Vera yanıt vermedi. Yavaş yavaş üzerine çökmekte olan panik duygusuna karşı koymaya çalışıyordu. Kendi kendine, "Soğukkanlılığını korumalısın. Sen böyle değildin. Sinirlerin çok sağlamdı," diyordu.</span></p>

    <p class="MsoPlainText" style="text-align: justify;"><span class="calibre1">Emily Brent'e ancak birkaç dakika sonra yanıt verebildi.</span></p>

    <p class="MsoPlainText" style="text-align: justify;"><span class="calibre1">"Bir an önce gelse bari... Ben bir an önce buradan gitmek istiyorum." "Herkes buradan bir an önce uzaklaşmak istiyor." "Çok garip bir durum. Her şey öyle anlamsız ki..." Yanındaki yaşlı kadın kuru bir sesle konuştu. "Kendi kendime böyle bir şeye kanıp da buralara geldiğim için çok kızıyorum, iyi incelenince, aldığım mektupta bir tuhaflık olduğu kolayca anlaşılıyor. Ama, o zaman kuşkulanmamıştım. Hem de hiç."</span></p>

    <p class="MsoPlainText" style="text-align: justify;"><span class="calibre1">Vera mırıldandı, "Ben de öyle."</span></p>

    <p class="MsoPlainText" style="text-align: justify;"><span class="calibre1">Emily Brent, "İnsan bazen çok kolay kanıyor," dedi.</span></p>

    <p class="MsoPlainText" style="text-align: justify;"><span class="calibre1">"Kahvaltı sofrasında söylediğiniz gibi mi düşünüyorsunuz gerçekten?"</span></p>

    <p class="MsoPlainText" style="text-align: justify;"><span class="calibre1">"Biraz daha açık konuş, yavrum. Ne demek istiyorsun?" "Rogers ile karısı yaşlı hanımlarını öldürmüş olabilirler mi?" Emily Brent bir süre denizi seyrederek düşündükten sonra yanıt verdi:</span></p>

    <p class="MsoPlainText" style="text-align: justify;"><span class="calibre1">"Bundan eminim. Siz ne düşünüyorsunuz?"</span></p>

    <p class="MsoPlainText" style="text-align: justify;"><span class="calibre1">"Ne düşüneceğimi bilemiyorum."</span></p>

    <p class="MsoPlainText" style="text-align: justify;"><span class="calibre1">"Her şey benim düşüncemi doğruluyor. Kadının bayılışı...</span></p>

    <p class="MsoPlainText" style="text-align: justify;"><span class="calibre1">Adamın kahve fincanını elinden düşürüşü... Hatırlıyor musunuz? Sonra olayı anlatışı... Anlattıkları bana pek doğru gibi gelmedi. Evet, korkarım bu işi onlar yaptılar."</span></p>

    <p class="MsoPlainText" style="text-align: justify;"><span class="calibre1">"Ya kadının hali?... Kendi gölgesinden korkar gibi bir hali vardı."</span></p>

    <p class="MsoPlainText" style="text-align: justify;"><span class="calibre1">Emily Brent mırıldandı:</span></p>

    <p class="MsoPlainText" style="text-align: justify;"><span class="calibre1">"Çocukluğumda yatak odamda, çerçeve içinde asılı bir sözü hatırladım. (Günahın seni daima izler bunu unutma.) Çok doğru sözmüş. Günahları insanı nereye gitse izliyor."</span></p>

    <p class="MsoPlainText" style="text-align: justify;"><span class="calibre1">"Ötekiler?.. Ya ötekiler?"</span></p>

    <p class="MsoPlainText" style="text-align: justify;"><span class="calibre1">"Anlayamadım."</span></p>

    <p class="MsoPlainText" style="text-align: justify;"><span class="calibre1">"Ya öbür suçlamalar. Onlar doğru değildi ki. Eğer Rogers'ler hakkındaki suçlama doğruysa..." Durdu. Sözün sonunu getirecek gücü kalmamış gibiydi.</span></p>

    <p class="MsoPlainText" style="text-align: justify;"><span class="calibre1">"Şimdi ne demek istediğini anlıyorum yavrum. Evet, Örnekse Bay Lombard yirmi kişiyi ölüme terkedip kaçtığını kabul ediyor."</span></p>

    <p class="MsoPlainText" style="text-align: justify;"><span class="calibre1">"Ama terkettikleri zenciymiş."</span></p>

    <p class="MsoPlainText" style="text-align: justify;"><span class="calibre1">Emily Brent sert bir sesle Vera'nın sözünü kesti.</span></p>

    <p class="MsoPlainText" style="text-align: justify;"><span class="calibre1">"Derisi ne renk olursa olsun herkes insandır. Bütün insanlar kardeştir."</span></p>

    <p class="MsoPlainText" style="text-align: justify;"><span class="calibre1">"Zenci kardeşlerimiz... İçimden kahkaha atmak geliyor. Sinirlerim iyice bozulmuş. Kendimde değilim..."</span></p>

    <p class="MsoPlainText" style="text-align: justify;"><span class="calibre1">Emily Brent konuşmasını sürdürüyordu.</span></p>

    <p class="MsoPlainText" style="text-align: justify;"><span class="calibre1">"Tabii, suçlamaların bazısı uydurma ve saçmaydı. Sözgelimi yargıç hakkındaki. O sadece görevini yapıyordu. Eski polis müfettişi hakkındaki de. Benim hakkımdaki suçlama da..."</span></p>

    <p class="MsoPlainText" style="text-align: justify;"><span class="calibre1">Bir ara durdu, sonra yeniden konuşmaya başladı.</span></p>

    <p class="MsoPlainText" style="text-align: justify;"><span class="calibre1">"Durumu gözönüne alarak dün akşam bir şeyler söylememem gerekiyordu. Erkeklerin içinde konuşulacak bir konu değildi çünkü."</span></p>

    <p class="MsoPlainText" style="text-align: justify;"><span class="calibre1">Vera merakla dinliyordu. Bayan Brent devam etti:</span></p>

    <p class="MsoPlainText" style="text-align: justify;"><span class="calibre1">"Beatrice Taylor benim yanımda çalışıyordu. İyi bir kız değildi. Bunu çok geç farkettim. Hakkında yanlış hüküm vermiş ve aldanmıştım başlangıçta. Çok terbiyeli, temiz ve çalışkandı. Ondan çok memnundum. Ama bütün hareketleri sahteymiş. Meğer hafifmeşrep bir kızmış. Ancak başına o 'Kaza' dedikleri şey geldikten sonra bunu anlayabildim."</span></p>

    <p class="MsoPlainText" style="text-align: justify;"><span class="calibre1">Vera, "Sonra ne oldu?" diye sordu.</span></p>

    <p class="MsoPlainText" style="text-align: justify;"><span class="calibre1">"Onu, bir saat bile çatımın altında tutmadım. Kimse namussuzluğu hoşgördüğümü söyleyemezdi." Vera daha alçak sesle sordu: "Sonra ne oldu... Ne oldu kıza?"</span></p>

    <p class="MsoPlainText" style="text-align: justify;"><span class="calibre1">"Zavallı, büyük günahı yetişmiyormuş gibi, ikinci bir günah daha işledi. İntihar etti."</span></p>

    <p class="MsoPlainText" style="text-align: justify;"><span class="calibre1">Vera Claythorne, Emily Brent'in sakin yüzünü bir an seyrettikten sonra, "Onun intihar ettiğini öğrenince siz ne yaptınız?" diye sordu. "Üzülmediniz mi? Kendinizi suçlu bulmadınız mı?"</span></p>

    <p class="MsoPlainText" style="text-align: justify;"><span class="calibre1">Emily Brent dikleşerek yanıt verdi:</span></p>

    <p class="MsoPlainText" style="text-align: justify;"><span class="calibre1">"Ben mi? Bu olayda benim hiç suçum yok ki."</span></p>

    <p class="MsoPlainText" style="text-align: justify;"><span class="calibre1">"Ya sizin sert davranışınız onu buna zorladıysa?"</span></p>

    <p class="MsoPlainText" style="text-align: justify;"><span class="calibre1">"Kendi günahıydı onu intihara sürükleyen. Namuslu bir genç kız gibi davransaydı bunların hiçbiri olmazdı."</span></p>

    <p class="MsoPlainText" style="text-align: justify;"><span class="calibre1">Gözlerini Vera'nın gözlerine dikmişti. Bakışlarında üzüntü ve pişmanlık belirtisi görünmüyordu. Zalim ve bencil gözlerdi bunlar. Zenci Adasının tek tepesinin doruğunda erdem heykeli gibi dimdik oturan bu zalim ve bendi kadın, Vera'ya artık hiç de anlamsız gelmiyordu.</span></p>

    <p class="MsoPlainText" style="text-align: justify;"><span class="calibre1">Karşısındaki kadın artık anlamsız değil, korkunçtu.</span></p>
  </div>

  <div class="Section">
    <h2 class="calibre4" id="calibre_toc_53" style="text-align: center;">II</h2>

    <p class="MsoPlainText" style="text-align: justify;"><span class="calibre1">Dr. Armstrong yemek salonundan çıkıp yeniden terasa döndü.</span></p>

    <p class="MsoPlainText" style="text-align: justify;"><span class="calibre1">Yargıç bir hasır koltuğa oturmuş, denizi seyrediyordu.</span></p>

    <p class="MsoPlainText" style="text-align: justify;"><span class="calibre1">Lombard ile Blore ise sol tarafta hiç konuşmadan sigara içiyorlardı. Doktor bir an durakladı. Sonunda bakışları Wargrave'in üzerinde durdu. Biriyle durumu tartışmak istiyordu. Yargıç mantıklı bir insandı, ama oldukça yaşlıydı. Armstrong bu iş için genç ve hareketli birine ihtiyaç olduğu kanısındaydı.</span></p>

    <p class="MsoPlainText" style="text-align: justify;"><span class="calibre1">Sonunda kararını verdi.</span></p>

    <p class="MsoPlainText" style="text-align: justify;"><span class="calibre1">"Bay Lombard, sizinle bir dakika konuşabilir miyim?"</span></p>

    <p class="MsoPlainText" style="text-align: justify;"><span class="calibre1">Philip, "Tabii," diye yanıt vererek hemen ona doğru yürüdü. İkisi terastan ayrılıp yamaçtan aşağı, denize doğru yürümeye başladılar. Seslerinin ötekiler tarafından duyulamayacağı kadar uzaklaştıktan sonra Armstrong konuştu.</span></p>

    <p class="MsoPlainText" style="text-align: justify;"><span class="calibre1">"Bir konuda fikrinizi almak istedim."</span></p>

    <p class="MsoPlainText" style="text-align: justify;"><span class="calibre1">Lombard kaşlarını kaldırarak, "Benim hiç tıp bilgim yok ki,"</span></p>

    <p class="MsoPlainText" style="text-align: justify;"><span class="calibre1">dedi.</span></p>

    <p class="MsoPlainText" style="text-align: justify;"><span class="calibre1">"Hayır, hayır. Sizinle durumumuz hakkında konuşmak istiyorum."</span></p>

    <p class="MsoPlainText" style="text-align: justify;"><span class="calibre1">"Haa, o başka."</span></p>

    <p class="MsoPlainText" style="text-align: justify;"><span class="calibre1">"Şu kadın hakkında ne düşünüyorsunuz? Blore'un varsayımını kabul ediyor musunuz?"</span></p>

    <p class="MsoPlainText" style="text-align: justify;"><span class="calibre1">Philip sigarasından derin bir nefes çektikten sonra, "Oldukça akılcı bir varsayım," dedi.</span></p>

    <p class="MsoPlainText" style="text-align: justify;"><span class="calibre1">Armstrong'un içi rahatlamıştı. Lombard kafası işleyen bir adamdı.</span></p>

    <p class="MsoPlainText" style="text-align: justify;"><span class="calibre1">Lombard konuşmasına devam etti.</span></p>

    <p class="MsoPlainText" style="text-align: justify;"><span class="calibre1">"Yani, Bay ve Bayan Rogers'in vaktiyle hanımlarını öldürdüklerini kabul edersek, ki bunun doğru olmaması için bence neden yok, sizce bu işi nasıl yaptılar? İhtiyar hanımlarını zehirlediler mi dersiniz?"</span></p>

    <p class="MsoPlainText" style="text-align: justify;"><span class="calibre1">Armstrong alçak sesle yanıt verdi:</span></p>

    <p class="MsoPlainText" style="text-align: justify;"><span class="calibre1">"Bundan daha da basit olabilir yaptıkları. Bu sabah Bayan Brady'nin hastalığının ne olduğunu sordum. Rogers'e. Verdiği yanıt durumu epeyce aydınlattı. Fazla tıbbi ayrıntılara girmeden şunu söyleyim ki, her çeşit kalp hastalığında Amylnitrat kullanılır. Kriz geldiği zaman bir Amlynitrat ampulü kırılarak hastaya koklatılır, ilaç vaktinde kullanılmazsa hastanın sonu kötüdür."</span></p>

    <p class="MsoPlainText" style="text-align: justify;"><span class="calibre1">"Bu kadar basit mi?.. Onlar için bayağı kolay bir iş olmuş demek."</span></p>

    <p class="MsoPlainText" style="text-align: justify;"><span class="calibre1">Doktor başını salladı.</span></p>

    <p class="MsoPlainText" style="text-align: justify;"><span class="calibre1">"Evet, hiçbir şey yapmadan. Ne arsenik gibi kolayca ortaya çıkabilecek bir zehir, ne de herhangi bir hareket. Sadece hiçbir şey yapmamakla, yani ilacı vaktinde hastanın burnuna dayamamakla amaçlarına ulaşabilecek durumdaydılar. Rogers ilacı vereceği yerde, yetişemeyeceğini bile bile doktora koştu. Davranışında kuşku uyandıracak bir şey yoktu. Onları kimse cinayetten sorumlu tutamazdı."</span></p>

    <p class="MsoPlainText" style="text-align: justify;"><span class="calibre1">Lombard, "Biri bilse de, aleyhte kanıt bulamazdı," diye ekledi. "Bu durum her şeyi açıklıyor."</span></p>

    <p class="MsoPlainText" style="text-align: justify;"><span class="calibre1">Armstrong endişeli bir sesle, "Anlayamadım," dedi.</span></p>

    <p class="MsoPlainText" style="text-align: justify;"><span class="calibre1">"Zenci Adasının durumunu açıklıyor demek istedim. İşleyenlerin cezalandırılmadıkları bazı suçlar vardır. Bunlardan biri Rogers'lerinki. Öbürü de cinayetini tam anlamıyla yasa çerçevesinde işleyen yargıç Wargrave."</span></p>

    <p class="MsoPlainText" style="text-align: justify;"><span class="calibre1">Armstrong sert bir sesle sordu.</span></p>

    <p class="MsoPlainText" style="text-align: justify;"><span class="calibre1">"Siz bu öyküye inanıyor musunuz?"</span></p>

    <p class="MsoPlainText" style="text-align: justify;"><span class="calibre1">Philip Lombard gülümsedi.</span></p>

    <p class="MsoPlainText" style="text-align: justify;"><span class="calibre1">"... Evet, inanıyorum. Wargrave, Edward Seton'u bile bile öldürdü. Kurşunla işlenen bir cinayetten hiç farkı yoktu bunun. Ama bu cinayetinden dolayı hiçbir zaman sorumlu tutulup yargılanamaz. Seton'un suçsuz olduğu ortaya çıkarılsa bile..."</span></p>

    <p class="MsoPlainText" style="text-align: justify;"><span class="calibre1">Armstrong sözü değiştirmek istermiş gibi, "Şu kadının ölümüne dönelim bir dakika," dedi. "Rogers karısını konuşacağından korkarak öldürmüş olabilir. İkinci bir olasılık da, kadının olay ortaya çıktığı zaman başına geleceklerden korkup en kolay kurtuluş yolunu seçmiş olmasıdır."</span></p>

    <p class="MsoPlainText" style="text-align: justify;"><span class="calibre1">"Marston'un ölümü olmasaydı, belki bu olasılığı kabul edebilirdim. On iki saat içinde iki intiharı yutmak biraz güç geliyor bana. Anthony Marston gibi duygusuz ve kuşbeyinli birinin birkaç çocuğu çiğnediği için üzüntüye kapılarak intihar ettiğini ileri sürecek olursanız gülerim. Farzedelim o delikanlı da intihar etti. Zehiri nereden buldu? Benim bildiğim potasyum siyanür öyle herkesin cebinde taşıdığı bir şey değildir."</span></p>

    <p class="MsoPlainText" style="text-align: justify;"><span class="calibre1">Armstrong, "Doğru," diye yanıtladı. "Potasyum siyanür öyle herkesin cebinde taşıyacağı bir şey değildir. Böceklere karşı kullanılmak üzere satın alınmamışsa tabii."</span></p>

    <p class="MsoPlainText" style="text-align: justify;"><span class="calibre1">"Yani amatör bir bahçıvan ya da bir arazi sahibinin cebinde bulunabilir ancak, öyle değil mi? Bu zehirin Marston'un kadehine nasıl girdiği, üzerinde düşünülmesi gereken bir konu. Anthony Marston buraya gelmeden önce intihara karar vererek yanına zehir almamışsa... O zaman..."</span></p>

    <p class="MsoPlainText" style="text-align: justify;"><span class="calibre1">"Evet... O zaman..."</span></p>

    <p class="MsoPlainText" style="text-align: justify;"><span class="calibre1">Philip Lombard gülümseyerek doktora baktı.</span></p>

    <p class="MsoPlainText" style="text-align: justify;"><span class="calibre1">"Neden bana söyletmek istiyorsunuz? Benim düşündüğüm şey sizin de dilinizin ucunda. Anthony Marston öldürüldü... Bunu pekâlâ biliyorsunuz..."</span></p>
  </div>

  <div class="Section">
    <h2 class="calibre4" id="calibre_toc_54" style="text-align: center;">III</h2>

    <p class="MsoPlainText" style="text-align: justify;"><span class="calibre1">Dr. Armstrong derin bir soluk aldı.</span></p>

    <p class="MsoPlainText" style="text-align: justify;"><span class="calibre1">"Ya Bayan Rogers?"</span></p>

    <p class="MsoPlainText" style="text-align: justify;"><span class="calibre1">Lombard yavaş bir sesle tekrar konuşmaya başladı.</span></p>

    <p class="MsoPlainText" style="text-align: justify;"><span class="calibre1">"Marston ölmemiş olsa, Bayan Rogers'in intihar ettiğine kolayca inanabilirdim. Rogers'in karısını öldürdüğüne de inanabilirdim. Ama bizim her iki ölümü birlikte açıklayacak bir varsayıma ihtiyacımız var."</span></p>

    <p class="MsoPlainText" style="text-align: justify;"><span class="calibre1">"Belki ben yardım edebilirim," diyen Armstrong, Lombard'a Rogers'in kendisine küçük porselen biblolar hakkında söylediklerini tekrarladı.</span></p>

    <p class="MsoPlainText" style="text-align: justify;"><span class="calibre1">Doktor sözünü bitirdikten sonra Lombard dalgın dalgın mırıldandı. "Evet, porselen zenci bibloları... Bunların dün akşam yemekten önce on tane olduklarından ben de eminim. Şimdi sekiz tane olduklarını söylüyorsunuz, değil mi?"</span></p>

    <p class="MsoPlainText" style="text-align: justify;"><span class="calibre1">Yanıt olarak doktorun ağzından şu dizeler döküldü:</span></p>

    <p class="MsoPlainText" style="text-align: justify;"><span class="calibre1">"On küçük Zenci yemeğe gitti,</span></p>

    <p class="MsoPlainText" style="text-align: justify;"><span class="calibre1">"Birinin lokması boğazına tıkandı. Kaldı dokuz,</span></p>

    <p class="MsoPlainText" style="text-align: justify;"><span class="calibre1">"Dokuz küçük Zenci geç vakte kadar oturdu,</span></p>

    <p class="MsoPlainText" style="text-align: justify;"><span class="calibre1">"Sabah biri uyanmadı, kaldı sekiz."</span></p>

    <p class="MsoPlainText" style="text-align: justify;"><span class="calibre1">İki adam birbirlerine baktılar. Lombard karşısındakine sırıtarak elindeki sigarayı fırlatıp attı.</span></p>

    <p class="MsoPlainText" style="text-align: justify;"><span class="calibre1">"Olaylar şu anlamsız şiire çok uyuyor. Anthony Marston soluksuz kalarak ölüyor, Bayan Rogers de yattığı uykudan bir daha uyanmıyor."</span></p>

    <p class="MsoPlainText" style="text-align: justify;"><span class="calibre1">Armstrong, "Yani?" diye sordu. "Yani Zenciler demek istiyorum. Yemek masasındaki Zenciler. Bir deli var ortada. Bay Ovven, U.N. Ovven ya da Meçhul diyebileceğimiz delinin işleri bunlar." Dr. Armstrong, "Evet," diyerek içini çekti. "Demek siz de bu kanıdasınız. Ama Rogers adada bizlerden başka kimsenin bulunmadığına yemin ediyor." "Rogers ya yalan söylüyor, ya da yanlış biliyor." Armstrong başını salladı. "Rogers'in yalan söylediğini hiç sanmam. Adam çok korktu. Aklını kaçıracak kadar korkmuştu." "Bugün motorun geleceği falan yok. Bu da Bay Ovven'in bizim için hazırlamış olduğu plana uyuyor... Ovven işini bitirinceye kadar bu adaya kimse gelmeyecek." Armstrong sarardı. "Bu adam tehlikeli bir manyak olabilir... Bunun ne demek olduğunu biliyor musunuz?"</span></p>

    <p class="MsoPlainText" style="text-align: justify;"><span class="calibre1">Philip Lombard yeniden konuşmaya başladı. Bu kez ses tonu değişmişti.</span></p>

    <p class="MsoPlainText" style="text-align: justify;"><span class="calibre1">"Yalnız Ovven'in hesaba katmadığı bir şey var."</span></p>

    <p class="MsoPlainText" style="text-align: justify;"><span class="calibre1">"Nedir o?.."</span></p>

    <p class="MsoPlainText" style="text-align: justify;"><span class="calibre1">"Bu ada hemen hemen çıplak bir kayadan ibaret, U.N. Ovven'in uğursuz adasını kısa zamanda karış karış tarayabiliriz."</span></p>

    <p class="MsoPlainText" style="text-align: justify;"><span class="calibre1">"Tehlikeli bir adam olabilir."</span></p>

    <p class="MsoPlainText" style="text-align: justify;"><span class="calibre1">Philip Lombard güldü.</span></p>

    <p class="MsoPlainText" style="text-align: justify;"><span class="calibre1">"Tehlikeli mi? Kafasız bir deliden kim korkar? Bir karşılaşacak olursak kimin tehlikeli olduğunu görürsünüz."</span></p>

    <p class="MsoPlainText" style="text-align: justify;"><span class="calibre1">"Bence Blore'dan da yardım istemeliyiz. Böyle işlerde epey tecrübesi yardır herhalde. Hem kadınlara bir şey söylememek daha iyi. Ötekilere gelince general ukalanın biri. Wargrave de bu işte bize yararı dokunamayacak kadar yaşlı. Bu işi biz üçümüz yapmalıyız."</span></p>
  </div>

  <div class="Section">
    <h1 class="calibre2" id="calibre_toc_8" style="text-align: center;">Yedinci Bölüm</h1>

    <h2 class="calibre3" id="calibre_toc_55" style="text-align: center;">I</h2>

    <p class="MsoPlainText" style="text-align: justify;"><span class="calibre1">Blore onlara hemen katıldı. Onlarla aynı görüşteydi. "Porselen biblolar hakkında söyledikleriniz işe bambaşka bir yön verdi. Bir delinin işi bu. Yalnız bir şey var. Kendine Ovven adı veren adamın, bütün işlerini zehirle mi halledeceğini sanıyorsunuz?"</span></p>

    <p class="MsoPlainText" style="text-align: justify;"><span class="calibre1">"Ne demek istiyorsunuz? Daha açık konuşun."</span></p>

    <p class="MsoPlainText" style="text-align: justify;"><span class="calibre1">"Şunu demek istiyorum. Marston'un dün geceki ani ölümü ve Rogers'in karısını öldürmesi hep Ovven'in planına göre oldu." Armstrong başını salladı. Siyanür hakkında düşündüklerini tekrarladı, Blore da kabul etti. "Evet, bunu unutmuştum. Siyanür normal olarak cepte taşınan bir şey değil. Ama bu zehir içkiye nasıl karıştı?" "Deminden beri bende bunu düşünüyorum," dedi Lombard. "Marston dün gece birkaç kadeh içki içmişti. Yalnız son kadehini doldurduğu zamanla içtiği zaman arasında epey ara vardı. Bu arada Marston'un kadehi masalardan birinin üzerinde duruyordu. Tam anlamıyla emin olmamakla birlikte, kadehin pencerenin önündeki masanın üzerinde durduğunu hatırlıyorum. Pencere açıktı. Dışarıdan biri bardaktaki içkiye siyanür koymuş olabilir pekâlâ."</span></p>

    <p class="MsoPlainText" style="text-align: justify;"><span class="calibre1">Blore, "Yani hiçbirimiz görmeden mi?" diye sordu. Lombard, "O sırada hepimiz başka başka şeylerle meşguldük," diye yanıt verdi. Armstrong, "Evet," diyerek onayladı. "O sırada hepimiz odada birbirimizle konuşuyor ya da kendi işimizle meşgul bulunuyorduk. Bence bu pekâlâ olabilir."</span></p>

    <p class="MsoPlainText" style="text-align: justify;"><span class="calibre1">Blore omuzlarını silkti.</span></p>

    <p class="MsoPlainText" style="text-align: justify;"><span class="calibre1">"Bir araştırma yapmamız gerek. Kimsenin yanında tabanca yok, değil mi?"</span></p>

    <p class="MsoPlainText" style="text-align: justify;"><span class="calibre1">Lombard, "Bende var," diyerek eliyle arka cebini okşadı...</span></p>

    <p class="MsoPlainText" style="text-align: justify;"><span class="calibre1">Blore'un gözleri yuvalarından uğrayacak gibi açıldı. Garip bir ses tonuyla sordu.</span></p>

    <p class="MsoPlainText" style="text-align: justify;"><span class="calibre1">"Hep tabanca taşır mısınız?"</span></p>

    <p class="MsoPlainText" style="text-align: justify;"><span class="calibre1">"Bazen. Çok tehlikeli yerlerde bulundum, biliyorsunuz."</span></p>

    <p class="MsoPlainText" style="text-align: justify;"><span class="calibre1">"Herhalde burası kadar tehlikeli bir yerde bulunmamışsınızdır. Eğer bu adada bir deli gizleniyorsa, yanında küçük bir silah deposu getirmiştir."</span></p>

    <p class="MsoPlainText" style="text-align: justify;"><span class="calibre1">Armstrong öksürdü.</span></p>

    <p class="MsoPlainText" style="text-align: justify;"><span class="calibre1">"Yanılmış olabilirsiniz, Bay Blore. Manyak canilerin çoğu sessiz sedasız tiplerdir, insanda böyle şeyler yapamayacakmış izlenimi uyandırırlar." "Bizim delinin sizin tarif ettiğiniz tiplerden olduğunu hiç sanmıyorum, Doktor Armstrong."</span></p>
  </div>

  <div class="Section">
    <h2 class="calibre4" id="calibre_toc_56" style="text-align: center;">II</h2>

    <p class="MsoPlainText" style="text-align: justify;"><span class="calibre1">Üç adam adayı araştırmaya başladılar.</span></p>

    <p class="MsoPlainText" style="text-align: justify;"><span class="calibre1">Arama işi tahmin ettiklerinden de kolay oluyordu. Adanın kuzey doğu tarafında kayalar sahile doğru dimdik iniyordu. Adanın öbür bölümlerinde de gizlenebilecek çok az yer vardı. Üç kişi tepeden deniz kenarına kadar her yanı dikkatle aradılar. Kayalardaki en ufak çatlak bile gizli bir mağaranın girişi olması ihtimali düşünülerek dikkatle kontrol edilmişti. Görünürlerde mağaraya benzer hiçbir şey yoktu.</span></p>

    <p class="MsoPlainText" style="text-align: justify;"><span class="calibre1">Sonunda General MacArthur'un oturmuş, denizi seyrettiği yere geldiler. Dalgaların kayalara çarparak tatlı ezgiler çıkardığı,</span></p>

    <p class="MsoPlainText" style="text-align: justify;"><span class="calibre1">sakin bir yerdi burası. Yaşlı asker dimdik oturmuş, gözlerini ufka dikmişti.</span></p>

    <p class="MsoPlainText" style="text-align: justify;"><span class="calibre1">Blore, "Hali hiç normal değil... Sanki bilinmez bir gücün etkisi altında," diye geçirdi içinden.</span></p>

    <p class="MsoPlainText" style="text-align: justify;"><span class="calibre1">Boğazını temizleyerek yüksek sesle konuşmaya başladı.</span></p>

    <p class="MsoPlainText" style="text-align: justify;"><span class="calibre1">"Kendinize ne güzel, ne sakin bir köşe bulmuşsunuz, efendim?"</span></p>

    <p class="MsoPlainText" style="text-align: justify;"><span class="calibre1">General homurdandı, sonra omuzunun üzerinden bakarak karşılık verdi:</span></p>

    <p class="MsoPlainText" style="text-align: justify;"><span class="calibre1">"Çok az vaktimiz var. O kadar az vaktimiz var ki... Kimse tarafından rahatsız edilmek istemiyorum."</span></p>

    <p class="MsoPlainText" style="text-align: justify;"><span class="calibre1">"Sizi rahatsız etmek istemedik. Sadece adayı dolaşıyorduk. Çevrede birinin gizlenebileceği gibi bir yer görüp görmediğinizi soracaktık..."</span></p>

    <p class="MsoPlainText" style="text-align: justify;"><span class="calibre1">General yine honurdanarak yanıt verdi:</span></p>

    <p class="MsoPlainText" style="text-align: justify;"><span class="calibre1">"Anlamıyorsunuz... Hiç anlamıyorsunuz. Lütfen, gidin buradan."</span></p>

    <p class="MsoPlainText" style="text-align: justify;"><span class="calibre1">Blore geri çekildi. Ötekilerin yanına geldiğinde, "Delirmiş...</span></p>

    <p class="MsoPlainText" style="text-align: justify;"><span class="calibre1">Bu adam delirmiş! Söz anlatmak olanaksız!" dedi. Lombard merakla sordu: "Ne dedi?" Blore omuzlarını silkti.</span></p>

    <p class="MsoPlainText" style="text-align: justify;"><span class="calibre1">"Yalnız kalmak istediğini söylüyor... Homurdanıyor durmadan."</span></p>
  </div>

  <div class="Section">
    <h2 class="calibre4" id="calibre_toc_57" style="text-align: center;">III</h2>

    <p class="MsoPlainText" style="text-align: justify;"><span class="calibre1">Araştırma sona ermişti. Üç adam adanın en yüksek yerinde durmuş, karşılarında uzanan karayı seyrediyorlardı. Rüzgâr şiddetini her an biraz daha arttırıyordu.</span></p>

    <p class="MsoPlainText" style="text-align: justify;"><span class="calibre1">Lombard, "Denizde hiç balıkçı teknesi görünmüyor," dedi. "Galiba fırtına çıkacak. Köyün buradan görünmemesi ne fena! işaret verebilir ya da yardım istemek için bir şeyler yapabilirdik."</span></p>

    <p class="MsoPlainText" style="text-align: justify;"><span class="calibre1">"Bu gece bir ateş yakabiliriz," dedi Blore.</span></p>

    <p class="MsoPlainText" style="text-align: justify;"><span class="calibre1">Lombard homurdandı. "Lanet olsun! Her şey o kadar kurnazca hazırlanmış ki." "Ne bakımdan, efendim?" "Ne bileyim! Belki de köy halkına adada eğlence olduğu ve verilecek işaretlere aldırmamaları söylenmiştir. Delinin işine akıl ermez ki." Blore kuşkulu bir sesle sordu. "Böyle bir tembihe uyarlar mı dersiniz?" "İnsanlar yalanlara gerçeklerden daha kolay inanırlar.</span></p>

    <p class="MsoPlainText" style="text-align: justify;"><span class="calibre1">Meçhul Ovven, köy halkına konuklarını birer birer temizleyinceye kadar kimsenin adaya gelmemesini tembih etmiş olsa, buna kimse inanır mı?"</span></p>

    <p class="MsoPlainText" style="text-align: justify;"><span class="calibre1">Dr. Armstrong, "Olup bitenlere bazen ben bile inanamıyorum," dedi. "Ama yine de..." Philip Lombard, Armstrong'un sözünü kesti. "Yine de hepsi gerçek... Bunu söyleyecektiniz, değil mi doktor?" Lombard uzun sivri dişlerini göstererek sırıttı. Blore ayaklarının altında uzanan denize bakıyordu. "Kimsenin buralarda bir yerde saklanmış olmasına olanak yok, sanırım." Armstrong başını salladı. "Haklısınız. Yamaç oldukça dik. Hem nerede saklanabilir ki?"</span></p>

    <p class="MsoPlainText" style="text-align: justify;"><span class="calibre1">Blore, "Yamacın bir yerinde, bir mağarada olabilir," dedi. "Sandalımız olsaydı adanın çevresini dolanarak bir kere de denizden kontrol edebilirdik."</span></p>

    <p class="MsoPlainText" style="text-align: justify;"><span class="calibre1">"Sandalımız olsaydı adanın çevresini dolaşmaktansa şimdiye kadatkaraya olan mesafenin yarısını almış olurduk." "Çok doğru, efendim." Lombard birdenbire, "Ama ne olursa olsun bu yamaçtan emin olmamız gerek," dedi. "Bence gizlenilebilecek en uygun yer olanaksız gibi görünen yerlerdir. İp olsaydı, beni buradan aşağıya sarkıtabildiniz."</span></p>

    <p class="MsoPlainText" style="text-align: justify;"><span class="calibre1">Blore, "Hakkınız var," dedi. "Ben gidip ip bulmaya çalışayım."</span></p>

    <p class="MsoPlainText" style="text-align: justify;"><span class="calibre1">Hızla yamaçtan aşağı inerek eve doğru uzaklaştı.</span></p>

    <p class="MsoPlainText" style="text-align: justify;"><span class="calibre1">Lombard göğe baktı. Bulutlar toplanmaya başlıyordu. Rüzgâr artıyordu.</span></p>

    <p class="MsoPlainText" style="text-align: justify;"><span class="calibre1">Yan gözle Armstrong'a bakarak, "Çok sessizsiniz doktor. Ne düşünüyorsunuz?" diye sordu.</span></p>

    <p class="MsoPlainText" style="text-align: justify;"><span class="calibre1">"Hiç. Sadece MacArthur'un ne dereceye kadar aklını kaçırmış olabileceğini düşünüyorum."</span></p>
  </div>

  <div class="Section">
    <h2 class="calibre4" id="calibre_toc_58" style="text-align: center;">IV</h2>

    <p class="MsoPlainText" style="text-align: justify;"><span class="calibre1">Vera sabahtan beri huzursuzdu. Emily Brent'ten mümkün olduğu kadar uzak durmaya çalışmıştı.</span></p>

    <p class="MsoPlainText" style="text-align: justify;"><span class="calibre1">Bayan Brent evin rüzgâr tutmayan tarafında dışarıya oturmuş, yün örüyordu.</span></p>

    <p class="MsoPlainText" style="text-align: justify;"><span class="calibre1">Onu ne zaman düşünse, Vera'nın önüne saçlarına yosunlar takılmış, morarmış bir yüz geliyordu... Bir zamanlar güzel olan bir yüz... Belki de çok güzel... Ve bu yüz artık korkunun ve acımanın erişemiyeceği bir yerdeydi.</span></p>

    <p class="MsoPlainText" style="text-align: justify;"><span class="calibre1">Wargrave de evin önündeki terasta bir şezlonga kurulmuş, oturuyordu. Kafası boynuna iyice gömülmüştü.</span></p>

    <p class="MsoPlainText" style="text-align: justify;"><span class="calibre1">Vera ona baktığı zaman; sarı saçlı, uzun boylu, mavi gözlü, ürkek bakışlı genç adamı düşündü. Edvvard Seton'u. Hayalinde, yargıcın başına siyah takkesini geçirip bir eli havada idam hükmünü okuyuşu canlandı...</span></p>

    <p class="MsoPlainText" style="text-align: justify;"><span class="calibre1">Az sonra Vera yavaş yavaş denize doğru yürümeye başladı. General MacArthur yaklaşan kadına baktı. Bakışlarında soran ve acıyan bir ifade vardı. Bu; Vera'yı bir an titretti. Generalin bakışları bir iki dakika ya sürdü, ya sürmedi.</span></p>

    <p class="MsoPlainText" style="text-align: justify;"><span class="calibre1">Vera kendi kendine düşünüyordu.</span></p>

    <p class="MsoPlainText" style="text-align: justify;"><span class="calibre1">"Ne garip! Sanki biliyormuş gibi bakıyor!.."</span></p>

    <p class="MsoPlainText" style="text-align: justify;"><span class="calibre1">Yanına gelen genç kıza, "Haa... Demek sendin?.. Geldin demek?.." dedi General.</span></p>

    <p class="MsoPlainText" style="text-align: justify;"><span class="calibre1">Verâ onun yanına oturdu. "Buradan denizi seyretmekten çok hoşlanıyorsunuz galiba?"</span></p>

    <p class="MsoPlainText" style="text-align: justify;"><span class="calibre1">General başını hafifçe sallayarak karşılık verdi.</span></p>

    <p class="MsoPlainText" style="text-align: justify;"><span class="calibre1">"Evet, çok. Beklemek için güzel bir yer bence."</span></p>

    <p class="MsoPlainText" style="text-align: justify;"><span class="calibre1">Vera, "Beklemek mi?" diye sordu. "Ne bekliyorsunuz?"</span></p>

    <p class="MsoPlainText" style="text-align: justify;"><span class="calibre1">"Sonumu... Bunu senin de bildiğini sanıyordum... Bilmiyor musun? Hepimiz burada sonumuzu bekliyoruz."</span></p>

    <p class="MsoPlainText" style="text-align: justify;"><span class="calibre1">Vera huzursuz bir sesle sordu.</span></p>

    <p class="MsoPlainText" style="text-align: justify;"><span class="calibre1">"Ne demek istiyorsunuz?"</span></p>

    <p class="MsoPlainText" style="text-align: justify;"><span class="calibre1">General MacArthur ağır ağır yanıt verdi:</span></p>

    <p class="MsoPlainText" style="text-align: justify;"><span class="calibre1">"Hiçbirimiz bu adadan kaçıp kurtulamayacağız. Plan böyle. Tabii, sen de bunun farkındasın. Belki de kurtulmak ne demektir bilmiyorsun."</span></p>

    <p class="MsoPlainText" style="text-align: justify;"><span class="calibre1">Vera, "Kurtulmak mı?" diye hayretle sordu.</span></p>

    <p class="MsoPlainText" style="text-align: justify;"><span class="calibre1">"Henüz çok gençsin... Bu duyguyu henüz tanımıyorsun. Ama sırtındaki ağır yükü taşımaktan yorulduğunda, kurtulmak isteyeceksin. Bunu sen de bir gün hissedeceksin mutlaka."</span></p>

    <p class="MsoPlainText" style="text-align: justify;"><span class="calibre1">"Ne demek istediğinizi anlayamıyorum..."</span></p>

    <p class="MsoPlainText" style="text-align: justify;"><span class="calibre1">Vera'nın sesi öfkeliydi. Parmaklarını da farkında olmadan birbirine geçirmişti. Bu sessiz, ihtiyar askerden korkmaya başlamıştı birden.</span></p>

    <p class="MsoPlainText" style="text-align: justify;"><span class="calibre1">Sonra general kendi kendine konuşuyormuş gibi mırıldandı.</span></p>

    <p class="MsoPlainText" style="text-align: justify;"><span class="calibre1">"Anlıyor musun? Leslie'yi çok seviyordum. Çok seviyordum onu." '</span></p>

    <p class="MsoPlainText" style="text-align: justify;"><span class="calibre1">"Leslie karınız mıydı?"</span></p>

    <p class="MsoPlainText" style="text-align: justify;"><span class="calibre1">"Evet, kanındı... Onu çok severdim... Öyle güzel ve canlı bir kadındı ki..."</span></p>

    <p class="MsoPlainText" style="text-align: justify;"><span class="calibre1">Birkaç dakika sessiz durduktan sonra yeniden konuşmaya başladı:</span></p>

    <p class="MsoPlainText" style="text-align: justify;"><span class="calibre1">"Evet, Leslie'yi çok seviyordum. O işi de bu yüzden yaptım."</span></p>

    <p class="MsoPlainText" style="text-align: justify;"><span class="calibre1">Vera, "Yani..." dedi ve sustu.</span></p>

    <p class="MsoPlainText" style="text-align: justify;"><span class="calibre1">General MacArthur başını hafifçe salladı.</span></p>

    <p class="MsoPlainText" style="text-align: justify;"><span class="calibre1">"Artık bunu yadsımanın yararı yok... Hepimiz ölecek olduktan sonra, Richmond'u bile bile ölüme gönderdim. Yani bir tür cinayet işledim. Garip, ben cinayet işledim... Benim gibi, yasalara saygılı bir adam. Önce bana hiç de cinayet gibi görünmemişti. Hiç duraksamamıştım. Bence bunu çoktan hak etmişti. Böyle düşünüyordum. Ama, sonra..."</span></p>

    <p class="MsoPlainText" style="text-align: justify;"><span class="calibre1">"Evet, sonra?" "Bilmiyorum. Bilmiyorum... Hiçbir şey umduğum gibi çıkmadı... Leslie'nin gerçeği öğrenip öğrenmediğini de bilmiyorum.... Ama o andan itibaren benden uzaklaştı... Erişemeyeceğim kadar uzaklara gitti... Sonra öldü... Ve ben yapayalnız kaldım..." Vera, "Yalnız!.. Yapayalnız!" dedi, sesi kayalara çarparak geri döndü.</span></p>

    <p class="MsoPlainText" style="text-align: justify;"><span class="calibre1">"Sonun geldiği zaman sen de sevineceksin."</span></p>

    <p class="MsoPlainText" style="text-align: justify;"><span class="calibre1">Vera ayağa kalktı, sonra sert bir sesle,</span></p>

    <p class="MsoPlainText" style="text-align: justify;"><span class="calibre1">"Ne demek istediğinizi anlayamıyorum," dedi.</span></p>

    <p class="MsoPlainText" style="text-align: justify;"><span class="calibre1">"Ben anlıyorum, kızım. Ben anlıyorum..."</span></p>

    <p class="MsoPlainText" style="text-align: justify;"><span class="calibre1">"Hayır, anlamıyorsunuz!.. Hiç de anlamıyorsunuz!"</span></p>

    <p class="MsoPlainText" style="text-align: justify;"><span class="calibre1">General MacArthur bakışlarını yeniden denize çevirdi. Artık yanındaki genç kızın varlığından habersiz gibiydi. Ağzından, hafifçe ve üzüntülü bir sesle, "Leslie!" sözü döküldü.</span></p>
  </div>

  <div class="Section">
    <h2 class="calibre4" id="calibre_toc_59" style="text-align: center;">V</h2>

    <p class="MsoPlainText" style="text-align: justify;"><span class="calibre1">Blore evden kolunda bir kangal iple döndüğünde, Dr. Armstrong'u bıraktığı yerde denizin derinliklerine bakarken buldu.</span></p>

    <p class="MsoPlainText" style="text-align: justify;"><span class="calibre1">Soluk soluğa:</span></p>

    <p class="MsoPlainText" style="text-align: justify;"><span class="calibre1">"Lombard nerede?" diye sordu.</span></p>

    <p class="MsoPlainText" style="text-align: justify;"><span class="calibre1">Armstrong soruya fazla önem vermeden, "Aklına gelen bir olasılığın doğru olup olmadığını anlamaya gitti. Birkaç dakikaya kadar burada olacak," dedi. Sonra ekledi. "Bana bak Blore, ben artık endişelenmeye başladım."</span></p>

    <p class="MsoPlainText" style="text-align: justify;"><span class="calibre1">"Hepimiz endişe içindeyiz."</span></p>

    <p class="MsoPlainText" style="text-align: justify;"><span class="calibre1">Doktor sabırsızlıkla elini sallayarak onu susturdu.</span></p>

    <p class="MsoPlainText" style="text-align: justify;"><span class="calibre1">"Bilmiyorum... Bilmiyorum. Ama ben onu kastetmedim. Ben yaşlı MacArthur'u düşünüyorum."</span></p>

    <p class="MsoPlainText" style="text-align: justify;"><span class="calibre1">"Nesi var?.."</span></p>

    <p class="MsoPlainText" style="text-align: justify;"><span class="calibre1">"Bizim aradığımız bir deli, değil mi? Bu deli MacArthur olmaz mı?"</span></p>

    <p class="MsoPlainText" style="text-align: justify;"><span class="calibre1">"MacArthur manyak bir katil mi yani?"</span></p>

    <p class="MsoPlainText" style="text-align: justify;"><span class="calibre1">"Kesin bir şey söyleyemem. Akıl hastalıkları uzmanı değilim. Onu bu bakımdan incelemiş de değilim."</span></p>

    <p class="MsoPlainText" style="text-align: justify;"><span class="calibre1">"Kendini beğenmişliğine ve ukalalığına diyecek yok. Ama..."</span></p>

    <p class="MsoPlainText" style="text-align: justify;"><span class="calibre1">Armstrong onun sözünü kesti:</span></p>

    <p class="MsoPlainText" style="text-align: justify;"><span class="calibre1">"Belki de sen haklısın. Söylediklerime aldırma. Mutlaka adada saklanan biri var. Hah işte Lombard geliyor."</span></p>

    <p class="MsoPlainText" style="text-align: justify;"><span class="calibre1">İpi Lombard'ın beline dikkatle bağladılar.</span></p>

    <p class="MsoPlainText" style="text-align: justify;"><span class="calibre1">"Ben kendi kendime aşağıya inerim. Siz sadece ipi çekerek size vereceğim işarete dikkat edin," dedi Lombard.</span></p>

    <p class="MsoPlainText" style="text-align: justify;"><span class="calibre1">Bir, iki dakika sonra Lombard'ın ilk yamaçtan aşağıya inişini seyrederlerken Blore, "Kedi gibi adam. Değil mi?" diye sordu.</span></p>

    <p class="MsoPlainText" style="text-align: justify;"><span class="calibre1">Sesinde garip bir ifade vardı. Dr. Armstrong, "Dağcılık yapmış olduğu hemen belli oluyor," diye yanıt verdi. Uzun bir sessizlik oldu, sonra eski polis müfettişi yeniden söze başladı. "Her şeyde bir gariplik var. Ne düşünüyorum, biliyor musunuz?.."</span></p>

    <p class="MsoPlainText" style="text-align: justify;"><span class="calibre1">"Ne?"</span></p>

    <p class="MsoPlainText" style="text-align: justify;"><span class="calibre1">"Bu adam sağlam ayakkabı değil."</span></p>

    <p class="MsoPlainText" style="text-align: justify;"><span class="calibre1">"Ne gibi yani?"</span></p>

    <p class="MsoPlainText" style="text-align: justify;"><span class="calibre1">Blore bir an durakladı, sonra devam etti.</span></p>

    <p class="MsoPlainText" style="text-align: justify;"><span class="calibre1">"Tam olarak açıklayamayacağım. Ama, içimden ona güvenmek gelmiyor."</span></p>

    <p class="MsoPlainText" style="text-align: justify;"><span class="calibre1">Dr. Armstrong, "Oldukça fırtınalı bir yaşam sürmüş," dedi.</span></p>

    <p class="MsoPlainText" style="text-align: justify;"><span class="calibre1">"Siz yanınızda tabanca getirdiniz mi, doktor?"</span></p>

    <p class="MsoPlainText" style="text-align: justify;"><span class="calibre1">"Ben mi? Yok canım!.. Neden getirecek misim?"</span></p>

    <p class="MsoPlainText" style="text-align: justify;"><span class="calibre1">"Peki, Lombard neden getirmiş?"</span></p>

    <p class="MsoPlainText" style="text-align: justify;"><span class="calibre1">Armstrong düşünceli düşünceli yanıt verdi.</span></p>

    <p class="MsoPlainText" style="text-align: justify;"><span class="calibre1">"Belki de tabanca taşımak âdetidir."</span></p>

    <p class="MsoPlainText" style="text-align: justify;"><span class="calibre1">Blore suratını astı.</span></p>

    <p class="MsoPlainText" style="text-align: justify;"><span class="calibre1">O sırada ip şiddetle çekildi. Bir süre iple uğraştılar, ipin alt ucundaki ağırlık hafifleyince Blore tekrar konuştu. "Âdetten âdete fark vardır, doktor. Lombard'ın ıssız ve tehlikeli dağ başlarına ya da ormanlara uyku torbası ve primus lambasıyla birlikte tabancasını da alarak girmesinde, yanında mermi taşımasında kuşku çekecek hiçbir şey yok. Ama buraya tabancayla gelmesi sırf alışkanlıktan olmasa gerek. İnsanların günlük yaşamlarında tabanca taşımalarına sadece kovboy filmlerinde rastlanır." Dr. Armstrong başını iki yana sallamakla yetindi. Yeniden eğilip Lombard'ın çalışmasını seyrettiler. İşini bitirmişti ve bir şey bulamadığı anlaşılıyordu. İpe tutunarak yamacı tırmandı, onların yanına geldi. Yüzündeki terleri sildikten sonra, "Evet," dedi. "Aradığımız kişi evden başka bir yerde olamaz!"</span></p>
  </div>

  <div class="Section">
    <h2 class="calibre4" id="calibre_toc_60" style="text-align: center;">VI</h2>

    <p class="MsoPlainText" style="text-align: justify;"><span class="calibre1">Evin aranması da kolay oldu. Önce dışarıdaki birkaç köşeyi ve odunluğu aradılar. Sonra araştırmalarını evin içine yönelttiler. Aramadıkları yer kalmadı. Modern binada hiçbir gizli köşe yoktu zaten. İşe en alt kattan başladılar. Yatak odalarının bulunduğu kata çıktıklarında, koridordaki pencereden Rogers'i elinde bir tepsi içinde kokteyllerle terasa çıkarken gördüler.</span></p>

    <p class="MsoPlainText" style="text-align: justify;"><span class="calibre1">Lombard, "Bulunmaz bir uşak," dedi. "Her şeye rağmen işe devam ediyor." Armstrong azarlayan bir sesle, "Rogers birinci sınıf bir uşak. Bunu yadsıyamayız," dedi.</span></p>

    <p class="MsoPlainText" style="text-align: justify;"><span class="calibre1">Blore, "Karısı da çok iyi bir ahçıydı," dedi. "Dün geceki yemek nasıldı?" ilk yatak odasına girdiler. Beş dakika sonra dışarıya çıkmışlardı. İçeride ne saklanan, ne de saklanacak yer vardı. Koridorda Blore, "Burada bir merdiven var," dedi. Dr. Armstrong. "O merdiven hizmetçi odalarına çıkıyor," diye karşılık verdi. "Çatıda gizlenecek bir yer olabilir. Su deposu gibi bir yer. Bence aranması gereken en önemli yer orası." Blore bu sözlerini bitirdiği sırada, yukarıdan hafif bir ayak sesi geldi.</span></p>

    <p class="MsoPlainText" style="text-align: justify;"><span class="calibre1">Sesi hepsi işitmişlerdi. Armstrong heyecanla Blore'un koluna yapıştı. Lombard parmağını dudaklarına götürerek, "Susun!" dedi. "Dinleyin."</span></p>

    <p class="MsoPlainText" style="text-align: justify;"><span class="calibre1">Ses yeniden duyuldu. Biri yukarıda sessizce dolaşıyordu. Dr. Armstrong fısıldadı. "Ayak sesi Bayan Rogers'in cesedinin bulunduğu yatak odasından geliyor." "Tabii, saklanmak için en uygun yeri seçmiş. Ceset olduğu için, o odaya kimsenin girmeyeceğini tahmin etmiştir. Mümkün olduğu kadar ses çıkarmadan yürüyelim.</span></p>

    <p class="MsoPlainText" style="text-align: justify;"><span class="calibre1">Adeta sürünerek merdivenleri tırmandılar.</span></p>

    <p class="MsoPlainText" style="text-align: justify;"><span class="calibre1">Yatak odasının önündeki boşlukta bir an yeniden durdular ve dinlediler. Evet, odada biri vardı. Blore fısıldadı, "Haydi." Kapıyı birden ardına kadar açarak içeriye daldı. Ötekiler de onu izlediler.</span></p>

    <p class="MsoPlainText" style="text-align: justify;"><span class="calibre1">Üçü de donup kalmışlardı.</span></p>

    <p class="MsoPlainText" style="text-align: justify;"><span class="calibre1">Odanın ortasında Rogers duruyordu. Kucağı çamaşır doluydu...</span></p>
  </div>

  <div class="Section">
    <h2 class="calibre4" id="calibre_toc_61" style="text-align: center;">VII</h2>

    <p class="MsoPlainText" style="text-align: justify;"><span class="calibre1">Kendini ilk toparlayan Blore oldu.</span></p>

    <p class="MsoPlainText" style="text-align: justify;"><span class="calibre1">"Afedersin... Rogers!.. Şey... Burada birisinin dolaştığını duyduk da., düşündük ki., yani..." Daha fazla konuşmayarak sustu. "Affedersiniz, baylar, sadece eşyalarımı topluyorum. Bu gece bu odada yatamayacağıma göre, aşağı kattaki boş konuk odalarından birine geçmeme itiraz etmeyeceğinizi tahmin ederim. En küçük odaya yerleşeceğim tabii..."</span></p>

    <p class="MsoPlainText" style="text-align: justify;"><span class="calibre1">"Tabii, tabii... Sakıncası yok," dedi doktor.</span></p>

    <p class="MsoPlainText" style="text-align: justify;"><span class="calibre1">Yatakta, beyaz çarşafla örtülü cesedin bulunduğu tarafa kimse bakmamaya çalışıyordu. Rogers, "Teşekkür ederim, efendim," dedi. Kucağı eşyalarla dolu olarak odadan çıktı, aşağı indi. Armstrong yatağın yanına gitti. Çarşafı kaldırdı, cesedin yüzüne baktı. Korku yoktu bu yüzde artık. Yalnızca boşluk vardı.</span></p>

    <p class="MsoPlainText" style="text-align: justify;"><span class="calibre1">"Keşke gerekli malzemeyi getirmiş olsaydım. Onu öldüren şeyin en olduğunu öyle merak ediyorum ki," diye mırıldanan Armstrong diğer ikisine dönerek, "Gidip başladığımız işi bitirelim. Ama bir şey bulamayacağımızı hissediyorum," dedi.</span></p>

    <p class="MsoPlainText" style="text-align: justify;"><span class="calibre1">Blore duvardaki bir kapağı açmaya uğraşıyordu.</span></p>

    <p class="MsoPlainText" style="text-align: justify;"><span class="calibre1">"Bu herif, amma da sessiz hareket ediyor. Birkaç dakika önce onu terasa içki götürürken görmüştük. Yukarıya çıktığını hiçbirimiz işitmedik."</span></p>

    <p class="MsoPlainText" style="text-align: justify;"><span class="calibre1">Blore, bir süredir çektiği tokmağı sonunda büktü, tavanarasına açılan küçük kapıdan içeri girerek karanlıkta gözden kayboldu. Lombard cebinden bir kibrit çıkararak onu izledi. Armstrong da onun peşinden tavan arasına girdi.</span></p>

    <p class="MsoPlainText" style="text-align: justify;"><span class="calibre1">Beş dakika sonra üçü de pislik içinde, birbirlerine bakıyorlardı. Üstleri başları toz ve örümcek ağlarıyla doluydu. Yüzleri tozdan görünmüyordu. Sadece gözleri meydandaydı.</span></p>

    <p class="MsoPlainText" style="text-align: justify;"><span class="calibre1">Sonunda anlaşmışlardı. Adada, kendileri de dahil, sekiz kişiden başka kimse yoktu.</span></p>

    <p class="MsoPlainText" style="text-align: justify;"></p>
  </div>
</body>
</html>
