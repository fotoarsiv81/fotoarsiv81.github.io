<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office">
<head>
  <meta content="Word.Document" name="ProgId" />
  <meta content="Microsoft Word 12" name="Generator" />
  <meta content="Microsoft Word 12" name="Originator" />
  <link href="../Text/filelist.xml" rel="File-List" /><!--[if gte mso 9]><xml>
 <o:DocumentProperties>
  <o:Author>ibrahim</o:Author>
  <o:LastAuthor>ibrahim</o:LastAuthor>
  <o:Revision>2</o:Revision>
  <o:TotalTime>16</o:TotalTime>
  <o:Created>2013-12-02T11:50:00Z</o:Created>
  <o:LastSaved>2013-12-02T11:50:00Z</o:LastSaved>
  <o:Pages>71</o:Pages>
  <o:Words>39034</o:Words>
  <o:Characters>222496</o:Characters>
  <o:Lines>1854</o:Lines>
  <o:Paragraphs>522</o:Paragraphs>
  <o:CharactersWithSpaces>261008</o:CharactersWithSpaces>
  <o:Version>12.00</o:Version>
 </o:DocumentProperties>
</xml><![endif]-->
  <link href="../Misc/themedata.thmx" rel="themeData" />
  <link href="../Text/colorschememapping.xml" rel="colorSchemeMapping" /><!--[if gte mso 9]><xml>
 <w:WordDocument>
  <w:TrackMoves>false</w:TrackMoves>
  
  <w:HyphenationZone>21</w:HyphenationZone>
  
  
  <w:SaveIfXMLInvalid>false</w:SaveIfXMLInvalid>
  <w:IgnoreMixedContent>false</w:IgnoreMixedContent>
  <w:AlwaysShowPlaceholderText>false</w:AlwaysShowPlaceholderText>
  
  <w:LidThemeOther>TR</w:LidThemeOther>
  <w:LidThemeAsian>X-NONE</w:LidThemeAsian>
  <w:LidThemeComplexScript>X-NONE</w:LidThemeComplexScript>
  <w:Compatibility>
   
   
   
   
   
   
   
   
   
   
   
  </w:Compatibility>
  <w:BrowserLevel>MicrosoftInternetExplorer4</w:BrowserLevel>
  <m:mathPr>
   
   
   
   
   
   
   
   
   
   
   
  </m:mathPr></w:WordDocument>
</xml><![endif]-->
  <!--[if gte mso 9]><xml>
 <w:LatentStyles DefLockedState="false" DefUnhideWhenUsed="true"
  DefSemiHidden="true" DefQFormat="false" DefPriority="99"
  LatentStyleCount="267">
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
 </w:LatentStyles>
</xml><![endif]-->
  <!--[if gte mso 10]>
<style>
 /* Style Definitions */
 table.MsoNormalTable
        {mso-style-name:"Normal Tablo";
        mso-tstyle-rowband-size:0;
        mso-tstyle-colband-size:0;
        mso-style-noshow:yes;
        mso-style-priority:99;
        mso-style-qformat:yes;
        mso-style-parent:"";
        mso-padding-alt:0cm 5.4pt 0cm 5.4pt;
        mso-para-margin-top:0cm;
        mso-para-margin-right:0cm;
        mso-para-margin-bottom:10.0pt;
        mso-para-margin-left:0cm;
        line-height:115%;
        mso-pagination:widow-orphan;
        font-size:11.0pt;
        font-family:"Calibri","sans-serif";
        mso-ascii-font-family:Calibri;
        mso-ascii-theme-font:minor-latin;
        mso-hansi-font-family:Calibri;
        mso-hansi-theme-font:minor-latin;
        mso-bidi-font-family:"Times New Roman";
        mso-bidi-theme-font:minor-bidi;
        mso-fareast-language:EN-US;}
</style>
<![endif]-->
  <!--[if gte mso 9]><xml>
 
</xml><![endif]-->
  <!--[if gte mso 9]><xml>
 <o:shapelayout v:ext="edit">
  
 </o:shapelayout></xml><![endif]-->

  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="Section">
    <h1 class="calibre2" id="calibre_toc_13" style="text-align: center;"><span style="font-size: 1em; line-height: 1.2; text-indent: 1.5em;">On İkinci Bölüm</span><br /></h1>

    <h2 class="calibre3" id="calibre_toc_85" style="text-align: center;">I</h2>

    <p class="MsoPlainText" style="text-align: justify;"><span class="calibre1">"İçimizden biri!... İçimizden biri!... İçimizden biri!..."</span></p>

    <p class="MsoPlainText" style="text-align: justify;"><span class="calibre1">Bu iki sözcük her birinin karmakarışık beyinlerinde saatlerden beri çın çın ötmekteydi.</span></p>

    <p class="MsoPlainText" style="text-align: justify;"><span class="calibre1">Beş kişi!.. Korku içinde beş kişi! Birbirlerini dikkatle izleyen ve sinirlerinin bozulduğunu saklamaya gerek görmeyen beş kişi!..</span></p>

    <p class="MsoPlainText" style="text-align: justify;"><span class="calibre1">Artık nezaketi bir yana bırakmışlardı. Kendilerini korumak için birbirlerine garip bir biçimde kenetlenmiş beş düşmandılar sanki.</span></p>

    <p class="MsoPlainText" style="text-align: justify;"><span class="calibre1">Hepsi insanlıktan çıkmıştı artık. Gittikçe canavarlaşmaktaydılar. Wargrave ihtiyar ve vahşi bir kaplumbağa gibi kabuğuna çekilmiş, hareketsiz oturuyordu, ama gözleri her an tetikteydi. Başı omuzlarının arasına gömülmüş, boynu kaybolmuştu. Eski polis müfettişi Blore perişan bir haldeydi. Sessiz yürüyüşü bir timsahın sürünmesini andırıyordu. Gözleri kanlanmıştı. Bakışları her zamankinden daha donuk ve anlamsızdı. Sahilde yatmış, avını gözleyen bir timsahtı sanki. Philip ise kendini kaybedeceğine, toparlanmış görünüyordu. Kulakları, en hafif bir sesi işitmeye hazırdı. Adımları eskisinden daha hafifleşmiş ve hızlanmıştı. Uzun sivri dişlerini göstererek sık sık sırıtıyordu.</span></p>

    <p class="MsoPlainText" style="text-align: justify;"><span class="calibre1">Vera Claythorne çok sessizdi. Zamanının büyük bölümünü arkası duvara dayalı bir koltukta geçirmekteydi. Gözleri sanki boşluğa bakıyordu. Sersemlemiş gibiydi. Başını odanın camına çarparak düşen ve yerde yarı baygın yatan bir kuşa benziyordu.</span></p>

    <p class="MsoPlainText" style="text-align: justify;"><span class="calibre1">Armstrong da acınacak haldeydi. Elleri titriyordu. Sigara üstüne sigara yakmaktaydı. İçinde bulundukları durumun en çok onu etkilediği belliydi. Bir süre sinirli sinirli odada dolaştıktan sonra konuşmaya başladı.</span></p>

    <p class="MsoPlainText" style="text-align: justify;"><span class="calibre1">"Hiçbir şey yapmadan burada oturacak mıyız böyle? Bir şeyler yapmalıyız. Yapılabilecek bir şey mutlaka vardır. Eğer ateş yak..."</span></p>

    <p class="MsoPlainText" style="text-align: justify;"><span class="calibre1">Blore ağır ağır, "Bu havada mı?" diye sordu. Yağmur yeniden yağmaya başlamıştı. Rüzgâr da hızını arttırmıştı. Yağmur damlalarının ve rüzgârın sesi onları deli etmek üzereydi. Önceden aldıkları bir karara göre odadan sadece bir kişi dışarıya çıkabiliyordu. Diğer dördü onu oturma odasında bekliyorlardı.</span></p>

    <p class="MsoPlainText" style="text-align: justify;"><span class="calibre1">Lombard oldukça sakin bir sesle konuştu.</span></p>

    <p class="MsoPlainText" style="text-align: justify;"><span class="calibre1">"Bu sadece bir zaman sorunu! Hava açacak. O zaman bir şeyler yapabiliriz. İşaret vermek, ateş yakmak, sal yapmak gibi bir şey." Armstrong ani bir kahkahayla Lombard'ın sözünü kesti. "Demek zaman meselesi?.. Zaman ha? Zamanımız yok ki! Hepimiz öleceğiz burada..." Wargrave madeni sesiyle söze karıştı; "Dikkatli olursak sağ kalabiliriz. Çok dikkatli olmamız gerek..."</span></p>

    <p class="MsoPlainText" style="text-align: justify;"><span class="calibre1">Öğle yemeği sessiz sedasız yendi. Beş kişi birlikte mutfağa gittiler ve kilerde büyük bir konserve stoku buldular. Bir kutu dil ve iki kutu sebze konservesini açtılar, yemeklerini mutfak masasında, ayakta yediler. Sonra hep birlikte oturma odasına döndüler.</span></p>

    <p class="MsoPlainText" style="text-align: justify;"><span class="calibre1">Saat beşi vurduğu zaman hepsi yerlerinden sıçradılar.</span></p>

    <p class="MsoPlainText" style="text-align: justify;"><span class="calibre1">Vera, "Çay isteyen var mı?" diye sordu.</span></p>

    <p class="MsoPlainText" style="text-align: justify;"><span class="calibre1">Kısa bir sessizlik oldu.</span></p>

    <p class="MsoPlainText" style="text-align: justify;"><span class="calibre1">Blore, "Ben bir fincan içerim," dedi.</span></p>

    <p class="MsoPlainText" style="text-align: justify;"><span class="calibre1">Vera, "Gidip çayı hazırlarım, siz burada oturun," diyerek ayağa kalktı.</span></p>

    <p class="MsoPlainText" style="text-align: justify;"><span class="calibre1">Yargıç Wargrave'in sesi duyuldu. "Küçükhanım, sanırım hepimiz gelip çayın hazırlanışını görmek isteyeceğiz." Vera hayretle yargıca baktı. Sonra sinirli bir kahkaha attı. "Tabii, hep birlikte gidelim mutfağa." Beşi birden mutfağa gittiler. Hazırlanan çayı yalnızca Vera ve Blore içtiler. Ötekiler yeni bir şişe açarak viski içtiler.</span></p>

    <p class="MsoPlainText" style="text-align: justify;"><span class="calibre1">Yargıç viskisini yudumlarken gülümseyerek, "Çok dikkatli olmamız gerek," dedi. "Çok dikkatli!.."</span></p>

    <p class="MsoPlainText" style="text-align: justify;"><span class="calibre1">Sonra oturma odasına döndüler. Yaz olduğu halde ortalık erkenden kararmıştı. Lombard elektriği yakmak için düğmeyi çevirdi, ama cereyan yoktu.</span></p>

    <p class="MsoPlainText" style="text-align: justify;"><span class="calibre1">Sonra, "Elbette," dedi. "Rogers olmadığı için kimsenin aklına elektrik motorunu çalıştırmak gelmedi bütün gün." Lombard telaşla, "Gidip motoru çalıştıralım," dedi. Yargıç, "Büfenin üzerinde birkaç mum var. Bu gece onları kullanalım daha iyi," dedi. Lombard yemek odasına gitti. Dördü, birbirlerini dikkatle süzerek onu beklediler. Lombard bir elinde bir kutu mum, öbür elinde de bir yığın tabakla geri geldi. Beş mum yakılarak odanın çeşitli yerlerine konuldu. Saat altıya çeyrek vardı.</span></p>
  </div>

  <div class="Section">
    <h2 class="calibre4" id="calibre_toc_86" style="text-align: center;">II</h2>

    <p class="MsoPlainText" style="text-align: justify;"><span class="calibre1">Saat altıyı yirmi geçe, Vera artık orada oturmaya dayanamayacağını hissetti. Odasına çıkıp ağrıyan başını ve zonklayan şakaklarını soğuk suyla yıkamak istiyordu.</span></p>

    <p class="MsoPlainText" style="text-align: justify;"><span class="calibre1">Ayağa kalkarak kapıya doğru yürüdü. Sonra elektrik olmadığını hatırlayarak geri döndü, masanın üzerindeki kutudan bir mum oldu. Mumu yaktı. Elindeki tabağa birkaç damla mum damlattıktan sonra mumu tabağa iyice oturttu. Odadan çıktı ve arkasından kapıyı kapayarak dört erkeği baş başa bıraktı. Merdivenleri çıkarak koridoru geçti, odasına geldi.</span></p>

    <p class="MsoPlainText" style="text-align: justify;"><span class="calibre1">Kapıyı açtığında birden durdu.</span></p>

    <p class="MsoPlainText" style="text-align: justify;"><span class="calibre1">Burnuna garip bir koku çarpmıştı.</span></p>

    <p class="MsoPlainText" style="text-align: justify;"><span class="calibre1">Deniz... Deniz kokusu.. St. Tredennick'teki deniz kokusu.</span></p>

    <p class="MsoPlainText" style="text-align: justify;"><span class="calibre1">Yanılmış olamazdı. Tabii, adada da deniz kokusu vardı.</span></p>

    <p class="MsoPlainText" style="text-align: justify;"><span class="calibre1">Ama bu koku başkaydı!.. Nerede olsa tanırdı bu kokuyu. O gün deniz kenarındaki kokuydu bu!... Denizin çekilmesiyle kayaların üzerinde güneşte kurumakta olan yosunların kokusu!...</span></p>

    <p class="MsoPlainText" style="text-align: justify;"><span class="calibre1">"Kayalara kadar yüzebilir miyim, Bayan Claythorne?" "Neden yüzemez misim?.." Küçük baş belası! Eğer o olmasaydı, Hugo zengin olacaktı... O zaman da evlenebileceklerdi... Hugo! Evet!... Evet... Hugo buralardaydı, yanındaydı!... Hayır!.. Odada bekliyordu onu!.. İçeri doğru bir adım attı. Açık pencereden gelen rüzgâr elindeki mumu söndürdü... Karanlık içini ürpertti... "Aptallık etme," diye kendi kendine cesaret vermeye çalıştı. "Korkulacak bir şey yok. Hepsi aşağıda. Dördü de aşağıda. Oda boş... Kimse yok odada. Hayal görmeye başladın kızım." Ama bu koku... St. Tredennick sahilindeki koku... Hayal değildi ya bu. Gerçekti. Hem odada da biri vardı... Bir çıtırtı duymuştu... Duyduğundan emindi... O sırada, boğazına kaygan ve ıslak bir el dokundu... Deniz kokan ıslak bir el...</span></p>
  </div>

  <div class="Section">
    <h2 class="calibre4" id="calibre_toc_87" style="text-align: center;">III</h2>

    <p class="MsoPlainText" style="text-align: justify;"><span class="calibre1">Vera korkunç bir çığlık attı. Sonra çığlıkları birbirini izledi. Çaresizlik içinde yardım isteyen vahşi çığlıklardı bunlar.</span></p>

    <p class="MsoPlainText" style="text-align: justify;"><span class="calibre1">Alt katta devrilen sandalyenin, hızla açılan kapının ve koşan adamların seslerini duymadı bile. Sadece içinde bulunduğu dehşetin farkındaydı.</span></p>

    <p class="MsoPlainText" style="text-align: justify;"><span class="calibre1">Sonra ışıkları ve odanın içine dolan insanları gördü.</span></p>

    <p class="MsoPlainText" style="text-align: justify;"><span class="calibre1">Titreyerek onlara doğru bir adım attı ve bayıldı.</span></p>

    <p class="MsoPlainText" style="text-align: justify;"><span class="calibre1">Onu ayıltmaya uğraşanların yanaklarına vurdukları tokatların, bileklerini ve boynunu ovan ellerin farkında bile değildi.</span></p>

    <p class="MsoPlainText" style="text-align: justify;"><span class="calibre1">Birden, "Tanrım şuna bakın!" diyen bir sesle kendine geldi. Gözlerini açtı, başını kaldırdı ve ellerinde mumlar olan adamların kendisine bakmakta olduğunu gördü.</span></p>

    <p class="MsoPlainText" style="text-align: justify;"><span class="calibre1">Odanın tavanından, kapıya yakın bir yerde kalın bir yosun demeti sarkıyordu. Karanlıkta boynuna dolanan şey oydu demek! Denizden çıkarak boğazını sıkıp canını almaya çalıştığını sandığı boğulmuş çocuğun ıslak eli buydu demek.</span></p>

    <p class="MsoPlainText" style="text-align: justify;"><span class="calibre1">Sinirli kahkahalar atmaya başladı.</span></p>

    <p class="MsoPlainText" style="text-align: justify;"><span class="calibre1">"Yosunmuş... Sadece yosun... Demek koku da ondan geliyormuş..."</span></p>

    <p class="MsoPlainText" style="text-align: justify;"><span class="calibre1">Sonra yeniden baygınlık geldi, sanki bir denizin dalgalarına kapılıp kendinden geçti. Ardından yine birtakım eller boynunu ve bileklerini ovarak onu tokatlamaya başladı.</span></p>

    <p class="MsoPlainText" style="text-align: justify;"><span class="calibre1">Aradan sanki yüzyıllar geçmişti. Kadehi dudaklarına bastırarak biri ona bir şey içirmeye çalışıyordu. Konyağın kokusu genzini yaktı.</span></p>

    <p class="MsoPlainText" style="text-align: justify;"><span class="calibre1">İçkiyi yudumlamak üzereyken beyninde tehlike çanları çalmaya başladı. Kadehi iterek oturdu.</span></p>

    <p class="MsoPlainText" style="text-align: justify;"><span class="calibre1">Sert bir sesle sordu.</span></p>

    <p class="MsoPlainText" style="text-align: justify;"><span class="calibre1">"Kim getirdi bu içkiyi?"</span></p>

    <p class="MsoPlainText" style="text-align: justify;"><span class="calibre1">Blore'un sesi yanıt verdi.</span></p>

    <p class="MsoPlainText" style="text-align: justify;"><span class="calibre1">"Ben getirdim."</span></p>

    <p class="MsoPlainText" style="text-align: justify;"><span class="calibre1">Vera haykırdı.</span></p>

    <p class="MsoPlainText" style="text-align: justify;"><span class="calibre1">"İçmem bunu!"</span></p>

    <p class="MsoPlainText" style="text-align: justify;"><span class="calibre1">Kısa bir sessizlik oldu. Sonra Lombard güldü. "Aferin Vera, korkudan çılgına dönmüş bir haldeyken bile aklın başında. Aşağıdan sana kapalı bir şişe getireyim."</span></p>

    <p class="MsoPlainText" style="text-align: justify;"><span class="calibre1">Vera titrek bir sesle konuştu.</span></p>

    <p class="MsoPlainText" style="text-align: justify;"><span class="calibre1">"İyiyim artık. Bir bardak su yeter."</span></p>

    <p class="MsoPlainText" style="text-align: justify;"><span class="calibre1">Ayağa kalkmaya çalışırken genç kıza Armstrong yardım etti. Sallanarak odasındaki masaya doğru gitti. Oradaki sürahiden bir bardağa biraz su koyup içti.</span></p>

    <p class="MsoPlainText" style="text-align: justify;"><span class="calibre1">Blore, "Konyakta bir şey yoktu," dedi.</span></p>

    <p class="MsoPlainText" style="text-align: justify;"><span class="calibre1">Armstrong sordu. "Nereden biliyorsun?"</span></p>

    <p class="MsoPlainText" style="text-align: justify;"><span class="calibre1">Blore kızgın bir sesle yanıt verdi.</span></p>

    <p class="MsoPlainText" style="text-align: justify;"><span class="calibre1">"İçine zehir falan koymadım."</span></p>

    <p class="MsoPlainText" style="text-align: justify;"><span class="calibre1">"Sen zehir koydun demek istemedim. Sen koymuş olabileceğin gibi, başka biri de bu fırsattan yararlanmak istemiş olabilir."</span></p>

    <p class="MsoPlainText" style="text-align: justify;"><span class="calibre1">Lombard sessiz adımlarla odaya girmişti.</span></p>

    <p class="MsoPlainText" style="text-align: justify;"><span class="calibre1">Elinde açılmamış bir şişe konyak ve bir şişe açacağı vardı.</span></p>

    <p class="MsoPlainText" style="text-align: justify;"><span class="calibre1">Şişeyi Vera'nın burnunun dibine kadar yaklaştırdı.</span></p>

    <p class="MsoPlainText" style="text-align: justify;"><span class="calibre1">"Bak kızım, mühürü falan sapasağlam şişenin!" dedi ve şişenin mühürünü kopardıktan sonra tirbuşonla mantarı çıkarmaya çalışırken, "Bereket versin U.N. Ovven oldukça bol içki stok etmiş, çok düşünceli adammış doğrusu," dedi.</span></p>

    <p class="MsoPlainText" style="text-align: justify;"><span class="calibre1">Vera vahşi bir ürperme geçirdi.</span></p>

    <p class="MsoPlainText" style="text-align: justify;"><span class="calibre1">Philip içki doldururken kadehi Armstrong tutuyordu.</span></p>

    <p class="MsoPlainText" style="text-align: justify;"><span class="calibre1">"Bunu içseniz fena olmaz, Bayan Claythorne, kötü bir şok geçirdiniz."</span></p>

    <p class="MsoPlainText" style="text-align: justify;"><span class="calibre1">Vera kadehten birkaç yudum alınca yüzüne biraz renk geldi.</span></p>

    <p class="MsoPlainText" style="text-align: justify;"><span class="calibre1">Philip Lombard gülerek, "İşte bir cinayet, katilin planına uygun olarak başarıyla son bulmadı," dedi.</span></p>

    <p class="MsoPlainText" style="text-align: justify;"><span class="calibre1">Vera fısltıya benzeyen bir sesle sordu.</span></p>

    <p class="MsoPlainText" style="text-align: justify;"><span class="calibre1">"Yani... Yani sizce bu beni öldürmek için hazırlanmış bir plan mıydı?"</span></p>

    <p class="MsoPlainText" style="text-align: justify;"><span class="calibre1">Lombard başını salladı.</span></p>

    <p class="MsoPlainText" style="text-align: justify;"><span class="calibre1">"Bunu hazırlayan herhalde sizi korkuratak öldürmeyi düşünmüştü. Bu durumda bazı kimseler korkudan ölebilir. Değil mi doktor?"</span></p>

    <p class="MsoPlainText" style="text-align: justify;"><span class="calibre1">Armstrong düşünceli bir sesle yanıt verdi.</span></p>

    <p class="MsoPlainText" style="text-align: justify;"><span class="calibre1">"Hımm, bir tahminde bulunmak güç. Kalbi zayıf olmayan genç ve sağlıklı biri için pek mümkün değil."</span></p>

    <p class="MsoPlainText" style="text-align: justify;"><span class="calibre1">Sonra Blore'un getirdiği konyak kadehini eline aldı. Parmağını içkiye batırarak dilinin ucuna dokundurdu. Yüzünün ifadesinde bir değişiklik olmadı. "Tadında bir anormallik yok," dedi.</span></p>

    <p class="MsoPlainText" style="text-align: justify;"><span class="calibre1">Blore kızararak bir adım ileri çıktı.</span></p>

    <p class="MsoPlainText" style="text-align: justify;"><span class="calibre1">"Eğer içkiye bir şey koyduğumu söylemek istiyorsan kalın kafanı kırarım senin!"</span></p>

    <p class="MsoPlainText" style="text-align: justify;"><span class="calibre1">İçtiği konyakla biraz daha kendine gelmiş olan Vera söze karıştı. "Yargıç nerede?" Üç erkek birbirlerine baktılar. "Acayip... Onun da bizimle birlikte yukarıya koştuğunu sanıyordum." "Ben de öyle... Doktor sen merdivenleri benim arkamdan çıktın. Yargıcı gördün mü?" diye sordu Blore. Armstrong, "Ben peşimden geldiğini sanıyordum," dedi.</span></p>

    <p class="MsoPlainText" style="text-align: justify;"><span class="calibre1">"Tabii, ihtiyar olduğu için yavaş çıktığını düşünmüştüm."</span></p>

    <p class="MsoPlainText" style="text-align: justify;"><span class="calibre1">Tekrar bakıştılar.</span></p>

    <p class="MsoPlainText" style="text-align: justify;"><span class="calibre1">Lombard, "Çok garip..." derken, Blore, "Onu aramamız gerek!" diye haykırdı. Önde Blore, en arkada da Vera olmak üzere odadan fırladılar. Alt kata indikleri sırada Armstrong omuzunun üzerinden konuşuyordu.</span></p>

    <p class="MsoPlainText" style="text-align: justify;"><span class="calibre1">"Belki de oturma odasında kalmıştır."</span></p>

    <p class="MsoPlainText" style="text-align: justify;"><span class="calibre1">"Wargrave! Wargrave! Wargrave! Neredesin?"</span></p>

    <p class="MsoPlainText" style="text-align: justify;"><span class="calibre1">Yanıt yoktu. Ev yağmur damlalarının cama vurmasından çıkan ses dışında ölüm sessizliğine gömülmüştü. Oturma odasının kapısına geldiklerinde en önde olan Armstrong donup kaldı. Arkasından gelenler onun omuzunun üzerinden içeri baktılar.</span></p>

    <p class="MsoPlainText" style="text-align: justify;"><span class="calibre1">Biri bir çığlık attı.</span></p>

    <p class="MsoPlainText" style="text-align: justify;"><span class="calibre1">Wargrave uzun arkalıklı koltukta oturuyordu, iki tarafında birer mum yanmaktaydı. Ama bakanları dehşete düşüren şey,</span></p>

    <p class="MsoPlainText" style="text-align: justify;"><span class="calibre1">kırmızı benekli bir cübbeye bürünmüş olması ve başında da bir yargıç peruğu bulunmasıydı...</span></p>

    <p class="MsoPlainText" style="text-align: justify;"><span class="calibre1">Dr. Armstrong adama doğru ilerledi. Eğilerek yargıcın suratına baktı. Sonra başındaki peruğu ağır ağır kaldırdı. Yargıcın başı arkaya düştü. Tam alnında kırmızı, büyük bir leke görülüyordu.</span></p>

    <p class="MsoPlainText" style="text-align: justify;"><span class="calibre1">Dr. Armstrong cansız eli kaldırarak nabzı yokladı. Sonra ötekilere döndü. Konuşurken sesi anlamsız ve ölgündü. Sanki uzaklara seslenir gibiydi.</span></p>

    <p class="MsoPlainText" style="text-align: justify;"><span class="calibre1">"Tabancayla vurularak öldürülmüş!.."</span></p>

    <p class="MsoPlainText" style="text-align: justify;"><span class="calibre1">Blore, "Tanrım... Tabanca!" dedi.</span></p>

    <p class="MsoPlainText" style="text-align: justify;"><span class="calibre1">Doktor aynı ölgün sesle konuşmaya devam etti.</span></p>

    <p class="MsoPlainText" style="text-align: justify;"><span class="calibre1">"Başından vurulmuş!.. Derhal ölmüş!"</span></p>

    <p class="MsoPlainText" style="text-align: justify;"><span class="calibre1">Vera peruğa bakarak titrek bir sesle bağırdı.</span></p>

    <p class="MsoPlainText" style="text-align: justify;"><span class="calibre1">"Bayan Brent'in kaybolan gri yünü..."</span></p>

    <p class="MsoPlainText" style="text-align: justify;"><span class="calibre1">Blore, "Cübbe de banyodan kaybolan perde..." dedi.</span></p>

    <p class="MsoPlainText" style="text-align: justify;"><span class="calibre1">Vera fısıldadı.</span></p>

    <p class="MsoPlainText" style="text-align: justify;"><span class="calibre1">"Demek bunun için ortadan kaybolmuştu!"</span></p>

    <p class="MsoPlainText" style="text-align: justify;"><span class="calibre1">Philip Lombard gülmeye başladı. Çılgınca kahkahalar atıyordu.</span></p>

    <p class="MsoPlainText" style="text-align: justify;"><span class="calibre1">"Beş küçük zenci mahkemeye gitti. Biri mahkûm oldu, kaldı dört. Kanlı yargıç Wargrave'in sonu da böylece gelmiş oldu. Artık kimseyi ölüme mahkûm edemeyecek. Başına kara takkesini giyemeyecek. İşte son kez mahkemede, yargıç kürsüsünde oturuyor. Artık jüriyi etkileyerek hiçbir masumu ölüme gönderemeyecek. Edvvard Seton burada olsa ne kadar gülerdi. Tanrım, ne kadar gülerdi zavallı!"</span></p>

    <p class="MsoPlainText" style="text-align: justify;"><span class="calibre1">Lombard'ın kendinden geçerek söylediği sözler ötekileri korkutmuştu.</span></p>

    <p class="MsoPlainText" style="text-align: justify;"><span class="calibre1">Vera bağırdı.</span></p>

    <p class="MsoPlainText" style="text-align: justify;"><span class="calibre1">"Daha bu sabah katilin o olduğunu söylüyordun."</span></p>

    <p class="MsoPlainText" style="text-align: justify;"><span class="calibre1">Philip Lombard'ın yüzü değişti... Kaşları çatıldı. "Biliyorum... Öyle söyledim... Demek yanılmışım. İçimizden birisinin daha, masum olduğu meydana çıktı... Ama çok geç!"</span></p>
  </div>

  <div class="Section">
    <h1 class="calibre2" id="calibre_toc_14" style="text-align: center;">On Üçüncü Bölüm</h1>

    <h2 class="calibre3" id="calibre_toc_88" style="text-align: center;">I</h2>

    <p class="MsoPlainText" style="text-align: justify;"><span class="calibre1">Yargıç Wargrave'i odasına taşıyıp yatağına yatırdılar.</span></p>

    <p class="MsoPlainText" style="text-align: justify;"><span class="calibre1">Sonra aşağıya inip holde durarak birbirlerine baktılar.</span></p>

    <p class="MsoPlainText" style="text-align: justify;"><span class="calibre1">Blore, "Şimdi ne yapacağız?" diye sordu.</span></p>

    <p class="MsoPlainText" style="text-align: justify;"><span class="calibre1">Lombard, "Bir şeyler yiyeceğiz," dedi.</span></p>

    <p class="MsoPlainText" style="text-align: justify;"><span class="calibre1">Bir kere daha hep birlikte mutfağa gittiler. Gene bir dil konservesi açtılar, yedikleri şeyin tadını anlamadan, makine gibi yediler.</span></p>

    <p class="MsoPlainText" style="text-align: justify;"><span class="calibre1">Yemek bittikten sonra Vera, "Bir daha hayatımda ağzıma dil koymayacağım," dedi. Mutfak masasının çevresine oturmuş, birbirlerini inceliyorlardı. Blore, "Dört kişi kaldık!" dedi. "Sıra kimde şimdi?" Armstrong bir robot gibi, "Çok dikkatli olmalıyız... Çok dikkatli!.." dedi ve cümlesini tamamlamadan sustu. Blore başını salladı. "O da böyle söyleyip duruyordu, ama öldü." Armstrong, "Nasıl oldu, hâlâ anlayamıyorum," dedi. Lombard homurdandı.</span></p>

    <p class="MsoPlainText" style="text-align: justify;"><span class="calibre1">"Çok şeytanca bir oyun. Katil, Bayan Claythome'un odasına o yosunu astı. Herkes Vera'nın öldürülmekte olduğunu sanıp yukarı koştu. Katil de o karışıklıkta bizim ihtiyarı korunmasız bir durumda yakaladı."</span></p>

    <p class="MsoPlainText" style="text-align: justify;"><span class="calibre1">Blore, "Peki neden hiç kimse tabancanın sesini duymadı?" dedi.</span></p>

    <p class="MsoPlainText" style="text-align: justify;"><span class="calibre1">Lombard başını sallayarak yanıt verdi.</span></p>

    <p class="MsoPlainText" style="text-align: justify;"><span class="calibre1">"Bayan Claythorne bağırıyordu, rüzgâr uğulduyordu. Biz yukarı koşuyorduk. Evde öyle gürültü vardı ki, o sırada tabancanın sesini duymak olanaksızdı." "Dört kişi kaldık ve... katilin kim olduğunu bilmiyoruz," dedi Armstrong. Blore, "Ben biliyorum..." diye mırıldandı. Vera, "Benim de artık hiç kuşkum kalmadı..." dedi. Armstrong ağır ağır, "Sanırım ben de artık biliyorum..."</span></p>

    <p class="MsoPlainText" style="text-align: justify;"><span class="calibre1">dedi. Philip Lombard, "Şeytan kılığında dolaşanın hangimiz olduğunu ben de kesin olarak biliyorum," diye atıldı. Yeniden birbirlerine baktılar... Vera ensesinden topuklarına kadar titrediğini hissetti.</span></p>

    <p class="MsoPlainText" style="text-align: justify;"><span class="calibre1">"Kendimi çok fena hissediyorum... Gidip yatsam iyi olacak... Ölü gibiyim." Lombard, "İyi fikir," dedi. "Burada oturup birbirimize bakmak yararsız." Doktor mırıldandı. "Hiçbirimizin uyuyamayacağından emin olmama rağmen,</span></p>

    <p class="MsoPlainText" style="text-align: justify;"><span class="calibre1">galiba gene en iyisi gidip yatmak." Kapıya doğru yürüdüler. Blore mırıldandı. "Acaba şu tabanca şimdi nerede?"</span></p>
  </div>

  <div class="Section">
    <h2 class="calibre4" id="calibre_toc_89" style="text-align: center;">II</h2>

    <p class="MsoPlainText" style="text-align: justify;"><span class="calibre1">Merdivenlerden yukarıya çıktılar.</span></p>

    <p class="MsoPlainText" style="text-align: justify;"><span class="calibre1">Sonraki hareketleri oldukça garipti.</span></p>

    <p class="MsoPlainText" style="text-align: justify;"><span class="calibre1">Yatak odalarının önünde, bir elleri kapı tokmaklarında olduğu halde durdular. Sonra, sanki işaret verilmiş gibi hepsi aynı anda odalarına girdiler, kapılarını kapattılar. Kilit, sürgü ve itilen eşyaların sesleri duyuldu.</span></p>

    <p class="MsoPlainText" style="text-align: justify;"><span class="calibre1">Korku içinde bulunan dört kişi, kapıların arkasında birer barikat kurmuşlardı.</span></p>
  </div>

  <div class="Section">
    <h2 class="calibre4" id="calibre_toc_90" style="text-align: center;">III</h2>

    <p class="MsoPlainText" style="text-align: justify;"><span class="calibre1">Philip Lombard kapı tokmağının altına bir sandalye yerleştirdikten sonra rahat bir soluk aldı.</span></p>

    <p class="MsoPlainText" style="text-align: justify;"><span class="calibre1">Doğru tuvalet masasına gitti.</span></p>

    <p class="MsoPlainText" style="text-align: justify;"><span class="calibre1">Elindeki mumun titrek ışığında yüzünü merakla inceledi.</span></p>

    <p class="MsoPlainText" style="text-align: justify;"><span class="calibre1">Sonra kendi kendine mırıldandı.</span></p>

    <p class="MsoPlainText" style="text-align: justify;"><span class="calibre1">"Evet, bu iş seni epey yormuş."</span></p>

    <p class="MsoPlainText" style="text-align: justify;"><span class="calibre1">Birden kurda benzeyen gülüşü bütün yüzünü kapladı. Çarçabuk soyundu. Yatağın yanına giderek kol saatini başucundaki komodinin üzerine koydu. Sonra komodinin çekmecesini açtı. Tabanca çekmecedeydi... Bir süre hayretten donakalmış bir halde durdu...</span></p>
  </div>

  <div class="Section">
    <h2 class="calibre4" id="calibre_toc_91" style="text-align: center;">IV</h2>

    <p class="MsoPlainText" style="text-align: justify;"><span class="calibre1">Vera Claythorne yatağına uzandı.</span></p>

    <p class="MsoPlainText" style="text-align: justify;"><span class="calibre1">Başucundaki mum hâlâ yanıyordu.</span></p>

    <p class="MsoPlainText" style="text-align: justify;"><span class="calibre1">Mumu söndürmeye cesareti yoktu.</span></p>

    <p class="MsoPlainText" style="text-align: justify;"><span class="calibre1">Karanlıktan korkuyordu...</span></p>

    <p class="MsoPlainText" style="text-align: justify;"><span class="calibre1">Kendi kendine, "Yarın sabaha kadar tehlike yok. Dün gece bir şey olmadı. Bu gece de bir şey olmayacak. Hiçbir şey olamaz da. Kapıyı içeriden kilitledin ve sürgüledin. Kimse içeri giremez..." diye yineleyip duruyordu.</span></p>

    <p class="MsoPlainText" style="text-align: justify;"><span class="calibre1">Sonra düşünmeye başladı.</span></p>

    <p class="MsoPlainText" style="text-align: justify;"><span class="calibre1">"Tabii! Burada kalabilirim! Burada kapanıp otururum! Yemek önemli değil. Burada oturup kendimi emniyete alırım!.. Yardım gelinceye kadar da odadan çıkmam, iki gün kalsam bile zararı yok..."</span></p>

    <p class="MsoPlainText" style="text-align: justify;"><span class="calibre1">Odada kalmak... Odada kalabilir miydi?.. Saatlerce, belki de günlerce... Kimseyle konuşmadan, düşünmekten başka bir şey yapmadan... Cornvvall'ı... Hugo'yu... Cyril'i düşünmeye başladı. Ne yapışkan çocuktu. Onu rahatsız edip dururdu... "Bayan Claythorne, neden kayalara kadar yüzmeyeyim. Yüzebilirim oraya kadar. Biliyorum, yüzebilirim..." Çocuğa yanıt verirken sesi kendisine ne kadar yabancı gelmişti. "Tabii yüzebilirsin, Cyril. Ben eminim bundan." "O halde yüzeyim mi, Bayan Claythorne?"</span></p>

    <p class="MsoPlainText" style="text-align: justify;"><span class="calibre1">"Ama annen denizde fazla açılmanı istemiyor. Bak, ne yapalım. Yarın sen kayalara yüzersin. Ben sahilde anneni lafa tutup seni görmesine engel olmaya çalışırım. Sonra seni aradığı zaman da ona kayaların üzerinden el sallarsın. Büyük bir sürpriz olur."</span></p>

    <p class="MsoPlainText" style="text-align: justify;"><span class="calibre1">"Yaşasın, Bayan Claythorne. O kadar iyisiniz ki." Yarın, yarın her şey bitmiş olacaktı. Hugo, Newquay'a gidiyordu yarın. Döndüğü zaman her şey bitmiş olacaktı. Ama ya düşündüğü gibi olmazsa? Ya bir aksilik çıkarsa? Ya Cyril zamanında yetişilip kurtarılırsa? O zaman?.. O zaman söyleyecekti. "Bayan Claythorne kayalara kadar yüzebileceğimi söyledi," diyecekti. Böyle olsa bile ne zararı vardı? İnkâr ederdi. "Nasıl böyle kötü bir yalan söyleyebiliyorsun, Cyril? Ben sana hiç böyle bir şey söyledim mi?" diyecekti. Tabii ki, çocuğa değil, kendisine inanacaklardı. Cyril bazan masallar uydururdu. Sık sık yalan söyleyen bir çocuktu zaten. Tabii, işin aslını Cyril bilecekti. Ama ne önemi vardı?.. Hem, hiçbir aksilik çıkmayacaktı. Çocuğu kurtarmak istiyormuş gibi denize atlardı, ona vaktinde yetişemeyecek kadar ağır yüzerdi... Kimse de kuşkulanmazdı. Acaba Hugo kuşkulanmış mıydı? Acaba onun için mi tuhaf tuhaf bakmıştı o zaman? Biliyor muydu Hugo?</span></p>

    <p class="MsoPlainText" style="text-align: justify;"><span class="calibre1">Onun için mi tahkikattan sonra kaçarcasına gitmişti?</span></p>

    <p class="MsoPlainText" style="text-align: justify;"><span class="calibre1">Ona yazdığı mektuba yanıt alamamıştı.</span></p>

    <p class="MsoPlainText" style="text-align: justify;"><span class="calibre1">Hugo...</span></p>

    <p class="MsoPlainText" style="text-align: justify;"><span class="calibre1">Vera huzursuzluk içinde yatağında döndü. Hayır hayır, Hugo'yu düşünmemeliydi artık. Çok acı çekiyordu. Geçmişti bunlar. Geçmiş ve unutulmuş... Hugo'da unutulmalıydı.</span></p>

    <p class="MsoPlainText" style="text-align: justify;"><span class="calibre1">Bu akşam neden bir ara Hugo'nun yanında, odanın içinde olduğunu hissetmişti?</span></p>

    <p class="MsoPlainText" style="text-align: justify;"><span class="calibre1">Tavana baktı. Tavanda büyük siyah bir çengelin sallandığını hayretle gördü.</span></p>

    <p class="MsoPlainText" style="text-align: justify;"><span class="calibre1">Şimdiye kadar bu çengelin hiç farkına varmamıştı.</span></p>

    <p class="MsoPlainText" style="text-align: justify;"><span class="calibre1">Yosunlar bu çengele takılmıştı demek.</span></p>

    <p class="MsoPlainText" style="text-align: justify;"><span class="calibre1">Boynunda hissettiği o soğuk, ıslak dokunuşu hatırlayınca ürperdi. Tavandaki siyah çengel hiç hoşuna gitmemişti. Gözlerini ondan ayıramıyordu, büyülüyordu onu büyük, siyah çengel...</span></p>
  </div>

  <div class="Section">
    <h2 class="calibre4" id="calibre_toc_92" style="text-align: center;">V</h2>

    <p class="MsoPlainText" style="text-align: justify;"><span class="calibre1">Eski polis müfettişi Blore yatağının kenarına oturmuştu.</span></p>

    <p class="MsoPlainText" style="text-align: justify;"><span class="calibre1">Etrafı kızarmış, içi kanlanmış küçük gözleri tetikteydi. Hücuma hazır vahşi bir kedi gibiydi.</span></p>

    <p class="MsoPlainText" style="text-align: justify;"><span class="calibre1">Uyumaya hiç niyetli görünmüyordu.</span></p>

    <p class="MsoPlainText" style="text-align: justify;"><span class="calibre1">Felaket gittikçe yaklaşıyordu... Çok yakına gelmişti artık...</span></p>

    <p class="MsoPlainText" style="text-align: justify;"><span class="calibre1">On kişiden altısı gitmişti.</span></p>

    <p class="MsoPlainText" style="text-align: justify;"><span class="calibre1">Bütün dikkatlerine ve aldıkları bütün önlemlere karşın, yargıç da ötekileri izlemişti.</span></p>

    <p class="MsoPlainText" style="text-align: justify;"><span class="calibre1">Blore garip bir haz duyuyormuş gibi gerindi.</span></p>

    <p class="MsoPlainText" style="text-align: justify;"><span class="calibre1">Neydi o ihtiyar keçinin durmadan söylediği?</span></p>

    <p class="MsoPlainText" style="text-align: justify;"><span class="calibre1">"Çok dikkatli olmamız gerek..."</span></p>

    <p class="MsoPlainText" style="text-align: justify;"><span class="calibre1">Hükmetmeye alışık, kendini beğenmiş herif! Mahkemede yargıç kürsüsünde otururken kendini Tanrı'nın vekili sanırdı! Belasını bulmuştu işte!.. Artık dikkatli olmasına hiç gerek yoktu. Ve şimdi dört kişi kalmışlardı. Kız, Lombard, Armstrong vekendisi.</span></p>

    <p class="MsoPlainText" style="text-align: justify;"><span class="calibre1">Yakında aralarından bir kişi daha eksilecekti... Fakat bu VVİlliam Henry Blore olmayacaktı. Bunun için gereken önlemleri alacaktı.</span></p>

    <p class="MsoPlainText" style="text-align: justify;"><span class="calibre1">Ama tabanca kimdeydi? Onu en çok rahatsız eden şey, bu tabancaydı. Blore yatağında oturmuş, başı ellerinin arasında, tabanca sorununu çözmeye çalışıyordu...</span></p>

    <p class="MsoPlainText" style="text-align: justify;"><span class="calibre1">Sessizliğin içinde aşağıda çalan saatin sesini duydu.</span></p>

    <p class="MsoPlainText" style="text-align: justify;"><span class="calibre1">Gece yarısı.</span></p>

    <p class="MsoPlainText" style="text-align: justify;"><span class="calibre1">Biraz rahatladı... Hatta yatağına uzanacak kadar ileriye gitti, ama soyunmamıştı.</span></p>

    <p class="MsoPlainText" style="text-align: justify;"><span class="calibre1">Yattığı yerde düşünüyordu. Bütün olayları yeniden gözden geçirdi. Başından sonuna kadar. Polislik yaşamındaki gibi bütün olayları çözümlemeye çalıştı. Hiçbir sonuca varamadı.</span></p>

    <p class="MsoPlainText" style="text-align: justify;"><span class="calibre1">Başucundaki mum bitmek üzereydi. Kibritlerin yakın bir yerde olup olmadığına baktıktan sonra mumu üfledi.</span></p>

    <p class="MsoPlainText" style="text-align: justify;"><span class="calibre1">Karanlıktan garip bir biçimde ürkmüştü. Sanki beyninde binlerce yıllık korkular üstünlük mücadelesine girişmişti. Gözünün önünden suratlar geçiyordu. Yargıcın yüzü, Bayan Rogers'in soğuk ölü yüzü... Anthony Marston'un morarmış suratı.</span></p>

    <p class="MsoPlainText" style="text-align: justify;"><span class="calibre1">Başka bir yüz daha vardı... Renksiz, ince, sarı bıyıklı bir surat. Bu yüzü bir yerde gördüğünü anımsıyordu, ama nerede? Adada değil. Hayır, çok daha önce görmüştü bu yüzü. Garip bir adı vardı bu yüzün sahibinin... Herif biraz da serseri kılıklıydı.</span></p>

    <p class="MsoPlainText" style="text-align: justify;"><span class="calibre1">Aklına geliverdi birden.</span></p>

    <p class="MsoPlainText" style="text-align: justify;"><span class="calibre1">Landor!</span></p>

    <p class="MsoPlainText" style="text-align: justify;"><span class="calibre1">Landor'un tipini tamamen unuttuğunu sanıyordu. Daha dün herifin yüzünü hatırlamaya çalışmış, bir türlü başaramamıştı. Ve şimdi o yüz daha dün görmüş gibi bütün özellikleriyle karşısındaydı. Landor'un bir karısı da vardı... Zayıf ve kuru, daima endişeli bir kadın. Bir de çocuğu vardı. On dört yaşlarında bir kız. İlk kez, onlara ne olduğunu merak ediyordu.</span></p>

    <p class="MsoPlainText" style="text-align: justify;"><span class="calibre1">Ama tabanca daha önemliydi şimdi... Ne olmuştu tabancaya? Neredeydi? Kimdeydi?.. Bu hepsinden önemliydi şu anda.</span></p>

    <p class="MsoPlainText" style="text-align: justify;"><span class="calibre1">Evdekilerden birindeydi bu tabanca...</span></p>

    <p class="MsoPlainText" style="text-align: justify;"><span class="calibre1">Aşağıda saat biri vurdu.</span></p>

    <p class="MsoPlainText" style="text-align: justify;"><span class="calibre1">Blore yatağında doğruldu birden. Çünkü çok hafif bir ses duymuştu... Oda kapısının dışından bir yerden gelmişti ses.</span></p>

    <p class="MsoPlainText" style="text-align: justify;"><span class="calibre1">Karanlıklara bürünmüş olan evde, biri dolaşıyordu. Alnında ter damlaları belirmişti. Koridorlarda gizlice ve sessizce dolaşan kimdi? İyi niyetli biri olmadığı kesindi. Ağır yapılı vücudundan umulmayacak bir çeviklik ve sessizlikle yatağından fırladı, iki adımda kapının yanına varıp dışarıyı dinlemeye koyuldu.</span></p>

    <p class="MsoPlainText" style="text-align: justify;"><span class="calibre1">Ses bir daha duyulmadı, ama Blore yanılmadığından emindi. Tam kapısının önünde bir ayak sesi duymuştu. Başındaki saçlar hafifçe dikildi. Korkuyordu...</span></p>

    <p class="MsoPlainText" style="text-align: justify;"><span class="calibre1">Biri gecenin karanlığında sessizce dolaşıyordu. Şimdi içinde dayanılmaz bir istek doğmuştu. Ne olursa olsun, dışarı çıkıp dolaşanın kim olduğunu bir görebilse...</span></p>

    <p class="MsoPlainText" style="text-align: justify;"><span class="calibre1">Ama odasının kapısını açmak delilik olacaktı. Belki de dışarıdaki bunu bekliyordu. Belki de Blore'un dışarı çıkacağını tahmin ederek özellikle gürültü etmişti.</span></p>

    <p class="MsoPlainText" style="text-align: justify;"><span class="calibre1">Yay gibi gerilmişti sinirleri... Dinliyordu. Şimdi her taraftan sesler duymaya başlamıştı. Çıtırdılar, esrarlı fısıltılar... Öte yandan, bu seslerin hayal gücünün ürünü olduğunu da biliyordu.</span></p>

    <p class="MsoPlainText" style="text-align: justify;"><span class="calibre1">Birden hayal olmadığından emin olduğu bir ses duydu. Ayak sesleri! Çok hafif, çok sessiz, ama Blore gibi kulak kesilmiş birinin rahatça işitebileceği ayak sesleri!.. Ayak sesleri merdivene doğru uzaklaşırken, kararını verdi.</span></p>

    <p class="MsoPlainText" style="text-align: justify;"><span class="calibre1">Yürüyenin kim olduğunu mutlaka öğrenecekti. Ayak sesleri kapısının önünden geçerek merdivenlere doğru gitmişti. Nereye gidiyordu bu ayak seslerinin sahibi?</span></p>

    <p class="MsoPlainText" style="text-align: justify;"><span class="calibre1">Blore ağır ve hantal görünüşünden umulmayacak kadar çabuk hareket ederdi. Hemen yatağının yanına sıçradı. Komodinin üzerindeki kibritleri cebine attı. Sonra gece lambasının prizini çıkararak kordonu eline doladı ve lambayı kavradı. Lambanın krom gövdesi fena bir silah sayılmazdı.</span></p>

    <p class="MsoPlainText" style="text-align: justify;"><span class="calibre1">Hiç ses çıkarmadan kapının yanına geldi. Kapı tokmağının altındaki sandalyeyi çekti, büyük bir dikkatle önce anahtarı çevirdi, sonra da sürgüyü çekti. Kapıyı açarak koridora bir adım attı. Aşağıda holden hafif bir ses geliyordu. Blore yalnız çorap giymiş olduğu için hiç ses çıkarmadan merdivenin başına koştu.</span></p>

    <p class="MsoPlainText" style="text-align: justify;"><span class="calibre1">Bu sırada, sesleri neden bu kadar rahat duyabildiğini anladı. Rüzgâr dinmişti. Bulutlar da dağılmış olmalıydı, çünkü dışarıda hafif bir mehtap vardı. Pencerelerden birinden süzülen ay ışığı holü aydınlatıyordu.</span></p>

    <p class="MsoPlainText" style="text-align: justify;"><span class="calibre1">Blore bir gölgenin dış kapıyı açarak çıktığını gördü.</span></p>

    <p class="MsoPlainText" style="text-align: justify;"><span class="calibre1">Tam merdivenlerden aşağıya koşacağı sırada durdu.</span></p>

    <p class="MsoPlainText" style="text-align: justify;"><span class="calibre1">Az daha büyük bir budalalık yapıyordu. Belki de bu onu evden dışarıya çekmek için bir tuzaktı. Ama bu herifin hesaplamadığı bir şey vardı. Sonunda Blore'un eline düşmüştü işte. Çünkü yukarıdaki üç yatak odasından biri şu anda boş olmalıydı. Ne zamandan beri kendi kendine sorduğu "Kim?" sorusuna bu boş oda cevap verecekti artık. Blore yavaşça koridoru geçti. Önce Dr. Armstrong'un kapısında durdu ve kapıyı vurdu.</span></p>

    <p class="MsoPlainText" style="text-align: justify;"><span class="calibre1">Yanıt veren olmadı.</span></p>

    <p class="MsoPlainText" style="text-align: justify;"><span class="calibre1">Bir dakika kadar bekledi, sonra Lombard'ın odasına gitti.</span></p>

    <p class="MsoPlainText" style="text-align: justify;"><span class="calibre1">Kapıyı vurur vurmaz yanıt geldi.</span></p>

    <p class="MsoPlainText" style="text-align: justify;"><span class="calibre1">"Kim var orada?"</span></p>

    <p class="MsoPlainText" style="text-align: justify;"><span class="calibre1">"Ben Blore, Armstrong'un odasında olmadığını sanıyorum.</span></p>

    <p class="MsoPlainText" style="text-align: justify;"><span class="calibre1">Bekle bir dakika." Koridorun öbür ucundaki odaya gitti. Kapısını vurdu. "Bayan Claythorne, Bayan Claythorne?" Vera'nın sesi telaşla yanıt verdi. "Kim o? Ne var."</span></p>

    <p class="MsoPlainText" style="text-align: justify;"><span class="calibre1">"Bir şey yok, Bayan Claythorne. Bir dakika bekleyin. Tekrar geleceğim."</span></p>

    <p class="MsoPlainText" style="text-align: justify;"><span class="calibre1">Doğru Lombard'ın odasına koştu. Bu sırada odanın kapısı da açılmıştı. Lombard elinde mumla onu bekliyordu. Pantolonunu pijamasının üzerine giymişti. Sağ eli pijamasının cebinde duruyordu.</span></p>

    <p class="MsoPlainText" style="text-align: justify;"><span class="calibre1">"Ne oluyor?" diye sordu.</span></p>

    <p class="MsoPlainText" style="text-align: justify;"><span class="calibre1">Blore çabucak açıkladı. Lombard'ın gözleri parladı. "Armstrong ha? Demek bizim güvercin Armstrong'muş?" Lombard doktorun odasına doğru yürüdü. "Affedersin, Blore, ama hiçbir şeye güvenmemek gerek," dedi.</span></p>

    <p class="MsoPlainText" style="text-align: justify;"><span class="calibre1">Kapıyı hızla vurdu.</span></p>

    <p class="MsoPlainText" style="text-align: justify;"><span class="calibre1">"Armstrong, Armstrong!" diye bağırdı.</span></p>

    <p class="MsoPlainText" style="text-align: justify;"><span class="calibre1">Yanıt yoktu.</span></p>

    <p class="MsoPlainText" style="text-align: justify;"><span class="calibre1">Lombard diz çöküp kapının anahtar deliğinden içeriye baktı.</span></p>

    <p class="MsoPlainText" style="text-align: justify;"><span class="calibre1">"Deliğin öbür tarafında anahtar falan yok."</span></p>

    <p class="MsoPlainText" style="text-align: justify;"><span class="calibre1">Blore, "Bu demek oluyor ki, kapıyı dışarıdan kapatmış ve anahtarı da yanına almış." dedi.</span></p>

    <p class="MsoPlainText" style="text-align: justify;"><span class="calibre1">Philip başını salladı.</span></p>

    <p class="MsoPlainText" style="text-align: justify;"><span class="calibre1">"Tedbirli olmalıyız. Bu sefer yakaladık onu Blore... Elimizden kurtulamaz bu sefer. Bir saniye izin ver bana."</span></p>

    <p class="MsoPlainText" style="text-align: justify;"><span class="calibre1">Vera'nın odasına koştu.</span></p>

    <p class="MsoPlainText" style="text-align: justify;"><span class="calibre1">"Vera!"</span></p>

    <p class="MsoPlainText" style="text-align: justify;"><span class="calibre1">"Efendim."</span></p>

    <p class="MsoPlainText" style="text-align: justify;"><span class="calibre1">"Armstrong'un peşindeyiz. Odasında yok. Ne olursa olsun kapını açma. Anladın mı?"</span></p>

    <p class="MsoPlainText" style="text-align: justify;"><span class="calibre1">"Evet, anladım."</span></p>

    <p class="MsoPlainText" style="text-align: justify;"><span class="calibre1">"Eğer Armstrong kapına gelip benim ya da Blore'un öldürüldüğünü söylerse inanma. Anladın mı? Kapını sadece biz Blore ile birlikte gelirsek aç. Unutma."</span></p>

    <p class="MsoPlainText" style="text-align: justify;"><span class="calibre1">"Evet, anladım. O kadar aptal değilim."</span></p>

    <p class="MsoPlainText" style="text-align: justify;"><span class="calibre1">"Güzel."</span></p>

    <p class="MsoPlainText" style="text-align: justify;"><span class="calibre1">Blore'un yanına giderek, "Haydi şimdi doktorun peşine düşelim. Av başladı," dedi.</span></p>

    <p class="MsoPlainText" style="text-align: justify;"><span class="calibre1">"Dikkatli olmamız gerek. Tabancası olduğunu unutma."</span></p>

    <p class="MsoPlainText" style="text-align: justify;"><span class="calibre1">Philip Lombard merdivenleri ikişer ikişer inerken güldü.</span></p>

    <p class="MsoPlainText" style="text-align: justify;"><span class="calibre1">"İşte bunda yanılıyorsun." Sonra kapıyı açarken, "Kilidi açık bırakmış... Geriye dönebilmek için olacak," dedi ve devam etti. "Tabanca bende." Bunu söylerken tabancasını cebinden yarıya kadar çıkarmıştı. Blore kaskatı kesildi. Yüzü aniden değişmişti. Bunu Lombard da görmüştü.</span></p>

    <p class="MsoPlainText" style="text-align: justify;"><span class="calibre1">"Aptallığı bırak, Blore. Seni vuracak değilim. İstersen odana dön, kapının arkasına bütün eşyaları yığ gene. Ben Armstrong'un peşindeyim."</span></p>

    <p class="MsoPlainText" style="text-align: justify;"><span class="calibre1">Lombard arkasına bakmadan gecenin karanlığına daldı. Blore da bir an duraksadıktan sonra onu izledi. Bu arada düşünüyordu. "Galiba kendi kendime belamı arıyorum ya, neyse..."</span></p>

    <p class="MsoPlainText" style="text-align: justify;"><span class="calibre1">Daha önce de birçak kez, ceplerinde tabancası olan canilerin peşine düşmüştü. Blore'da her şey noksan olabilirdi, ama cesaret tamdı. O sadece görünmeyen tehlikeler karşısında ürkerdi.</span></p>

    <p class="MsoPlainText" style="text-align: justify;"><span class="calibre1">Vera sonucu beklerken yatağından kalkmış, giyinmişti. Bu arada, birkaç kez de odanın kapısına göz atmıştı. Sağlam bir kapıya benziyordu. Kilitli ve sürgülüydü. Kapı tokmağının altına, sağlam meşeden yapılmış bir sandalye de yerleştirmişti. Kapının zorla kırılması olanaksız gibiydi. Özellikle de, güçlü bir adam olmadığı belli olan Dr. Armstrong tarafından kırılması olanaksızdı. Armstrong onu öldürmeye kalkışacak olsa, herhalde zora başvurmazdı. Kapıyı açtırabilmek için, Philip'in söylediği gibi, bir hileye başvururdu. Ya da yaralanmış gibi kapının önünde inlerdi.</span></p>

    <p class="MsoPlainText" style="text-align: justify;"><span class="calibre1">Başka hilelere başvurabilirdi. Evin ateş aldığını söyleyip onu dışarıya çıkarmaya çalışabilirdi... Hatta evi ateşe verebilirdi. O zaman aptal gibi, iş işten geçinceye kadar odasında kalacaktı.</span></p>

    <p class="MsoPlainText" style="text-align: justify;"><span class="calibre1">Pencereye gitti. Fazla yüksek değildi. Atlarsa yaralanabilirdi, ama aşağıda çiçekler vardı. Onlar düşüşünü yavaşlatırdı. Oturup anı defterini eline aldı, yazmaya başladı. Vakit bir türlü geçmek bilmiyordu. Birden kulak kesildi. Bir ses duymuştu. Cam kırılması gibi bir ses. Aşağıdan gelmişti. Dikkatle dinledi, ama başka ses duymadı.</span></p>

    <p class="MsoPlainText" style="text-align: justify;"><span class="calibre1">Sonra hafif ayak sesleri duydu ya da duyduğunu sandı. Merdiven gıcırdamasına, halının üzerinde dolaşan ayak seslerine benzeyen sesler... Ama sonradan, bunu korkudan kendi zihninin icat ettiğini anladı.</span></p>

    <p class="MsoPlainText" style="text-align: justify;"><span class="calibre1">Az sonra aşağıdan açık seçik sesler gelmeye başladı.</span></p>

    <p class="MsoPlainText" style="text-align: justify;"><span class="calibre1">Sonra sesler merdivenden yukarıya çıktı. Kapılar açılıp kapandı. Ayak sesleri yukarıya tavan arasına çıktı. Oradan gürültüler geldi.</span></p>

    <p class="MsoPlainText" style="text-align: justify;"><span class="calibre1">Sonunda sesler koridora indi, oda kapısının önünde Lombard'ın sesi duyuldu.</span></p>

    <p class="MsoPlainText" style="text-align: justify;"><span class="calibre1">"Vera, iyi misin?"</span></p>

    <p class="MsoPlainText" style="text-align: justify;"><span class="calibre1">"İyiyim. Ne oldu?"</span></p>

    <p class="MsoPlainText" style="text-align: justify;"><span class="calibre1">Blore'un sesi duyuldu.</span></p>

    <p class="MsoPlainText" style="text-align: justify;"><span class="calibre1">"İçeri girebilir miyiz?"</span></p>

    <p class="MsoPlainText" style="text-align: justify;"><span class="calibre1">Vera kapıya gitti. Sandalyeyi çekti. Kilidi açtı. Sürgüyü çekti ve kapıyı açtı. Odanın kapısında duran iki adam yorgunluktan soluyorlardı. Ayakkabıları ve pantolonları dizlerine kadar ıslaktı.</span></p>

    <p class="MsoPlainText" style="text-align: justify;"><span class="calibre1">Vera tekrar sordu.</span></p>

    <p class="MsoPlainText" style="text-align: justify;"><span class="calibre1">"Ne oldu?"</span></p>

    <p class="MsoPlainText" style="text-align: justify;"><span class="calibre1">Lombard yanıt verdi.</span></p>

    <p class="MsoPlainText" style="text-align: justify;"><span class="calibre1">"Armstrong kayboldu..."</span></p>

    <p class="MsoPlainText" style="text-align: justify;"><span class="calibre1">VI</span></p>

    <p class="MsoPlainText" style="text-align: justify;"><span class="calibre1">Vera, "Neee?" diye bir çığlık attı.</span></p>

    <p class="MsoPlainText" style="text-align: justify;"><span class="calibre1">Lombard, "Sanki havaya uçtu," dedi.</span></p>

    <p class="MsoPlainText" style="text-align: justify;"><span class="calibre1">Blore, "Kayboldu," dedi. "Sanki büyülü bir sözcükle biranda ortadan kayboldu."</span></p>

    <p class="MsoPlainText" style="text-align: justify;"><span class="calibre1">Vera, "Saçma! Olur mu böyle şey? Bir yerde saklanıyordur mutlaka," dedi endişeyle.</span></p>

    <p class="MsoPlainText" style="text-align: justify;"><span class="calibre1">Blore yanıt verdi.</span></p>

    <p class="MsoPlainText" style="text-align: justify;"><span class="calibre1">"Hayır, saklandığı falan yok. Bu adada saklanabilecek hiçbir yer yok. Avuçlarımızın içi kadar çıplak bu ada. Dışarıda mehtap da var. Ortalık gündüz gibi aydınlık. Buna rağmen hiçbir yerde bulamadık onu."</span></p>

    <p class="MsoPlainText" style="text-align: justify;"><span class="calibre1">Vera, "Tekrar eve dönmüş olabilir," dedi. "Bunu biz de düşündük ve evi aradık. Sesimizi duymuşsundur herhalde. Ortada yok. Doğru söylüyorum, ortadan kayboldu, bir büyücü gibi yok oldu birdenbire." Vera, "Ben inanmıyorum buna!" dedi. Lombard söze karıştı. "Ama gerçek bu, sevgilim." Bir ara sustu, sonra devam etti. "Bir şey daha var. Yemek odasındaki camlardan biri kırılmış, masanın üzerinde de sadece üç küçük zenci kalmış..."</span></p>
  </div>

  <div class="Section">
    <h1 class="calibre2" id="calibre_toc_15" style="text-align: center;">On Dördüncü Bölüm</h1>

    <h2 class="calibre3" id="calibre_toc_93" style="text-align: center;">I</h2>

    <p class="MsoPlainText" style="text-align: justify;"><span class="calibre1">Üç kişi mutfakta oturmuş, kahvaltı ediyorlardı. Dışarıda güneş bütün görkemiyle parlıyordu. Güzel bir gündü. Fırtına geçmişe karışmıştı. Havanın değişmesi adadaki tutsakların zihinlerindeki karanlık düşüncelerin birazolsun dağılmasını sağlamıştı. Şimdi bir karabasandan uyanmış gibiydiler. Tehlike vardı, ama gün ışığındaydı tehlike artık. Dün dışarıda uğuldayan rüzgârla birlikte, onları çevreleyen korku da gitmişti sanki. "Bugün adanın en yüksek yerinden sahile aynayla işaret vermeye çalışacağız. Sahilde dolaşan akıllı çocuklardan biri S.O.S. işaretini anlayıp köye haber verir belki. Gece de ateş yakıp haber vermeye çalışırız. Fakat fazla odun yok adada. Hem görenler burada eğlence var sanıp aldırış etmeyebilirler de," dedi Lombard.</span></p>

    <p class="MsoPlainText" style="text-align: justify;"><span class="calibre1">Vera, "Mutlaka Mors alfabesinden anlayan biri çıkar. O zaman gece olmadan gelip bizi alırlar buradan," dedi.</span></p>

    <p class="MsoPlainText" style="text-align: justify;"><span class="calibre1">"Hava düzeldi, ama deniz hâlâ tamamen sakinleşmedi. Epey dalga var. Yarından önce motorla adaya yanaşabileceklerini pek sanmıyorum."</span></p>

    <p class="MsoPlainText" style="text-align: justify;"><span class="calibre1">"Burada bir gece daha mı kalacağız yani?"</span></p>

    <p class="MsoPlainText" style="text-align: justify;"><span class="calibre1">Lombard omuzlarını kaldırdı.</span></p>

    <p class="MsoPlainText" style="text-align: justify;"><span class="calibre1">"Başa gelen çekilir. Sanırım yirmi dört saat yeter. Tabii, o zamana kadar sağ kalırsak." Blore boğazını temizledi, "Kesin bir karara varmamız gerek, bence. Armstrong'a ne oldu?"</span></p>

    <p class="MsoPlainText" style="text-align: justify;"><span class="calibre1">Lombard yanıt verdi. "Evet, hiç olmazsa elimizde bir kanıt var. Yemek odasındaki masanın üzerinde sadece üç küçük zenci kalmış. Armstrong dünyasını değiştirdi gibi geliyor bana."</span></p>

    <p class="MsoPlainText" style="text-align: justify;"><span class="calibre1">Vera, "O halde cesedini neden bulamadınız?" diye sordu.</span></p>

    <p class="MsoPlainText" style="text-align: justify;"><span class="calibre1">Blore, "Doğru," diyerek onayladı.</span></p>

    <p class="MsoPlainText" style="text-align: justify;"><span class="calibre1">Lombard başını sallayarak, "Gerçekten çok tuhaf! Ben de bir şey anlayamadım bundan!" diye mırıldandı.</span></p>

    <p class="MsoPlainText" style="text-align: justify;"><span class="calibre1">Blore düşünceli bir sesle, "Belki de cesedi denize atılmıştır," dedi.</span></p>

    <p class="MsoPlainText" style="text-align: justify;"><span class="calibre1">Lombard sert bir sesle karşılık verdi.</span></p>

    <p class="MsoPlainText" style="text-align: justify;"><span class="calibre1">"Kim atmış olabilir onu denize? Sen mi, ben mi? Evin kapısından dışarıya çıktığını gördün. Sonra beni odamda buldun. Dışarıya çıkıp birlikte aradık. Onu öldürüp cesedini denize atabilecek vakit bulmuş olamam ki."</span></p>

    <p class="MsoPlainText" style="text-align: justify;"><span class="calibre1">Blore, "Bilmem," dedi. "Yalnız bir şey biliyorum."</span></p>

    <p class="MsoPlainText" style="text-align: justify;"><span class="calibre1">"Neymiş o?"</span></p>

    <p class="MsoPlainText" style="text-align: justify;"><span class="calibre1">"Tabanca! Yargıcı öldüren senin tabancandı. Ve şimdi tabanca gene sende. Kayıp sanıldığı sırada da sende olmadığını kanıtlayacak hiçbir delil yok." "Biraz mantıklı ol, Blore. Hepimiz tepeden tırnağa arandık." "Evet, ama tabancayı başka bir yerde saklayıp, aramadan sonra almış olabilirsin pekâlâ."</span></p>

    <p class="MsoPlainText" style="text-align: justify;"><span class="calibre1">"Zavallı kalın kafalım benim, yemin ederim, çalındıktan sonra odamdaki çekmeceye bırakılmış. Orada buldum tabancayı. Hayatımda da onu bulduğum zamanki kadar şaşırmadım."</span></p>

    <p class="MsoPlainText" style="text-align: justify;"><span class="calibre1">"Böyle bir masala inanacağımızı mı sanıyorsun? Tabancayı senden Armstrong ya da başka biri çalmış olsa, neden geri getirsin?"</span></p>

    <p class="MsoPlainText" style="text-align: justify;"><span class="calibre1">Lombard ümitsizlik içinde omuzlarını kaldırdı.</span></p>

    <p class="MsoPlainText" style="text-align: justify;"><span class="calibre1">"Ben de bunu anlamıyorum ya. Her şeyinde bir saçmalık var bu adanın. İnanılır gibi değil. Tabancayı kullandıktan sonra aldığı yere bırakanın amacı ne?"</span></p>

    <p class="MsoPlainText" style="text-align: justify;"><span class="calibre1">"Senin gibi biri daha iyi bir yalan uydurabilmeliydi. Bütün saçmalık burada."</span></p>

    <p class="MsoPlainText" style="text-align: justify;"><span class="calibre1">"Seni inandırabilmek için ancak yalan uydurmak gerek değil mi?"</span></p>

    <p class="MsoPlainText" style="text-align: justify;"><span class="calibre1">"Ben yalanla doğruyu ayırmayı iyi bilirim."</span></p>

    <p class="MsoPlainText" style="text-align: justify;"><span class="calibre1">"Hiç de öyle görünmüyorsun."</span></p>

    <p class="MsoPlainText" style="text-align: justify;"><span class="calibre1">"Buraya bak, Lombard. Görünmek istediğin kadar namuslu bir insansan..." Philip mırıldandı. "Ben çok namuslu bir adam olduğumu ne zaman iddia ettim? Hayır, hiçbir zaman böyle bir şey söylemedim."</span></p>

    <p class="MsoPlainText" style="text-align: justify;"><span class="calibre1">Blore sözüne devam etti.</span></p>

    <p class="MsoPlainText" style="text-align: justify;"><span class="calibre1">"Eğer gerçekten doğru söyiüyorsan yapılacak bir tek şey var. Şu tabanca sende olduğu sürece Bayan Claythorne ve ben senin insafına sığınmış durumdayız. Yapılacak şey, o tabancayı da kilitli olan diğer şeylerin yanına koymaktır... Anahtar da gene ikimizde durur."</span></p>

    <p class="MsoPlainText" style="text-align: justify;"><span class="calibre1">Philip Lombard bir sigara yaktı.</span></p>

    <p class="MsoPlainText" style="text-align: justify;"><span class="calibre1">Derin bir nefes çektikten sonra dumanı üflerken, "Eşekliği bırak," dedi. "Demek razı olmuyorsun?" "Hayır, olmuyorum. Tabanca benim. Kendimi korumak için ona ihtiyacım var. Ve onun için de yanımdan ayırmaya niyetim yok." "O halde bir sonuç çıkıyor ortaya..."</span></p>

    <p class="MsoPlainText" style="text-align: justify;"><span class="calibre1">"Yani U. N. Ovven benim öyle mi? Madem ki katil benim, neden dün gece seni öldürmedim? En az yirmi kere öldürecek fırsat geçti elime."</span></p>

    <p class="MsoPlainText" style="text-align: justify;"><span class="calibre1">Blore başını salladı.</span></p>

    <p class="MsoPlainText" style="text-align: justify;"><span class="calibre1">"Bilmem... Belki bir neden vardı."</span></p>

    <p class="MsoPlainText" style="text-align: justify;"><span class="calibre1">Tartışmaya hiç karışmamış olan Vera konuştu.</span></p>

    <p class="MsoPlainText" style="text-align: justify;"><span class="calibre1">"Bence ikiniz de budalaca hareket ediyorsunuz."</span></p>

    <p class="MsoPlainText" style="text-align: justify;"><span class="calibre1">Lombard ona baktı.</span></p>

    <p class="MsoPlainText" style="text-align: justify;"><span class="calibre1">"Neden?"</span></p>

    <p class="MsoPlainText" style="text-align: justify;"><span class="calibre1">"Şiiri unuttunuz da ondan. Şiirde bir sıra var, değii mi?"</span></p>

    <p class="MsoPlainText" style="text-align: justify;"><span class="calibre1">Sonra Vera anlamlı bir sesle şiiri okumaya başladı.</span></p>

    <p class="MsoPlainText" style="text-align: justify;"><span class="calibre1">"Dört Küçük Zenci denize gitti,</span></p>

    <p class="MsoPlainText" style="text-align: justify;"><span class="calibre1">Birini baiık kaptı, kaldı üç."</span></p>

    <p class="MsoPlainText" style="text-align: justify;"><span class="calibre1">"Birini balık kaptı... Bundan ne anlaşılıyor? Armstrong ölmedi... Masanın üzerindeki zenci bibloyu da, bizi öldüğüne inandırmak için o aldı. Siz ne isterseniz söyleyin... Armstrong adada... Ortadan kaybolması bir dalaveradan başka bir şey değil..."</span></p>

    <p class="MsoPlainText" style="text-align: justify;"><span class="calibre1">Lombard yerine oturdu.</span></p>

    <p class="MsoPlainText" style="text-align: justify;"><span class="calibre1">"Biliyor musun? Belki de sen haklısın."</span></p>

    <p class="MsoPlainText" style="text-align: justify;"><span class="calibre1">Blore, "Evet," dedi. "Ama nereye saklanmış olabilir? Dışarıyı, içeriyi, her tarafı aradık." Vera, "Tabancayı da aramıştık, değil mi?" diye sordu. Lombard mırıldandı. "Ama tabancayla insan arasında fark var. Tabancanın saklandığı yere insan saklanamaz ki."</span></p>

    <p class="MsoPlainText"></p>

    <p class="MsoPlainText" style="text-align: justify;"><span class="calibre1">Vera, "Ne olursa olsun, ben bundan eminim," dedi.</span></p>

    <p class="MsoPlainText" style="text-align: justify;"><span class="calibre1">"Şiirde hileden söz ederek, kendi kendini ele vermiş olmuyor mu? Değişik bir şekilde yazabilirdi şiiri."</span></p>

    <p class="MsoPlainText" style="text-align: justify;"><span class="calibre1">Vera bağırdı.</span></p>

    <p class="MsoPlainText" style="text-align: justify;"><span class="calibre1">"Anlamıyor musun? Adam deli. Her şeyi şiire göre yapmak isteyen bir manyak. Yargıca cübbe ve peruka giydirmesi, Rogers'i odun yararken öldürmesi, Bayan Rogers'e uykudan uyanmaması için fazla ilaç vermesi, Bayan Brent öldüğü sırada odada bir eşek arısının dolaşması. Oyun oynayan yaramaz bir çocuk gibi. Her şeyi şiire uydurmaya çalışıyor."</span></p>

    <p class="MsoPlainText" style="text-align: justify;"><span class="calibre1">Blore, "Evet, haklısın," dedi. Bir an düşündükten sonra, "Ama ne olursa olsun adada hayvanat bahçesi yok. Bunu sağlamak için biraz zorluk çekecek bence," diye ekledi.</span></p>

    <p class="MsoPlainText" style="text-align: justify;"><span class="calibre1">Vera olanca sesiyle haykırdı. "Görmüyor musun? Hayvanat bahçesi ada!.. Hayvanlar bizleriz!.. Dün geceden beri insanlıktan çıktık hepimiz!.. Hayvanat bahçesi, burası!.."</span></p>

    <h2 class="MsoPlainText" id="sigil_toc_id_1" style="text-align: center;"><span class="calibre3">II</span></h2>

    <p class="MsoPlainText" style="text-align: justify;"><span class="calibre1">Sabahı tepede, aynayla karşı sahile S.O.S. vermekle geçirdiler. Ama işaretlerini gören olmadı. Hava güzeldi. Hafif bir rüzgâr esiyordu. Deniz hâlâ beyaz köpüklü dalgalarla kaplıydı. Etrafta hiçbir gemi görünmüyordu. Adayı yeni baştan bir daha aradılar... Kayıp doktora ait en ufak bir iz bulamadılar. Vera bulundukları yerden eve baktı. "İnsan açık havada kendini daha güvenli hissediyor... Eve hiç girmesek daha iyi." Lombard, "Fena fikir değil," dedi. "Burada güvende sayılırız. Bize görünmeden yanımıza kimse yaklaşamaz." Vera, "O halde burada kalıyoruz demek," diye sevinçle bağırdı... Blore, "Ama, geceyi geçirmek için nasıl olsa eve girmemiz gerekecek," dedi. Vera ürperdi. "O evde bir gece daha kalmaya tahammülüm yok benim!" Philip, "Odanı kilitledikten sonra güvende sayılırsın," diye onu yatıştırmaya çalıştı. Vera mırıldandı. "Hakkınız var..." Sonra kollarını açarak, "Ne güzel!.. Güneşi yeniden görmek ne kadar güzel!.." dedi. Birden düşünmeye başladı.</span></p>

    <p class="MsoPlainText" style="text-align: justify;"><span class="calibre1">"Ne garip!.. Kendimi mutlu hissediyorum! Hem de canımın tehlikede olduğunu bile bile!.. Nedense artık beni hiçbir şey etkilemiyor... Gün ışığında hiçbir şeyden korkmuyor. Güçlü hissediyorum kendimi... Beni kimsenin öldüremeyeceğini hissediyorum!.."</span></p>

    <p class="MsoPlainText" style="text-align: justify;"><span class="calibre1">Blore kol saatine bakıyordu.</span></p>

    <p class="MsoPlainText" style="text-align: justify;"><span class="calibre1">"Saat iki olmuş," dedi. "Yemek yemeyecek miyiz?"</span></p>

    <p class="MsoPlainText" style="text-align: justify;"><span class="calibre1">Vera kesin bir ifadeyle, "Ben o eve girmem artık," dedi. Burada, açık havada kalacağım." "Çocukluk etmeyin, Bayan Claythorne. Güçlü olmanız gerek."</span></p>

    <p class="MsoPlainText" style="text-align: justify;"><span class="calibre1">"Eğer bir daha dil konservesi görecek olursam, mutlaka hastalanırım. Hiçbir şey yemek istemiyorum. İnsanlar bazen günlerce bir şey yemeden de pekâlâ yaşıyorlar."</span></p>

    <p class="MsoPlainText" style="text-align: justify;"><span class="calibre1">Blore, "Ben yemeğimi düzenli olarak yerim," dedi. "Ya sen Lombard?" "Dil konservesi yemekten ben de bıktım. Bayan Claythorne ile burada kalacağım," dedi Philip.</span></p>

    <p class="MsoPlainText" style="text-align: justify;"><span class="calibre1">Blore duraksadı.</span></p>

    <p class="MsoPlainText" style="text-align: justify;"><span class="calibre1">"Beni merak etmeyin. Siz arkanızı döner dönmez Philip'in beni vuracağını sanmıyorum." "Sizce bir sakınca yoksa, bence de yok... Ama birbirimizden hiç ayrılmamaya karar vermiştik." Philip, "Aslan inine girmek isteyen sensin. İstersen ben de seninle geleyim," dedi. Blore, "Hayır, gelemezsin!" dedi. "Sen burada kalacaksın."</span></p>

    <p class="MsoPlainText" style="text-align: justify;"><span class="calibre1">Philip güldü.</span></p>

    <p class="MsoPlainText" style="text-align: justify;"><span class="calibre1">"Hâlâ benden korkuyor musun? İstersem şu anda ikinizi de öldürebilirim pekâlâ." "Evet, ama bu plana uymaz ki. Birer birer ve belirli bir biçimde işlenmeli cinayetler."</span></p>

    <p class="MsoPlainText" style="text-align: justify;"><span class="calibre1">Philip, "Pekâlâ," dedi. "Zaten sen her şeyi çok iyi bilirsin."</span></p>

    <p class="MsoPlainText" style="text-align: justify;"><span class="calibre1">"Öyle de olsa, o eve yalnız başına gitmek biraz zor..."</span></p>

    <p class="MsoPlainText" style="text-align: justify;"><span class="calibre1">"Yani bunun için sana tabancamı mı vermeliyim? Yanıtım, hayır! Anladın mı? Vermem tabancamı!" Blore omuzlarını silkerek yokuşu tırmandı, eve doğru uzaklaştı. Philip Lombard, "Hayvanat bahçesinde yemek zamanı! Hayvanlar âdetlerine çok bağlıdırlar, bilirsin," dedi. Vera heyecanlı bir sesle, "Bu... Bu çok tehlikeli bir şey," diye kekeledi.</span></p>

    <p class="MsoPlainText" style="text-align: justify;"><span class="calibre1">"Hayır, ben pek tehlikeli bir iş yaptığını sanmıyorum. Armstrong'da silah olmadığını biliyorsun. Blore ondan en az iki kat daha güçlü, uzak bir olasılık. Ben evde olmadığından eminim."</span></p>

    <p class="MsoPlainText" style="text-align: justify;"><span class="calibre1">"Başka nerede olabilir?"</span></p>

    <p class="MsoPlainText" style="text-align: justify;"><span class="calibre1">Philip fısıldar gibi konuştu.</span></p>

    <p class="MsoPlainText" style="text-align: justify;"><span class="calibre1">"Blore..."</span></p>

    <p class="MsoPlainText" style="text-align: justify;"><span class="calibre1">"Yani katil o mu?"</span></p>

    <p class="MsoPlainText" style="text-align: justify;"><span class="calibre1">"Dinle kızım, Blore'un anlattıklarını doğru kabul edecek olursak, Armstrong'un ortadan kaybolmasıyla benim hiçbir ilgim olamaz. Onun anlattıkları beni temize çıkarıyor. Ama kendisini temize çıkarmıyor. Ayak sesleri duyduğunu ve evin kapısından birinin çıktığını gördüğünü kendi söyledi. Hepsi uydurma olabilir. Kapılarımızı vurmadan birkaç saat önce Armstrong'un hesabını görmüş olmaz mı?"</span></p>

    <p class="MsoPlainText" style="text-align: justify;"><span class="calibre1">"Nasıl?"</span></p>

    <p class="MsoPlainText" style="text-align: justify;"><span class="calibre1">Lombard omuzlarını silkti.</span></p>

    <p class="MsoPlainText" style="text-align: justify;"><span class="calibre1">"Bunu bilemem. Ama, bana soracak olursan korkmamız gereken bir tek tehlike var ortada... O tehlike de Blore'dur. Hem bu adam hakkında ne biliyoruz? Hemen hemen hiçbir şey. Eski polis masalı uydurma olabilir. Herhangi bir kimse olabilir! Çılgın bir milyoner! Manyak bir iş adamı! Bir tımarhane kaçkını! Ortada kesin olan bir şey var. O da, bütün bu cinayetleri onun işlemiş olması."</span></p>

    <p class="MsoPlainText" style="text-align: justify;"><span class="calibre1">Vera, "Ya bizi de öldürürse," diye mırıldandı.</span></p>

    <p class="MsoPlainText" style="text-align: justify;"><span class="calibre1">Lombard cebindeki tabancayı okşayarak emin bir sesle konuştu. "Bunu yapmaması için gereken önlemleri alacağım." Sonra karşısındaki genç kıza merakla bakarak, "Bana güvendiğine sevindim, Vera. Seni vurmayacağımdan eminsin, değil mi?" dedi.</span></p>

    <p class="MsoPlainText" style="text-align: justify;"><span class="calibre1">"İnsanın mutlaka birine güvenmesi gerek... Ama her şeye karşın Blore hakkında yanıldığından eminim. Ben hâlâ Armstrong'dan kuşkulanıyorum. Birinin hep bizi gözetlediğini hissetmiyor musun? Birinin bizi gözetleyerek beklemekte olduğunu hissetmiyor musun?"</span></p>

    <p class="MsoPlainText" style="text-align: justify;"><span class="calibre1">Lombard sakin bir sesle, "Sinirlerimiz bozulduğundan bize öyle geliyor yavrum," dedi. "Demek aynı şeyi sen de hissettin?" Birdenbire bütün vücudu ürperen genç kız, oturduğu yerden biraz daha öne eğildi.</span></p>

    <p class="MsoPlainText" style="text-align: justify;"><span class="calibre1">"Söylesene... hiç düşündün mü..." Vera bir an durdu, sonra anlatmaya başladı. "Bir zamanlar bir öykü okumuştum. Küçük bir Amerikan kasabasına iki yargıç gelmiş. Onların sayesinde kasabaya tam bir adalet egemen olmuş. Çünkü yargıçlar bu dünyadan değillermiş."</span></p>

    <p class="MsoPlainText" style="text-align: justify;"><span class="calibre1">Lombard kaşlarını kaldırdı.</span></p>

    <p class="MsoPlainText" style="text-align: justify;"><span class="calibre1">"Öbür dünyadan gelen biri ha? Hayır, ben öyle şeylere inanmam. Bu işler bizim gibi bir insanın elinden çıkıyor." Vera hafif bir sesle, "Bazen ben şüphe ediyorum," dedi. Lombard genç kıza baktı. "Senin vicdanın rahatsız. Demek o çocuğu gerçekten denizde boğdun." Vera çaresizlik içinde mırıldandı. "Hayır!.. Hayır!.. Bunu söyleyemezsin!" Lombard güldü. "Evet, yaptın bu işi, yavrum. Neden yaptığını da tahmin ediyorum. Herhalde bir erkek vardı işin içinde." Vera'nın üstüne ani bir yorgunluk çökmüştü. Dizleri vücudunun ağırlığını taşımıyordu sanki. Hafif bir sesle mırıldandı. "Evet... Bir erkek vardı işin içinde..." Lombard, "Teşekkür ederim," dedi. "Öğrenmek istediğim buydu..." Vera birden oturduğu yerde dikleşti. "Bu neydi? Deprem mi oldu?" "Hayır... Hayır, ama garip şey! Yer sallandı sanki. Hem...</span></p>

    <p class="MsoPlainText" style="text-align: justify;"><span class="calibre1">sen çığlık gibi bir şey duydun mu? Ben duydum!" İkisi birden eve baktılar. Lombard, "Ses oradan geldi. Gidip baksak fena olmayacak," dedi.</span></p>

    <p class="MsoPlainText" style="text-align: justify;"><span class="calibre1">"Hayır, hayır. Ben gitmem."</span></p>

    <p class="MsoPlainText" style="text-align: justify;"><span class="calibre1">"Nasıl istersen. Ben gidiyorum."</span></p>

    <p class="MsoPlainText" style="text-align: justify;"><span class="calibre1">Vera çaresiz bir sesle, "Peki, ben de geliyorum," dedi.</span></p>

    <p class="MsoPlainText" style="text-align: justify;"><span class="calibre1">Yamaçtan yukarı, eve doğru yürüdüler. Terasın, güneşin altında sakin ve masum bir görünüşü vardı. Bir an terasta durdular. Sonra eve girmeden önce etrafı dolaşmaya karar verdiler.</span></p>

    <p class="MsoPlainText" style="text-align: justify;"><span class="calibre1">Blore'u, evin doğuya bakan kısmındaki taşlıkta buldular. Büyük bir mermer parçasıyla başı ezilmiş, tanınmaz hale gelmişti.</span></p>

    <p class="MsoPlainText" style="text-align: justify;"><span class="calibre1">"Tam üzerimizdeki pencere kimin odası?" diye sordu Philip. Vera titreyen, cılız bir sesle yanıt verdi. "Benim odam. Bu da şöminenin üzerindeki mermer saat. Şimdi anımsıyorum. Saat ayı biçimindeydi..." Son sözcükleri yineledi. "Saat ayı biçimindeydi..." Ağzından çıkan ses sanki kendisinin değildi... Bütün vücudu titriyordu...</span></p>
  </div>

  <div class="Section">
    <h2 class="calibre4" id="calibre_toc_94" style="text-align: center;">III</h2>

    <p class="MsoPlainText" style="text-align: justify;"><span class="calibre1">Philip Lombard, Vera'yı omuzlarından yakalayıp sarstı.</span></p>

    <p class="MsoPlainText" style="text-align: justify;"><span class="calibre1">"Kendine gel!.. Her şey ortaya çıktı artık! Armstrong evin içinde bir yerde saklanıyor. Şimdi içeri girip onu yakalayacağım!"</span></p>

    <p class="MsoPlainText" style="text-align: justify;"><span class="calibre1">Vera onun boynuna sarıldı ve haykırdı.</span></p>

    <p class="MsoPlainText" style="text-align: justify;"><span class="calibre1">"Deli olma! Sıra bize geldi. Onu aramamızı istiyor! Bunu bekliyor! İçerde tuzak hazırlamıştır mutlaka."</span></p>

    <p class="MsoPlainText" style="text-align: justify;"><span class="calibre1">Lombard durdu. Bir an düşündü ve, "Haklısın," dedi.</span></p>

    <p class="MsoPlainText" style="text-align: justify;"><span class="calibre1">Vera hıçkırır gibi bir sesle, "Sonunda haklı olduğumu kabul ediyor musun?" diye sordu.</span></p>

    <p class="MsoPlainText" style="text-align: justify;"><span class="calibre1">Lombard başını salladı.</span></p>

    <p class="MsoPlainText" style="text-align: justify;"><span class="calibre1">"Evet, sen kazandın. Demek Armstrong'mış. Ama nereye saklanmıştı? Her tarafı aradık. İğne deliklerine kadar aradık bütün evi."</span></p>

    <p class="MsoPlainText" style="text-align: justify;"><span class="calibre1">"Madem dün gece bulamadınız, bugün de bulamazsın saklandığı yeri."</span></p>

    <p class="MsoPlainText" style="text-align: justify;"><span class="calibre1">"Evet, ama..."</span></p>

    <p class="MsoPlainText" style="text-align: justify;"><span class="calibre1">"Önceden kendine gizli bir yer hazırlamış olacak... Tabii tabii, böyle yapmıştır. Eski manastırlardaki gizli bir geçit falan vardır evde herhalde."</span></p>

    <p class="MsoPlainText" style="text-align: justify;"><span class="calibre1">"Bu eski bir ev değil ki."</span></p>

    <p class="MsoPlainText" style="text-align: justify;"><span class="calibre1">"Yaptırmış olamaz mı?"</span></p>

    <p class="MsoPlainText" style="text-align: justify;"><span class="calibre1">Philip Lombard tekrar başını salladı.</span></p>

    <p class="MsoPlainText" style="text-align: justify;"><span class="calibre1">"Geçen gün bütün duvarları ölçtüm. İçinde gizli bir geçit olabilecek hiçbir duvar yok evde."</span></p>

    <p class="MsoPlainText" style="text-align: justify;"><span class="calibre1">"Mutlaka vardır..."</span></p>

    <p class="MsoPlainText" style="text-align: justify;"><span class="calibre1">"Görmek isterdim..."</span></p>

    <p class="MsoPlainText" style="text-align: justify;"><span class="calibre1">"Evet, görmek isterdin. Bunu o da biliyor ve orada seni bekliyor." Lombard tabancasını cebinden çıkararak, "Bunu unutuyorsun," dedi.</span></p>

    <p class="MsoPlainText" style="text-align: justify;"><span class="calibre1">"Blore için de tehlike olmadığını söylemiştin. Armstrong'dan en az iki kat güçlüydü. Yalnız hesaba katmadığın bir şey var. Armstrong deli. Ve bir deli en akla gelmedik şeyleri yapabilir. Bir akıllıdan en az iki kat kurnazdır deliler."</span></p>

    <p class="MsoPlainText" style="text-align: justify;"><span class="calibre1">Lombard tabancasını cebine koyarak mırıldandı.</span></p>

    <p class="MsoPlainText" style="text-align: justify;"><span class="calibre1">"O halde gidelim buradan, Vera."</span></p>
  </div>

  <div class="Section">
    <h2 class="calibre4" id="calibre_toc_95" style="text-align: center;">IV</h2>

    <p class="MsoPlainText" style="text-align: justify;"><span class="calibre1">Vera, "Ne yapacağız? Tanrım, korkuyorum!.." diye inledi. Philip Lombard, "Hava çok güzel. Mehtap da çıkacak," dedi. "Kendimize iyi bir yer buluruz. Orada oturup sabahı bekleriz. Yalnız hiç uyumamamız gerek. Hep tetikte olmalıyız. Eğer bize yaklaşan olursa ateş ederim." Sonra biraz durdu ve, "Ama sen bu ince elbiseyle gece üşürsün," diye ekledi. "Üşümek mi? Ölüp buz gibi soğumaktan iyidir herhalde." "Evet, hakkın var." Vera olduğu yerde kımıldandı. "Burada biraz daha oturacak olursam delireceğim! Gel, biraz dolaşalım." "Peki." Denize bakan kayaların üzerinde bir aşağı, bir yukarı yürümeye başladılar.</span></p>

    <p class="MsoPlainText" style="text-align: justify;"><span class="calibre1">Güneş batıda kaybolmaya başlamıştı. Ortalığa, altın rengi ışıkların arasında alacakaranlık çöküyordu. Deniz pırıl pırıl parlıyordu.</span></p>

    <p class="MsoPlainText" style="text-align: justify;"><span class="calibre1">Vera sinirli bir sesle, "Yazık ki, yüzemiyoruz," dedi... Lombard aşağıya, denize bakıyordu. Birden haykırdı. "Oradaki ne? Gördün mü?.. Büyük kayanın yanında. Hayır... Biraz daha sağa doğru." Vera dikkatle baktı. "Elbiseye benziyor." Lombard, "Biri deniz banyosu mu yapıyor dersin?" dedi gülerek. "Tuhaf, bence yosun falan olmalı." "Gel gidip bakalım." Biraz yaklaştıklarında Lombard, "Elbise," dedi. "Bir de ayakkabı var orada. Gel buradan geçelim, daha kolay." Kayaların arasından geçtiler. Vera birdenbire durdu.</span></p>

    <p class="MsoPlainText" style="text-align: justify;"><span class="calibre1">"Elbise değil... Bir insan bu..."</span></p>

    <p class="MsoPlainText" style="text-align: justify;"><span class="calibre1">Adam iki kayanın arasında sıkışmıştı.</span></p>

    <p class="MsoPlainText" style="text-align: justify;"><span class="calibre1">Vera ile Lombard cesedin yanına gittiler, üzerine eğildiler.</span></p>

    <p class="MsoPlainText" style="text-align: justify;"><span class="calibre1">Renksiz, biçimsiz, boğulmuş bir surat...</span></p>

    <p class="MsoPlainText" style="text-align: justify;"><span class="calibre1">Lombard, "Aman Tanrım! Armstrong bu!.." dedi.</span></p>
  </div>

  <div class="Section">
    <h1 class="calibre2" id="calibre_toc_16" style="text-align: center;">On Beşinci Bölüm</h1>

    <h2 class="calibre3" id="calibre_toc_96" style="text-align: center;">I</h2>

    <p class="MsoPlainText" style="text-align: justify;"><span class="calibre1">Yüzyıllar geçti... Binlerce... On binlerce yıl geçti...</span></p>

    <p class="MsoPlainText" style="text-align: justify;"><span class="calibre1">Hayır, ancak bir iki dakika olmuştu...</span></p>

    <p class="MsoPlainText" style="text-align: justify;"><span class="calibre1">iki kişi gözlerini cesede dikmişlerdi.</span></p>

    <p class="MsoPlainText" style="text-align: justify;"><span class="calibre1">Vera Claythorne ve Philip Lombard başlarını ağır ağır kaldırarak birbirine baktılar...</span></p>
  </div>

  <div class="Section">
    <h2 class="calibre4" id="calibre_toc_97" style="text-align: center;">II</h2>

    <p class="MsoPlainText" style="text-align: justify;"><span class="calibre1">Lombard güldü.</span></p>

    <p class="MsoPlainText" style="text-align: justify;"><span class="calibre1">"Demek öyle, Vera!"</span></p>

    <p class="MsoPlainText" style="text-align: justify;"><span class="calibre1">Vera, "Adada kimse yok," dedi fısıltı halinde. "İkimizden başka kimse yok."</span></p>

    <p class="MsoPlainText" style="text-align: justify;"><span class="calibre1">"Evet, şimdi durumumuz ortaya çıktı, değil mi?"</span></p>

    <p class="MsoPlainText" style="text-align: justify;"><span class="calibre1">Vera, "Peki ama... Mermer ayı Blore'un başına nasıl düştü?" diye sordu.</span></p>

    <p class="MsoPlainText" style="text-align: justify;"><span class="calibre1">Philip omuzlarını silkti.</span></p>

    <p class="MsoPlainText" style="text-align: justify;"><span class="calibre1">"Çok iyi hazırlanmış bir oyun sevgilim... Çok ustaca bir oyun."</span></p>

    <p class="MsoPlainText" style="text-align: justify;"><span class="calibre1">Bakışları tekrar buluştu.</span></p>

    <p class="MsoPlainText" style="text-align: justify;"><span class="calibre1">Vera düşünüyordu.</span></p>

    <p class="MsoPlainText" style="text-align: justify;"><span class="calibre1">"Neden daha önce yüzüne dikkatli bakmadın? Bir kurt suratı bu... Başka bir şey değil... Şu korkunç dişler..."</span></p>

    <p class="MsoPlainText" style="text-align: justify;"><span class="calibre1">Lombard konuştu.</span></p>

    <p class="MsoPlainText" style="text-align: justify;"><span class="calibre1">Sesi tehlikeli, vahşi bir hırlamayı andırıyordu. .</span></p>

    <p class="MsoPlainText" style="text-align: justify;"><span class="calibre1">"Sonuna geldik. Anlıyor musun? Gerçek ortaya çıktı artık. Ve sonuna geldik..."</span></p>

    <p class="MsoPlainText" style="text-align: justify;"><span class="calibre1">Vera sakin bir sesle yanıt verdi. "Anlıyorum..."</span></p>

    <p class="MsoPlainText" style="text-align: justify;"><span class="calibre1">Denizi seyretmeye başladı. General MacArthur da denizi seyrediyordu... Ne zaman... Daha dün? Yoksa önceki gün müydü? O da aynı şeyleri söylemişti... "Sonuna geldik..."</span></p>

    <p class="MsoPlainText" style="text-align: justify;"><span class="calibre1">Bunu kabullenerek hatta sevinçle karşılar gibi söylemişti.</span></p>

    <p class="MsoPlainText" style="text-align: justify;"><span class="calibre1">Ama bu sözcükler Vera'nın içini isyanla doldurdu. Hayır!</span></p>

    <p class="MsoPlainText" style="text-align: justify;"><span class="calibre1">Sonu olmayacaktı. Daha gelmemişti onun sonu!..</span></p>

    <p class="MsoPlainText" style="text-align: justify;"><span class="calibre1">Yerde yatan cesede bakarak mırıldandı.</span></p>

    <p class="MsoPlainText" style="text-align: justify;"><span class="calibre1">"Zavallı Dr. Armstrong..."</span></p>

    <p class="MsoPlainText" style="text-align: justify;"><span class="calibre1">Lombard hırladı.</span></p>

    <p class="MsoPlainText" style="text-align: justify;"><span class="calibre1">"Bu da ne? Kadınlık şefkati mi?"</span></p>

    <p class="MsoPlainText" style="text-align: justify;"><span class="calibre1">"Neden olmasın? Sende hiç acıma duygusu yok mu?"</span></p>

    <p class="MsoPlainText" style="text-align: justify;"><span class="calibre1">"Olsa bile sana karşı yok."</span></p>

    <p class="MsoPlainText" style="text-align: justify;"><span class="calibre1">Vera yeniden cesede baktı.</span></p>

    <p class="MsoPlainText" style="text-align: justify;"><span class="calibre1">"Onu kaldırıp eve götürmeliyiz."</span></p>

    <p class="MsoPlainText" style="text-align: justify;"><span class="calibre1">"Öbür kurbanların yanına mı? Her şey düzenli olmalı, değil mi? Bana kalsa olduğu yerde yatabilir pekâlâ."</span></p>

    <p class="MsoPlainText" style="text-align: justify;"><span class="calibre1">"Hiç olmazsa denizin erişemeyeceği bir yere kaldıralım."</span></p>

    <p class="MsoPlainText" style="text-align: justify;"><span class="calibre1">Lombard güldü.</span></p>

    <p class="MsoPlainText" style="text-align: justify;"><span class="calibre1">"Nasıl istersen."</span></p>

    <p class="MsoPlainText" style="text-align: justify;"><span class="calibre1">Cesedin üzerine eğilerek onu çekmeye çalıştı. Vera da eğilmiş, yardım ediyordu.</span></p>

    <p class="MsoPlainText" style="text-align: justify;"><span class="calibre1">Lombard alaylı bir sesle, "Pek o kadar kolay değilmiş, değil mi?" dedi.</span></p>

    <p class="MsoPlainText" style="text-align: justify;"><span class="calibre1">Sonunda cesedi dalgaların ulaşamayacağı bir yere kadar sürükleyebildiler.</span></p>

    <p class="MsoPlainText" style="text-align: justify;"><span class="calibre1">Lombard doğrulurken, "Memnun oldun mu?" diye sordu.</span></p>

    <p class="MsoPlainText" style="text-align: justify;"><span class="calibre1">Vera, "Hem de çok," diye yanıt verdi.</span></p>

    <p class="MsoPlainText" style="text-align: justify;"><span class="calibre1">Genç kızın ses tonu Lombard'ın aklını başına getirdi. Elini cebine atarken cebinin boş olduğunu hissetmişti.</span></p>

    <p class="MsoPlainText" style="text-align: justify;"><span class="calibre1">Vera birkaç metre uzağa gitmiş, ona bakıyordu. Tabanca da elindeydi. Lombard, "Demek acıma duygularının depreşmesinin nedeni buydu? Tabancayı almak içindi demek?" Vera başını salladı. Tabancayı elinde sımsıkı, hiç sallamadan tutuyordu. Ölüm Philip Lombard'ın çok yakınındaydı artık. Ölümü şimdiye kadar hiç bu kadar yakından hissetmemişti. Her şeye rağmen henüz yenilmiş sayılamazdı. Otoriter bir sesle, "Tabancayı bana ver," dedi. Vera bir kahkaha attı. "Haydi ver şu tabancayı bana!"</span></p>

    <p class="MsoPlainText" style="text-align: justify;"><span class="calibre1">Beyni hızla çalışıyordu. Nasıl?.. Hangi yöntemle? Lafa tutarak mı?.. Ona güvende olduğu duygusunu vererek mi? Yoksa üzerine mi atılsaydı?..</span></p>

    <p class="MsoPlainText" style="text-align: justify;"><span class="calibre1">Bütün yaşamı boyunca Lombard hep tehlikeli yolu seçmişti. Bu kez de öyle yaptı. Sesine tatlı bir ton vermeye çalışarak konuşmaya başladı. "Buraya bak, benim tatlı yavrum, dinle..." Sonra birden sıçradı. Bir panter kadar çabuk yapmıştı bu işi. Vera hemen tetiğe asıldı... Lombard'ın sıçramakta olan gövdesi, bir an sanki havada durdu, sonra külçe gibi olduğu yere yıkıldı. Vera elindeki tabancayı ateşe hazır tutarak Lombard'a yaklaştı. Ama artık buna gerek kalmamıştı. Philip Lombard ölmüştü. Tam kalbinden vurularak!..</span></p>
  </div>

  <div class="Section">
    <h2 class="calibre4" id="calibre_toc_98" style="text-align: center;">III</h2>

    <p class="MsoPlainText" style="text-align: justify;"><span class="calibre1">Vera'nın içini bir rahatlık kapladı. Büyük bir rahatlık...</span></p>

    <p class="MsoPlainText" style="text-align: justify;"><span class="calibre1">Sonunda her şey bitmişti.</span></p>

    <p class="MsoPlainText" style="text-align: justify;"><span class="calibre1">Korku yoktu artık...</span></p>

    <p class="MsoPlainText" style="text-align: justify;"><span class="calibre1">Hep tetik durmasına da gerek kalmamıştı.</span></p>

    <p class="MsoPlainText" style="text-align: justify;"><span class="calibre1">Adada yapayal n ı zd ı...</span></p>

    <p class="MsoPlainText" style="text-align: justify;"><span class="calibre1">Dokuz cesetle yapayalnız...</span></p>

    <p class="MsoPlainText" style="text-align: justify;"><span class="calibre1">Ama bunun ne önemi vardı. Kendisi sağdı ya...</span></p>

    <p class="MsoPlainText" style="text-align: justify;"><span class="calibre1">Oturdu... Mutluluk ve huzur içindeydi...</span></p>

    <p class="MsoPlainText" style="text-align: justify;"><span class="calibre1">Bütün korkular sona ermişti...</span></p>
  </div>

  <div class="Section">
    <h2 class="calibre4" id="calibre_toc_99" style="text-align: center;">IV</h2>

    <p class="MsoPlainText" style="text-align: justify;"><span class="calibre1">Yerinden kımıldadığında güneş batmak üzereydi. Aç, yorgun ve uykusuz olduğunu yeni anlıyordu. Kendini yatağına atıp uyumak, uyumak, uyumak istiyordu.</span></p>

    <p class="MsoPlainText" style="text-align: justify;"><span class="calibre1">Belki yarın adaya gelip onu kurtarırlardı, ama buna da pek aldırmıyordu. Artık adada kalmasında bir sakınca yoktu. Çünkü yalnızdı.</span></p>

    <p class="MsoPlainText" style="text-align: justify;"><span class="calibre1">Ayağa kalktı, yukarıya, eve baktı.</span></p>

    <p class="MsoPlainText" style="text-align: justify;"><span class="calibre1">Korkulacak bir şey kalmamıştı.</span></p>

    <p class="MsoPlainText" style="text-align: justify;"><span class="calibre1">Korku!.. Ne garip şeydi şu korku!..</span></p>

    <p class="MsoPlainText" style="text-align: justify;"><span class="calibre1">Evet, bitmişti korku artık!.. Büyük bir ölüm kalım savaşından zaferle çıkmıştı. Bunu soğukkanlılığına ve çabuk düşünüp karar verebilmesine borçluydu. Yukarıya, eve doğru yürümeye başladı. Gün batıyordu. Batıda gök turuncuyla kırmızı karışımı bir renge bürünmüştü. Huzur verici bir manzaraydı bu...</span></p>

    <p class="MsoPlainText" style="text-align: justify;"><span class="calibre1">Düşünüyordu.</span></p>

    <p class="MsoPlainText" style="text-align: justify;"><span class="calibre1">"Belki de bütün bunlar bir düştü..."</span></p>

    <p class="MsoPlainText" style="text-align: justify;"><span class="calibre1">Ne kadar da yorgundu. Kemikleri sızlıyor, gözkapakları kapanıyordu...</span></p>

    <p class="MsoPlainText" style="text-align: justify;"><span class="calibre1">Korkacak bir şey yoktu artık...</span></p>

    <p class="MsoPlainText" style="text-align: justify;"><span class="calibre1">Uyuyabilirdi.</span></p>

    <p class="MsoPlainText" style="text-align: justify;"><span class="calibre1">Uyumak. Uyku... Uyku... Uyku...</span></p>

    <p class="MsoPlainText" style="text-align: justify;"><span class="calibre1">Adada yapayalnız olduğu için rahatça uyuyabilirdi.</span></p>

    <p class="MsoPlainText" style="text-align: justify;"><span class="calibre1">Bir küçük zenci yapayalnız kaldı.</span></p>

    <p class="MsoPlainText" style="text-align: justify;"><span class="calibre1">Kendi kendine gülümseyerek ön kapıdan eve girdi.</span></p>

    <p class="MsoPlainText" style="text-align: justify;"><span class="calibre1">Şimdi evde de garip bir huzur ve sessizlik vardı. Yemek odasının kapısında durdu. Masanın üzerinde üç küçük zenci heykeli duruyordu. Heykellerin ikisini alıp avucunda sıkı sıkı tuttu.</span></p>

    <p class="MsoPlainText" style="text-align: justify;"><span class="calibre1">"Sen benimle gel sevgilim. Biz kazandık! Biz kazandık!" diye mırıldandı.</span></p>

    <p class="MsoPlainText" style="text-align: justify;"><span class="calibre1">Hol alacakaranlıktı.</span></p>

    <p class="MsoPlainText" style="text-align: justify;"><span class="calibre1">Vera elindeki küçük zenciyi sıkarak merdivenleri tırmanmaya başladı... Yavaş çıkıyordu. Çünkü bacaklarına aniden bir yorgunluk çökmüştü. "Bir küçük zenci yapayalnız kaldı." Nasıl bitiyordu şiir? Ha evet. "O da evlenip gitti, geriye kimse kalmadı."</span></p>

    <p class="MsoPlainText" style="text-align: justify;"><span class="calibre1">Evlendi. Birdenbire Hugo'nun evin içinde olduğunu hissetti.</span></p>

    <p class="MsoPlainText" style="text-align: justify;"><span class="calibre1">Bu sefer çok güçlüydü bu duygu. Evet. Hugo yukarıda onu bekliyordu. Vera kendi kendine, "Deli olma, öyle yorgunsun ki hayal görmeye başladın..." diye söylendi.</span></p>

    <p class="MsoPlainText" style="text-align: justify;"><span class="calibre1">Merdivenleri ağır ağır tırmandı...</span></p>

    <p class="MsoPlainText" style="text-align: justify;"><span class="calibre1">Yukarı kata çıktığı sırada elinden bir şey düştü, kalın ve tüylü halının üzerinde duyulamayacak kadar az bir ses çıkardı. Tabancayı elinden düşürdüğünün farkına bile varmamıştı. Elinde sadece küçük zenci heykelini sıkı sıkıya tutuyordu.</span></p>

    <p class="MsoPlainText" style="text-align: justify;"><span class="calibre1">Ne kadar da sessizdi ev!.. Buna karşın hiç de boş bir eve benzemiyordu...</span></p>

    <p class="MsoPlainText" style="text-align: justify;"><span class="calibre1">Hugo onu bekliyordu...</span></p>

    <p class="MsoPlainText" style="text-align: justify;"><span class="calibre1">"Bir küçük zenci yapayalnız kaldı." Son dize nasıldı?</span></p>

    <p class="MsoPlainText" style="text-align: justify;"><span class="calibre1">Evlenmeyle ilgili bir şeydi... Yoksa başka türlü müydü?</span></p>

    <p class="MsoPlainText" style="text-align: justify;"><span class="calibre1">Artık odasının kapısına gelmişti. Hugo içeride onu bekliyordu... Emindi bundan.</span></p>

    <p class="MsoPlainText" style="text-align: justify;"><span class="calibre1">Kapıyı açtı...</span></p>

    <p class="MsoPlainText" style="text-align: justify;"><span class="calibre1">Bir an durakladı...</span></p>

    <p class="MsoPlainText" style="text-align: justify;"><span class="calibre1">Neydi o?.. Tavandaki çengelden sarkan şey neydi?</span></p>

    <p class="MsoPlainText" style="text-align: justify;"><span class="calibre1">Ucu ilmekli bir ip hazırlanmıştı. Her şey hazırdı. Üzerine çıkılacak olan sandalye bile hazırdı ipin altında...</span></p>

    <p class="MsoPlainText" style="text-align: justify;"><span class="calibre1">Hugo bunu istiyordu demek...</span></p>

    <p class="MsoPlainText" style="text-align: justify;"><span class="calibre1">Şiirin son dizesini anımsamıştı.</span></p>

    <p class="MsoPlainText" style="text-align: justify;"><span class="calibre1">"Gidip kendini astı, geriye kimse kalmadı..."</span></p>

    <p class="MsoPlainText" style="text-align: justify;"><span class="calibre1">Küçük zenci bebek elinden düştü. Kafası kırıldı ve duvara kadar yuvarlandı.</span></p>

    <p class="MsoPlainText" style="text-align: justify;"><span class="calibre1">Vera bir robot gibi ilerledi. Sonu gelmişti. Her şeyin sonu. Soğuk ve ıslak bir el boynuna dokundu. Cyril'in eliydi bu tabii... "Kayalara kadar yüzebilirsin, Cyril..." Cinayet diye işte buna derlerdi... Hem de çok kolay işlenmiş bir cinayet. Ama sonra insan anımsamadan duramıyordu. Sandalyenin üzerine çıktı. Gözleri, uykuda yürüyen bir insanın gözlerine benziyordu. İlmeği boynuna geçirdi. Hugo yapması gereken şeyi yapıyordu. Sandalyeye şiddetli bir tekme attı...</span></p>
  </div>

  <div class="Section">
    <h1 class="calibre2" id="calibre_toc_17" style="text-align: center;">On Altıncı Bölüm</h1>

    <h2 class="calibre3" id="calibre_toc_100" style="text-align: center;">I</h2>

    <p class="MsoPlainText" style="text-align: justify;"><span class="calibre1">Scotland Yard Müdür Yardımcılarından Sir Thomas Legge sinirli sinirli, "İnanılır gibi değil," diye bağırdı.</span></p>

    <p class="MsoPlainText" style="text-align: justify;"><span class="calibre1">Müfettiş Maine, "Haklısınız efendim," dedi saygıyla.</span></p>

    <p class="MsoPlainText" style="text-align: justify;"><span class="calibre1">"Bir adada on kişi ölsün ve hiçbir canlı kalmasın? Ne demek bu? Biri öldürdü bunları mutlaka. Sticlehaven halkından bir şey öğrenemediniz mi?" "Sadece adayı Ovven adında birinin satın aldığını biliyorlar efendim. Başka bir bildikleri yok."</span></p>

    <p class="MsoPlainText" style="text-align: justify;"><span class="calibre1">"Adanın bakımıyla ve başka işleriyle kim uğraşıyor?"</span></p>

    <p class="MsoPlainText" style="text-align: justify;"><span class="calibre1">"Isaac Morgan. Ama o da ölmüş. Arşivlerimizde onun hakkında epey bilgi var. Uyuşturucu satıcılığı, tahvil sahtekârlığı gibi işlere karıştığını bildiğimiz halde, aleyhinde yeterli kanıt bulamamıştık bir türlü. Çok dikkatli ve tedbirli bir adamdı."</span></p>

    <p class="MsoPlainText" style="text-align: justify;"><span class="calibre1">"Muhasebe defterlerinden bir şey çıkar belki?"</span></p>

    <p class="MsoPlainText" style="text-align: justify;"><span class="calibre1">"Morris'i tanısaydınız böyle bir ümide kapılmazdınız efendim. Defterlerini ülkenin en iyi uzmanlarının bile kusur bulamayacağı kadar düzgün tutar, müşterilerinin izlerini ustalıkla örterdi. Adanın alım satım işlerini de o yapmış. Ada halkına kendini Ovven'in vekili olarak tanıtmış. Adada bir deneme yapılacağını, patronunun her yerle bağlantısı kesik bir adada bir hafta yaşanabileceği konusunda bahse tutuştuğunu söylemiş ve adadan yardım istense de bir haftadan önce kimsenin oraya gitmemesini tembihlemiş."</span></p>

    <p class="MsoPlainText" style="text-align: justify;"><span class="calibre1">"Bu sözler kasaba halkına garip gelmemiş mi?" "Bir şeyi unutuyorsunuz efendim. Adanın önceki sahibi genç bir Amerikalı milyonerdi. Çılgınca partiler verirdi. Kasaba halkı her türlü garipliği kanıksamıştı. Konukları adaya götüren motorcuyla konuştum. Adı Fred Narracott. Ovven'in konuklarının kendi halinde, sıradan insanlar olduklarını görünce çok şaşırdığını söyledi. Adadan S.O.S. işaretleri alınca, Morris'in talimatlarını boşverip yardıma koşmalarının nedeni de bu."</span></p>

    <p class="MsoPlainText" style="text-align: justify;"><span class="calibre1">"Ne zaman gitmişler?"</span></p>

    <p class="MsoPlainText" style="text-align: justify;"><span class="calibre1">"S.O.S.'u 11 Ağustos sabahı almışlar, ama fırtına yüzünden ancak ertesi gün gidebilmişler."</span></p>

    <p class="MsoPlainText" style="text-align: justify;"><span class="calibre1">"Katil adadan yüzerek kaçmış olamaz mı?"</span></p>

    <p class="MsoPlainText" style="text-align: justify;"><span class="calibre1">"Adayla sahil arasında bir milden fazla mesafe var efendim. Ayrıca dalgalar göklere çıkıyormuş." "Evde bulunan plağı araştırdınız mı?"</span></p>

    <p class="MsoPlainText" style="text-align: justify;"><span class="calibre1">"Evet Sir Legge. Morris tarafından, uydurma bir tiyatro topluluğu adına, tiyatro ve film şirketlerine malzeme üreten bir şirkete ısmarlanmış. Sonra da yine Morris tarafından adaya postalanmış."</span></p>

    <p class="MsoPlainText" style="text-align: justify;"><span class="calibre1">"Pekâlâ. Plaktaki suçlamalar gerçek mi?"</span></p>

    <p class="MsoPlainText" style="text-align: justify;"><span class="calibre1">Müfettiş Maine boğazını temizledikten sonra, "Anlatayım efendim," dedi ağır ağır. "Suçlamaların tümünü araştırdım. Sırasıyla şöyle. Rogers'ler Bayan Brady adında yaşlı bir kadının yanında çalışıyorlarmış. Kadının doktoru, hastasının Rogersler'in kasıtlı ihmali yüzünden öldüğünü iddia ediyor. Kanıtlanması olanaksız bir iddia tabii. Seton'u idama mahkûm eden yargıç, gerçekten de Wargrave. Ama Seton'un suçlu olduğu kesin. İdamdan sonra ortaya çıkan yeni kanıtlar bunu su götürmez bir biçimde ortaya çıkardı. Vera Claythorne'a gelince. Küçük oğlanın boğulması olayıyla bir ilgisi yok. Hatta çocuğu kurtarmak için denize atlamış, güçlü akıntı yüzünden neredeyse kendi de boğuluyormuş. Armstrong ise ünlü bir doktor. Yıllar önce stajyerliği sırasında, apandisiti patlamış durumda hastaneye getirilen bir kadını kurtarmayı başaramamış. Deneyimsiz bir doktorun bu başarısızlığına cinayet denemez kuşkusuz. Gelelim Emily Brent'e. Sevgilisinden gebe kalan hizmetçisini evden kovunca, çaresiz kalan genç kız intihar etmiş. Bayan Brent adına hoş bir davranış değilse de, cinayet sayılmaz."</span></p>

    <p class="MsoPlainText" style="text-align: justify;"><span class="calibre1">Müdür Yardımcısı, "Anlaşılan Ovven yasaların el uzatamadığı suçlularla hesaplaşmış," diye mırıldandı.</span></p>

    <p class="MsoPlainText" style="text-align: justify;"><span class="calibre1">Maine elindeki listeye bakarak sözlerini sürdürdü. "Anthony Marston çok hızlı araba kullanan, dikkatsiz bir sürücüymüş. Pek çok kaza yapmış. Bunlardan birinde de iki küçük çocuğu ezmiş, biraz para cezası ve tazminatla paçayı kurtarmış. General MacArthur hakkında fazla bir şey öğrenemedim. Sicili tertemiz. Savaşta başarılı bir komutan olarak görev yapmış. Arthur Richmond onun komutasındaymış ve Fransa'da şehit düşmüş. İki erkek arasında bir anlaşmazlık olduğuna ilişkin bir kanıt yok. Savaş sırasında bir sürü komutan emirlerindeki subayları gereksiz yere tehlikeye atmakla suçlanmıştır. Bu da öyle bir dedikodu olsa gerek. Philip Lombard'ın sömürgelerde birtakım yasadışı işlere karıştığı söyleniyor. Ama suçlu olduğunu gösteren bir kanıt yok ortada. Blore'u siz de tanırsınız. Sağlam ayakkabı değildi. Landon olayının gerçek suçlularını bildiği halde gizli tuttuğundan emindim. Gelgelelim bütün çabalarıma karşın, sus payı olarak rüşvet aldığını kanıtlayamamıştım. Neyse sonunda emekliye ayırıp ondan kurtulduk."</span></p>

    <p class="MsoPlainText" style="text-align: justify;"><span class="calibre1">Kısa bir sessizlikten sonra Sir Legge, "Morris ne zaman öldü?" diye sordu.</span></p>

    <p class="MsoPlainText" style="text-align: justify;"><span class="calibre1">"8 Ağustos gecesi yüksek dozda uyku ilacından ölmüş.</span></p>

    <p class="MsoPlainText" style="text-align: justify;"><span class="calibre1">Ölümün kaza mı, intihar mı, cinayet mi olduğu konusunda hiçbir kanıt bulunamamış."</span></p>

    <p class="MsoPlainText" style="text-align: justify;"><span class="calibre1">"Bence onun ölümüyle, Zenci Adasındaki ölümler arasında bir bağlantı var."</span></p>

    <p class="MsoPlainText" style="text-align: justify;"><span class="calibre1">"Aynı kanıdayım efendim."</span></p>

    <p class="MsoPlainText" style="text-align: justify;"><span class="calibre1">Müdür Yardımcısı masaya olanca gücüyle bir yumruk indirdi.</span></p>

    <p class="MsoPlainText" style="text-align: justify;"><span class="calibre1">"Çıplak kayalardan oluşan bir adada on kişi ölüyor ve biz katili bulamıyoruz! Olur şey değil!"</span></p>

    <p class="MsoPlainText" style="text-align: justify;"><span class="calibre1">"Katilin kendini Tanrısal adaleti yerine getirmekle görevli sayan bir akıl hastası olduğu belli. Yasaların dokunamadığı suçluları cezalandırmak istemiş, gerçekten suçlu olup olmadıklarına bakmadan on kişiyi adaya toplamış ve öldürmüş."</span></p>

    <p class="MsoPlainText" style="text-align: justify;"><span class="calibre1">"İyi ama, amacına ulaştıktan sonra adadan nasıl kaçtı?" "Bence katil, adadaki on kişiden biri efendim. Başka türlü olamaz. Vera Claythorne ve Emily Brent adada bulundukları süre içinde günlük tutmuşlar, yargıçla Blore da bazı notlar almışlar. Bunlardan anlaşıldığına göre, ölümler şu sırayla meydana gelmiş. Marston, Bayan Rogers, MacArthur, Rogers, Bayan Brent, Yargıç Wargrave. Yargıcın ölümünden sonra, Vera doktorun gece evi terkettiğini Blore'la Lombard'ın da onu izlediklerini yazmış. Bu konuda Blore'un not defterinde sadece iki sözcük var: Armstrong kayboldu... Armstrong'un denizde boğulduğunu biliyoruz efendim. Konukları teker teker temizledikten sonra kendini denize atıp intihar etmiş olabilir. Ama 13 Ağustosta cesetleri inceleyen doktor, Armstrong'un boğulduktan sonra en azından on saat denizde kaldığını söyledi. Ayrıca ceset, uzun süre iki kayanın arasına sıkışıp kalmış, daha sonra biri tarafından kıyıya sürüklenmiş. Kayalarda saç ve kemik parçalarına, kan izlerine rastlandı. Bu durumda, doktorun ölümünden sonra adada bir canlının bulunduğu anlaşılır. Cesedi kıyıya çeken Vera, Lombard ya da Blore olabilir. Lombard'ın cesedi, doktorunkinin yakınındaydı. Vera kendi yatak odasında asılmış olarak bulundu. Blore'un cesedi ise terastaydı. Başı ağır, mermer bir masa saatiyle ezilmişti. Saatin üst kat penceresinden atıldığı anlaşılıyordu."</span></p>

    <p class="MsoPlainText" style="text-align: justify;"><span class="calibre1">"Hangi pencereden?"</span></p>

    <p class="MsoPlainText" style="text-align: justify;"><span class="calibre1">"Vera'nın yatak odasının. Şimdi cinayetleri ayrı ayrı ele alalım. Lombard'ın Blore'u öldürdüğünü, sonra kızı ilaçla uyutup astığını, sonra da sahile inip tabancayla intihar ettiğini varsayalım. Ne var ki tabanca sahilde değil, Wargrave'in oda kapısının önünde bulundu, üstünde de Vera'nın parmak izleri vardı." "Öyleyse kız sahilde Lombard'ı vurduktan sonra eve döndü, tabancayı yargıcın kapısının önünde düşürdü, sonra Blore'un kafasına saati attı, sonra da kendisini astı."</span></p>

    <p class="MsoPlainText" style="text-align: justify;"><span class="calibre1">"Mantıklı görünüyor. Ama kızın yatak odasındaki sandalyelerden birinde, ayakkabılarına takılmış yosun bulduk. Görünüşe göre, Vera sandalyeye çıkmış, ipi boynuna geçirmiş ve sandalyeyi tekmelemiş. Gelgelelim sandalye devrilmiş değildi, arkası duvara dayalı duruyordu. Demek ki kızı başka biri astı. Geriye Blore kalıyor. Ama kimse başına saatle vurarak canına kıymaz. Zaten Blore canına kıyacak bir tip değildi."</span></p>

    <p class="MsoPlainText" style="text-align: justify;"><span class="calibre1">"Haklısın. Bütün bunlar, adada on konuktan başka birinin daha olduğunu gösteriyor. Cinayetleri işledikten sonra ortadan yok olan birinin... Ama bu kişi adanın neresinde saklandı, sonra nasıl kaçtı? Kasaba halkı o fırtınada hiç kimsenin adayı terkedemeyeceğinden emin."</span></p>

    <p class="MsoPlainText" style="text-align: justify;"><span class="calibre1">Müfettiş Maine çaresizlikle içini çekerek, "İşin içinden çıkamıyorum bir türlü," diye mırıldandı.</span></p>

    <p class="MsoPlainText" style="text-align: justify;"><span class="calibre1">On Yedinci Bölüm</span></p>

    <p class="MsoPlainText" style="text-align: justify;"><span class="calibre1">Bir süre sonra, Emma Jane adında bir balıkçı teknesinin kaptanı Scotland Yard'a denizde şişe içinde bulduğu şu mektubu gönderdi:</span></p>

    <p class="MsoPlainText" style="text-align: justify;"><span class="calibre1">"İç dünyamın çelişkilerle dolu olduğunu daha çocukluğumda anlamıştım. Çok geniş bir hayal gücüm vardı. Serüven romanlarında, önemli mektupların şişelere konulup denize atıldığını okurken delice bir heyecan duyardım. Ben de itiraflarımı bir şişeye koyup dalgalara bırakıyorum. Zenci Adasının esrarı, büyük bir olasılıkla sonsuza dek çözülmeyecek.</span></p>

    <p class="MsoPlainText" style="text-align: justify;"><span class="calibre1">Garip bir çocuktum. Bahçede yakaladığım küçük hayvanları öldürmekten zevk alırdım. Öldürme sanatının bütün inceliklerini küçük yaşlarda öğrenmiştim. Ama adil davranırdım. Suçsuz bir canlının benim yüzümden acı çekmesine dayanamaz, kurbanlarımı ölümü hak etmiş suçlular arasından seçerdim. Bir ruh doktoru bu çelişkili duygularımı çok iyi anlayacaktır sanırım.</span></p>

    <p class="MsoPlainText" style="text-align: justify;"><span class="calibre1">Meslek olarak yargıçlığı seçtim. Suç ve ceza beni hep büyülemiştir. Karşıma getirilen suçluların, ölüme gitmekte olduklarını hissettiklerinde çektikleri korku bana sonsuz bir zevk verirdi. Adım 'İdamcı'ya çıkmıştı. Oysa meslek yaşamım boyunca tek bir masumu bile ipe göndermiş değilim. Bu arada Edvvard Seton davasından söz etmeden geçemeyeceğim. Sanığın görünüşü ve davranışları jüri üstünde olumlu etki bırakmıştı. Ama kanıtlar ve tecrübelerim bana bu adamın suçlu olduğunu söylüyordu. Seton konusunda adil bir karar verdiğimden bugün de eminim.</span></p>

    <p class="MsoPlainText" style="text-align: justify;"><span class="calibre1">Son yıllarda duygularımda bir değişiklik başlamıştı. Katilleri cezalandırmak yerine, cinayet işlemek istiyordum. Eşine rastlanmadık, kusursuz bir cinayet... Bir gün bir doktor arkadaşım pek çok suçun cezasız kaldığını söyledi ve bir örnek verdi. Yaşlı bir kadın hastası, yanında çalışan uşakla hizmetçinin kasıtlı ihmalleri yüzünden ölmüştü. Uşak ve hizmetçi hanımlarının ölümünden maddi çıkar sağlamışlardı tabii. Her şey böyle başladı, izleyeceğim yol önümde belirmişti. Bir değil, bir dizi cinayet işlemeyi kararlaştırdı m. Yasaların pençesinden kurtulan suçluları ben cezalandıracaktım. Cinayetler, çocukluğumdan anımsadığım On Küçük Zenci şiirine uygun olarak işlenecekti.</span></p>

    <p class="MsoPlainText" style="text-align: justify;"><span class="calibre1">Kurbanlarımı gizlice belirlemeye başladım. Eş dostla sohbet sırasında cezasız kalan suçlardan söz açıyor ve şaşırtıcı sonuçlar alıyordum. Dr. Armstrong'un sarhoşluk yüzünden bir hastasını ameliyat masasında öldürdüğünü yaşlı bir hastabakıcıdan öğrendim. MacArthur'un karısının aşığını bile bile ölüme yolladığını klüpte rastlantı eseri duydum. Lombard'ın ordudaki yasadışı işlerini Amazon'dan yeni dönmüş bir gezgin, Bayan Brent'le intihar eden genç hizmetçisinin öykülerini ise Majorka'ya yaptığım bir seyahatte tanıdığım bir adam anlattı. Marston'un, Claythorne'un, Blore'un işledikleri suçları da böyle sohbetler sırasında öğrendim.</span></p>

    <p class="MsoPlainText" style="text-align: justify;"><span class="calibre1">Dokuz kurban bulmuştum. Bir kurbana daha ihtiyacım vardı. Aklıma Morris geldi. Karanlık işler yapan, pis bir yaratıktı. Bir arkadaşımın kızını beyaz zehire alıştırmış, zavallının intihar etmesine neden olmuştu. Bu arada, elimi de çabuk tutmam gerekiyordu. Ölümcül bir hastalığa yakalanmıştım çünkü. Doktorum fazla ömrüm kalmadığını söylemişti. Adayı, Morris aracılığıyla satın aldım. Gereken bütün hazırlıkları da o yaptı. Kurbanlarımı adaya davet etmek hiç zor olmamıştı. Böylece hepimiz 8 Ağustos günü adaya ayak bastık. Morris'in hesabını önceden görmüştüm. Midesinden rahatsızdı. Bana çok iyi geldiğini söyleyerek ona bir ilaç verdim, gece yutmasını tembihledim. Morris'in çok tedbirli bir adam olduğunu biliyordum. Ölümünden sonra evrakları didik didik edilse bile, beni ele verecek en küçük bir ize rastlanmayacağından emindim.</span></p>

    <p class="MsoPlainText" style="text-align: justify;"><span class="calibre1">Cinayetlerin sırasını, suçluluk derecesine göre ayarladım.</span></p>

    <p class="MsoPlainText" style="text-align: justify;"><span class="calibre1">Suçu hafif olanlar önce öleceklerdi. Bu nedenle, ilkin Marston'la Bayan Rogers'in işlerini bitirdim. Hanımlarının ölümü olayında kocasına alet olan Bayan Rogers uykusunda öldü. Marston pek çoğumuz gibi sorumluluk duygusundan yoksun bir insandı. Küçük çocukları bilerek değil, kazayla öldürmüştü. Öbür canilerle bir tutulamazdı. Polis bu iki kişinin ölüm nedenlerini kolayca ortaya çıkaracaktır. Potasyum siyanür evlerde böcek öldürücü olarak kullanılan ve kolay sağlanabilen bir zehirdir. Yanımda bir miktar getirmiştim. Plaktaki sesin suçlamalarının ardından odaya çöken gergin havada, Marston'un içkisine zehir koymak çocuk oyuncağı gibi bir şeydi. Son zamanlarda sancılarım çok arttığı için, doktorum bana etkili bir uyku ilacı vermişti. Sancılarıma karşın, günlük dozu kullanmamış; biriktirmiştim. Rogers karısına götüreceği konyak kadehini bir ara masaya bırakınca ilacı kadehe boca ettim. Generalin ölümü de kolay oldu. Kimseye görünmeden terastan ayrıldım, ihtiyarı öldürüp hemen geri döndüm. Öyle dalgındı ki, arkasından sokulduğumu duymadı bile.</span></p>

    <p class="MsoPlainText" style="text-align: justify;"><span class="calibre1">Daha sonra bir arama yapıldı ve adada biz yedi kişiden başka canlı bulunmadığı anlaşıldı. Herkes birbirinden kuşkulanmaya başlamıştı. Plana göre bir yardımcıya ihtiyacım vardı. Bu iş için Dr. Armstrong'u seçtim. Beni uzaktan tanır, meslektaşlarım arasındaki saygınlığımı bilirdi. Katil olabileceğim aklının ucundan geçmezdi. Lombard'dan kuşkulanıyordu zaten. Aynı kanıda olduğumu ve Lombard'ı tuzağa düşürmek için bir plan kurduğumu söyleyerek onu kandırdım. Rogers'i, 10 Ağustos sabahı odun kırdığı sırada öldürdüm. Cesedin bulunmasından sonra meydana gelen kargaşalıktan yararlanarak Lombard'ın odasından tabancasını aldım. (Lombard'a, yanına tabanca almasını söylemesi için, Morris'e talimat vermiştim.) Kahvaltı sofrasında, Bayan Brent'in fincanına kahve koyarken biraz da uyku ilacı koydum. Onu yemek odasında bırakıp dışarı çıktık. Az sonra odaya gizlice girdiğimde yarı baygın durumdaydı. Boynuna bir miktar siyanür karışımı şırınga ettim. Camda vızıldayan eşek arısı çocukça bir oyundu. Ama hoşuma gitmişti. Şiire elden geldiğince bağlı kalmaya çalışıyordum.</span></p>

    <p class="MsoPlainText" style="text-align: justify;"><span class="calibre1">Daha sonra benim önerimle üstlerimiz ve bütün ev dikkatle arandı. Tabancayı emin bir yere saklamıştım. Yanımda getirdiğim uyku ilacıyla zehir de bitmişti zaten. Armstrong'a, planımızı uygulamanın tam sırası olduğunu söyledim. Plan şuydu: Ben ölü rolü yapacaktım, böylece katili tuzağa düşürecektik. Doktorun bu işe aklı yatmıştı. Planı hemen o gece uyguladık. Alnıma yapıştırılan biraz kırmızı çamur, kırmızı banyo perdesi ve gri yün çilelerinden yapılmış peruk dekoru tamamladı. Elektrik olmadığından, titrek mum ışığı da işi kolaylaştırdı. Odasına astığım yosunlar, Vera'nın çığlıklarla evi ayağa kaldırmasına yetti. Herkes yukarı koşunca ölmüş pozu aldım. Armstrong da rolünde çok başarılı oldu. Beni odama taşıyıp yatağıma yatırdılar. O gece saat ikide doktorla dışarıda buluşacaktık. Onu evin arkasındaki kayalığa çıkardım. Hiçbir şeyden kuşkulanmıyordu. On Küçük Zenci şiiri aklına gelseydi, benden korkması gerektiğini anlardı elbet. 'Birini balık yuttu... Ama balığı yutan doktor oldu. Kayalıktan aşağı bakıp mağaraya benzer bir şey gördüğümü söyledim. Eğilip bakmaya davranınca da onu aşağı ittim. Soluğu azgın dalgaların arasında aldı. Sonra eve döndüm. Blore'un duyduğu, benim ayak seslerimdi. Birkaç dakika sonra Armstrong'un odasındaydım. Biri duysun diye, özellikle gürültü ederek odadan çıktım. Merdivenin sonuna vardığımda yukarıda bir kapı açıldı. Peşimden inen her kimse, ben ön kapıdan çıkarken gölgemi görmüş olmalıydı. Evin çevresinden dolanıp açık bıraktığım pencereden yemek odasına girdim, pencereyi kapadım. Sonra zenci biblolarından birini aldıktan sonra camı kırıp çıktım, usulca odama süzülüp yattım. Evi bir daha arayacakları belliydi, ama cesetlere dikkatli bakmayacaklarını biliyordum. Nitekim, üstümdeki çarşafı ucundan şöyle bir kaldırıp yüzüme baktıktan sonra gittiler.</span></p>

    <p class="MsoPlainText" style="text-align: justify;"><span class="calibre1">Bu arada Lombard'ın tabancasını yerine koyduğumu söylemeyi unuttum galiba. Arama sırasında tabancayı kilere, bisküvi kutularından birine saklamıştım. Kırmızı banyo perdesi halının, gri yün çileleri de her zaman oturduğum koltuğun minderinin altındaydı.</span></p>

    <p class="MsoPlainText" style="text-align: justify;"><span class="calibre1">Avın en heyecanlı anı gelip çatmıştı sonunda. Adada, birbirlerinden çılgınca korkan üç kişi kalmıştı. Bunlardan birinin elinde tabanca vardı. Onları percereden gözetliyordum. Blore'un eve doğru yaklaştığını görünce, Vera'nın odasına koşup ağır mermer saati kaptım ve Blore'un kafasına fırlattım. Kızın Lombard'ı vuruşunu da pencereden izledim. Gözüpek bir kız olduğunu daha ilk görüşümde anlamıştım. Lombard ölür ölmez, Vera'nın odasını hazırladım. Çok ilginç bir psikolojik deneye girişmiştim. Genç kızın vicdan azabı ve içinde bulunduğu sinir gerginliği kendini öldürmesine yetecek miydi? Yeteceğini tahmin ediyordum. Yanılmamışım. Vera kendini gözlerimin önünde astı. O sırada gardrobun yanına sinmiştim. İşi kolaylaştırmak için kızın altından sandalyeyi çektim ve götürüp duvara dayadım. Sonra odadan çıktım. Vera'nın düşürdüğü tabancayı buldum ve parmak izi bırakmamaya özen göstererek yerden aldım.</span></p>

    <p class="MsoPlainText" style="text-align: justify;"><span class="calibre1">İtiraflarım bitmek üzere. Az sonra kâğıtları bir şişeye koyup denize atacağım.</span></p>

    <p class="MsoPlainText" style="text-align: justify;"><span class="calibre1">Neden? Evet, neden? Kimsenin içinden çıkamayacağı karmaşık bir cinayet işlemeyi yıllardır istiyordum. Gelgelelim bir sanatçının doyum bulması, yapıtının başkaları tarafından beğenilmesi, alkışlanmasıyla olanaklıdır ancak. Bunu yeni anlıyorum. Ben de, zekâm ve kurnazlığımdan ötürü hayranlık toplamak isteyen bir zavallıyım.</span></p>

    <p class="MsoPlainText" style="text-align: justify;"><span class="calibre1">Zenci Adasının esrarı, sanırım çözülmeden kalacak. Polis benim tahmin edemeyeceğim kadar kurnazsa, o başka elbet! Cinayetlerin bütün kusursuzluğuna karşın, yine de ortada üç ipucu var. Birincisi: Polis, Seton'un suçlu olduğunu çok iyi biliyor. Böylelikle adada ölü bulunanlardan birinin ötekiler gibi suçlu olmadığını anlayacak ve katilin, yani suçluları cezalandıran kişinin, o kişi olduğu sonucuna varacaktır. İkinci ipucu şiirlerin on ikinci dizesinde. 'Birini balık yuttu... Yani doktorun aldatılarak öldürüldüğü apaçık belli. Bu noktadan yola çıkılırsa, sağ kalan dört kişi içinde sadece benim, doktoru aldatabilecek durumda olduğum anlaşılır. Üçüncü ipucu ise simgesel. Cesedimin alnında kırmızı bir leke olacak. Tanrı'nın lanetine uğrayan Kabil'in işareti.</span></p>

    <p class="MsoPlainText" style="text-align: justify;"><span class="calibre1">Mektubu denize attıktan sonra odama çıkacağım. Gözlüğüm çok sağlam bir lastik kordona bağlı. Kordonu kapı tokmağından geçirip tabancaya takacağım ve yatağıma uzanıp gözlüğü gövdemin altına yerleştireceğim. İpek mendille tutarak tabancanın tetiğini çekince kolum yana düşşcek, serbest kalan tabanca, lastiğin boşalmasıyla kapı tokmağına çarpıp odanın dışına fırlayacak, kordon da gövdemin altında bulunan gözlüğün yanında masum masum sallanacak. Cesedim, kader arkadaşlarımın günlüklerinde belirttikleri gibi alnında bir kurşun deliğiyle yatakta bulunacak. Cesetler çok geç inceleneceği için, ölüm saati tam olarak saptanamayacak ve kurbanların ölüm sıraları, anı defterlerinde yazıldığı gibi kabul edilecek.</span></p>

    <p class="MsoPlainText" style="text-align: justify;"><span class="calibre1">Deniz sakinleştiğinde adaya insanlar dolacak ve herkes Zenci Adasının hiçbir zaman çözülmeyecek olan esrarıyla karşı karşıya kalacak. İtiraflarım bulunmazsa tabii.</span></p>

    <p class="MsoPlainText" style="text-align: justify;"><span class="calibre1">Lawrence Wargrave"</span></p>

    <p class="MsoPlainText" style="text-align: justify;"><span class="calibre1"><br /></span></p>

    <p class="MsoPlainText" style="text-align: center;"><span class="calibre1">-SON-</span></p>
  </div>
</body>
</html>
