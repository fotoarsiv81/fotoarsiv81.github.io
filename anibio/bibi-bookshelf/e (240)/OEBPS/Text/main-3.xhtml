<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <h2><span style="font-style: normal;">DOĞAL BİR SEMBOLÜN TARİHÇESİ VE PSİKOLOJİSİ</span></h2>

  <p><br /></p>

  <p>Felsefeye olan ilgiyi ve merakı söndürmek istemem, ama dörtlü sembolün ortaya çıkardığı sorunun etik ve entelektüel boyutlarının tartışması içinde kaybolmayı da tercih etmem. Bu konunun psikoloji açısından sonuçları kuşkusuz geniş kapsamlı ve yeterince anlamlıdır. Pratik tedavide önemli rolleri vardır. Biz burada psikoterapiyle değil, psişik fenomenin dinsel yönüyle ilgileniyoruz ama, incelemelerim sırasında psikopatolojiye girmek ve sözünü ettiğim tarihsel sembol ve figürleri kazıyarak mezarlarından çıkarmak zorunda kaldım^ 1) Genç bir ruhsal hastalıklar doktoruyken, böyle bir şey yapacağım hiç aklıma gelmezdi. Bu nedenle, dörtlü sembol, circulus quadratus ve Teslis dogmasını geliştirmeye çalışan mezheplerin tutumları konularındaki bu uzun tartışma biraz abartılmış ve zoraki gibi gelse de bence sakıncası yok. Fakat işin aslına bakılırsa, dörtlü hakkında tüm söylediklerim, benim örnek vakamın en son ve doruk kısmına ne yazık ki kısa ve yetersiz bir girişten başka bir şey değildir.</p>

  <p><br /></p>

  <p><span style="font-size: 12pt; line-height: 1.5em; text-indent: 1.7em;"><sup>1. Jung, Psychology ofthe Unsconscious (1927)</sup></span><br /></p>

  <p><br /></p>

  <p><span style="font-size: 12pt; line-height: 1.5em; text-indent: 1.7em;">&nbsp;</span>Rüya serimizin daha başında daire şekli ortaya çıkmaktadır. Bu, örneğin, bir yılan şeklindedir ve rüya sahibinin çevresini sarmış bir halkayı ifade eder. Daha sonraki rüyalarda bir&nbsp;<span style="font-size: 12pt; line-height: 1.5em; text-indent: 1.7em;">saat olarak ortaya çıkar veya merkezinde bir nokta bulunan bir daire, atış talimleri için yuvarlak bir hedef, bir perpetuum mobile olan bir saat, bir top, bir küre, yuvarlak bir masa, bir kase v.b. olarak belirir. Aynı zamanda, ortası çeşmeli bir kasaba meydanı veya bahçesi şeklinde kareler de görünür. Daha sonraları kareler, dairesel hareketlerle ilişki içinde görülür(2) : karenin içinde gezinen insanlar, kare şeklindeki bir odada yer alan sihirli bir tören (hayvanların insana dönüşmesi) - odanın köşelerinde dört yılan vardır ve insanlar yine dört köşenin etrafında döner; rüya sahibi bir meydanın içinde taksiyle döner; kendi etrafında dönen boş bir kare hapishane hücresi v.b. Diğer rüyalarda daire bir dönüş hareketiyle gösterilir , örneğin, dört çocuk”siyah bir halka” taşır ve bir daire içinde yürür. Dairelerin de dörtlü sayılarla birlikte görüldüğü olur , örneğin, dört ana yönde dört ceviz bulunan gümüş bir kase, dört sandalyeli bir masa. Rüyalarda, merkez noktanın özellikle vurgulandığı görülmektedir. Merkez, bir halkanın ortasındaki bir yumurtayla, asker bedenleri tarafından oluşturulmuş bir yıldızla, dert ana yönü dört mevsimi temsil eden ve bir daire içinde dönen bir yıldızla veya kıymetli bir taşla v.b. sembolize edilir.</span></p>

  <p><br /></p>

  <p><span style="font-size: 12pt; line-height: 1.5em; text-indent: 1.7em;">Tüm bu rüyalar, hastaya ani bir görsel izlenim şeklinde yansıyan bir resim oluşturuyordu. Hasta bu tür anlık bakışları veya görünümleri, farklı durumlarda zaten daha önceleri de yaşamıştı, fakat bu kez son derece etkileyici bir deneyim söz-konusuydu. Kendisinin de belirttiği gibi: “(Deneyim) inanılmaz bir uyum izlenimi veriyordu.” Böyle bir durumda, bizim izlenimimizin ne olduğu ya da bu konuda bizim ne düşündüğümüz hiç önemli değildir. Sadece hastanın o konuda nasıl hissettiği önemlidir. Bu onun deneyimidir, ve eğer bu deneyim onun içinde bulunduğu durumu derin şekilde etkileyip başka bir duruma geçmesini sağlıyorsa, bu deneyime karşı çıkmanın faydası yoktur. Psikolog, sadece bu gerçeği not etmekle yetinir ve ayrıca elinden geliyorsa, böyle bir vizyonun (görünümün) bu kişi üzerinde niçin böyle bir etki yaptığını anlamaya çalışabilir. Sözkonusu vizyon, hastamızın psikolojik gelişmesinde bir dönüm noktası olmuştu. Dinsel terimler</span>le ifade edersek, bu bir dönme, din değiştirme (conversion) olayıydı<br /></p>

  <p><br /></p>

  <p><span style="font-size: 12pt; line-height: 1.5em; text-indent: 1.7em;"><sup>2. Wilhelm ve Jung, The Secret of the Golden Flower (1931)</sup></span><br /></p>

  <p><br /></p>

  <p>Hasta, vizyonu anlatan metni şöyle yazmıştı :</p>

  <p><br /></p>

  <p>“Bir yatay, bir de dikey daire var, ikisinin merkezi de ortak. Bu bir dünya saat. Saati siyah bir kuş taşıyor. (Rüya sahibi burada, önceki vizyona gönderme yapmaktadır, orada siyah bir kartal altın bir halkayı alıp uzaklaştırmıştı.) Dikey daire, beyaz kenarlı mavi bir disktir ve 4x8=32 parçaya bölünmüştür, üstünde, kendi ekseni çevresinde dönen bir el var. Yatay daire dört renkten oluşuyor. Dört küçük adam dairenin üzerinde durmakta ve pandülü taşımaktadır. Dairenin çevresine (önceki vizyondaki) altın halka dolanmıştır.</p>

  <p><br /></p>

  <p>Dünya saatin üç ritmi veya vuruşu vardır:</p>

  <p><br /></p>

  <p>1. Küçük ritm: Mavi dikey diskin kolu, bir seferinde bir bölü otuziki ilerlemektedir.</p>

  <p><br /></p>

  <p><span style="font-size: 12pt; line-height: 1.5em; text-indent: 1.7em;">2. Orta ritm: kolun bir tam dönüşüdür. Aynı zamanda yatay daire de bir bölü otuz iki ilerliyor.</span><br /></p>

  <p><br /></p>

  <p><span style="font-size: 12pt; line-height: 1.5em; text-indent: 1.7em;">3. Büyük ritm: otuz iki orta vuruş, altın halkanın bir tam dönüşüne eşittir.”</span><br /></p>

  <p><br /></p>

  <p>Bu vizyon, önceki rüyalarda ima şeklinde ortaya atılan tüm görüşleri özetleyip toparlamaktadır. Daha önce daire, küre, kare, dönüş, saat, yıldız, haç, dörtlülük, zaman v.b. şeklinde görünen parça parça sembollerden anlamlı bir bütün oluşturma girişimidir.</p>

  <p><br /></p>

  <p>Doğal olarak, bu soyut yapının niçin “inanılmaz bir uyum” duygusu yarattığını anlamak zordur. Fakat, Eflatun’un Ti-maeus’undaki iki daireyi ve onun anima mundi’sinin uyumlu yuvarlaklığını düşünürsek, anlamaya doğru adım atmış oluruz. Yine belirtelim ki, “dünya saat” terimi, kürelerin müziksel uyumuna ilişkin eski kavramı ima etmektedir. Bu terimle bir tür kozmolojik sistem kastedilmektedir. Eğer bu vizyon, gökyüzü ve onun sessiz dönüşüne ya da güneş sisteminin düzenli hareketine ilişkin olsaydı, bu resimdeki mükemmel uyumu kolayca anlayıp takdir ederdik. Kozmoza ilişkin platonik* bir&nbsp;<span style="font-size: 12pt; line-height: 1.5em; text-indent: 1.7em;">görünümün, yarı bilinçli bir akıl durumunun sisleri arasından parladığını da varsayabiliriz. Fakat platonik manzaranın uyumlu mükemmelliğiyle pek de uyuşmayan bir şey var vizyonda. İki halka yapı olarak birbirinden farklıdır. Sadece hareketleri değil, renkleri de farklıdır. Dikey halka mavidir, dört renk içeren yatayı ise altın rengindedir. Mavi halka, kolaylıkla gökyüzünün mavi atmosferini sembolize ederken, yatay halka dört ana yönüyle ufku temsil edebilir, bu dört yön dört küçük insanla ve dört renkle gösterilmektedir. (Daha önceki bir rüyada, dört nokta bir keresinde dört çocukla, diğer defasında da dört mevsimle temsil edilmişti.) Böyle bir manzara hemen insanın aklına, dünyayı bir daire veya dört evangelistin (vaizin) bulunduğu rex gloriae veya zodyağın ufku oluşturduğu bir melothesiae şeklinde gösteren ortaçağ tasvirlerini getirir. Muzaffer İsa’nın temsil şekli, Horus’un ve dört oğlunun benzer resminden alınmışa benzemektedir.(3) Ayrıca Doğu analojileri de vardır; çoğunlukla Tibet çıkışlı Budist halkaları ya da mandalaları. Bunlar kural olarak, dört kapılı kare şeklinde kutsal bir bina içeren daire bir padmadan veya lotustan oluşur; dört kapı, dört ana yönü veya dört mevsimi gösterir. Ortada bir Buda bulunur veya daha sıklıkla Şiva ve Şakti’nin bir bileşimi veya buna eşdeğer bir dorje (yıldırım) sembolü vardır. Bu semboller, yoğunlaşma, konsantre olma ve sonunda yogilerin bilinçlerinin yüce tüm-bilinç haline dönüşmesi amacıyla yapılan ritüeller için birer araçtır.(4)</span></p>

  <div>
    <span style="font-size: 12pt; line-height: 1.5em; text-indent: 1.7em;"><br /></span>
  </div>

  <p><span style="font-size: 12pt; line-height: 1.5em; text-indent: 1.7em;"><sup>Eflatun İngilizce Platon olarak geçer. Burada platonik kelimesi Eflatu’nun felsefesine ait olarak ele alınmıştır.</sup></span><br /></p>

  <p><br /></p>

  <p><span style="font-size: 12pt; line-height: 1.5em; text-indent: 1.7em;">Belirtilen benzetmeler, tasvirler ne kadar çarpıcı olursa olsun, yine de tatmin edici değildir çünkü hepsi de merkez üzerinde o kadar çok durur ki, merkezdeki figürün önemini belirtmek için yapılmışa benzerler. Bizim durumumuzda ise, ortadaki alan boştur. Sadece matematiksel bir noktadan oluşur. Bunun benzerleri, dünyayı yaratan ya da dünyayı yöneten tanrıyı veya takımyıldızlara dayanmış durumdaki insanı gösterir. Bizim sembolümüz bir saattir ve zamanı temsil eder. Böyle bir sembol için düşünebileceğim tek benzetme, horoskop desenidir. Onun da dört ana yönü ve boş bir merkezi vardır. üstelik başka bir tuhaf tesadüf daha vardır : önceki rüyalarda</span>&nbsp;bir eksen etrafında dönmekten (rotasyondan) sözedilmektedir sık sık ve bunun yönünün genellikle sola doğru olduğu belirtilmiştir. Horoskopun sola doğru, yani saatin ters yönüne ilerleyen oniki evi bulunur.<br /></p>

  <p><br /></p>

  <p><sup>3. Wallis Budge, Osiris and the Egyptian Resurrection, Book of the Dead<br /></sup><span style="font-size: 12pt; line-height: 1.5em; text-indent: 1.7em;"><sup>4. Kazi Dawa-Samdup, “Scrichakrasambhara Tantra” Tantric Texts, ed. Arthur Avalon, Vol.VII (1919)</sup></span></p>

  <p><br /></p>

  <p><span style="font-size: 12pt; line-height: 1.5em; text-indent: 1.7em;">Fakat horoskop sadece bir halkadan oluşur ve dahası, açıkça farklı iki sistem arasında herhangi bir zıtlık içermez. Bu nedenle, sembolümüzün zaman boyutuna biraz ışık tutmasına rağmen, horoskop da yetersiz bir benzetmedir. Eğer ortaçağ sembolizminin hazine evi olmasaydı, psikolojik paralellikler bulma çabamızdan vazgeçmek zorunda kalacaktık. Tesadüf eseri, ondördüncü yüzyılın başlarında yaşamış az bilinen bir yazarı, Guillame de Digulleville’yi tanıdım; Chalis’te bir manastırın yöneticisi olan bu Norman şairi, 1330-1335 arasında üç tane “pelerinages” yazmıştı.(5) Bunların adları Le Pelerinage de la Vie Humaine, de TArne et de Jesus Christ’tir. En sonuncusu olan Chant du Pelerinage de l’Ame”de bir cennet vizyonuna rastlıyoruz.</span><br /></p>

  <p><br /></p>

  <p><span style="font-size: 12pt; line-height: 1.5em; text-indent: 1.7em;">Bu vizyona göre cennet, kendi çevresinde dönen kırkdo-kuz küreden oluşmaktadır. Bu kürelere, yeryüzü yüzyıllarının prototipleri veya arketipleri sayılan “siecles” (yüzyıllar) denmektedir . Fakat, Guillaume’a rehberlik eden meleğin açıklamalarına göre, dini bir söylem olan “in saecula saeculorum” sıradan bir süre değil, ebediyet anlamına gelmektedir. Tüm küreleri, altından yapılmış bir gök, bir cennet çevrelemektedir. Guillaume başını kaldırıp da altın cennete baktığında, aniden küçük bir daire dikkatini çeker; daire sadece 90 cm (3 feet) çapında ve safir rengindedir. Daire konusunda şunları söyler : “II sortait du ciel d’or en un point et y rentrait 4’autre part et il en faisait tout le tour” Mavi daire, cennetin altın gökyüzünü parçalayan büyük dairenin üzerinde bir disk gibi sallanmaktadır.</span><br /></p>

  <p><br /></p>

  <p>Burada iki farklı sistem vardır, biri altın, diğeri mavi ve birbirinin içinden geçen iki daire. Mavi daire nedir ? Şaşkınlık içindeki Guillaume’a melek yine açıklamada bulunur :&nbsp;<span style="font-size: 12pt; line-height: 1.5em; text-indent: 1.7em;">“Ce cercle que tu vois est le calendrier,</span></p>

  <p><br /></p>

  <p style="font-size: medium;">Qui en faisant son tour entrier,</p>

  <p style="font-size: medium;"><br /></p>

  <p style="font-size: medium;">Montre des saints les journées.</p>

  <p style="font-size: medium;"><br /></p>

  <p style="font-size: medium;">Quand elles doivent être fetees Chacun en fait le cercle un tour,</p>

  <p style="font-size: medium;"><br /></p>

  <p style="font-size: medium;">Chacune etoile y est pour jour,</p>

  <p style="font-size: medium;"><br /></p>

  <p style="font-size: medium;">Chacun soleil pour l’espace De jours trente ou zodiaque.”</p>

  <div>
    <br />
  </div>

  <p><sup>5. Abbe Joseph Delacotte, Guillaume de Digulleville. Trois Romans Poees du XIV e Siecle (Paris, 1932)</sup></p>

  <p><br /></p>

  <p>Mavi daire dini takvimdir. İşte burada diğer bir benzerlik buluruz - zaman unsuru. Bizim vizyonumuzdaki zamanın üç vuruşla ölçüldüğünü veya nitelendiğini hatırlayacaksınız. Guillaume’un takvim halkasının çapı da 3 feet’tir. Dahası, Guillaume mavi daireyi seyrederken, aniden mora bürünmüş üç ruh görünür. Meleğin açıklamalarına göre, üç azizin ziyafet ve bayram zamanıdır şimdi. Daha sonra melek zodyak hakkındaki açıklamalarına devam eder. Konu balıklardan açılınca, kutsal Teslis öncesinde meydana gelen oniki balıkçının ziyafetine değinir. O, sırada Guillaume söze karışır ve Teslis sembolünü hiçbir zaman pek de iyi anlayamadığını söyler meleğe. Ve lütfen kendisine bu gizemi açıklamasını rica eder. Bunun üzerine melek şu cevabı verir: “Or, il y a trois couleurs principales : le vert, le rouge et l’or” Onlar, tavusun kuyruğunda bir arada görülebilir. Ve ekler: “Le roi de toute puissance qui met trois couleurs en unité, ne peut-il faire aussi qu’une substance soit trois?”. Altın rengin Baba’ya, kırmızının Oğul’a ve yeşilin Yüce Ruh’a ait olduğunu söyler, sonra daha fazla soru sormama konusunda şairi ikaz ederek kaybolur.</p>

  <p><br /></p>

  <p>Meleğin öğretilerinden anlıyoruz ki, üç sayısının Teslisle ilgisi vardır. Böylece, daha önce, Teslise ilişkin mistik spekülasyon sırasında sadedden ayrıldığımda, konudan fazla sapmadığımızı da anlamış oluyoruz. Aynı zamanda, renk motifine de rastlıyoruz, fakat ne yazık ki hastamızda dört sayısı varken, Guilaume, daha doğrusu, melek, sadece üç renkten sö-zeder; altın, kırmızı ve yeşil. Burada, Timaeus’un ilk kelimelerinden alıntı yapabiliriz : “üç tane var, dördüncüsü nerede kaldı? “ Veya, aynı sözleri Goethe’nin Faust’unda, belki de “haşin manzara” şeklinde tercüme edebileceğimiz o gizemli&nbsp;<span style="font-size: 12pt; line-height: 1.5em; text-indent: 1.7em;">"streng Gebilde” tasvirinin yapıldığı İkinci Kısım’da meşhur Kabire sahnesinde de bulabiliriz.</span></p>

  <p><br /></p>

  <p><span style="font-size: 12pt; line-height: 1.5em; text-indent: 1.7em;">Bizim vizyonumuzdaki dört küçük adam cücedir veya kabiredir. Bunlar dört ana yönü ve dört mevsimi ya da dört rengi lemsil eder. Hem Timaeus’ta, hem de Faust ve Pelerinage’de, dört sayısı eksiktir. Eksik rengin de mavi olduğu açıkça görülmektedir. Mavi renk, sarı, kırmızı ve yeşilden oluşan seriye aittir. O halde niçin eksiktir? Takvimde veya zamanda veya mavi renkte yanlış olan nedir?</span></p>

  <p><br /></p>

  <p>Zavallı Guillaume da kesinlikle aynı soruna çarpıp tökezlemiş olmalı : üçü var, ama dördüncüsü nerede? Kendisinin de söylediği gibi, hiçbir zaman iyice kavrayamadığı Teslis hakkında bazı şeyler duymak konusunda gerçekten çok istekliydi. Guillaume bir kaç rahatsız edici soru daha soramadan, meleğin aceleyle ayrılması da biraz kuşku çekicidir.</p>

  <p><br /></p>

  <p>Sanıyorum ki, cennete gittiği zaman Guillaume bilinçli değildi, aksi halde gördüklerinden muhakkak bazı sonuçlar çıkarırdı. Aslında ne görmüştü o? Sonsuz mutluluğa ulaşmışların bulunduğu küreleri veya “siecle’leri” gördü ilk olarak. Daha sonra, altından cenneti, “ciel d’or”’u gördü, işte Cennetin Kralı orada, altın bir taht üzerinde oturuyordu ve yanında, kahverengi kristalden yuvarlak bir taht ürerinde oturan Cennetin Kraliçesi vardı. Bu en son ayrıntı, Meryem’in kıyamet gününden önce bedeniyle birleşmesine izin verilen tek ölümlü olarak, bedeniyle birlikte cennete götürüldüğü varsayımına gönderimde bulunmaktadır. Bu tür temsillerde, kral genellikle muzaffer İsa’dır ve kilise onun gelinidir. Fakat en önemli nokta, İsa görünümündeki kralın, aynı anda da Teslis olması ve dördüncü kişinin onun kraliçesi olmasıdır. Mavi, Meryem’in ilahi pelerininin rengidir ; göğün mavi çadırıyla örtülmüş topraktır. Fakat, tanrı’nın annesinden niçin sözedilmiyor? Dogmaya bakılacak olursa, Meryem ilahi değil, sadece beata’dır (kutsaldır), üstelik toprağı temsil etmektedir; toprak ise bedendir ve onun karanlığıdır. İşte bunun içindir ki, şefkatli Meryem tüm günahkarların savunucusudur.</p>

  <p><br /></p>

  <p><span style="font-size: 12pt; line-height: 1.5em; text-indent: 1.7em;">Ortaçağın bu değerli psikolojik olgusundan hareketle, hastamızın mandalasının taşıdığı değeri anlayabiliriz. Orta çağın psikolojisi, dört öğeyi bir araya getirmekte ve bunlar uyumlu bir şekilde işlevlerini görmektedir. Benim hastam bir katolik olarak yetiştirilmişti ve böylece bilmeden, Guillaume’u kaygılandıran aynı sorunla karşı karşıya kalmıştı. Bu, gerçekten de, orta çağlar için büyük bir sorundu - şu üçlülük sorunu , kadın unsurunun dışarıda tutulması ya da çok sınırlı olarak tanınması, toprak ve henüz Meryem’in rahmi şeklindeki beden, tanrının kutsal evi ve ilahi kurtuluş zincirindeki kaçınılmaz bağlantı sorunu. Hastamın vizyonu, diğer bir deyişle onun yaptığı betimleme, yüzyılların sorusuna sembolik bir cevaptır. Bu cevap olasılıkla, dünya saat imgesinin niçin “inanılmaz bir uyum” izlenimini verdiğinin altında yatan daha derindeki nedendir. Hastamın cevabı, bedenin arzularıyla tanrı aşkı arasındaki ve maddeyle ruh arasındaki yıkıcı çelişkinin olası bir çözümünün ilk habercisiydi. Kilise rüyasındaki berbat ve etkinlikten uzak uzlaşma, zıtlıkların halledildiği bu mandala vizyonuyla tümüyle aşılmaktadır. Eğer, ruhun bir kare olduğuna ilişkin geçmişteki Pisagor görüşünü kanıt olarak kullanırsak(6), mandala tanrıyı üçün katlarının ritmi olarak, ruhu ise statik dörtlü, yani dört renge bölünmüş halka olarak açıklar. Bunun derinindeki basit anlam, ruhun tanrıyla birlikteliğidir.</span><br /></p>

  <p><br /></p>

  <p>Dünya saat aynı zamanda nasıl quadratura circuli’yi ve perpetuum mobile’yi temsil ediyorsa, bizim mandala da ortaçağda kafaları meşgul eden bu iki takıntıyı yeterince açıklamaktadır. Guillaume’a göre, altın daire ve içindekiler, Kabire ve dört renk şeklindeki dörtlülüğü , mavi daire ise Teslis ve zamanın hareketini temsil eder. Bizim hastamızın durumunda ise, mavi dairenin kolu hızlı, altın daireninki ise daha yavaş hareket eder. Guillaume’un altından cennetinde mavi daire biraz uygunsuz kaçmasına rağmen, bizim vakamızdaki daireler uyumlu şekilde bir aradadır. Teslis artık hayattır, tüm sistemin üçün katlarına göre kurulmuş bir ritimle “atışı’dır, fakat şu var ki, bu ritm dördün katları olan otuz iki üzerine kurulmuştur. Böylelikle, daire ve dörtlü bir yanda, üçlü ritm diğer yanda, birbirlerinin içine öyle girerler ki, biri aynı zamanda diğerinin de içinde bulunur. Guillaume’un anlatımında, Teslis apaçık ortadadır, fakat dörtlü, Cennetin Kralı ve Kraliçesi ikililiğinde gizlenmiştir, üstelik de, mavi renk, kraliçeyle değil, Teslis’in özelliklerini yansıtan zamanı gösteren takvimle ilişkilidir. Bu durum ise, bizim vakamızdakine benzer bir içiçe girmişliği gösterir.</p>

  <p><br /></p>

  <p><sup>6. E. Zeller, Die Philosophie der Griechen (1856)</sup></p>

  <p><br /></p>

  <p>Özelliklerin ve içeriklerin birbiri içine girmişliği, sembollere özgü bir niteliktir. Biz bunu Htistiyan Teslis’inde de buluruz; burada, Baba Oğul’un içindedir, Oğul Baha’nın içinde ve Yüce Ruh da hem Baba hem de Oğul’un içindedir veya her ikisine de giriyordur. Babadan Oğul’a geçiş bir zaman boyutunu içerir, alan unsuru ise Mater Dei tarafından temsil edilir. (Anne nitelemesi önceleri Yüce Ruh’a yapılmıştı ve erken hristiyanlar Yüce Ruh’a Sophia -Sapientia diyorlardı. Bu dişi nitelik tümüyle sökülüp atılamamıştır, en azından Yüce Ruh , columba spiritus sancti - güvercin - sembolüyle hala ilintilidir. ) Fakat dörtlü, önceleri dini sembolizmde görülmesine rağmen, dogmada hiç yer almaz. Bu bağlamda, dairenin içinde bulunan eşit kollu haça, dört evangelistiyle (vaiziyle) birlikte muzaffer İsa’ya, Tetramorfoz’a , vb’e gönderme yapıyorum. Daha sonraki kilise sembolizminde, rosa mystica, vas devotionis, fons signatus ve hortus conclusus, Mater Dei’nin ve ilahi toprağın nitelikleri olarak ortaya çıkarlar.</p>

  <p><br /></p>

  <p>Bizim mandalamız, ortaçağ hristiyan felsefesinde bol bol tartışılan temel sorunlardan bazılarının soyut, neredeyse matematiksel ifadesidir. Soyutlama o derece fazladır ki, eğer Guillaume’un vizyonu olmasaydı, hristiyan felsefesinin geniş alanlara yayılmış, tarihsel kökler sistemini görmeden geçebilirdik. Hastamızın bu tür tarihsel konular hakkında herhangi bir gerçek bilgisi yoktur. Çocukluk döneminde biraz dinsel eğitim almış biri ne kadar biliyorsa, o da o kadar bilmektedir. Kendisi, kendi dünya saatiyle herhangi bir dini sembolizm arasında hiç ilişki görmüyordu. Bu, kolay anlaşılabilir bir şeydir, çünkü vizyon, ilkbaşta kimseye dinsel bir çağrışım yapmamaktadır. Fakat sözkonusu vizyon, “öze dönüş evi” rüyasından kısa süre sonra ortaya çıkıyor ve daha da önceki bir rüyada görülen üç ve dört sorununa yine bir cevap oluşturuyordu. O rüyada, dikdörtgen bir alan vardı, alanın dört kenarında renkli su ile doldurulmuş dört kadeh bulunuyordu. Sulardan biri sarı, diğeri kırmızı, üçüncüsü yeşil ve dördüncüsü renksizdi. Görünüşe bakılırsa mavi eksikti; önceki bir rüyada ise diğer üç renkle birleşik haldeydi, o rüyada bir mağaranın dip tarafında bir ayı görünüyordu. Ayının kırmızı, sarı, yeşil ve mavi ışıklar saçan dört gözü vardı. İşin şaşırtıcı yönü, sonraki rüyada mavi renk kaybolmuştu. Aynı zamanda da, herza-manki kare şekli, daha önce hiç ortaya çıkmayan bir dikdörtgene dönüşmüştü. Bu açık rahatsızlığın nedeni, animanın temsil ettiği kadın unsuruna karşı yürütülen mukavemetti. “Öze dönüş evi” rüyasındaki ses bu gerçeği doğrulamaktadır. Ses şunu söyler: “ Yapmakta olduğun şey tehlikelidir. Din, kadın imgesinden kurtulmak için ödediğin bir vergi değildir, çünkü bu imgeden kaçınılmaz.” Buradaki “kadın imgesi”, tam da “anima” denen şeydir.</p>

  <p><br /></p>

  <p>Bir erkeğin kendi animasına karşı koyması normaldir çünkü anima, daha önce de belirttiğim gibi, o zamana kadar bilinçli hayatın dışında bırakılmış bütün o eğilimleriyle ve içerikleriyle birlikte bilinçdışını temsil eder. Bunlar, görünürdeki ve gerçek bir çok neden yüzünden dışarıda tutulmuştur. Bazıları baskılanmış(önbilince- preconscious- atılıp ortadan kaldırılmış veya engellenmiş), bazıları ise bastırılmıştır. Kural olarak, insanın psikolojik yapısındaki antisosyal unsurların temsilcisi olan eğilimler - herkeste bulunan “istatistiksel suçlu” dediklerim - baskılanır, yani bilinçli ve kasıtlı olarak yokedilir. Fakat sadece bastırılan eğilimler, genellikle sadece kuşkulu nitelikte olanlardır. Bunların antisosyalliği kesin değildir, ama gelenekçilikten uzak ve sosyal acemilik içeren eğilimlerdir. Baskı altına almanın nedeni de kuşku götürür. Bazı insanlar salt korkaklıktan dolayı bunu yapar, bazıları salt geleneksel ahlakçılık kaygısıyla, bazıları ise saygınlık kazanma güdüsüyle hareket eder. Bastırma, bir tür yarı bilinçli ve yarı gönüllü olarak işi oluruna bırakmaktır, sıcak kestaneleri eteğinden atmaktır veya yukarıda asılı üzümlere söylenmektir veya arzuların farkına varmamak için gözünü diğer tarafa çevirmektir. Freud, nevroz oluşumundaki baş etmenlerden olduğunu keşfetmiştir bastırmanın. Bilinçten silip atmak , bilinçli bir ahlaki seçim sayılırken bastırma, kabul edilmeyen kararlardan kurtulmayı amaçlayan oldukça düşük ahlaklı bir eğilimdir. Bilinçten atmak, kaygıya, çatışmaya ve ıstıraba yol açabilir fakat asla sıradan bir nevroza neden olmaz. Nevroz, yasal acı çekmek gibi bir şeydir.</p>

  <p><br /></p>

  <p>“İstatistiksel suçlu” hariç tutulursa, olmamız gereken insandan daha az uygun ve daha az gelişmiş birinin psişik yapısında görülen, daha düşük kaliteyi ve daha ilkel eğilimleri içeren geniş bir alan kalır geriye. (7) Medeni veya eğitimli veya ahlaklı birinin nasıl yaşaması gerektiğine ilişkin bazı fikirlerimiz vardır ve bu yöndeki yüksek beklentilerimizi karşılayabilmek amacıyla ara sıra elimizden geleni de yaparız. Fakat doğa her çocuğuna eşit davranmamıştır, insanların kimi daha az, kimi daha çok beceri sahibidir. Bu nedenle, düzgün ve saygıdeğer bir şekilde yaşamayı ancak başarabilen, yani belirgin bir hataları görülmeyen insanlar vardır; bunlar ya ufak tefek suçlar işlerler, eğer suç denebilirse bunlara, ya da suçlarını bilinç düzeyinde bilmezler. Günahlarının bilincinde olmayanlara oldukça yumuşak davranılır. Yasalar bilinçsizliği ara sıra cezalandırır ama, kilisedeki günah çıkarma uygulaması, sadece, kişinin kendisinin günah duygusuyla ilinti kurduğu, günah saydığı hareketlerle ilgilidir. Buna karşılık doğa bilinçsiz günahkarlara karşı hiç de yumuşak değildir. Tıpkı bilinçli bir yanlışlık yapmışlarcasına onları cezalandırır. Bu nedenle, yaşlı sofu Drummond’un bir zamanlar gözlemlediği gibi, bilinçdışı yönlerinin farkında olmayan yüksek ahlak sahibi kimselerin tuhaf rahatsızlıklar ve kötü huylar geliştirdiklerini ve akrabalarının desteğini yitirdiklerini görürüz. Bir aziz, bir evliya şöhretine herkes kavuşamaz, ancak bir azizle birlikte yaşamak, aşağılık kompleksine yol açabilir veya daha az ahlaklı kişilerde bir ahlaksızlık patlamasına bile neden olabilir. Ahlaklı olma, tıpkı zeka gibi, bir hediyeye benzer. Ahlaklılık, ona doğal olarak sahip olmayan bir sistemin içine pompalanacak bir şey değildir, fakat sahip olunduğunda bozulabilir ve şekil değiştirebilir.</p>

  <p><br /></p>

  <p>Ne yazık ki, insanoğlu, bir bütün olarak bakıldığında, düşündüğünden ya da istediğinden daha az iyidir. Herkes bir gölge taşır ve bireyin bilinçli hayatında ne kadar az şey toplanırsa, gölge de tersine o kadar koyu ve yoğun olur. (8) Eğer bir aşağılık duygusu bilinç düzeyindeyse, kişi her zaman için onu düzeltme şansına sahiptir. Dahası, sözkonusu duygu, sürekli olarak diğer ilgilerle temas halindedir ve bu nedenle de düzenli şekilde değişimden geçer. Fakat bilinç dışına atılır ve bilinçten uzaklaştırılırsa, hiç bir zaman düzeltilmez. Üstelik, farkına varılmadığı bir anda patlayıp ortaya çıkabilir. Her durumda bu, bilinçdışı bir engel oluşturur ve en iyi niyetli girişimleri bile sonuçsuz bırakır.</p>

  <p><br /></p>

  <p><sup>7. Jung, Psychological Types (1923)</sup></p>

  <p><span style="font-size: 12pt; line-height: 1.5em; text-indent: 1.7em;"><sup>8. Jung, Psychological Types (1923)</sup></span><br /></p>

  <p><br /></p>

  <p>Biz, geçmişimizi yani, arzuları ve duyumlarıyla birlikte o ilkel ve düşük nitelikli kişiyi beraberimizde taşırız. Ve ancak çok büyük çaba göstererek bu yükten kendimizi kurtarabiliriz. Bir nevroz durumunda ise, kesinlikle çok yoğun bir gölgeyle uğraşmamız gerekecektir. Eğer nevroz vakasının tedavisi isteniyorsa, bireyin bilinçli kişiliği ile gölgesinin birlikte yaşayabilmesinin bir yolu bulunmalıdır.</p>

  <p><br /></p>

  <p>Nevroz tedavisi, ya kendileri böyle bir çıkmazın içinde bulunanlar için ya da diğer insanların yaşamalarına yardım etmek zorunda olanlar için çok ciddi bir sorundur. Gölgeyi sadece bastırmakla yetinmek, başağrısı karşısında başı kesmek kadar etkisiz bir çaredir. Kişinin ahlakını tahrip etmek de çözüm değildir çünkü, bu onun iyi yönünü de öldürür, ki bu yön olmaksızın gölge bile bir anlam taşımaz. Sözkonusu zıtlıkların uzlaştırılması büyük bir sorundur ve eski dönemlerde bile insanoğlunu rahatsız etmiştir. İkinci yüzyılda yaşamış efsanevi bir kişilik olan Karpokrates, yani bir gnostik , Matta İncil’inin 5.25 bölümünde (“Muhalifinle hemen anlaş, henüz onunla birlikteyken”) sözü edilen muhalifi, bedensel kişi olarak yorumlamıştır. Yaşayan beden, kişiliğin kaçınılmaz bir parçası olduğu için, metin şu şekilde okunmalıdır : “ Kendinle hemen anlaş, henüz kendinle birlikteyken.” Doğaldır ki , kilise babalarının kararlı kafa yapısı, bu dolaylı ve son derece pratik yaklaşımın değerini ve inceliğini takdir edemezdi. Zaten tehlikeliydi de. Bu aynı zamanda, insan hayatının niçin kurban edilmesi, yani insandan daha büyük bir ideaya (ülküye) sunulması, adanması gerektiğini unutmuş bir medeniyetin hala en hayati, ancak en nazik sorunudur. Anlamlı bulduğu takdirde insanoğlu hayret verici, büyük şeyler yaşayabilir. Fakat buradaki güçlük, bu anlamı yaratabilmektir. Bu anlamın bir inanç olması gerekmektedir doğallıkla; fakat insanın bulduğu en ikna edici şeylerin, ucuz ve hazırlop şeyler olduğunu ve kendisini kişisel arzu ve korkularına karşı ikna edemeyeceğini görüyoruz.</p>

  <p><br /></p>

  <p>Bastırılan eğilimler, ya da benim verdiğim adla gölgeler, kesinlikle kötü olsaydı, hiç sorun çıkmazdı. Fakat gölge sadece biraz çapsız, ilkel, uyumsuz ve rahatsızlık vericidir; tümüyle kötü değildir. Hatta, bir bakıma insanoğlunun varoluşunu canlandırıp süsleyecek olan daha alt düzeydeki, çocukça ve ilkel özellikleri içermektedir, fakat gölgeler bu sonucu vermemiştir. Eğitimli insanlarımız, medeniyetimizin çiçekleri, köklerinden kopmuştur ve yeryüzüyle bağlantılarını kaybetmek üzeredir. Günümüzde hiç bir medeni ülke yoktur ki, alt düzeydeki halk tabakaları huzursuz ve muhalif olmasın. Bazı Avrupa ülkelerinde, bu durum üst tabakaların da başına gelmeye başlamıştır. Bu durum, psikolojik sorunlarımızın dev boyutlarda olduğunun bir göstergesidir. Kollektifliğin sadece kişilerin bir toplamı olması gibi, ortak sorunlar da kişisel sorunların bir toplamıdır. Bir grup insan, kendilerini üstün insanla özdeşleştirir ve aşağılara inemezler, bir başka grup ise daha alt tabakadan biri ile özdeşleşir ve yüzeye çıkmak isterler.</p>

  <p><br /></p>

  <p>Bu tür sorunlar hiç bir zaman yasayla veya kurnazlıkla çözülmez. Sadece genel bir tutum değişikliğiyle çözülebilir. Belirtilen değişiklik, propagandayla ve kitle toplantılarıyla veya şiddetle başlamaz. Bireylerdeki değişme ile başlar. Onların kişisel zevklerinin ve nefretlerinin, hayata bakışlarının ve değerlerinin değişim geçirmesiyle devam eder. İşte, sadece bu tür kişisel değişikliklerin birikimi, bizi kollektif çözüme ulaştırabilir.</p>

  <p><br /></p>

  <p>Eğitimli kişi, içindeki daha az nitelikli kişiyi bilinçdışına atmaya çalışır ve bunu yaparken onu isyana zorladığının farkına varmaz. Hastam bir keresinde, görevi “sol kanadı tümüyle boğmak “ olan bir müfreze görmüştü rüyasında. Rüyada, birisi, sol kanadın daima zayıf olduğunu belirtir, fakat askeri müfreze, işte bu yüzden sol kanadın tümüyle yokedilmesi gerektiğini söyler. Rüya, hastamın kendi alt kişiliğini nasıl ele aldığını, onunla nasıl başettiğini göstermektedir. Doğru yöntemin bu olmadığı açıktır. Tam tersine, “öze dönüş evi” rüyası ise, bu soruya doğru cevap olarak dinsel bir tutum sunar. Mandala bu özel noktanın genişletilmiş hali olarak görünmektedir. Görmüş olduğumuz gibi mandala, tarihsel olarak, tanrının doğasını felsefi açıdan açıklayabilmek amacıyla ya da tapınma sırasında veya Doğu’daki gibi yoga alıştırmalarında yantra olarak, tanrının tabiatını göze görünür hale getirmek amacıyla bir sembol vazifesi görmüştür. Bu ilahi halkanın tamlığı ve yeryüzünün dört ilkeyi veya unsuru veya psişik niteliği birleştiren(9) kare şekli, bütünlüğü ve tekliği ifade etmektedir. Bu suretle mandala “uzlaştırıcı sembol” olmanın gururunu taşır.(10) Tanrının insanla uzlaşması, İsa veya haç sembolüyle ifade edildiğine göre, hastanın dünya saatinin de aynı uzlaştırıcı öneme sahip olmasını bekleyebiliriz. Tarihsel analojilerin yolaçtığı önyargılara kapılıp, mandalanın merkezinde bir tanrı bulunacağını ummalıyız; orta kısım boştur. Hem de mandalayı tarihsel yöntemlere göre analiz ettiğimizde, tanrının bir daireyle ve tanrıçanın da bir kareyle sembolize edilmesi gerçeğine rağmen, tanrının oturduğu yerde kimse yoktur, “tanrıça” yerine ise “yeryüzü” ya da “ruh” diyebiliriz. Ancak, tarihten gelen önyargıya karşı çıkabilmek için, mandalada tanrının izine rastlamadığınız gerçeği üzerinde ısrarla durmalıyız (İlahi imgenin yerinin dörtlü tarafından işgal edildiği “öze dönüş evinde “ olduğu gibi.). Daha önce düşünülmüş bir görüşe arka çıkmak adına, böyle önemli bir gerçeği gözardı etme hakkımız olduğuna inanmıyorum. Bir rüya veya vizyon, olması gerektiğinden başka bir şey olamaz. Başka bir şeyi saklayan bir kılıf değildir. Arkasında başka bir motif bulunmayan doğal bir üründür. Herhangi bir etki altında kalmamış yüzlerce hastanın mandalalarını gördüm ve bu vakaların pek büyük çoğunluğunda aynı gerçekle karşılaştım: merkezi işgal eden bir tanrı asla yoktu. Bu mandalalarda kural olarak merkez üzerinde durulmaktadır. Fakat merkezde, çok değişik bir anlamın sembolünü buluruz : yıldız vardır, güneş, çiçek, kolları birbirine eşit bir haç, kıymetli bir taş, su veya şarapla doldurulmuş bir kase, kıvrılıp yatan bir yılan veya insan, fakat asla tanrı yoktur.</p>

  <p><br /></p>

  <p><span style="vertical-align: super; font-size: 12pt; line-height: 1.5em; text-indent: 1.7em;">9. Evans Wentz., The Tibetan Book of the Dead (1927)</span><br /></p>

  <p><sup><span style="font-size: 12pt; line-height: 1.5em; text-indent: 1.7em;">10. Jung, Psychological Types (1923)</span><br /></sup></p>

  <p><br /></p>

  <p>Bir ortaçağ kilisesinin gül penceresinde muzaffer İsa’yı gördüğümüzde, haklı olarak bunun Hristiyan kültünün merkezi öneme sahip sembolü olması gerektiğini varsayarız. Aynı zamanda, şu varsayımda da bulunmuş oluruz : Kökleri bir halkın Larihindc olan herhangi bir din, örneğin, o halkın geliştirdiği siyasi hükümetin şeklinde olduğu gibi, o halkın psikolojisinin bir ifadesidir. Eğer aynı yöntemi, rüyalarda veya vizyonlarda görülen veya -“aktif hayal etme, etkin imgelem” yöntemiyle geliştirilen çağdaş mandalaya uygularsak, mandalanın, “dinsel” demekten kaçınamayacağımız belirli bir tulumun ifadesi olduğu sonucuna varırız. Din, en yüksek ya da en güçlü noktasına ulaşmış bir ilişkidir, bu ilişki olumlu da olabilir, olumsuz da. İlişki hem gönüllü hem de gönülsüz olabilir, yani bilinçdışınızda oluşan bir değeri bilinçli olarak kabul edebilirsiniz. Sisteminizdeki en büyük güç olan o psikolojik gerçek tanrıdır, çünkü tanrı denen şey ezici üstünlükte bir psişik faktördür her zaman. Tanrı, ezici bir faktör olmaktan çıkar çıkmaz, sadece bir isim olarak kalır. Özü ölür ve gücü kaybolur. Eski tanrılar prestijlerini ve insan ruhu üzerindeki etkilerini niçin kaybetmiştir? Bunun nedeni Olimpos dağı tanrılarının sürelerini doldurmuş olmaları ve yeni bir gizemin başlamasıdır : tanrı, insan olmuştu.</p>

  <p><br /></p>

  <p>Eğer çağdaş mandaladan bir sonuç çıkaracaksak, önce yıldızlara, güneşlere, çiçeklere veya yılanlara tapıp tapmadıklarını sormalıyız insanlara. Bunu reddederler, ama aynı zamanda da, dünyalar, yıldızlar, haçlar ve bunlara benzer şeylerin kendi içlerindeki bir merkezi sembolize ettiğini ileri sürerler. Merkez ile ne kastettikleri sorulduğunda da kekeleyip şu ya da bu deneyimlerine göndermede bulunmaya çalışırlar; sözkonusu deneyimler, dünya saati vizyonunun kendisine kusursuz bir uyum hissi verdiğini söyleyen hastamın itirafına çok benzeyebilir. Diğer insanlar da şiddetli bir acı ve ıstırap anında benzer bir vizyonu kendilerinin de yaşadığını itiraf edeceklerdir. Daha başkaları için ise, uzun ve verimsiz üzüntüler sona erip, iç barışın hüküm sürmeye başladığı bir anın ya da şaşırtıcı bir rüyanın hatırlanmasıdır. Tüm bu insanların deneyimleri hakkında size söyledikleri şu şekilde özetlenebilir: Kendilerine gelmişlerdir, kendilerini kabul edebilmişlerdir, kendileriyle barışabilmişlerdir ve böylelikle kötü koşullarla ve olaylarla da barışık olmuşlardır. Bunun anlamı, önceleri şu ifadeyle kastedilene çok benzer: Tanrıyla barış yaptı, kendi isteğinden feda etti, tanrının isteğine boyun eğdi.</p>

  <p><br /></p>

  <p>Çağdaş bir mandala kendine özgü bir akıl durumunun istek dışı itiraf edilmesidir. Mandalada tanrı yoktur, bir tanrıya boyun eğme ya da onunla barış içinde olma da söz konusu değildir. Tanrının yerini, kişinin bütünlüğü almıştır.(11)</p>

  <p><br /></p>

  <p>İnsanoğlundan bahsedilirken, herkes kendi egosunun kişiliğini kasteder -yani, farkında olduğu kadarıyla kendi kişiliğini -ve başkalarından bahsedilirken de, onların kendisininkine çok benzeyen kişilik yapısına sahip olduklarını varsayar. Fakat, çağımızdaki araştırmalar , kişisel bilincin, sonsuz olarak genişlemesini sürdüren bilinçdışı psike üzerine kurulu ve onunla çevrilmiş olduğu gerçeğini ortaya koyduğu için, insanın kendi kendinin bilinci olduğu şeklindeki eski önyargıyı yeniden gözden geçirmemiz gerekmektedir. Bu, oldukça naif varsayımı, derhal şu kritik soru ile karşılamalıyız : Kimin bilinci? Kendi bilinci mi yoksa başkalarının kendisi hakkındaki bilinci mi? Gerçek şudur ki, gözümüzde canlandırdığımız kendi resmimizi, başkalarının kendi gözlerinde canlandırdıkları resmimizle barıştırıp uyuşturmak zor bir iştir. Haklı olan kimdir? Ya gerçek olan kişi kimdir? Daha ileri gidip, insanın ne kendi bildiği ne de başkalarının tanıdığı kimse olmadığı -varlığı henüz kanıtlanacak bilinmeyen birşey olduğu - gerçeğini de dikkate alırsak, kimlik sorunu daha da güçleşir. Aslına bakılırsa, psişik varlığın genişlemesini ve temel karakterini tanımlamak son derece olanaksızdır. Şimdi birinden sözederken, onun tanımlanamaz bütününü, yani sadece sembolik olarak ifade edilebilen ve tabu sayılan bütünlüğünü kastederiz. Ben, kişinin bütünlüğünü, diğer bir deyimle bilinçli ve bilinçdışı varlığının toplamından oluşan bütününü tanımlamak amacıyla “nefis, öz“ (self) terimini kullanıyorum.(12) Bu terimi Doğu felsefesine uygun olarak seçtim, Doğu felsefesi asırlar boyunca, tanrıların artık insan olmaktan vazgeçtikleri zamanlarda bile ortaya çıkmaya devam eden, bizim değindiğimiz bu soru üzerinde durmuştur.(13) üpanişad’ların* felsefesi, çok zaman önce tanrıların göreceliğini tanımış olan bir psikolojiyi içerir.(14) Bu felsefe, ateizm gibi aptal bir yanlışlıkla karıştırılmamalıdır. Dünya her zaman olduğu gibidir, fakat bilincimiz tuhaf değişimlerden geçmiştir. İlk olarak, uzak geçmişte (gerçi ilkel insanlar hala gözlenebilmektedir ) psişik hayatın asıl kısmı insan ve insandışı nesnelerden oluşuyordu: günümüz terimiyle söylersek yansıtılıyordu (projected). Tam bir yansıtma durumunda, bilinçlilik hemen hemen hiç bulunmaz. En fazlası, bir duyumlar yığınından başka bir şey olamaz. Yansıtmaların ortadan kaldırılmasıyla, yavaş yavaş bilinçli bilgi gelişti. Bilim, ne ilginçtir ki, astronomi yasalarının bulunmasıyla başlamıştır pratik olarak ve bu adım, dünyanın ruhlardan arındırılmasındaki ilk aşama olmuştur. Adımlar yavaş yavaş birbirini izledi. Zaten tanrılar, Antik çağlarda da dağlarla nehirlerden ve ağaçlarla hayvanlardan alınıp uzaklaştırılmıştı. Şimdiki bilimsel düzeyimiz, yansıtmaları tanınmayacak derecede azaltmıştır. Fakat hergünkü psikolojik hayatımız hala yansıtmalarla dolup taşmaktadır. Yansıtma örneklerine gazetelerde, kitaplarda, söylentilerde ve sıradan sosyal dedikodularda yaygın olarak rastlayabilirsiniz.Gerçek bilgilerimizdeki tüm boşluklar hala yansıtmayla kapatılmaktadır. Hala, başkalarının ne düşündüğünü veya onların gerçek karakterinin ne olduğunu bildiğimizden eminiz. Bazı insanların kendimizde olmayan tüm kötü özellikleri taşıdığına ya da doğal olarak bizde bulunmayan kötülükleri yaptıklarına inanırız. Bu yüzden, kendi gölgelerimizi çok utanmazca yansıtmama konusunda hala son derece dikkatli olmamız gerekmektedir; hala, yansıtılmış sanrılara (ilüzyonlara) boynumuza kadar batmış durumdayız. Sözkonusu yansıtmaları kaldırıp atacak kadar cesur birini gözünüzde canlandırırsanız, oldukça kalın gölgeye sahip bir bilinç bulursunuz. Böyle birisi kendisine yeni sorunlar ve çatışmalar yaratmıştır. Bu kişi, kendi kendisi için ciddi bir sorun oluşturmaktadır, çünkü onların şunu ya da bunu yaptığını, onların yanlış olduğunu ve onlarla mücadele edilmesi gerektiğini artık söyleyemeyecektir. “Öze dönüş evinde” yaşamaktadır. Böyle bir kişi bilir ki, dünyada yanlış olan ne varsa, kendi içindedir ve kendi gölgesiyle başetmeyi bir kez öğrenirse, o zaman dünya için gerçek bir şey yapmış olur. Günümüzün çözülmemiş dev boyutlu sosyal sorun<span style="font-size: 12pt; line-height: 1.5em; text-indent: 1.7em;">larının en azından çok küçük bir kısmını ortadan kaldırmayı başarır. Sözü edilen sorunlar hantaldır ve karşılıklı yansıtmalarla zehirlenmiştir. Kişi, kendisini bile göremezken, tüm hareketlerine bilinçsiz şekilde yansıttığı o karanlığı göremezken, nasıl olup da düzgün ve doğru görebilir?</span></p>

  <p><br /></p>

  <p><sup>11. Wilhelm ve Jung, The Secret of the Golden Flower (1931)</sup></p>

  <p><span style="font-size: 12pt; line-height: 1.5em; text-indent: 1.7em;"><sup>12. Jung, Psychological Types (1923)</sup></span></p>

  <p><sup>13. Hauer, "Symbole und Erfahrung des Selbstes in der Indo Arischen Mystik" Eranos Jahrbuch 1934</sup></p>

  <p><sup>* Upanişadlar Max Müller yay. haz. Okyanus Yayincilik</sup></p>

  <p><sup><span style="font-size: 12pt; line-height: 1.5em; text-indent: 1.7em;">14. Jung, Psychological Types (1923)</span><br /></sup></p>

  <p><br /></p>

  <p>Modern psikoloji, insanın gerçekte nelerden oluştuğu konusunu daha iyi anlamamızı sağlar. Tanrılar önceleri insanüstü güçlere ve güzelliklere sahip olarak karla kaplı dağların tepelerinde veya mağaraların karanlıklarında, ormanlarda ve denizlerde yaşıyordu. Daha sonraları , tek tanrıya indirgendiler ve derken o tanrı insan oldu. Fakat zamanımızda tanrılar sıradan bireyin kucağında toplanmış durumdadır ve her zamanki kadar güçlüdür ve şaşkınlık uyandırıcıdır, hem de sözde psişik işlevler denilen yeni kamuflajlarına rağmen. İnsan, psikeyi avucunun içinde tuttuğunu sanmakta, hatta onu bilimsel olarak incelemeyi hayal etmektedir. Fakat gerçekte bireyin kendisi annedir ve yapıcıdır, psişik öznedir ve hatta bilinçlilik düzeyidir. Psike, biiinçlilik sınırının o kadar uzağına gider ki, bilinç, okyanus ortasındaki bir ada gibi kalır. Ada dar ve küçükken, okyanus son derece geniş ve derindir, öyle ki alan sözkonusu olduğunda, tanrıların içeride mi yoksa dışarıda mı olduğu önemli değildir. Fakat dünyanın ruhani niteliğinden arındırılması - yansıtmaların kaldırılması - süreci şimdiye kadar olduğu gibi devam edecekse, ilahi ya da şeytani karakterli her şey ruha , bilinmeyen insanın içine dönmelidir. İlk önceleri maddeci hataların yapılması kaçınılmaz olacaktır. Tanrının tacı, galaksi sistemleri arasında bulunamayacağı için, buradan tanrının asla varolmadığı sonucu çıkarılabilirdi. İkinci kaçınılmaz hata psikolojizm olurdu : eğer tanrı bir şeyse, belirli motiflerden, korkudan, örneğin güç isteminden veya bastırılmış cinsellikten doğan bir sanrı (ilüzyon) olmalıdır. Bu savlar yeni değildir. Pagan idolleri yerlere fırlatan hristiyan misyonerler de benzer şeyler söylemişti. Fakat ilk misyonerler eski tanrılara savaş açmak suretiyle yeni bir tanrıya hizmet etmenin bilincinde olmalarına rağmen, çağdaş ikonoklastlar, eski değerleri kimin adına yıktıklarını bilmiyorlar. Nietzsche eski yazıtları kırarken çok bilinçli ve sorumlu davranmıştı, ancak ikinci bir şahıs olarak, bir tür öteki ben (alter ego) olarak yeniden canlandırdığı ve Zerdüşt Böyle Buyurdu <span style="font-size: 12pt; line-height: 1.5em; text-indent: 1.7em;">adlı büyük trajedisinde kendisiyle sık sık özdeşleştirdiği Zerdüşt’le garip şekilde kendini destekleme ihtiyacını duymuştu. Nietzsche ateist değildi, ama tanrısı ölmüştü. Sonuçta Nietzsche ikiye bölündü ve diğer beni, “Zerdüşt”veya bazen de “Dionisos” diye adlandırmak zorunluğunu duydu. Ölümcül hastalığı sırasında, mektuplarına “Zagreus”, yani Trakyalıların kolları olmayan Dionisos’u, adıyla imzalıyordu. Zerdüşt’ün trajedisi şudur : tanrısı öldüğü için, Nietzsche kendisi tanrı olmuştu; ve bunun oluş nedeni de onun ateist olmamasıydı. Olumsuz bir inanca razı olamayacak derecede olumlu bir yapıya sahipti. Böyle birinin, tanrının ölmüş olduğunu söylemesi tehlikelidir. Zira, ego, kişiliğin bütünlüğü olan Öz ile birleşerek “şişer.”(inflated).( 15) Tanrı fikri önemli, hatta ezici bir psişik yoğunluğu temsil ettiği için, böyle özerk bir yoğunluğun non-ego (ego olmayan), hatta tümüyle farklı veya insanüstü bir varlık, “totaliter-aliter” olduğuna inanmak bir bakıma daha güvenlidir. Böyle bir inançla karşılaşan kişi küçüklüğünü hissedecektir, tam da kendi ölçüleri kadar olduğunu hissedecektir. Fakat “tremendum”un öldüğünü açıklarsa, bir zamanlar, tanrı kadar büyük bir varlıkta bulunan bu yoğun enerjinin nereye kaybolup gittiğini derhal bulması gerekecektir. Bu enerji, başka bir ad altında tekrar ortaya çıkabilir, kendine “Wotan” veya “Devlet” adını verebilir veya insanların tıpkı daha önce tanrıyla ilişkilerinde olduğu gibi, inandıkları, umdukları ve bekledikleri ve hatta ateizm de dahil olmak üzere sonu -izm ile biten bir ad alabilir. Eğer yeni bir ad altında gizlenerek çıkmazsa, ölüm bildirileri verebilecek birinin kafa yapısıyla kesinlikle geri gelecektir. Burada çok büyük bir enerji sözkonusu olduğu için, bunun sonucunda da kişiliğin bölünüşü (duygusal kopukluk- dissociation) şeklinde eşit önemde bir psikolojik rahatsızlık ortaya çıkacaktır. Duygusal kopukluk, ikili veya çoklu kişilikler doğurabilir. Bu durum, sanki tek kişinin artık toplam enerji miktarını taşıyamayıp da, şimdiye kadar işlevsel birimler olan kişilik parçalarının aniden ayrılmasına ve özerk kişilik olmanın gururunu ve önemini üstlenmesine benzer.</span></p>

  <p><br /></p>

  <p><sup>15. Jung, Two Essays (1928)</sup></p>

  <p><br /></p>

  <p>Nietzsche kadar dindar ve duyarlı kişilikler çok fazla olmadığı için, insanlığın geri kalan kısmı kendini mutlu saymalı. Eğer sıradan kişiler tanrı fikrini kaybederlerse bir şey olmaz -en azından hemen ve kişisel bazda. Fakat, sosyal açıdan bakıldığında, kitleler salgın halinde akıl hastalıkları geçirmeye başlar. Şimdilerde bu salgınlardan oldukça çok sayıda görüyoruz.</p>

  <p><br /></p>

  <p>Mandalanın ifade ettiği deneyim, ilahi imgeyi artık yansıta-mayan kişilere özgüdür. Bu kişiler, gerçek bir şişme ve kişilik bölünmesi tehlikesi içindedirler. Mandaladaki yuvarlak veya kare çevreler, çitler, bu nedenle, bir patlamayı ya da kopmayı önlemek amacıyla koruyucu duvarlar veya vas hemeticum örmeye yarayan sihirli araçlardır. Böylelikle mandala, kişinin salt kendisi üzerinde yoğunlaşmasını söyler ve destekler. Bu durum egomerkezlilik dışında herşeydir. Tersine, şişmeden ve duygusal kopukluktan kaçınmak amacıyla çok gerek duyulan kendini (nefsi) kontrol mekanizmasıdır.</p>

  <p><br /></p>

  <p>Görmüş olduğumuz gibi çit, aynı zamanda Yunancada témenos denen bir tapınağın veya herhangi bir ücra kutsal yerin çevresi anlamını taşır. Bu bağlamda daire, dışarıdakilerle karıştırılmaması gereken içe dönük bir süreci korur veya izole eder. Bu suretle mandala, önceleri somut gerçekler olan arkaik yöntemleri ve araçları sembolik olarak tekrarlamaktadır. Daha önce de belirttiğim gibi, temenos’ta yerleşik bulunan tanrıydı. Fakat, nasıl kullanılan semboller, örneğin yıldızlar, haçlar, küreler ve benzerleri tanrıyı değil de, insan kişiliğinin en önemli kısmını oluşturuyorsa, mandalanın tutsağı veya iyi korunan sakini tanrı değildi. Neredeyse denebilir ki, mandalada tutsak veya koruma altında bulunan, insanın kendisi, ya da en azından en derindeki ruhuydu. Çağdaş mandalalar, ortasında genellikle tanrı bulunan eski sihirli halkalarla öylesine şaşırtıcı paralellikler taşımaktadır ki, modern mandalada insanın - tüm insanın-tanrının yerini aldığı açıkça ortadadır.</p>

  <p><br /></p>

  <p>Burada dikkate değer nokta, bu yer değiştirmenin, doğal ve kendiliğinden ve temelde her zaman bilinçdışı düzeyde meydana geldiğidir. Eğer tanrı fikrinin (idesinin) artık özerk bir varlık olarak yansıtılmadığı bir durumda neler olabileceğini bilmek isterseniz, bilinçdışı aklın cevabı şu olur : Bilinçdışı, tanrı yerine in loco dei, yeni bir insan fikri (idesi) yaratır; bu insan tanrılaştırılmıştır veya ilahidir, tutsaktır, gizlenmiştir, korunmaktadır, genellikle insanlıktan arındırılmıştır ve soyut sembollerle ifade edilmektedir. Kullanılan semboller ise, hastamın dünya saat örneğinde olduğu gibi, çoğunlukla ortaçağın mikrokozmoz ve makrokozmoz kavramlarını çağrıştırmaktadır.</p>

  <p><br /></p>

  <p>Diğer bir dikkate değer nokta da, mandalaya ulaşmak için geçilen süreçlerin pek çoğu ve mandalanın kendisi , ortaçağ spekülasyonlarının bir doğrulaması gibi gözükmektedir. Sanki insanlar Filozof taşı, aqua permanens, ilahi su, yuvarlaklık, kare şekli, dört renk v.b. konularına ilişkin yazıları okumuş gibidirler. Oysa, simya felsefesinin ve onun muğlak semboliz minin yanından bile geçmemişlerdir.</p>

  <p><br /></p>

  <p>Bu tür gerçeklerin doğru dürüst bir değerlendirmesini yapmak kolay değildir. Eğer birisinin baş uğraşısı açıkça ve büyük ölçüde ortaçağ sembolizmiyle paralellik kurmak ise, bu tutum, arkaik düşünme tarzına geri dönmek olarak görülebilir. Fakat arkaik tavırlara dönüş sözkonusu ise, sonuç, kötü bir uyarlama ve buna paralel bir verimsizlik olur. Ancak, bu tür gelişmelerin sonucu hiç de böyle olmamıştır. Tersine, nevrotik ve bölünmüş kişilikler büyük ölçüde iyileşmiş ve insanların tüm karakteri daha iyi yönde değişmiştir. Davranış uyarlamaları oldukça iyi olmuş ve herhangi bir şekilde zarar görmemiştir. Bu nedenlerden dolayı, ben bu sembolizm olgusunu, erken ortaçağda ve hatta daha da önceleri, hristiyanlığın ilk dönemlerinde başlamış olan bir psikolojik sürecin devamı olarak görme eğilimindeyim. Temel sembollerin birinci yüzyılda varolduğuna ilişkin belgeye dayalı kanıtlar var elimizde. Kleopatra’ya ilahi sanatı öğreten başrahip Komaris’in Yunanca kitabından sözediyorum.(lö) Bu metin şüpheye yer bırakmayacak şekilde pagandır ve Mısır kökenlidir. Ayrıca, üçüncü yüzyılda yaşamış bir gnostik olan Zosimos’un mistik metinleri de bulunmaktadır.(17) Ancak, sembolizmin aslı açık bir şekilde pagan olmasına ve Corpus Hermeticum felsefesiyle yakından ilişkili olmasına rağmen, bu metinlerde yahudiliğin ve hristiyanlığın etkileri farkedilmektedir.(18)</p>

  <p><br /></p>

  <p><sup>16-17. Berthelot, Coll, Anciens Alchemistes Grecs, IV, XX. ; F.Sherwood Taylor, “A Survey of Greek Alchemy” Journal of Hellenist. Stud. L.; J.Hammer Jensen, Die aIteste Alchemie (1921)</sup></p>

  <p><br /></p>

  <p>Mandalaya ilişkin sembolizmin pagan kaynaklarla olan bu yakın akrabalığı, açık bir şekilde çağdaş olan psikolojik olguları tuhaf bir konuma sokmaktadır. Sözkonusu psikolojik olgular, doğrudan gelenekten destek almaksızın, gnostik düşünce eğilimini devam ettirir görünüyorlar. Eğer her dinin, belirli bir baskın psikolojik durumun kendiliğinden, ihtiyari ifadesi olduğunu varsayarken yanılmıyorsam, öyleyse hristiyanlık da, bizim çağımızın başlangıcında baskın olan ve onu izleyen pek çok yüzyıllar boyunca geçerliğini koruyan bir durumun formüle edilip açıklanmasıydı. Fakat hristiyanlık, o zaman baskın olan görüş kadar dini açıklamalar yapabilen diğer durumların varlığını da dışlamıyordu. Hristiyanlık, bütün bildiğimize göre, neredeyse hristiyan öncesine eşit başka bir durum olan Gnostizme karşı, bir süre için yaşama savaşı vermişti. Gnostizm tümüyle dışlanmış ve kalıntıları da öylesine ezilmişti ki, onun iç anlamını ortaya çıkarabilmek özel bir çaba gerektirmektedir. Sembollerimizin tarihsel kökenleri, ortaçağın ötesine uzanıyorsa, kesinlikle Gnostizm döneminde bulunacaktır.</p>

  <p><br /></p>

  <p>Kabul etmeliyim ki, daha önceleri baskılanıp bilinçten atılan bir psikolojik durumun, atılma işlemine temel oluşturan görüşler çökmeye başladığı zaman tekrar otorite kurması tümüyle mantıksız olmazdı. Gnostik düşünce baskıya uğramasına rağmen, simya kılıfı altında ortaçağ boyunca devam etmiştir. Şurası da iyi bilinen bir gerçektir ki, simya, birbirinden ayrılmaz iki kısımdan oluşmuştur - bir tarafta, kimyasal araştırma ve diğer tarafta da “teori” veya “felsefe”. Birinci yüzyıla ait sözde Demokritos yazılarının da gösterdiği gibi, miladın başlarında her iki kısım da birlikte bulunuyordu. Leyden papirüslerinde ve üçüncü yüzyıl Zosimis yazılarında da böyleydi. Antik çağ simyacılarının dinsel ve felsefi görüşleri de açıkça gnostikti. Daha sonraki görüşler ise tuhaf, belirsiz bir fikir etrafında toplanmış görünmektedir. Bu görüşler belki de şu şekilde toparlanabilir: Başlangıçtaki kaotik sulara yol açan anima mundi, yani demurg ya da ilahi ruh, maddede gizli (potansiyel) durumda kalmaya devam etmiş ve ilk kaotik koşullar da onunla birlikte kalmıştır. Felsefeciler ya da kendilerine verdikleri adla “aklın oğulları”, meşhur prima materia’larının (ilk madde), ruha hamile olan özgün kaosun bir kısmı olduğunu kabul ettiler. “Ruh” kelimesinden anladıkları, yarı-maddesel bir havaydı, yani, aynı zamanda “uçucu - volatile” dedikleri ve kimyasal olarak oksitlerle ve diğer eriyebilir bileşiklerle tanımladıkları bir tür “kolayca farkedilmez beden”. Ruha, Merkür dediler; Merkür kimyasal olarak civaydı, felsefe açısından ise vahiy tanrısı olan Hermes’ti ve Hermes Trisme-gistos olarak da simyanın başotoritesiydi. Felsefecilerin niyeti, özgün ilahi ruhu kaostan elde etmekti, bu çıkacak öze hayat suyu, quinta essentia, aqua permanens veya tinctura diyorlardı. Tanınmış bir simyacı olan Johannes de Rupescissa (1378), özün özüne “le ciel humain”, insan gökyüzü veya cenneti diyordu(19). Ona göre, bu öz, mavi bir sıvıdır ve gökyüzü gibi bozulamaz bir özellik taşır. Özün özü, gökyüzü rengindedir; “et notre soleil l’a orne, tout ainsi que le soleil orne le ciel.” Güneş, altının bir mecazıdır. Rupescissa, “Iceluy Soleil est vray or.” demekte ve şöyle sürdürmektedir:”Ces deux choses conjointes ensemble, influent en nous .....les conditi<span style="font-size: 12pt; line-height: 1.5em; text-indent: 1.7em;">ons du Ciel des cieux, et du Soleil celeste.” Açıkça görüldüğü gibi, özün özünün, mavi gökyüzünün ve oradaki altından güneşin, cennet imgesini ve içimizdeki cennet güneşi imgesini verdiğini düşünmektedir. Bu imge, mavilerden ve altın renklerden oluşmuş bir mikrokozmozdur(20) ve anladığıma göre de , Guillaume’un ilahi vizyonuyla doğrudan paralellikler taşımaktadır. Ancak, burada renkler tersine çevrilmiştir; Rupescissa’da disk altın renginde ve cennet mavidir. Bu yüzden benim hastam, benzer bir düzenleme gösterdiği için, daha çok simyacıların tarafında gözükmektedir.</span></p>

  <p><br /></p>

  <p><sup>18. Scott, Hermética (1924)</sup></p>

  <p><span style="font-size: 12pt; line-height: 1.5em; text-indent: 1.7em;"><sup>19. J. de Rupescissa, La Vertu</sup></span></p>

  <p><sup>20. Berthelot , La Chimie au Moyen Age, I, 111</sup></p>

  <p><br /></p>

  <p><span style="font-size: 12pt; line-height: 1.5em; text-indent: 1.7em;">Mucize sıvı, gökyüzü veya cennet olarak adlandırılan ilahi su, herhalde Tekvin 1.6’daki “gökler üstü sular”a göndermede bulunmaktadır. Bu su, işlevsel açıdan bir tür vaftiz suyu olarak düşünülmüştür, kilisenin yaratıcı ve değiştirici özellik taşıyan kutsal suyu gibi. Katolik kilisesi hala Paskalya’dan</span> <span style="font-size: 12pt; line-height: 1.5em; text-indent: 1.7em;">önce, benedictio fontis (kutsal su) töreni yapmaktadır. Söz-konusu tören, descensus spiritus sancti in aquam’in (Yüce Ruh’un suya inişi) tekrarından oluşur. Bu suretle sıradan bir su, kişiyi değiştirme ve ona ruhsal olarak yeniden doğma olanağı veren ilahi özellik kazanır. Bu ,tam da simyacıların ilahi su fikrine eşittir ve simyanın aqua permanens’ini (değişmez suyunu) , benedictio fontis töreni sırasında elde etmek hiç de zor olmazdı; ancak ilahi suyun pagan kökenli ve daha eski olması nedeniyle bu mümkün değildir. Mucize suya, birinci yüzyıla ait ilk Yunan simya kaynaklarında rastlarız. Dahası, physis’e giren descensus spiritus, gnostik bir efsanedir ve Mani dinine en fazla etkiyi yapmıştır. Ve olasılıkla da Mani dininin etkileri yoluyla latin simyasını oluşturan başlıca fikirlerden biri haline gelmiştir. Felsefecilerin niyeti, kimyasal açıdan kusurlu maddeyi, her derde deva olan veya hayat iksiri sayılan altına dönüştürmek, ama felsefi ya da mistik açıdan da ilahi hermaphroditus’a yani ikinci Adem’e , yeniden doğan bozulamaz ve kutsanmış bedene veya lumen luminum’a , yani insan aklının aydın durumuna veya sapient’e dönüştürmekti. Richard Wilhelm’le birlikte gösterdiğim gibi, Çin simyası da aynı görüşü savunmuştur, yani opus magnum’un hedefinin “elmas beden” yaratmak olduğunu belirtmiştir.</span><br /></p>

  <p><br /></p>

  <p>Bütün bu ayrıntılara girmemin amacı, psikolojik gözlemlerimi tarihsel çerçevelerine oturtmaktır. Tarihle bağ kurulmadığı takdirde, bu gözlemler havada asılı kalır, salt bir meraktan öteye gitmezdi. Daha önce de işaret ettiğim gibi, modern sembolizmin eski teori ve inançlarla bağlantısı, olağan dolaylı ya da dolaysız gelenekler tarafından gerçekleştirilmemiştir, hatta sıklıkla kuşkulanıldığı gibi gizli bir gelenek tarafından da kurulmamıştır. (21) En dikkatli bir araştırma bile, hastalarımın bu tür fikirler içeren kitapları ya da diğer kaynakları bilme olasılığının bulunmadığını göstermiştir. Öyle görünüyor ki, hastalarımın bilinçdışı aklı, son iki bin yıl içinde arasıra kendini gösteren aynı düşünce çizgisinde ilerlemiştir. Böyle bir süreklilik, sadece belirli bir bilinçdışı koşulun biyolojik kalıtım yoluyla aktarıldığını varsaydığımız takdirde olanaklıdır. Bu varsayımla, temsil etme yönünde bir kalıtımı kastetmiyorum doğal olarak, aksi halde bunun kanıtlanması, olanaksız değilse bile, çok güç olurdu. Kalıtımla geçtiğini belirttiğim özelliğin , aynı ya da en azından benzer fikirleri yeniden yaratma olasılığı gibi bir şey olduğunu sanıyorum. Bu olasılığa, “zihnin önkoşulu ve beyinsel işlevin bir özelliği(22) anlamına gelen “arketip” adını verdim.</p>

  <p><br /></p>

  <p><sup>21. A.E.Waite, The Secret Tradition in Alchemy (1926)</sup></p>

  <p><br /></p>

  <p>Belirtilen tarihsel paralelliklerin ışığında mandala, ya şimdiye kadar bedende gizli ve uykuda durup da şimdi çıkarılıp yeniden canlandırılan ilahi varlığı sembolize etmekte, ya da insanın, ilahi varlığa dönüşümünün gerçekleştiği odayı veya aracı sembolize etmektedir.</p>

  <p><br /></p>

  <p>Bu şekildeki formüle benzer açıklamaların, kişiye çılgın metafizik spekülasyonları hatırlattığını biliyorum. Üzgünüm, fakat insan aklı işte bunu üretmektedir ve her zaman da üretmiştir. Bu gerçekler olmadan da ilerleyebileceğini ileri süren bir psikoloji, bunları yapay olarak dışarıda tutmak zorundadır. Bu tür bir felsefe bence önyargılıdır ve bu, ampirik açıdan kabul edilemez bir durumdur. Belki de şunu vurgulamalıyım , metafizik gerçekleri böyle formüller vasıtasıyla belirlemeyiz. Sözkonusu formül benzeri açıklamalar, akim böyle işlediğine ilişkin bir ifadeden başka bir şey değildir. Ve şurası da bir gerçektir ki, hastam, mandala vizyonundan sonra kendini çok daha iyi hissetmiştir. Eğer, mandalanın çözüme kavuşturduğu sorunu anlarsanız, hastanın niçin böyle bir “mükemmel uyum” duygusuna kapıldığını da anlamış olursunuz.</p>

  <p><br /></p>

  <p>Eğer mümkün olsaydı, mandala kadar uzak ve muğlak bir deneyimin olası sonuçlarına ilişkin tüm spekülasyonları yoketmekte bir dakika tereddüt etmezdim. Fakat, bu tür bir deneyim, bana göre ne muğlak ne de uzaktır. Tersine, mesleğimde hemen her gün yaptığım bir şeydir. Yaşamaya isteklilerse deneyimlerini ciddiye almaları gereken oldukça fazla sayıda insan tanıyorum. Seçenekleri ya şeytan, ya da derin denizlerdir. Şeytan, mandala ya da ona eşdeğer bir şey, derin deniz ise nevrozlarıdır. Şeytanın en azından biraz kahramanlık yönü vardır, fakat deniz, ruhsal ölüm demektir. İyi niyetli akılcı, benim şeytanı iblis (Baalzebub) ile kovduğumu ve dürüst bir nevroz yerine de dini inanç aldatmacası koyduğumu</p>
</body>
</html>
