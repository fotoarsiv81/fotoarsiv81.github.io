<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Saray_Gunlugum-5.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="Saray_Gunlugum-5.html" xml:lang="tr-TR">
    <div class="Basic-Text-Frame">
      <p class="x0-PERDE-E"></p>

      <p class="x1-baslik-E" id="toc_marker-6">A) ENDERUNLU OLANLAR</p>

      <p class="alinti-E"><span class="italik-E" xml:lang="tr-TR">Osmanlı sarayının ikinci kısmına Enderun</span> <span class="italik-E" xml:lang="tr-TR">adı verilir. Enderun saray içinde büyük bir teşkilattır. II. Mahmud</span><span class="italik-E" xml:lang="tr-TR">’un hatıralarını anlatan Letaif-i Enderun, bu teşkilatın yapısı ve</span> <span class="italik-E" xml:lang="tr-TR">idaresi hakkında çok önemli bilgiler içerir.</span></p>

      <p class="alinti-E"><span class="italik-E" xml:lang="tr-TR">Enderun’a girebilmek, bir</span> <span class="italik-E" xml:lang="tr-TR">şeref meselesiydi. İlk dönemlerde devşirme usulü ile yetiştirilmek üzere Galatasarayı</span><span class="italik-E" xml:lang="tr-TR">, Eski Saray (Bayezid’de), İbrahim Paşa Sarayı (Sultanahmed’de), İskender</span> <span class="italik-E" xml:lang="tr-TR">Çelebi Sarayı (Küçükçekmece’de) ve Edirne Sarayına alınan Hıristiyan çocuklarından</span> <span class="italik-E" xml:lang="tr-TR">kabiliyetli görünenler Enderun’a alınırdı. Sonraları bu mekteplere Türk ve</span> <span class="italik-E" xml:lang="tr-TR">Müslüman çocukları da alınır olmuşlardı. Padişahlar ve yüksek rütbeli vezirlerin</span> <span class="italik-E" xml:lang="tr-TR">kabiliyet gördükleri bir çocuğu, doğrudan Enderun’a aldıkları da olurdu</span><span class="italik-E" xml:lang="tr-TR">.</span></p>

      <p class="alinti-E"><span class="italik-E" xml:lang="tr-TR">Enderun Mektebi devletin kudretini korumaya kabiliyetli mülkî ve idarî kadronun</span> <span class="italik-E" xml:lang="tr-TR">yetiştirilmesi için II. Murad tarafından kuruldu. Fatih Sultan Mehmed’den</span> <span class="italik-E" xml:lang="tr-TR">itibaren merkezi önemini artıran Enderun Mektebi, gelişimi tamamlandığında bir meşkhane</span><span class="italik-E" xml:lang="tr-TR">, büyük bir cami, hamam, kütüphane (III. Ahmed Kütüphanesi), hastane, ok</span> <span class="italik-E" xml:lang="tr-TR">ve cirid talim sahası olan büyük bir külliye şeklini almıştı</span><span class="italik-E" xml:lang="tr-TR">.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-3" id="footnote-288-3-backlink">3</a></span></p>

      <p class="alinti-E"><span class="italik-E" xml:lang="tr-TR">Saray mekteplerinin sağlam bir maarif siyaseti vardı. Bu siyaset</span> <span class="italik-E" xml:lang="tr-TR">devşirme suretiyle toplanan Hristiyan çocuklarını tamamıyla Türkleştirmek ve Müslümanlaştırmak üzerine</span> <span class="italik-E" xml:lang="tr-TR">kurulmuştu. Türk dili ve kültürünün etkisini sağlamak için edebiyat derslerine</span> <span class="italik-E" xml:lang="tr-TR">ve Osmanlı Türkçesinde önemli yeri olan Arapça ve Farsçaya önem</span> <span class="italik-E" xml:lang="tr-TR">verilirdi. Divan şairlerinin birçoğu Saray mekteplerinde yetişiyordu. Türkçe yazı çeşitlerini</span><span class="italik-E" xml:lang="tr-TR">, güzel yazıyı, millî musikinin usûl ve kaidelerini öğretmek de Türkleştirme</span> <span class="italik-E" xml:lang="tr-TR">siyasetini sağlayan tedbirlerdendi.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-4" id="footnote-288-4-backlink">4</a></span></p>

      <p class="alinti-E"><span class="italik-E" xml:lang="tr-TR">Enderun sayesinde “Saray ve hükümet birbirini</span> <span class="italik-E" xml:lang="tr-TR">tamamlayan bir bütün teşkil etmekte, Padişahın sarayı içinde Enderun’daki</span> <span class="italik-E" xml:lang="tr-TR">hizmetlerle, kapısındaki hükümet hizmetleri aynı mahiyette telakki olunmakta ve hükümet</span> <span class="italik-E" xml:lang="tr-TR">makamlarına saray hizmetlerinde bulunan kimseler getirilmekteydi.”</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-5" id="footnote-288-5-backlink">5</a></span></p>

      <p class="alinti-E"><span class="italik-E" xml:lang="tr-TR">Enderun teşkilatı sayesinde</span> <span class="italik-E" xml:lang="tr-TR">Osmanlıda, hükümet, eyaletler idaresi ve ordu, doğrudan doğruya padişahın şahsına</span> <span class="italik-E" xml:lang="tr-TR">bağlı bir bütün halinde teşkilatlandırılmış ve bu mekanizmada siyasî otoriteyi</span> <span class="italik-E" xml:lang="tr-TR">temsil edenler doğrudan padişaha bağlı kullar arasından seçilme imkânı doğmuştur</span><span class="italik-E" xml:lang="tr-TR">. Osmanlı devlet yönetiminin ciddiyetini anlamış ve ona göre bir eğitim</span> <span class="italik-E" xml:lang="tr-TR">sistemi kurmuştu.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-6" id="footnote-288-6-backlink">6</a></span></p>

      <p class="alinti-E"><span class="italik-E" xml:lang="tr-TR">Her büyük medeniyetin temelinde kendi büyüklüğüne eş</span> <span class="italik-E" xml:lang="tr-TR">bir eğitim hamlesi yatar. Osmanlı medeniyeti, daha Orhan Bey’in</span> <span class="italik-E" xml:lang="tr-TR">zamanında kardeşi Alaaddin Bey’in kurduğu eğitim sistemi ve Çelebi</span> <span class="italik-E" xml:lang="tr-TR">Mehmed döneminde temelleri atılan medreseler üzerine kurulmuştu. Enderun ise bu</span> <span class="italik-E" xml:lang="tr-TR">eğitimin saray geleneği ile bütünleşerek hayata yansıyan yüzünü ifade ediyordu</span><span class="italik-E" xml:lang="tr-TR">. Enderun’da verilen özel eğitim sayesinde devletin sivil memurları, asker</span> <span class="italik-E" xml:lang="tr-TR">paşaları, yeniçeri ağası, sadrazamı, defterdarı kubbe veziri, divan şairleri, tarihçileri</span><span class="italik-E" xml:lang="tr-TR">, hattatları, beylerbeyleri ve valileri ortak bir tarih ve devlet şuuru</span> <span class="italik-E" xml:lang="tr-TR">ile yetiştirilmişti.</span></p>

      <p class="alinti-E"><span class="italik-E" xml:lang="tr-TR">Enderun Mektebinde ilk esaslı değişiklik II. Mahmud zamanında</span> <span class="italik-E" xml:lang="tr-TR">(1808-1839) yaşandı. 1838 yılında Mabeyn-i Hümayun Müşirliği kurulduktan sonra</span> <span class="italik-E" xml:lang="tr-TR">Enderun hizmetleri zamanla “Mabeyn Nazırları” na devredildi. Enderun hizmetlilerinin gelişme</span> <span class="italik-E" xml:lang="tr-TR">imkanları kalmadı. Ayrıca Hırka-i saadet ve Hazine-i Hümayun</span> <span class="italik-E" xml:lang="tr-TR">görevleri Hazine Kethüdasına bırakıldı. II. Abdülhamid döneminde önemini bütünüyle kaybeden</span> <span class="italik-E" xml:lang="tr-TR">kurum, meşrutiyet sonrasında 1 Temmuz 1909 tarihli bir kararname ile</span> <span class="italik-E" xml:lang="tr-TR">lağv edildi.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-7" id="footnote-288-7-backlink">7</a></span></p>

      <p class="x2-baslik-E" id="toc_marker-6-1">1. Enderun’un Odaları</p>

      <p class="alinti-E"><span class="italik-E" xml:lang="tr-TR">Enderun’</span><span class="italik-E" xml:lang="tr-TR">da idarî taksimat üç oda halinde planlanmıştı. Bunlara Oda-i</span> <span class="italik-E" xml:lang="tr-TR">selase veya Seferli, Kilerli ve Hazine odaları denirdi. Bu üç</span> <span class="italik-E" xml:lang="tr-TR">odanın üzerinde Hasoda bulunurdu.</span></p>

      <p class="alinti-E"><span class="italik-E" xml:lang="tr-TR">Seferli Odası mensupları savaş eğitiminden ayrı</span> <span class="italik-E" xml:lang="tr-TR">olarak, hükümdarın çamaşırlarının yıkanması ve muhafazası ile görevliydi. Seferli Koğuşu</span> <span class="italik-E" xml:lang="tr-TR">zamanla bir sanat mektebi haline getirilmişti. Musikişinaslar, hanendeler, kemankeşler, pehlivanlar,</span> <span class="italik-E" xml:lang="tr-TR">berberler, hamamcılar, tellaklar bu odadan yetişirdi. Soytarılar olarak bilinen dilsiz</span> <span class="italik-E" xml:lang="tr-TR">ve cüceler de bu odada bulunmaktaydı. Ayrıca âlim, şair, musikişinas</span> <span class="italik-E" xml:lang="tr-TR">bir hayli kimse bu ocakta eğitimini tamamlardı.</span></p>

      <p class="alinti-E"><span class="italik-E" xml:lang="tr-TR">Kiler Odası’na</span> <span class="italik-E" xml:lang="tr-TR">alınan talebeler okuyup yazmak ve diğer ilim ve fenleri öğrenmekten</span> <span class="italik-E" xml:lang="tr-TR">başka padişaha ait çeşitli yemekleri pişirmek, sofra kurmak, salata yapmak,</span> <span class="italik-E" xml:lang="tr-TR">kahve pişirmek ve çeşitli şurup ve reçelleri hazırlamakla da görevliydiler.</span> <span class="italik-E" xml:lang="tr-TR">Bütün bu işler lalaları ve eskileri tarafından talebelere büyük bir</span> <span class="italik-E" xml:lang="tr-TR">dikkatle öğretilirdi.</span></p>

      <p class="alinti-E"><span class="italik-E" xml:lang="tr-TR">Hazine Odası, sarayın maddî ve manevî varlıklarını muhafaza</span> <span class="italik-E" xml:lang="tr-TR">etmekle görevli ağaların mensup olduğu odaya verilen isimdi. Yusuf aleyhisselamın</span> <span class="italik-E" xml:lang="tr-TR">sarığı, İmam-ı Azam’ın tacı gibi maneviyat büyüklerinin eşyaları,</span> <span class="italik-E" xml:lang="tr-TR">Portekiz, Japonya, Sevr gbi dünyanın önemli merkezlerinde üretilen porselen parçaları,</span> <span class="italik-E" xml:lang="tr-TR">Bodrum hazinesi, kevkeb-i dürrî, şebçirağ gibi meşhur elmas parçalar,</span> <span class="italik-E" xml:lang="tr-TR">billur, sedef, fildişi, Necef, abanoz kaşıklar, her biri diğerinden daha</span> <span class="italik-E" xml:lang="tr-TR">değerli, kâseler, maşrabalar, mataralar, hokkalar, bıçaklar, hançerler, sofralar, şamdanlar cübbeler,</span> <span class="italik-E" xml:lang="tr-TR">perdeler, yastıklar, fistanlar, kuşaklar, başlıklar, seccadeler, kaftanlar, ibrikler, tombaklar, tahtlar,</span> <span class="italik-E" xml:lang="tr-TR">beşikler, çekmece ve aynalar vs. daha birçok özel eşyanın saklanması</span> <span class="italik-E" xml:lang="tr-TR">ve bakımı bu oda mensuplarının görevleri arasındaydı.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-8" id="footnote-288-8-backlink">8</a></span></p>

      <p class="alinti-E"><span class="italik-E" xml:lang="tr-TR">Hasoda, Enderun</span> <span class="italik-E" xml:lang="tr-TR">Mektebi odalarının en yüksek kademesini teşkil etmekle kalmaz, aynı zamanda</span> <span class="italik-E" xml:lang="tr-TR">da eğitim ve öğretimin en yüksek kısmını teşkil ederdi. Hasoda</span> <span class="italik-E" xml:lang="tr-TR">üzerine aldığı bu eğitimi, uygulamaya dayalı olarak yapmaya çalışırdı. Diğer</span> <span class="italik-E" xml:lang="tr-TR">odaların şakirt sayısı zamanla değişse de Hasodalı sayısında bir değişme</span> <span class="italik-E" xml:lang="tr-TR">olmazdı.</span></p>

      <p class="alinti-E"><span class="italik-E" xml:lang="tr-TR">Silahtar ağa, rikabdar ağa, çuhadar ağa ve sair rütbeliler</span> <span class="italik-E" xml:lang="tr-TR">ile toplam sayıları 40’a ulaşırdı. Her zaman şanları yüce</span> <span class="italik-E" xml:lang="tr-TR">olduğu gibi özellikle Hırka-i saadet hizmetiyle müşerref olmaları onlar</span> <span class="italik-E" xml:lang="tr-TR">için övünç kaynağıydı. Bu yüzden herkesin gözü onların üzerinde olurdu.</span></p>

      <p class="alinti-E"><span class="italik-E" xml:lang="tr-TR">Odaların her biri birinci derecede bir “odabaşına, ikinci derecede de</span> <span class="italik-E" xml:lang="tr-TR">bir “kethüda”ya bağlıydı. Her oda; bir kütüphane memuru, kâtip,</span> <span class="italik-E" xml:lang="tr-TR">hazineci, imam ve üç müezzine sahipti. Odanın hacmine ve rütbe</span> <span class="italik-E" xml:lang="tr-TR">sayısına göre sayısı değişen öğrenci danışmanı ve on iki terfi</span> <span class="italik-E" xml:lang="tr-TR">sınavı vardı. Her odanın oğlanları on gruba bölünmüşlerdi ve her</span> <span class="italik-E" xml:lang="tr-TR">grubun başında bir lala bulunmaktaydı.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-9" id="footnote-288-9-backlink">9</a></span></p>

      <p class="alinti-E"><span class="italik-E" xml:lang="tr-TR">Hazırlık saraylarından Enderun Mektebi’</span><span class="italik-E" xml:lang="tr-TR">ne oradan da askerî ve sivil görevlere geçişi düzenleyen kurallar, “</span><span class="italik-E" xml:lang="tr-TR">Çıkma Kanunu” ile belirlenmişti. “Çıkma yalnız saray iç oğlanlarının bölüklere</span> <span class="italik-E" xml:lang="tr-TR">yani süvari ocağına çıkmaları olmayup Vezaret ve Beğlerbeğiliklerle saraydan çıkanlar</span> <span class="italik-E" xml:lang="tr-TR">ve müteferrika ve Çaşnigir olanlarla bir odadan diğer odaya nakletmek,</span> <span class="italik-E" xml:lang="tr-TR">bir daireden diğerine geçmek suretile de olurdu”</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-10" id="footnote-288-10-backlink">10</a></span></p>

      <p class="harici-baslik-E">Hasoda’ya Geçenler</p>

      <p class="a--Paragraf-E">“Hazine, Kiler ve Seferliler için Hasodalı olmak üzere bir takım memuriyetler ve yollar vardı.</p>

      <p class="a--Paragraf-E">Hasoda’da sayı eksilince aşağı odada ocak yolunu tamamlayan eskilerden Hazine’de başyazıcı, çantacı, kaftancı, Kiler’de peşkirbaşı, şerbetçi, sarıkçıbaşı, yine Seferli’de sarıkçıbaşı, çamaşırcı başı olan memurlardan biri Hasoda’ya alınırdı.</p>

      <p class="a--Paragraf-E">Ayrıca başçavuşluk, ikinci çuhadarlık, silahtar ağa kaftancısı, baş çakırsalanı, baş çuhadarın çakırsalanı ve serkatib yamağı gibi görevlilerden de adam alındığı olurdu. Bazen de hiçbir baltaya sap olmayan acemi bir ağayı da açıktan aldıkları görülmüş şeylerdendi.</p>

      <p class="a--Paragraf-E">Genelde ocak yolunu usulüyle tamamlamış, bütün hareketleri adabına uygun, odada iyi bir isim bırakmış, yaratılışı, boyu bosu düzgün, sözü sohbetli tatlı ağalardan alınmak kaideydi. Cihan padişahı, güzel olan usule uymuş, İstanbul Sarayı’na teşriflerinde Hırka-i saadet ziyaretine gelmişti.</p>

      <p class="a--Paragraf-E">Nöbetçi bulunan Hasoda’lıları taltif sırasında Hasoda’da ne kadar mülazım ( yardımcı) kaldığını sormuştu.</p>

      <p class="a--Paragraf-E">Silahtar ağa, hünkârın niyetini anlamıştı. “aşağı odalardan birkaç bendenin Hasoda ile müjdelenmesinin uygun olacağını” arz etti.</p>

      <p class="a--Paragraf-E">Hemen pusulası tanzim olundu. Hazine’den Hafız Mehmed Ağa ile Kilerli’nin peşkirbaşısı Cündî Salim Ağa, Seferli’de Çamaşırcıbaşı olan zamanın zarif şairlerinden Rasih Efendi Hasoda’ya nakledildiler.<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-11" id="footnote-288-11-backlink">11</a></span></p>

      <p class="x3-baslik-E" id="toc_marker-6-1-1">a. Enderun’da Eğitim</p>

      <p class="alinti-E"><span class="italik-E" xml:lang="tr-TR">Enderun, her şeyden önce bir</span> <span class="italik-E" xml:lang="tr-TR">eğitim ocağıydı. İlk alınan acemiye, koğuşlarda 30 yaşını geçmiş, ilim</span> <span class="italik-E" xml:lang="tr-TR">ve adap ile güzellikler kazanmış eski ağalardan birinin eli öptürülürdü.</span> <span class="italik-E" xml:lang="tr-TR">Lala adı verilen ağa, elini öpen aceminin terbiyesinden sorumlu olurdu.</span> <span class="italik-E" xml:lang="tr-TR">Subaylar, lalalara hürmet ve itaat edilmesi gerektiğini acemilere ihtar ederdi.</span></p>

      <p class="alinti-E"><span class="italik-E" xml:lang="tr-TR">Eski olanların acemilere lala ve mürebbi olmaları Fatih zamanında konulmuş</span> <span class="italik-E" xml:lang="tr-TR">bir usuldü.</span></p>

      <p class="alinti-E"><span class="italik-E" xml:lang="tr-TR">Lalalar acemilerine öncelikle Kur’an-ı Azimüşşan okumayı</span> <span class="italik-E" xml:lang="tr-TR">öğretir; İlmihal, Tecvit, Birgivî, Halebî, Kudurî gibi Akaid ve İslami</span> <span class="italik-E" xml:lang="tr-TR">farzlara dair fıkıh kitaplarını okuturdu.</span></p>

      <p class="alinti-E"><span class="italik-E" xml:lang="tr-TR">Arapça ve Farsça derslerine devam</span> <span class="italik-E" xml:lang="tr-TR">ettirmek ve yazıyı öğretmek, saray geleneğine göre elbise ve mefruşatı</span> <span class="italik-E" xml:lang="tr-TR">katlayıp yerleştirme usulü de dersler arasındaydı.</span></p>

      <p class="alinti-E"><span class="italik-E" xml:lang="tr-TR">Kilerlilere padişahın şahsına ait</span> <span class="italik-E" xml:lang="tr-TR">yiyecek ve içeceklerin pişirilme ve hazırlanma usulleri öğretilirdi.</span></p>

      <p class="alinti-E"><span class="italik-E" xml:lang="tr-TR">Koğuşların her</span> <span class="italik-E" xml:lang="tr-TR">birinden nöbetle onardan toplam otuz ağa Mabeyn’e gider ve</span> <span class="italik-E" xml:lang="tr-TR">hizmette bulunurlardı. Bu yüzden padişaha hizmet etme adabı öncelikle öğretilirdi.</span></p>

      <p class="alinti-E"><span class="italik-E" xml:lang="tr-TR">Lala, her acemiyi yaratılışına ve istidadına göre, okuyup yazmak, kemankeşlik (</span><span class="italik-E" xml:lang="tr-TR">okçuluk), cündîlik (cirit ustalığı), tüfek atıcılığı (silahşörlük) ve musiki ilimlerinden</span> <span class="italik-E" xml:lang="tr-TR">birini öğrenmesi için hoca ve üstadlarına devam etmesini sağlardı. Namazın,</span> <span class="italik-E" xml:lang="tr-TR">yemeğin, ikindiden sonra verilen teneffüsün haricinde diğer vakitlerin boş geçirilmemesini</span> <span class="italik-E" xml:lang="tr-TR">temin ederdi. Aceminin ilimden, fenlerden, sanat ve marifetten bir ya</span> <span class="italik-E" xml:lang="tr-TR">da birkaçında hüner sahibi olmasına gayret ederdi.</span></p>

      <p class="alinti-E"><span class="italik-E" xml:lang="tr-TR">Salı günlerinde</span> <span class="italik-E" xml:lang="tr-TR">saraya gelen hocalar önce Buhari-i şerif dersi okutur. Sonra</span> <span class="italik-E" xml:lang="tr-TR">Arapça dersleri, akaid ve fıkıh kitapları okutulurdu. Bunlardan az çok</span> <span class="italik-E" xml:lang="tr-TR">istifade etmeyen hemen hiç kimse kalmazdı.</span></p>

      <p class="alinti-E"><span class="italik-E" xml:lang="tr-TR">Pazar günleri gelen Reisü’</span><span class="italik-E" xml:lang="tr-TR">l-kurradan güzel Kur’an okuma ilmi öğrenilirdi.</span></p>

      <p class="alinti-E"><span class="italik-E" xml:lang="tr-TR">Cumartesi ve</span> <span class="italik-E" xml:lang="tr-TR">Çarşamba günleri gelen hoca efendilerden sülüs hattı çalışılır, ayrıca ilmî</span> <span class="italik-E" xml:lang="tr-TR">müzakereler yapılır, talebelerin Kur’an okuyuşları dinlenilirdi.</span></p>

      <p class="alinti-E"><span class="italik-E" xml:lang="tr-TR">Çeşme havlusunda geçirilen</span> <span class="italik-E" xml:lang="tr-TR">teneffüs saatlerinde bile acemiler birbirleriyle ilmi ve edebi bahisleri tartışırlardı.</span> <span class="italik-E" xml:lang="tr-TR">Kilerciler arasında yemek ve şerbet usulleri hakkında sohbetler yapılırken, başka</span> <span class="italik-E" xml:lang="tr-TR">bir köşede yazı tecrübesi yapanlara rastlanırdı. Askerlik merakı olanlar, ciride</span> <span class="italik-E" xml:lang="tr-TR">meyledenler, silahşörler, ok ve keman öğrenenler, burada kendini gösterirdi.</span></p>

      <p class="alinti-E"><span class="italik-E" xml:lang="tr-TR">Musikiye</span> <span class="italik-E" xml:lang="tr-TR">istidadı olanlar, Seferli koğuşu civarında bina edilen Meşkhane’ye devam</span> <span class="italik-E" xml:lang="tr-TR">ederlerdi.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-12" id="footnote-288-12-backlink">12</a></span></p>

      <p class="harici-baslik-E">Enderun’da Bir Günlük Hayat</p>

      <p class="alinti-E"><span class="italik-E" xml:lang="tr-TR">Enderun’da her</span> <span class="italik-E" xml:lang="tr-TR">gün sabah namazından iki saat önce her koğuşun hamamcısı kalkarak</span> <span class="italik-E" xml:lang="tr-TR">hamamları yakardı. Anahtar şakirdi olan gece nöbetçisi, yanına iki koğuş</span> <span class="italik-E" xml:lang="tr-TR">nöbetçisini alarak koğuşun orta yerinde bulunan ve üzerinde kapı tokmağından</span> <span class="italik-E" xml:lang="tr-TR">büyük bir tokmağın bulunduğu sütunun yanında dururdu. Burada tüm ölmüşlerimizin</span> <span class="italik-E" xml:lang="tr-TR">ruhuna bir İhlas ve Fatiha okurdu. Tokmağa üç kez vurduktan</span> <span class="italik-E" xml:lang="tr-TR">sonra koğuşu bir baştan bir başa dolaşıp yatan kişileri isimlerini</span> <span class="italik-E" xml:lang="tr-TR">zikrederek uyandırmaya çalışırdı. Bunu yarım saat arayla koğuştaki herkes uyanana</span> <span class="italik-E" xml:lang="tr-TR">kadar üç kez tekrar ederdi. Birinci ve ikinci uyarmalarda uyanan</span> <span class="italik-E" xml:lang="tr-TR">koğuş halkı yatağını düzeltir, abdestini alır ve yatağının üzerine otururdu.</span> <span class="italik-E" xml:lang="tr-TR">Sesi güzel olan ağalardan biri ezan vaktine kadar Kur’ân-</span><span class="italik-E" xml:lang="tr-TR">ı Kerim’den sureler okurdu.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-13" id="footnote-288-13-backlink">13</a></span></p>

      <p class="alinti-E"><span class="italik-E" xml:lang="tr-TR">Sarayın orta kapısında ezan</span> <span class="italik-E" xml:lang="tr-TR">vaktini haber veren kapıcı, Ayasofya’dan ezanın okunduğunu işitince kapının</span> <span class="italik-E" xml:lang="tr-TR">büyük halkasına vurarak nöbetçi akağaya durumu bildirirdi. Nöbetçi akağa da</span> <span class="italik-E" xml:lang="tr-TR">nöbetçi müezzine ezanı okumasını söyler, müezzin de kütüphanenin merdivenlerine çıkarak</span> <span class="italik-E" xml:lang="tr-TR">ezanı okurdu. Daha sonra herkes koğuşlardan belli bir düzen içerisinde</span> <span class="italik-E" xml:lang="tr-TR">çıkarak camiye gelir ve saf tutardı. Sünnet kılındıktan sonra Darussaade</span> <span class="italik-E" xml:lang="tr-TR">ağasının dizine vurmasıyla müezzin kameti getirir ve cemaatle namaz eda</span> <span class="italik-E" xml:lang="tr-TR">edilirdi. Padişah da namaza gelirdi. Şayet padişah camiye gelemezse ya</span> <span class="italik-E" xml:lang="tr-TR">Darussaade ağası ya da Silahdar ağa camide bulunurdu. İmam da</span> <span class="italik-E" xml:lang="tr-TR">herhangi bir özürden dolayı camide bulunamazsa cemaat Hasoda’nın imamına</span> <span class="italik-E" xml:lang="tr-TR">uyarak namazı eda ederdi.</span></p>

      <p class="alinti-E"><span class="italik-E" xml:lang="tr-TR">Namazdan sonra güneş doğunca herkes kendi</span> <span class="italik-E" xml:lang="tr-TR">kalfasının yanına gider ve Kur’ân dersi alırdı. Bu vakitte</span> <span class="italik-E" xml:lang="tr-TR">ders okuyanların sesleri çok güzeldir. Kur’ân’ı değişik makamlarla</span> <span class="italik-E" xml:lang="tr-TR">tilavet ederek dinleyenlere ziyafet sunarlardı. Kuşluk vakti gelince sabah kahvaltısı</span> <span class="italik-E" xml:lang="tr-TR">yapılırdı. Kahvaltıdan sonra padişahın hizmetine gitmemiş olanlar öğle namazına kadar</span> <span class="italik-E" xml:lang="tr-TR">ders ve müzakere, yazı ve musıki meşki ile meşgul olurlardı.</span> <span class="italik-E" xml:lang="tr-TR">Öğle namazı da yine camide cemaatle eda edilirdi. Fakat bu</span> <span class="italik-E" xml:lang="tr-TR">namaza padişah iştirak etmezdi. Öğle ve ikindi arasında da yine</span> <span class="italik-E" xml:lang="tr-TR">ders ve müzakereler yapılırdı. Binicilerle kemankeşler de at ve ok</span> <span class="italik-E" xml:lang="tr-TR">talimi yaparlardı</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-14" id="footnote-288-14-backlink">14</a></span><span class="italik-E" xml:lang="tr-TR">.</span></p>

      <p class="alinti-E"><span class="italik-E" xml:lang="tr-TR">Enderun’da eskiden beri âdet olduğu üzere ikindi</span> <span class="italik-E" xml:lang="tr-TR">namazı da cemaatle kılındıktan sonra akşam yemeği yenirdi. Daha sonra</span> <span class="italik-E" xml:lang="tr-TR">nöbetçi başı vasıtasıyla Silahdar ağadan izin alınarak bir müddet meydanda</span> <span class="italik-E" xml:lang="tr-TR">oyunlar oynanırdı. Süre dolunca nöbetçibaşı ellerini çırparak oyun oynayanları ikaz</span> <span class="italik-E" xml:lang="tr-TR">ederdi. Bunun üzerine herkes koğuşuna dönerdi. Akşam namazına kadar herkes</span> <span class="italik-E" xml:lang="tr-TR">abdestini alır ve ezan okununcaya kadar Kur’ân okurdu. Akşam</span> <span class="italik-E" xml:lang="tr-TR">namazını kıldıktan sonra yatsıya yakın herkes Kur’ân okumayı bırakıp</span> <span class="italik-E" xml:lang="tr-TR">abdest tazelerdi. Yine aynı şekilde herkes yatsı ezanını bekler ve</span> <span class="italik-E" xml:lang="tr-TR">ezan okununca ikişerli sıra halinde Hünkar mescidine geçerdi. Her odalı</span> <span class="italik-E" xml:lang="tr-TR">kendine ait yerde saf tutarak cemaatle yatsı namazını eda ettikten</span> <span class="italik-E" xml:lang="tr-TR">sonra hepsi imam ile ayağa kalkarak padişaha dua ederdi. Yatsıdan</span> <span class="italik-E" xml:lang="tr-TR">sonra kahvaltı yapılır, büyükler uykuları gelinceye kadar taşlıkta gezinir ve</span> <span class="italik-E" xml:lang="tr-TR">sohbet eder, yaşı küçük olanlar kahvaltıdan sonra koğuşlarından çıkarılmayıp yatırılırdı</span><span class="italik-E" xml:lang="tr-TR">.Yatmadan önce herkes padişahın selameti ve geçmiş padişahların ruhu için</span> <span class="italik-E" xml:lang="tr-TR">ayakta üç İhlas bir Fâtiha okurdu.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-15" id="footnote-288-15-backlink">15</a></span></p>

      <p class="x3-baslik-E" id="toc_marker-6-1-2">b. Hafız İlyas’ın Lalaları</p>

      <p class="x4-baslik-E" id="toc_marker-6-1-2-1">1) Telhisçi Mehmed Ağa</p>

      <p class="a--Paragraf-E">“Üçüncü Çuhadar Telhisçi Mehmed Ağa, saraya geldiğimde fakire lala tayin edilmişti. Ancak hünkâr, Beşiktaş Sarayı’na<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-16" id="footnote-288-16-backlink">16</a></span>göç ettikçe Hazine kethüdası kaftancı İlyas Ağa ona vekil olurdu. Birkaç kere göç geldikçe telhisçi, göç gittikçe kaftancı lalam oldu.</p>

      <p class="a--Paragraf-E">Telhisçinin her ne kadar hizmetinde kusur etmedim ise de yaşımızın küçüklüğünden dolayı katılmak istediğim oyunlara izin vermezdi. Hiddetinden korku ve dehşet içinde günlerim geçerdi. Diğer acemiler bir yolunu bulup ondan kurtulmuştu.</p>

      <p class="a--Paragraf-E">Bana da Sarıkçıbaşı Hoca Bekir Efendi’nin yardımı ile yumuşak huylu bir lalanın elini öpmek nasip oldu.</p>

      <p class="a--Paragraf-E">Olacak işte bir hafta sonra telhisçi ikinci çuhadarlığa terfi ederek akranlarının önüne geçti. Herkes tebrik etmek, mübarek olsun demek için yanına gittiği halde ben, semtinden geçmeye bile utanıyordum.</p>

      <p class="a--Paragraf-E">Kendisi görüp çağırdığı zamanlarda bile gitmekten kaçınmam üzerine zor ile beni peykesine getirtti. Bana bir nevi sahiplenmek fikriyle yeni lalam Çiftlik Nazırı Veli Ağazade Mahmud Bey’i huzuruna çağırdı ‘Bu benim evladım gibi olduğu halde yanıma gelmesine siz mi mani olursunuz?’ diye çıkıştı.</p>

      <p class="a--Paragraf-E">Mahmud Bey, ocak yolunda eski olmasına rağmen telhisçinin hiddetinden korktu. ‘Bin kere estağfurullah…’ diyerek ‘Siz cümlemizin lalası gibisiniz.’ demesine telhisçi keyiflendi.</p>

      <p class="a--Paragraf-E">Bana bir gümüş saat hediye etti. Telhisçi hiddetliydi, ama dindar adamdı. Okutup yazdırmaya çok vakit ayırırdı. Kimseyi hevasına bırakmazdı. Onun tesiri ile yazı yazma ve anlama kabiliyetimiz gelişmişti.</p>

      <p class="a--Paragraf-E">Şimdiki lalamız Mahmud Bey’in nezaketi ve bizi azarlamaması cahil kalmamıza sebep oldu.”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-17" id="footnote-288-17-backlink">17</a></span></p>

      <p class="x4-baslik-E" id="toc_marker-6-1-2-2">2) Sadullah Ağa</p>

      <p class="a--Paragraf-E">“Hazine Ağası Sadullah Ağa arif bir insandı. Daima uzlet ve inzivada vakit geçirmek isterdi. Ama saraydaki görevi gün geçtikçe daha da sağlamlaşmış ve istikrar kazanmıştı. Görevinden ayrılmaması şartı ile Süleymaniye kitabetine ait yağcı mukataası kendisine geçimlik verildi.</p>

      <p class="a--Paragraf-E">O boş bir insan değildi. Dilediği her şey anında yerine getirilirdi, fakat kendisi için bir şey istediğini gören olmamıştı. Her zaman arkadaşlarının hayrına çalışırdı.</p>

      <p class="a--Paragraf-E">Saray-ı hümayun’a bağlı oda hocaları haftada iki defa gelir; birinde Tefsir-i Beyzavi, diğerinde Buhari-i şerif okuturlardı.</p>

      <p class="a--Paragraf-E">Sadullah Ağa bu kadarcık dersin bir fayda verip vermediği konusunda endişeliydi. Özellikle kendi maiyeti olan Hazinelinin cehaletten kurtulamayacakları endişesiyle bu dersleri devamlı okutacak birini bulmak istiyordu.</p>

      <p class="a--Paragraf-E">Böyle bir insan Enderun’a ağa olacağı için öncelikle evli ve sakallı olmaması gerekirdi. Bir iki sene bu kılıkta bir adam arattığı işitilmiş, ancak bulunma ümidi akla muhal görünmüştü.</p>

      <p class="a--Paragraf-E">Sadullah Ağa’nın halis niyeti kerametini gösterdi. Eski reislerden Hüsnü Bey’in dairesinde bekâr, Arabîden mezun ve Farisîde emsalsiz bir zatın bulunduğu gizlice haber alındı. Hemen bir tezkere yazıldı.</p>

      <p class="a--Paragraf-E">‘Dairenizde Enderun ağalarından bir ağa varmış. Size gelen bir adamımız ile birlikte göndermekte acele etmeniz irade-i seniyye iktizasındandır.’</p>

      <p class="a--Paragraf-E">Hoca Raşid böylece Enderun’a alınmış oldu. Hazinelinin okuyup yazmasına sebep oldu.<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-18" id="footnote-288-18-backlink">18</a></span></p>

      <p class="a--Paragraf-E">‘Hikmetinde bende hayranım ki yok cem eylemiş</p>

      <p class="a--Paragraf-E">Meşreb-i irfan ile kayd-ı maaşı bir yere’</p>

      <p class="a--Paragraf-E">(<span class="italik-E" xml:lang="tr-TR">Beni hayran bırakan şey şudur: Allah arif bir gönül</span> <span class="italik-E" xml:lang="tr-TR">ile geçim derdini aynı gönülde toplamamıştır</span>)</p>

      <p class="x4-baslik-E" id="toc_marker-6-1-2-3">3) Hoca Raşid Efendi</p>

      <p class="a--Paragraf-E">“Helvahane hademesinden Hacı Hasan ağanın oğluydu. 1777 tarihinde doğdu. İyiyi kötüden ayıracak yaşa geldiğinde ilmihal öğrendi. Alet ilimlerini okudu, zamanın âdetine uydu. Reisülküttab Hüsnü Bey’e intisap etti. Ancak sahip olduğu hak vergisi kabiliyetlerini saklıyor, âdeta bir iç ağası gibi seferde ve hazarda Hüsnü Bey’in dairesinde hizmet ediyordu. Reisülküttap ordudaki görevinden ayrılınca da onunla birlikte dönmüş, sadakatle işine devam etmekteydi.</p>

      <p class="a--Paragraf-E">1815 tarihinde hikmet-i ilahî ve meşiet-i ezel Hazine Ağası Sadullah Ağa, gece gündüz Hazine ağalarını okutup yazdırmaya kadir, ilimlerde maharet sahibi bir zatı ararken saray hocalarından Ekmekçizade Ahmed Efendi, Raşid Hoca’nın ilim ve irfanını yakından bildiği için onu tavsiye etti. Sadullah Ağa hemen Raşid Hoca’nın Enderun’a alınması için irade çıkarttı. Reisülküttap, Raşid Hoca’yı doğrudan Enderun’a gönderdi. Raşit Hoca bu duruma ne sevinmiş, ne de üzülmüştü. ‘Hayır, Allah’ın dilediğindedir.’ demekle yetindi. Kaderde kırk yaşından sonra saraya yazılmak varmış diyordu. Artık derse talip olanlara ders okutacaktı.</p>

      <p class="a--Paragraf-E">Raşid Hoca, eski tarzda sarf nahiv okutmanın devrini tamamladığını düşünüyordu. Eski tarz nahiv için ‘tıfl-ı ebced-han’a Kadıhanî okutmak gibidir der, ‘Elifba okuyan çocuğa kelam dersi vermeye’ benzetirdi.</p>

      <p class="a--Paragraf-E">Kitab-ı fazl turâ âb-ı bahr kâfî nist</p>

      <p class="a--Paragraf-E">‘<span class="italik-E" xml:lang="tr-TR">Senin fazilet kitabını yazmak için denizler kâfi</span> <span class="italik-E" xml:lang="tr-TR">değildir</span>’</p>

      <p class="a--Paragraf-E">Hazine ağalarının bir kısmı Farisî, bir kısmı Arabî öğrenmek için ona müracaat etti. 7 yıl kadar derslerine devam etti. Az çok sarf bilenler mantık ve meanî ile uğraşmaya başlamışlardı. Kendisi son derece mahviyet içinde yaşardı. Uğruna can vereceklerin bile bir kahvesini pişirmelerine razı olmazdı.</p>

      <p class="a--Paragraf-E">Ayakkabısını çevirmek isteseler, dünyada kabul etmezdi. O seçkin ahlak sahibi hiç kimse ile kıyaslanamazdı. Gayet sade, cömert, kalbi gani, her zaman her şeyden müstağni yaşardı. Onun ne hakkıyla övülmesi ve ne de anlatılması mümkün!</p>

      <p class="a--Paragraf-E">Hastalandığı duyulduktan sonra, hikmet-i ilahî birkaç gün içinde Naim cenneti tarafına yolcu edildi. Üç odanın talebesi ardınca feryad u figan ettiler<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-19" id="footnote-288-19-backlink">19</a></span></p>

      <p class="a--Paragraf-E">Hak Teala ruhuna rahmet ve makamını cennet eylesin. O her derdimize merhem, her zorlu işimizde yardımcımız olduğu için gözümüzün yaşı dinmedi. Vefatının ardından İbni Kemal’in Cennetmekân Yavuz Sultan Selim Han için yazdığı mersiyeden iki satır yazılması makama uygun düşer.</p>

      <p class="a--Paragraf-E">Az müddette çok işler etmiş idi</p>

      <p class="a--Paragraf-E">Sayesi olmuş idi âlem-gir</p>

      <p class="a--Paragraf-E">Şems-i asr idi asırda şemsin</p>

      <p class="a--Paragraf-E">Zilli memdud idi sayesi kasir</p>

      <p class="a--Paragraf-E">(<span class="italik-E" xml:lang="tr-TR">Kısa zamanda çok işler başardı. Gölgesi</span> <span class="italik-E" xml:lang="tr-TR">âlemi kaplamıştı, zamanın güneşi oydu, ama ikindi güneşi gibi ömrü</span> <span class="italik-E" xml:lang="tr-TR">kısa, gölgesi uzun oldu.</span>)” . Ağustos 1821</p>

      <p class="x4-baslik-E" id="toc_marker-6-1-2-4">4) Ağa Mehmed</p>

      <p class="a--Paragraf-E">“Bir iki yıldan beri iki üç kere mahlûl olan Şam Dizdarlığı bu kere yine mahlûl kalmıştı. Ağa Mehmed, Şam dizdarı olarak Hasoda emeklisi oldu.</p>

      <p class="a--Paragraf-E">Ağa Mehmed, Akdeniz’de gezen korsan gemilerden ele geçmiş bir tayfaydı. Kaptan-ı derya Küçük Hüseyin Paşa 1799 tarihinde Malta taraflarına sefer ettiği sıra iskandil ettiği esirler arasından Tersane-i Amire hizmetine sevk edilmişti.</p>

      <p class="a--Paragraf-E">“Cephesinde iman nuru aksetmiş İslam dinini kabul etmesi mümkündür.” denildiği günlerde Darüssaade Ağası Deli Bilal’ın şifa verici tedbirleri, esaret zinciri ile bağlı esir hakkında iksir gibi tesir etmişti. İnkâr hastalığından tamamen kurtulduğunu ve iman nurunun küfür paslarını sildiğini gören Darüssaade ağası, adı geçeni, Enderun’a yazdırdı.</p>

      <p class="a--Paragraf-E">Bir süre sonra hünkâra çuhadar yapıldı. Darüssaade ağasının bu gayreti kıyamette mizanına konacak önemli bir hizmet olarak defter-i ameline geçti. Esir tayfa, Ağa Mehmed ismini aldıktan sonra ömrünü ilim tahsili için harcadı. Arapça sarf ve nahiv kitaplarını ezberledi. Ancak ders müzakere ettiği çocukların sık sık ortadan kaybolmasına üzülürdü.</p>

      <p class="a--Paragraf-E">Dilinin peltek olması ve meramını anlatmakta zorlanması, çocukları güldürdüğü için kederinden ders vermeyi terk etmiş ve Hasoda’dan emekli edilmeyi arz etmişti. Bir süre sonra emekli edildi. Bu durumu öğrenen çocuklar başına üşüşmüşler, düğün günü gibi bir cümbüş ile bir nevi helallik almışlardı.” (16 Temmuz 1820 Pazar)<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-20" id="footnote-288-20-backlink">20</a></span></p>

      <p class="harici-baslik-E">Silahtarın İki Oğlu</p>

      <p class="a--Paragraf-E">“Öteden beri “hidmetü’l-mülük- nısfü’s- suluk” (meliklere hizmet etmek, yolun yarısını geçmek demektir) derler. Osmanlı sarayı kıblegah-ı âlemdi. Herkes her haceti için oraya müracaat ederdi. Enderun’da yetişenlerin çoğunluğu “Kapında kul olmak dehre sultan olmadan yeğdir.” makamında hareket eder, evlatlarını Enderun’a vermeye gayret ederlerdi.</p>

      <p class="a--Paragraf-E">Silahtar Ali Ağa, 15 yıldır Mabeyn’de önemli bir yere sahipti. Bu yüzden kendi zengin olmuş, etraf ve akrabaları itibar kazanmışlardı. Hal böyle iken iki cihan saadeti uğruna evlatlarını saraya hizmetçi vermeyi en emin yol olarak görmüştü. Oğlu Tevfik Bey’i Seferli Odası’na, ikinci oğlu Hasan Bey’i de Hazine odasına çırak yazdırdı.”</p>

      <p class="x2-baslik-E" id="toc_marker-6-2">2. Enderun’da İdari Görevler</p>

      <p class="x3-baslik-E" id="toc_marker-6-2-1">a. Silahtar Ağa</p>

      <p class="alinti-E"><span class="italik-E" xml:lang="tr-TR">Enderun’da önemli</span> <span class="italik-E" xml:lang="tr-TR">memuriyetler vardı. Bunların en önemlisi hiç şüphesiz silahtarlıktı. Silahtar ağa,</span> <span class="italik-E" xml:lang="tr-TR">padişahın muhafızı sıfatı ile merasimlerde başında kırmızı kadifeli ve zülüflü</span> <span class="italik-E" xml:lang="tr-TR">üsküf olduğu halde, hükümdarın kılıcını sol omzuna dayayarak tutar, alaylarda</span> <span class="italik-E" xml:lang="tr-TR">kılıcı sağ omzuna alır, hünkârın sağ gerisinde yürürdü. Padişaha ait</span> <span class="italik-E" xml:lang="tr-TR">diğer silah ve teçhizatın muhafazası da silahdarın aslî vazifelerindendi. Bunun</span> <span class="italik-E" xml:lang="tr-TR">için, sarayda arz-hane içinde, silah ve kıymetli eşyaların saklandığı</span> <span class="italik-E" xml:lang="tr-TR">silahdar hazinesi denilen husûsî bir kısım meydana getirilmişti. Ayrıca has</span> <span class="italik-E" xml:lang="tr-TR">bahçedeki gezintilerde hünkâra refakat etmek, padişahlar ava çıktıklarında beraber bulunup,</span> <span class="italik-E" xml:lang="tr-TR">sofralarını kurmak mevlidlerde çuhadar ile birlikte padişaha buhur ve gül-</span><span class="italik-E" xml:lang="tr-TR">suyu takdim etmek görevleri arasındaydı.</span></p>

      <p class="alinti-E"><span class="italik-E" xml:lang="tr-TR">Silâhdâr-ı şehriyârî, sabah namazından</span> <span class="italik-E" xml:lang="tr-TR">yatsıya kadar padişahın nezdinde bulunur, hatt-ı hümâyûn ve irâdelerin</span> <span class="italik-E" xml:lang="tr-TR">ifâsı ile meşgul olurdu. Darphane, matbah ve şehreminleri ile bostancıbaşılar</span> <span class="italik-E" xml:lang="tr-TR">ancak silâhdâr ağa vasıtası ile îrade alabilirlerdi. Muayede, cuma selâmlığı</span> <span class="italik-E" xml:lang="tr-TR">ve ulufe tevzii merasiminin teşrifat kaidelerine göre tertip ve icrası</span> <span class="italik-E" xml:lang="tr-TR">da silâhdâr ağanın görevleri arasındaydı. Diğer taraftan, Enderûn haznesindeki para</span> <span class="italik-E" xml:lang="tr-TR">ve kıymetli eşyaları gösteren defteri, hazîne kethüdası ile birlikte muhafaza</span> <span class="italik-E" xml:lang="tr-TR">ederdi. Hırka-i şerif Dâiresi’nde yapılan merasimlerde Emânet-i</span> <span class="italik-E" xml:lang="tr-TR">mukaddesenin Revan Köşkü’ne nakline nezâret ederdi.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-21" id="footnote-288-21-backlink">21</a></span></p>

      <p class="alinti-E"><span class="italik-E" xml:lang="tr-TR">Silahtar ağa,</span> <span class="italik-E" xml:lang="tr-TR">Padişahın daima yanında bulundurduğu birinci derecede sırlarının mahremi ve günlük</span> <span class="italik-E" xml:lang="tr-TR">arkadaşıydı. Silâhdarlar dış hizmete çıkarlarsa vezir, beylerbeyi, yeniçeri ağası, kaptanpaşa</span> <span class="italik-E" xml:lang="tr-TR">gibi yüksek mevkili devlet adamı olurlardı. XVIII. “yüzyıldan sonra bunların</span> <span class="italik-E" xml:lang="tr-TR">ehemmiyeti büsbütün artmış ve bütün Enderun’un hâkimi ve âmiri</span> <span class="italik-E" xml:lang="tr-TR">olmuşlardı. Silâhdarların hemen hepsi kıymetli ve malûmatlı adamlardı. Bunlardan yirmi</span> <span class="italik-E" xml:lang="tr-TR">kadar sadrazam yetişmişti.</span></p>

      <p class="alinti-E"><span class="italik-E" xml:lang="tr-TR">1830 yılında Silâhdar Giritli Ali Ağa’nın</span> <span class="italik-E" xml:lang="tr-TR">vefatı üzerine bu makam lağvedildi.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-22" id="footnote-288-22-backlink">22</a></span></p>

      <p class="harici-baslik-E">İbrahim Ağa’nın azli:</p>

      <p class="a--Paragraf-E">“Cuma selamlığı Tekerlek Camii’nde yapılacaktı. Cami Beşiktaş sarayının beş on adım ilerisindeydi. Padişahın bu mesafe için ata binmesi hikmete uygun değildi. Silahtar İbrahim Ağa gaflet edip at hazırlatmıştı. Padişah hazırlanan ata binmişti ki olan oldu. At huysuzlanmış, ziyade haşmet göstermişti. Bu sırada hünkârın başındaki sorguç yere düştü. Yaşananlardan öfkelenen padişah namaz sonrasında silahtarı azletti.</p>

      <p class="a--Paragraf-E">İkinci gün Hazine Ağası İlyas Ağa’yı silahtar tayin etti. İbrahim Ağa’nın 9 ay içinde azledilmesi kendisi için büyük kedere sebep oldu, çaresizlik içinde yalısına döndü.</p>

      <p class="a--Paragraf-E">Halef selef Hazine ağaları arasında âdet olan devir teslim işlemi, eski ağanın silahtar olması yüzünden yapılamadı. Azledilen Silahtar İbrahim Ağa aslında bu makama Cevrî Kalfa’nın zoruyla getirilmişti. Uzun süre bu makamda kalması beklenirken azledilmesi kendisini öldürmekle eş değerdi.</p>

      <p class="a--Paragraf-E">Cihan padişahı sonunda merhamet etti. Silahtarı istifa etmiş sayarak bir miktar maaş bağlattı. 18 Eylül 1818”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-23" id="footnote-288-23-backlink">23</a></span></p>

      <p class="harici-baslik-E">Silahtarla Helalleşme:</p>

      <p class="a--Paragraf-E">“Görevden ayrılanların resmî bir törenle Enderun halkı ile helalleşmeleri usuldendi.</p>

      <p class="a--Paragraf-E">Cihan padişahından eski silahtarı davet için izin alındı. Perşembe günü Silahtar İbrahim Ağa, Enderun’a çağrıldı. Başyazıcı Mustafa Ağa’nın bilgisi dâhilinde Hassa harcırahı ile yapılan masrafların karşılaştırılması yapıldı.</p>

      <p class="a--Paragraf-E">Ashab-ı Güzin (r.a) ait emanetler yeni silahtara teslim edilip deftere kaydı yapıldı. Daha sonra eski ve yeni silahtar padişahın huzuruna çıktılar. Âdet üzere huzurda samur kürkler giyindiler.</p>

      <p class="a--Paragraf-E">Eski silahtarın kısa zamanda görevden alındığı için üzüldüğünü gören hünkâr, ona teselli edici sözler söyledi.</p>

      <p class="a--Paragraf-E">Ardınca daire-i hümayunu dolaşma izni verildi. Her odada kapıda karşılandı. Akşam ile yatsı arasında Harem ağaları ve zülüflü baltacılar ocağına girmeden önce peşkir ağaları koltuğuna girdiler. Geçeceği yerlere gümüş şamdanlarda taht mumları yakıldı. Azim hürmetler görüp selametle hanesine uğurlandı.”</p>

      <p class="harici-baslik-E">Ali Ağa’nın<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-288-24" id="footnote-288-24-backlink">24</a></span> Hiç Sönmeyen Yıldızı:</p>

      <p class="a--Paragraf-E">“Silahtar İlyas Ağa son derece namuslu bir insandı. Tabiatının çok utangaç ve edepli oluşu padişah karşısında konuşmasına engel olmaktaydı. Hünkârın rahat olmasını ihtar etmesi onun yüzünün kızarmasından başka bir netice vermezdi. Hâl böyleyken iş oluruna bırakıldı, beş yıl kadar görevinde bırakıldı. Ne var ki kendisinden önceki silahtarlar hazineler biriktirmişken İlyas Ağa iki üç bin altın borca girmişti. Onun görevde kalması mahvolmasına göz yummak demekti. Artık görevinden alınması gerekliydi. Usulde olmamasına rağmen çuhadarlık tayinatı ile emekli edildiği gibi, kendisine yüz kese tutan bir gelirin idaresi ihsan edildi.</p>

      <p class="a--Paragraf-E">Giridli Başmabeynci Berberbaşı Ali Ağa onun yerine silahtar oldu. Ali Ağa’nın hiç sönmeyen ikbal yıldızı, biraz daha parlamıştı.</p>

      <p class="a--Paragraf-E">24 Kasım 1822 Pazar günü silahtarlık kürkünü giyen Ali Ağa, Enderun halkının gönlüne dehşet düşürmüştü bile. Yeni silahtar, eski meslektaşı ile karşılaştığında ‘Seni efendimiz azletmedi. Şehabettin Evkafı’nı idare etmen için emekli etti.!’ diye iltifat etti. İlyas Ağa yine utanmış, cevaba kadir olamamış, sadece sinesiyle hafifçe temenna edebilmişti.</p>

      <p class="a--Paragraf-E">Silahtarlık saraydaki en büyük memuriyetti. Tayin edildiklerinin üçüncü günü reylerinde serbest olduklarını bildiren ferman gelirdi.</p>

      <p class="a--Paragraf-E">Mabeynci ve berberbaşılıktan gelme yeni silahtarın diğerlerinden daha değerli olduğunu göstermek fikriyle hünkâr, Ali Ağa’nın fermanını aynı günün akşamı üçüncü musahip Elmas Ağa ile gönderdi.</p>

      <p class="a--Paragraf-E">Ferman, Silahtar Ağa Köşkü önünde Başyazıcı Şükrü Ağa tarafından Enderun halkının önünde yüksek sesle okundu. Ardından Seferli’den Hasoda’ya alınma Kambur Hafız tarafından uzunca bir dua yapıldı.</p>

      <p class="a--Paragraf-E">Daha sonra arz ağaları ve Hasodalılar yeni silahtarın eteğini öptüler.”</p>

      <p class="harici-baslik-E">Yeni Silahtarın Nizamı:</p>

      <p class="a--Paragraf-E">“Bazı göz yummalar veya Mabeyn’in müsahaması yüzünden uzunca bir süredir Enderun’un nizam ve kanunları göz ardı edilir olmuştu.</p>

      <p class="a--Paragraf-E">Ali Ağa gelenekleri hâkim kılmaya kararlıydı. Önce üç odada izinli izinsiz tımara çıkıp, gizli açık, evlilik yapanları ellişer kuruş maaşla saraydan dışarı attı.</p>

      <p class="a--Paragraf-E">Padişahın şanına zarar verecek davranışları önlemek için tımara çıkma âdetini kaldırdı. Enderun halkı zorunlu durumlarda ancak bir gün izin alabileceklerdi. Yapılan tahkikat sonrasında beş yüz kadar Enderunlu ağadan sadece on bir kişiye evli oldukları halde göz yumuldu. Diğerleri evlerine gönderildi.</p>

      <p class="a--Paragraf-E">Silahtar daha sonra sarayda bozuk taamları düzeltmeye çalıştı. Önceden tepsilerde gelen yemekler daha sonra meşin sofralarda verilir olmuştu. Ali Ağa bunların yeniden bakır tepsilerde verilmesini emretti.</p>

      <p class="a--Paragraf-E">Bazı görevleri yeniden düzenleyen silahtar bey, gereksiz gördüğü hizmet ağalarını emekli etti.” <span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-25" id="footnote-288-25-backlink">25</a></span></p>

      <p class="harici-baslik-E">İlyas Ağa’nın Vefatı:</p>

      <p class="a--Paragraf-E">“İlyas Ağa 15 Aralık günü Enderun’a davet edilmişti. Silahtarlara emanet edilen Hassa harcırahına ait hesaplar karşılaştırıldı. Hırka-ı şerif hazinesinde bulunan büyük peygamberlere (aleyhissalatü vesselam) ait emanetler ve sahabelere ait yadigârlar, defter kayıtlarına uygun olarak çiçeği burnunda Silahtar Giridli Ali Ağa’ya teslim edildi. Ve sair resmî devir teslim işlemleri tamamlandı.</p>

      <p class="a--Paragraf-E">Akşam ile yatsı arasında âdet olduğu üzere İlyas Ağa hünkârın huzuruna kabul edildi. Sırtına samur kürk giydirildi. Ne olduysa bundan sonra oldu. Hünkâr, İlyas Ağa’ya sitemkâr sözler söyledi. ‘Enderun’a layığı gibi bakmamışsın.’</p>

      <p class="a--Paragraf-E">İlyas Ağa sultanın hizmetinden memnun görünmemesine çok kederlenmiş, huzurdan ayrılmıştı. Âdet olduğu üzere Enderun odalarını son kez dolaşıp ağalarla helalleşti.</p>

      <p class="a--Paragraf-E">Pek mahzun ve kederli görünüyor, gezdiği odalarda konuşamıyordu. Bazı işaretlerle cümleyi Allah’a emanet etmiş, Yalı Köşkü tarafında Defterdar Burnu’nda aldığı yalısına çekilip gitmişti. Gece yarısında ansızın Rahmet-i Rahmana kavuştu.</p>

      <p class="a--Paragraf-E">Seher vakti göç haberi Enderun’a yıldırım gibi düştü. Özellikle Enderun’da kendisine çıraklık yapmış acemiler için, ondan gördükleri hadsiz ihsanlar, kederli hatıralara dönüşüverdiler. Allah makamını cennet eylesin.</p>

      <p class="a--Paragraf-E">İlyas Ağa’dan geride kalanlar Enderun’a getirildi. Başyazıcı Şükrü Efendi tarafından defter tutuldu. Mirası borçlarını güç bela karşıladı.”</p>

      <p class="a--Paragraf-E">İlyas Ağa, 24 Kasım 1822’de silahtarlıktan alınmış, 15 Aralık 1822 Pazar günü sultanın azarına uğrayınca dünyadan çekilip gitmişti.<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-26" id="footnote-288-26-backlink">26</a></span></p>

      <p class="x3-baslik-E" id="toc_marker-6-2-2">b. Bostancıbaşı</p>

      <p class="alinti-E"><span class="italik-E" xml:lang="tr-TR">Bostancıbaşı, sarayın güvenliğinden sorumluydu. Sarayda yalnız bunun sakal bırakmasına müsaade</span> <span class="italik-E" xml:lang="tr-TR">edilirdi. İstanbul civarındaki Marmara, Karadeniz ve Haliç kıyılarının inzibat ve</span> <span class="italik-E" xml:lang="tr-TR">muhafazasına bakardı. Padişah kayıkla bir yere gitse, dümeni Bostancıbaşının tutması</span> <span class="italik-E" xml:lang="tr-TR">kanundu. Yine, hükümdar saray bahçesini gezerken yanında bulunurdu. Bu suretle</span> <span class="italik-E" xml:lang="tr-TR">padişahın birinci derece yakınlarından sayılırdı. İstanbul civarındaki ormanların teftişi, kara</span> <span class="italik-E" xml:lang="tr-TR">ve deniz avları da onun nezaretindeydi. Devlet ricalinden biri saray</span> <span class="italik-E" xml:lang="tr-TR">içinde idam olunsa, buna Bostancıbaşı memur edildiği gibi, sadrıâzam ve</span> <span class="italik-E" xml:lang="tr-TR">vezirlerin azil ve sürgünleri de onun aracılığı ile olurdu.</span></p>

      <p class="alinti-E"><span class="italik-E" xml:lang="tr-TR">Bostancıbaşı</span> <span class="italik-E" xml:lang="tr-TR">hiçbir zaman halkın yanına çıkmazdı. Bayramlarda Sadrıâzam’ı tebrik için</span> <span class="italik-E" xml:lang="tr-TR">bile gece giderdi. Bostancıbaşıların mutlaka kendi ocaklarından gelmeleri kanundu. Saraydan</span> <span class="italik-E" xml:lang="tr-TR">terfi ile dış hizmete çıkarlarsa Beğlerbeği veya Vezir olurlardı. Terfi</span> <span class="italik-E" xml:lang="tr-TR">ederek çıkmazlarsa yolları Kapıcıbaşılık veya Sancak Beğliği idi. Bu sancak</span> <span class="italik-E" xml:lang="tr-TR">ekseriya Gelibolu olurdu. Bazen Bostancıbaşı oldukları halde kendilerine Beğlerbeğilik rütbesi</span> <span class="italik-E" xml:lang="tr-TR">verilirdi</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-27" id="footnote-288-27-backlink">27</a></span></p>

      <p class="harici-baslik-E">Tez Gitti Bostancıbaşı:</p>

      <p class="a--Paragraf-E">“Kargılı Yahya henüz üç dört ay önce Bostancıbaşı olmuştu. Fırsat ele geçmişken hemen ihya olma sevdasına kapıldı. Kuşçu ve tenekeci gibi maliyet memurlarını ziyade para almak için sık sık azletmek ile tehdit ettiği anlaşılınca azledildi.</p>

      <p class="a--Paragraf-E">Bostancıbaşı Memiş Efendi görevine dikkatli bir adamdı. Herkes kendinden memnundu.</p>

      <p class="a--Paragraf-E">Odabaşı Habib Efendi, hamal, kayıkçı, balıkçı taifesinden bir miktar asker tertip edelim diye parlak (!) bir fikir ortaya atmıştı. Bu tedbire Yeniçeri razı olmazdı. Memiş Ağa da ‘ben böyle yolsuz bir işe alet olmam’ demişti. Ne varki daha önce ocaklı ile anlaşma yaptığı ortaya çıkınca azledildi. Haseki Silivrili Osman Ağa, Bostancıbaşı oldu.</p>

      <p class="harici-baslik-E">Bostancıbaşı Silivrili Osman Ağa:</p>

      <p class="a--Paragraf-E">“Hakka olmak dilersen asi / Ya mütevelli ol ya vâsi</p>

      <p class="a--Paragraf-E">Bir süredir Bostancıbaşı olan Osman Ağa aslında yaramaz bir adamdı. Sarayın sefil-sever sofalı takımına yanaşmış, ‘Silivri’deki çiftliğimin helal mahsulüdür.’ diye yalan ve yapmacık tavırlarla yoğurt ve yumurta gibi şeyler taşımıştı. Bu sayede az vakitte emir çavuşu olmuştu. Bostancıbaşı olması da zor olmayacaktı.</p>

      <p class="a--Paragraf-E">O günlerde vezirlikle beraber yeniçeri ağası bulunan Ağa Hüseyin Paşa’nın korkusundan, saya ocağına sığınan 71. Bölük ustası zorba Mehmed Usta’yı sayalıların ellerinden alması Silivri’nin şöhretini artırmış, Sultan kendisine mücevher hançer hediye etmişti. Artık ikbal yolları önüne açılmıştı. Talihi yaver, koruyucuları kuvvetliydi.</p>

      <p class="a--Paragraf-E">Ne yazık ki ‘Kenarın dilberi nazik de olsa nazenin olmaz.’ denildiği gibi tavırlarında sultanı rahatsız eden bir şeyler vardı.</p>

      <p class="a--Paragraf-E">Ayrıca ‘bundan başkası bostancı olsaydı, bu herife söz geçiremezdi.’ diye bir söz çıkmıştı. Derhal azledildi. Yerine Haseki ağalarından Servili Mehmed Ağa, Bostancıbaşı yapıldı.</p>

      <p class="a--Paragraf-E">Bostancıbaşı Servili Mehmed Ağa bir müddet sonra vefat etti. Dindar, şefkatli, adil bir insandı.</p>

      <p class="a--Paragraf-E">Yerine rahmet ve şefkat bilmez Hasekilerden Kara Osman geçti. Menfaat için birçok günaha girdi.”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-28" id="footnote-288-28-backlink">28</a></span></p>

      <p class="x3-baslik-E" id="toc_marker-6-2-3">c. Haseki Ocağı</p>

      <p class="alinti-E"><span class="italik-E" xml:lang="tr-TR">Hasekiler alaylarda başlarına iki</span> <span class="italik-E" xml:lang="tr-TR">karış uzunluğunda huni şeklinde sivri külah, arkalarına kırmızı çuhadan dolama</span> <span class="italik-E" xml:lang="tr-TR">giyerlerdi. Bellerine çuha kemer kuşanırlar, gümüş yaldızlı hançer takınırlardı. Ocaklarında</span> <span class="italik-E" xml:lang="tr-TR">piyade ve süvari yüzden fazla ağa bulunurdu. Bunların en kıdemlilerinden</span> <span class="italik-E" xml:lang="tr-TR">12 haseki padişahın hizmetine verilirdi. Ocaklarının reisi Haseki Ağa, Bostancıbaşının</span> <span class="italik-E" xml:lang="tr-TR">emrinde iş görürdü.</span></p>

      <p class="alinti-E"><span class="italik-E" xml:lang="tr-TR">Bazı gizli işler için vilayetlere valilerin yanlarına</span> <span class="italik-E" xml:lang="tr-TR">gönderildikleri olurdu. Bu suretle padişahın özel mektupçuluğunu yaparlardı.</span></p>

      <p class="alinti-E"><span class="italik-E" xml:lang="tr-TR">Hasekiler ekseriye</span> <span class="italik-E" xml:lang="tr-TR">Arnavutların okuryazar, uzun boylu, konuşması düzgün, iş bilir kısmından seçilirlerdi.</span> <span class="italik-E" xml:lang="tr-TR">Hasekilerden saray içinde sadrazamlık dâhil her türlü makama yükselenler olmuştu.</span></p>

      <p class="alinti-E"><span class="italik-E" xml:lang="tr-TR">Bostancıbaşı, sultanın bindiği filika veya sandalın dümenini kullanır, bu sırada</span> <span class="italik-E" xml:lang="tr-TR">Haseki ağa ve efradı sandalın baş kısmında yer alırlardı. Sarayda</span> <span class="italik-E" xml:lang="tr-TR">her daire (ocak); fırını, mutfağı, mescidi koğuşu ile ayrı bir</span> <span class="italik-E" xml:lang="tr-TR">âlemdi. Haseki ocağı fırınında çıkan ekmeğe Bostancı somunu adı verilirdi.</span> <span class="italik-E" xml:lang="tr-TR">Çok lezzetli olurdu.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-29" id="footnote-288-29-backlink">29</a></span></p>

      <p class="x3-baslik-E" id="toc_marker-6-2-4">d. Babüssaade Ağası</p>

      <p class="alinti-E"><span class="italik-E" xml:lang="tr-TR">Bîrun denilen ve</span> <span class="italik-E" xml:lang="tr-TR">saray halkından sayılmayan görevlilerin kaldığı mekânları, Enderun’dan (haremden) ayıran</span> <span class="italik-E" xml:lang="tr-TR">kapıya Babüssaade denir. Padişahların tahta geçme törenleri, bayramlaşma merasimi ve</span> <span class="italik-E" xml:lang="tr-TR">cenaze namazları bu kapı önünde icra edilir. Bu kapıdan ötesini</span> <span class="italik-E" xml:lang="tr-TR">Babüssaade ağasının idaresindeki ak ağalar bekler ve hizmetlerini görürler. 16</span> <span class="italik-E" xml:lang="tr-TR">yy.ın sonuna kadar dışarıda Sadrazam neyse içerde Babüssaade ağası</span> <span class="italik-E" xml:lang="tr-TR">da oydu. Sonra üstünlüğü silahdara devretti.</span></p>

      <p class="alinti-E"><span class="italik-E" xml:lang="tr-TR">Ak ağalar anadan doğma</span> <span class="italik-E" xml:lang="tr-TR">tavaşi (hadım) idiler. Fatih Sultan Mehmed Han döneminde saray ve</span> <span class="italik-E" xml:lang="tr-TR">Harem’in önemli rütbeleri bunlara bırakılmıştı. 150 sene kadar bu</span> <span class="italik-E" xml:lang="tr-TR">imtiyazları devam etti. Aralarından Hadım Mesih Paşa, Hadım Ali Paşa</span><span class="italik-E" xml:lang="tr-TR">, Hadım Sinan Paşa gibi önemli devlet adamları yetişti. Ocağın en</span> <span class="italik-E" xml:lang="tr-TR">büyük subayı olan Babüssaade ağası, Enderun’daki görevlilerin tamamının üzerinde</span> <span class="italik-E" xml:lang="tr-TR">sayılırdı.</span></p>

      <p class="alinti-E"><span class="italik-E" xml:lang="tr-TR">III. Murad döneminde Darüssaade ağalığı, Babüssaade ağalığından ayrıldı (990/1582</span><span class="italik-E" xml:lang="tr-TR">). Ak ağalar harem hizmetinden uzaklaştırıldı. Darüssaade ağalığı ile harem hizmetleri</span> <span class="italik-E" xml:lang="tr-TR">zenci hadım ağalara verildi. Bu tarihten sonra Ak ağaların görevleri</span><span class="italik-E" xml:lang="tr-TR">, yalnızca Babüssaade’nin muhafazasıyla sınırlı kaldı.</span></p>

      <p class="alinti-E"><span class="italik-E" xml:lang="tr-TR">Darüssaade ağalarının itibarının artması</span><span class="italik-E" xml:lang="tr-TR">, Babüssaade ağalarının yavaş yavaş etkilerini yitirmeleri Çorlulu Ali Paşa’nın</span> <span class="italik-E" xml:lang="tr-TR">sadrazam olması ile tamamlandı. (1707)</span></p>

      <p class="alinti-E"><span class="italik-E" xml:lang="tr-TR">Çorlulu Ali Paşa, Enderun’da</span> <span class="italik-E" xml:lang="tr-TR">iken bir yemek sırasında unutkanlıkla sofra başı olan Ak ağadan</span> <span class="italik-E" xml:lang="tr-TR">önce yemeğe elini uzatmıştı. Ak ağa kaşığın teknesiyle elinin üzerine</span> <span class="italik-E" xml:lang="tr-TR">şiddetlice vurdu. Ali Paşa bu olayı hiç unutmayacaktı. Ak ağalara</span> <span class="italik-E" xml:lang="tr-TR">karşı kalbinde şiddetli bir öfke vardı. Sadrazam olunca intikamını aldı</span><span class="italik-E" xml:lang="tr-TR">, Babüssaade ağalığı makamına büyük bir darbe vurdu.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-30" id="footnote-288-30-backlink">30</a></span></p>

      <p class="harici-baslik-E">Ankaralı Mustafa Ağa:</p>

      <p class="a--Paragraf-E">“Alaiyeli Hüseyin Ağa, çalmadık kapı bırakmamış, Babüssaade Ağası Ankaralı Mustafa Ağa’nın azlini sağladıktan sonra kendisi bu makam için kürk giyinmişti. Acemi oğlanlardan Giridli kız gibi bir oğlanı, Kapıağası lalalığına tayin ettirdi. Geri kalan kocakarı benizli Ak ağalar feryad etti ve kanuncular arasında bir sürü söz dolaştı. Eski ağa yeni ağayı karşıladığı zaman tebrik merasiminde</p>

      <p class="a--Paragraf-E">‘Va’d ve sıla sanma kim bu halet inkârdır</p>

      <p class="a--Paragraf-E">Lafz-ı lâ lâ aşıka bir gizlice ikrardır</p>

      <p class="a--Paragraf-E">Sadıkane vadine aldanma subh-ı devletin</p>

      <p class="a--Paragraf-E">Nettiğin bilmez o çerh-i süfle pek idbardır’</p>

      <p class="a--Paragraf-E">Sözleri ile ti geçmişlerdi. <span class="italik-E" xml:lang="tr-TR">(Sevgilinin, âşığa hayır hayır demesi aslında evet demektir</span><span class="italik-E" xml:lang="tr-TR">. Ama bu sana verilmiş bir söz ve yakınlık değil aksine</span> <span class="italik-E" xml:lang="tr-TR">bir inkârdır. Devlet kapısının vaatlerine aldanma o sefil çark, bazen</span> <span class="italik-E" xml:lang="tr-TR">ne yaptığını bilmez, çok aşağılayıcıdır.)</span></p>

      <p class="a--Paragraf-E">Eski ağalar, ehl-i hayrın çeşme taşlarına yazdıkları tarih beyitlerini temiz bir kâğıda yazmışlar, ‘Efendim kapı ağası oldunuz biz de buna pek sevindik, âcizane şu tarihleri düşürdük.’ demişler, yeni ağa ‘okuyun caize verelim’ diye heveslenmiş, kendisi ile alay edildiğini anlayamamıştı.</p>

      <p class="a--Paragraf-E">Bu hezeyanlardan ikisi:</p>

      <p class="a--Paragraf-E">‘Şeref bulsa sezadır hidmetinde istikametle</p>

      <p class="a--Paragraf-E">Nola ser çeşme kadar olsa hüddamın ünvanı</p>

      <p class="a--Paragraf-E">Hususuyla bu su atşana müberrattır.</p>

      <p class="a--Paragraf-E">Açınca çeşme veş hayrette kor cuyan insanı</p>

      <p class="a--Paragraf-E">Der-i ihsanı sed etmiş iken eslafın oldun</p>

      <p class="a--Paragraf-E">Senin şanın bütün açtı kapanmış bab-ı ihsanı’</p>

      <p class="a--Paragraf-E">Gibi daha nice hezeyanlar söylendi, ama ağa, ağalığı bırakmadı. 20 Mart 1822”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-31" id="footnote-288-31-backlink">31</a></span></p>

      <p class="harici-baslik-E">Ak Ağalara Ceza:</p>

      <p class="a--Paragraf-E">“Sultan bugün ulema kıyafeti giyinmiş Fatih ve Bayezid Camilerinde bulunan ecdadının mezarlarını ziyaret etmişti.</p>

      <p class="a--Paragraf-E">Sonra saraya döndü. Babüssaade önünde attan indi. Ak ağaların önünden serbestçe geçip içeri girdi. Ak ağalar orucun verdiği sersemlikle padişahın niyetinin anlayamamışlardı. O saatte padişah da olsa oradan birinin geçmesi yasaktı. Kendisine mani olmadıkları için iftardan sonra Ak ağaların cezalandırılmasını silahtar ağaya havale etti.</p>

      <p class="a--Paragraf-E">Daha sonra yol üzerinde Seferli odası, Kiler ve Hazine odalarını ziyaret etti. Oradan Silahtar Ağa Köşkü’ne çekildi. İftardan ve musahipleri ile yaptığı neşeli sohbetlerden sonra teravih namazı kılındı. Hünkâr Topkapı Sarayı’na çekilmiş, Ak ağalar takdir edilen sopaları şeker gibi yemişlerdi. Sordurdu, her birine yediği sopa kadar altın gönderdi.” 25 Ramazan 1240/13 Mayıs 1825<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-32" id="footnote-288-32-backlink">32</a></span></p>

      <p class="x3-baslik-E" id="toc_marker-6-2-5">e. Kapıcılar Ağası</p>

      <p class="alinti-E"><span class="italik-E" xml:lang="tr-TR">Hükümdar ile sadrazam arasında sözlü ya da</span> <span class="italik-E" xml:lang="tr-TR">yazılı görüşmelere aracılık ederlerdi. Azledilen sadrazamdan mührü alır, yeni tayin</span> <span class="italik-E" xml:lang="tr-TR">edilen sadrazama götürürdü. Daima padişahın yanında bulunur, cuma ve bayram</span> <span class="italik-E" xml:lang="tr-TR">namazlarında halkın verdiği dilekçeleri toplardı.</span></p>

      <p class="alinti-E"><span class="italik-E" xml:lang="tr-TR">Tuğ ihracı, Mevlût alayı ve</span> <span class="italik-E" xml:lang="tr-TR">sair merasimde de kapıcıbaşılar bulunurlardı. Kapıcıbaşılear bayram tebriklerinde ellerinde gümüşlü</span> <span class="italik-E" xml:lang="tr-TR">asâ ile padişahın tahtının karşısında dururlardı. Eyalet valisi olan beylerbeyi</span> <span class="italik-E" xml:lang="tr-TR">veya vezirlere mühim ve gizli bir tebliğ yapılacağı zaman bunlardan</span> <span class="italik-E" xml:lang="tr-TR">biri vasıtası ile yapılırdı. Haklarında idam cezası verilen vali vezir</span> <span class="italik-E" xml:lang="tr-TR">gibi devlet adamlarının öldürülmelerine işleri bunlara havale edilirdi. Yabancı elçilerin</span> <span class="italik-E" xml:lang="tr-TR">kollarına girip sultanın huzuruna çıkarma işi de kapıcıların görevleri arasındaydı.</span> <span class="italik-E" xml:lang="tr-TR">Kapıcıbaşılar devşirme teşkilâtı kalktıktan sonra paşaların evlâtlarından veya birinci derecedeki</span> <span class="italik-E" xml:lang="tr-TR">ümeranın oğulları arasından tâyin edilirlerdi.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-33" id="footnote-288-33-backlink">33</a></span></p>

      <p class="harici-baslik-E">Kapıcılar Ağası İbrahim Ağa,</p>

      <p class="a--Paragraf-E">“Mabeynci Berberbaşı Ali Ağa’nın biraderiydi. Kapıcılar Ağası İbrahim Ağa, Zilkade içinde darülbekaya yolcu oldu. Kardeşinin hatırı için cenazeye katılan ağalar, hatırı sayılır sevaplar aldılar!.</p>

      <p class="a--Paragraf-E">Şehit Selim’in devrinde Giridli üç kardeş olarak İstanbul’a geldiler. Her biri bir vasıta ile dergâh-ı âliye hizmete girdiler.</p>

      <p class="a--Paragraf-E">Kaderin sevki ile Ali Ağa, Seferli Odası’na sevk edilince diğer kardeşlerini de Enderun’a aldı. En küçükleri olan İbrahim sarık sarmaya heves etmiş, Ali Ağa berberlikte maharet göstermişti.</p>

      <p class="a--Paragraf-E">Hafif tıraşla her başı ihya etmesiyle meşhur olunca, 1224 senesi Muharreminde (Mart 1809) Ali Ağa berberbaşılığa yükseldi. İki ay sonra Mabeyncilik şerefi ile müşerref oldu. İla maşallah o gün bugündür ikbal yıldızı hiç sönmedi. Bir çift sözü cümlenin emeline ulaşma vesilesi sayıldı.</p>

      <p class="a--Paragraf-E">Mabeynci olduktan iki sene sonra biraderi İbrahim’i tüfekçibaşılık ile Hasoda’ya aldı. Bir süre sonra akıllara hayret verecek tarzda küçük İbrahim’i de Mabeynci yaptı. İbrahim burada uyum sağlayamadı. Kapıcıbaşılığa nakledildi. 1819 yılında Kapıcılar ağası olarak yüksek bir makama nail oldu.</p>

      <p class="a--Paragraf-E">Tepedenli Ali Paşa’yı tepeleyen Hurşit Paşa’ya kılıç, kaftan ve ferman götürme hizmetinde bulundu. Eski bir sadrazam olan Hurşit Paşa’nın birçok iltifatlarına nail olarak İstanbul’ a döndü.</p>

      <p class="a--Paragraf-E">Bir hafta sonra Halet Efendi’nin damadı Arif Bey’in Yıldız Köşkü civarında verdiği davette hastalandığı, kardeşine haber verildi. Ne var ki Ali Ağa henüz yolda iken Azrail geldi.</p>

      <p class="a--Paragraf-E">İbrahim Ağa, hakkı gözetir, doğru bildiği şeyi söyler, itibarlı bir insandı.”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-34" id="footnote-288-34-backlink">34</a></span></p>

      <p class="x3-baslik-E" id="toc_marker-6-2-6">f. Darüssaade Ağası</p>

      <p class="alinti-E"><span class="italik-E" xml:lang="tr-TR">Topkapı Sarayı, Harem, Enderun ve Bîrun denilen</span> <span class="italik-E" xml:lang="tr-TR">üç ayrı teşkilâtla yönetilirdi. Darüssaade tabiri ise genel olarak padişahların</span> <span class="italik-E" xml:lang="tr-TR">özel dairesinin bulunduğu, hanımları, çocukları ve cariyelerinin yaşadığı</span> <span class="italik-E" xml:lang="tr-TR">Harem Dairesi için kullanılırdı. Buranın her türlü hizmetiyle</span> <span class="italik-E" xml:lang="tr-TR">uğraşan ve Darüssaade ağaları denilen bu görevliler, padişaha ve aile</span><span class="italik-E" xml:lang="tr-TR">sine yakınlıkları sebebiyle Sadrazam ve Şeyhülislamdan sonra sarayın en nüfuzlu</span> <span class="italik-E" xml:lang="tr-TR">şahsı haline gelmiş ve Osmanlı siyasî tarihinde önemli roller</span> <span class="italik-E" xml:lang="tr-TR">oynamışlardı.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-35" id="footnote-288-35-backlink">35</a></span></p>

      <p class="alinti-E"><span class="italik-E" xml:lang="tr-TR">Harem’e alınan zenci ağalar, Harem kapılarını bekler</span> <span class="italik-E" xml:lang="tr-TR">zamanla Darüssaade Ocağı’na ait usul ve kanunu öğrenirlerdi. Sırasıyla</span> <span class="italik-E" xml:lang="tr-TR">terfi ederek zamanla Eski Saray ağalığına oradan Darüssaade ağalığına getirilirdi</span><span class="italik-E" xml:lang="tr-TR">.</span></p>

      <p class="alinti-E"><span class="italik-E" xml:lang="tr-TR">Darüssaade ağalığına tayin edilen şahsa padişah huzurunda samur kürk giydirilirdi</span><span class="italik-E" xml:lang="tr-TR">. Alaylarda üzerlerine seraser kaplı dört yenli samur kürk giyen Darüssaade</span> <span class="italik-E" xml:lang="tr-TR">ağaları, bellerine som mücevherli “akve” denilen değerli köstekli</span> <span class="italik-E" xml:lang="tr-TR">bir bıçak takarlardı. Sürrenin hareket edeceği gün kullandıkları</span> <span class="italik-E" xml:lang="tr-TR">özel bir asaları vardı. Bu asâ saray hazinesinde muhafaza</span> <span class="italik-E" xml:lang="tr-TR">edilmekteydi.</span></p>

      <p class="alinti-E"><span class="italik-E" xml:lang="tr-TR">Aslî görevleri Harem’in idaresi olan Darüssaade ağaları, Va</span><span class="italik-E" xml:lang="tr-TR">lide sultanla konuşabilirler, padişah ve devlet ileri gelenleri arasındaki yazışma</span><span class="italik-E" xml:lang="tr-TR">yı ve protokolü sağlarlardı. Darüssaade ağaları padişahların ölümleri sırasında</span> <span class="italik-E" xml:lang="tr-TR">onların yanında bulunur vefatlarını sadrazama bildirirlerdi. Düğün, nişan, sünnet, cülus</span> <span class="italik-E" xml:lang="tr-TR">gibi haremi ilgilendiren bütün merasimleri idare ederlerdi.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-36" id="footnote-288-36-backlink">36</a></span></p>

      <p class="alinti-E"><span class="italik-E" xml:lang="tr-TR">Darüssaade ağalarının</span> <span class="italik-E" xml:lang="tr-TR">görevleri arasında Haremeyn Evkafı Nazırlığı önemli yer tutuyordu. (1668</span><span class="italik-E" xml:lang="tr-TR">’de nezaretinde 313 vakıf vardı.)</span></p>

      <p class="alinti-E"><span class="italik-E" xml:lang="tr-TR">Haremeyn Hazinesi’nden yapılan harcamalar</span> <span class="italik-E" xml:lang="tr-TR">ve padişah tarafından yapılan çeşitli ihsanların hesap defterleri</span> <span class="italik-E" xml:lang="tr-TR">Darüssaade ağasınca tutulurdu.</span></p>

      <p class="alinti-E"><span class="italik-E" xml:lang="tr-TR">Saray tarafından yaptırılan camilerin inşaat ve</span> <span class="italik-E" xml:lang="tr-TR">tamirat masraflarını Darüssaade ağası görürdü. Nitekim Sultan Ahmed Camii inşaatı</span> <span class="italik-E" xml:lang="tr-TR">Darüssaade Ağası Mustafa Ağa’nın nezaretinde yapılmıştı.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-37" id="footnote-288-37-backlink">37</a></span></p>

      <p class="harici-baslik-E">Kasım Ağa’nın Azli:</p>

      <p class="a--Paragraf-E">“İncili Köşk’te rikab merasimi yapılacaktı.</p>

      <p class="a--Paragraf-E">Merasim ağaları önceden kasra geldiler. Öğleye yakın cihan şehriyarı da teşrif ettiler. Darüssaade Ağası Kasım Ağa, meydana indiği sırada Bostancıbaşı Abdullah Ağa azledildiğini bildirmek üzere acele etmekteydi. Bu alev gibi yakıcı sözü söylemek zordu.</p>

      <p class="a--Paragraf-E">Kasım Ağa için Balıkhane’nin yolu görünmüştü. Ama o sıradan bir ağa değildi. Umumun nazarında duası makbul salih bir kul olarak bilinirdi. Bu yüzden Beşiktaş sarayında kalmasına izin verildi. Bununla da kalmadı kendisine Şeyhü’l-Haremlik rütbesi ihsan edildi. Artık Darüssaade ağalığından alındığı için gam çekmeyecekti. Âdet olduğu üzere azledilen görevlinin mallarına el konulması usulden olduğu halde, Kasım Ağa’nın bütün malları kendisine hediye edildi. Bu tedbir, halkın asayişini ve devletin huzurunu ve padişahın ömrünü artırdı.</p>

      <p class="a--Paragraf-E">Esasen padişah Darüssaade ağalığını daha tahta çıktığı gün hazinedarı Anber Ağa’ya vaat etmişti.</p>

      <p class="a--Paragraf-E">Anber Ağa huzura çağrıldı. Kendisine dört yenli samur kürk giydirildi. Cihan padişahının iltifatına mazhar olduktan sonra Darüssaade ağalarına tahsis edilen köşke uğurlandı.</p>

      <p class="a--Paragraf-E">Kendisinden boşalan Hazinedarlığa, yine cihan padişahının lalalarından hazine vekili Hafız İsa Ağa getirildi. Kendilerine giydirilen kaftanlar yüce liyakatlerine bir işaret olmakla giyen ile giyilen arasında bir ahenk vardı.</p>

      <p class="a--Paragraf-E">Hazine vekaleti Harem ağaları musahiplerinden Cevher Ağa’ya ihsan edildi.” <span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-38" id="footnote-288-38-backlink">38</a></span></p>

      <p class="harici-baslik-E">Hafız İsa Ağa:</p>

      <p class="a--Paragraf-E">“1230/1815’te Darüssaade ağası olan Hafız İsa Ağa, sonradan verilen Haremeyn nezareti ile konumunu güçlendirmişti.</p>

      <p class="a--Paragraf-E">İsa Ağa emsali nadir bulunan hafızlardandı. Ne var ki Silahtar Ali Ağa, onu kendisine can düşmanı bellemişti. Aralarını bulmak mümkün olmadı. Ali Ağa, Kızlarağasını azlettirmiş, Hafız İsa Ağa iyice yalnız kalmıştı.</p>

      <p class="a--Paragraf-E">13 Muharrem Cuma günü (19 Eylül 1823) selamlık merasimi Tophane Camii’nde icra edilecekti. Darüssaade ağası saraya girmek istediğinde Bostancıbaşı Silivrili Osman Ağa, ona mani oldu. Hafız İsa Ağa azledilmişti.</p>

      <p class="a--Paragraf-E">Sandalına binip Kavak Sarayı’na gitti. Çaresiz düşmanlarının kendisi hakkında verecekleri kararı bekleyecekti.</p>

      <p class="a--Paragraf-E">Öte yandan Tophane Camii’nde birinci imam Arif Efendi’nin arkasında Cuma namazını kılan hünkârın doğum günü yaklaştığı için, namazdan sonra okunan dua herkesin sevincine sebep olmaktaydı.</p>

      <p class="a--Paragraf-E">Darüssaade ağalığı için Hazinedar Bekir Ağa, Sultan mahfeline davet edildi. Adet üzere yenli samur kürk giydirildi.</p>

      <p class="a--Paragraf-E">Aynı anda İsa Ağa’nın bütün mallarına el konuldu. ‘Kölenin nesi varsa efendisine aittir.’ kuralına uyuldu. Kendisi Şam’a sürgün edildi. Çıkan iradede ‘mücerred ani’s-siyab’ denildiği için üzerinde bir kat elbise kalana kadar soyuldu. Hafız İsa Ağa, aslına dönmüştü. Saraya nasıl geldi ise öylece çıplak bir esir gibi ağlaya ağlaya Şam yolunu tuttu. Bu durumun halk arasında yayılması hoş görülmedi. Ardından her türlü elbiseden iki kat bohça edilip Konya’da kendisine yetiştirilmesi emri verildi. Ayrıca Şam’a vardığında kendisine 40 kese ihsanda bulunulacaktı.</p>

      <p class="a--Paragraf-E">Hafız İsa Ağa’nın eşyaları Hazine Ağası Kıbrıslı Emin Efendi’nin nezaretinde Çinili Köşk meydanında satıldı.</p>

      <p class="a--Paragraf-E">25 gün süren müzayedenin sonrasında 6575 kese elde edildi. Nakit parası için ayrıca defter tutuldu. Cümlesi hazineye devredildi.</p>

      <p class="a--Paragraf-E">Sahip olduğu kölelerden ikisi, iki siyah inci danesi gibi Pazar-ı sevdada açık artırma ile satıldığını görenlerden ‘Vah vah! Şu çocukları alanlar, para için tekrar satarlarsa günah olur.’ denildiğini işiten silahtar ağa, her ikisini de satın aldı.</p>

      <p class="a--Paragraf-E">Hürriyetlerini bağışladı, yeni isimler verdi. Birini Seferli Odası’na, diğerini Hazineye çırak yazdırdı. Selim Efendi, Hazine’de, Hurşit Ağa, Seferli’de parmakla gösterilen şahıslar oldular.”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-39" id="footnote-288-39-backlink">39</a></span></p>

      <p class="x3-baslik-E" id="toc_marker-6-2-7">g. Çuhadar Ağa</p>

      <p class="alinti-E"><span class="italik-E" xml:lang="tr-TR">Enderun odalarının en muteberi olan Hasoda</span><span class="italik-E" xml:lang="tr-TR">’ya mensup ağaların üçüncüsü çuhadar ağadır. Silahtardan sonra ve rikabdardan</span> <span class="italik-E" xml:lang="tr-TR">evvel gelirdi. Çuhadarlık, Çelebi Sultan Mehmed zamanında ihdas edilmiş bir</span> <span class="italik-E" xml:lang="tr-TR">memuriyetti. Alaylarda ata binerek hünkârın arkasından gider ve yağmurluğunu taşırdı</span><span class="italik-E" xml:lang="tr-TR">. Aynı zamanda hükümdarın kaftanlarına ve kürklerine bakmak da bunun vazifesiydi</span><span class="italik-E" xml:lang="tr-TR">. Bayramlarda padişah camiye giderken ve diğer merasimlerde halka para serperdi</span><span class="italik-E" xml:lang="tr-TR">. Silâhdar bulunmadığı zaman ona vekâlet eder ve terfi ederse silâhdar</span> <span class="italik-E" xml:lang="tr-TR">olurdu. Saray dışı hizmetlerden birisine çıkması icap ederse, kendisine Beğlerbeğilik</span> <span class="italik-E" xml:lang="tr-TR">verilirdi.</span></p>

      <p class="alinti-E"><span class="italik-E" xml:lang="tr-TR">Çuhadarın teşrifat görevleri de vardı. Vezîriâzam, şeyhülislâm, Kırım</span> <span class="italik-E" xml:lang="tr-TR">hanı ve rikâb-ı hümâyun kaymakamlığı’na tayin edilenleri</span> <span class="italik-E" xml:lang="tr-TR">sarayın Soğukçeşme Kapısı’nın iç tarafında karşılar, padişahın huzuruna götürürdü</span><span class="italik-E" xml:lang="tr-TR">.</span></p>

      <p class="alinti-E"><span class="italik-E" xml:lang="tr-TR">Hasodabaşı, silâhdar ve rikâbdar ağalar gibi padişaha doğrudan arzda bulunma</span> <span class="italik-E" xml:lang="tr-TR">yetkisine sahiptiler. Emrinde kırk kadar çuhadar bulunan başçuhadar</span> <span class="italik-E" xml:lang="tr-TR">ağa, Padişah bir yere gittiğinde rikâb-ı hümâyunun sağında</span> <span class="italik-E" xml:lang="tr-TR">yürür; ikinci çuhadar, kırmızı atlas kese içindeki sultanın ayakkabısını</span> <span class="italik-E" xml:lang="tr-TR">taşıyarak giderdi. Çizmeci denilen üçüncü çuhadar, başçuhadarın ardından</span> <span class="italik-E" xml:lang="tr-TR">yürüyerek padişahın yedek çizmesini taşırdı.<a class="footnote-link" href="#footnote-288-40" id="footnote-288-40-backlink">40</a></span></p>

      <p class="alinti-E"><span class="italik-E" xml:lang="tr-TR">Saltanat binişleri sırasında</span> <span class="italik-E" xml:lang="tr-TR">padişaha sunulan arzuhaller çuhadar ağa vasıtasıyla silâhdar ağaya verilir, o</span> <span class="italik-E" xml:lang="tr-TR">da padişaha takdim ederdi. Terfi ederse silâhdar, dış hizmete çıkar</span><span class="italik-E" xml:lang="tr-TR">sa beylerbeyi ve vezir olurdu. (XVII. yüzyılda)</span></p>

      <p class="alinti-E"><span class="italik-E" xml:lang="tr-TR">Şeyhülislâmların, Mevlevîyete</span> <span class="italik-E" xml:lang="tr-TR">kadar yükselmiş kadıların, kaptanpaşaların, tersane emininin, yeniçeri ağalarının</span><span class="italik-E" xml:lang="tr-TR">, sekbanbaşı ve çavuşbaşı gibi yüksek devlet ricalinin de özel</span> <span class="italik-E" xml:lang="tr-TR">çuhadarları vardı.<a class="footnote-link" href="#footnote-288-41" id="footnote-288-41-backlink">41</a></span></p>

      <p class="harici-baslik-E">Hülyacı Hafız Mehmed</p>

      <p class="a--Paragraf-E">“Sultan Mustafa Han zamanından beri ömrünü saraylarda geçirmişti. Eski saraydan başlayarak Galatasaray ve Enderun’da 30 yıl hizmet verdi.</p>

      <p class="a--Paragraf-E">Hülyacı Hafız Mehmed Ağa’nın hülyasını gördüğü en yüksek mevki Anahtar ağalığı oldu. Sarayda herkes ona hürmet ederdi. Özellikle silahtar olanlar, ölçüsüz saygı gösterirlerdi.</p>

      <p class="a--Paragraf-E">Ne var ki Hülyacı da bunama alametleri başlamıştı. Silahtarın bütün gayretlerine rağmen kendisinde hiçbir iyileşme olmadı. Eski ağaların silahtardan habersiz olarak emekli edilmesini istemeleri üzerine, bin kuruş maaşla emekli edildi.</p>

      <p class="a--Paragraf-E">Bu olay Hülyacı’nın, Enderun’un önde gelen büyüklerine darılmasına yol açtı.</p>

      <p class="a--Paragraf-E">Dışarı çıktıktan sonra hiçbir nasihati dinlemedi. Kışta yağmur altında ehlullahın kabir ve türbelerini ziyaret için dolaşır, ‘Kaderde var ise dışarıdan dahi gelir, ya başçuhadar olurum ya silahtar.’ derdi.</p>

      <p class="a--Paragraf-E">Altı ay kadar perişan dolaştıktan sonra cihan padişahlarının huzurunda kul oldukları Melik’ül- Müteal’in huzuruna çıktı.</p>

      <p class="a--Paragraf-E">Enderun halkı ruhuna rahmet okudular.</p>

      <p class="a--Paragraf-E">‘Vennefsü la tentehî an neyli mertebetün</p>

      <p class="a--Paragraf-E">Hatta teremme elleti min duniha’l- atab’</p>

      <p class="a--Paragraf-E"><span class="italik-E" xml:lang="tr-TR">(Ondan geri kalan kemikler</span> <span class="italik-E" xml:lang="tr-TR">çürüyünceye kadar nefisde yükselme meyli sona ermez)</span><span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-42" id="footnote-288-42-backlink">42</a></span></p>

      <p class="harici-baslik-E">Çuhadar Ağa’nın Emekliliği</p>

      <p class="a--Paragraf-E">“Sultan Selim’in has bendelerindendi.1789 senesinde girdiği Hazine-i Hümayun odasına ait olan çantacılık hizmetinde güzel bir nam kazanmıştı. Birkaç sene geçince Hasoda’ya alınan Hafız Ali Ağa, 1812 yılında Hasoda’nın en meşhur sakinlerinden biriydi. Bosnalı Osman Ağa’dan önce çuhadar yapılınca şöhreti daha da artmış oldu. Silahtar Emin Ağa azledildiği zaman bu görevin kendisine verilmesi beklenmekteydi.</p>

      <p class="a--Paragraf-E">Ne var ki bu şeref kendisinden daha aşağı rütbede bulunan Tülbent Ağası Ali Bey’e verildi. Çuhadar ağaya ‘ya sabur’ çekmekten başka yol yoktu.</p>

      <p class="a--Paragraf-E">Bir süre sonra felek mükâfat vermeye kıyam etti. Osmanlı ordularına sadzaram ve serdar-ı ekrem olan Ahmed Paşa’ya kılıç ve kaftan götürmek hizmetiyle orduya alındı. Serdar-ı Ekrem’in ayağına yüz sürmek şerefi hakkında bir inayet oldu.</p>

      <p class="a--Paragraf-E">Yüce Sadrazamlık hatt-ı hümayunu, hediye edilen kılıç ve hakanî kürkü serdar-ı ekrem’e teslim etmek üzere Ordu-yı Hümayuna sefer etti. Emanetleri teslim edip serdarın eteğini öptükten sonra geri dönmek vakti geldiğinde, serdar şanına yakışacak derecede hiçbir hazırlığı ihmal etmedi. Şan ve debdebe içinde Dersaadet’e uğurlandı. Geri döndüğünde hünkâr tarafından kabul edildi.</p>

      <p class="a--Paragraf-E">Ayrıca üç beş günde bir yolculuk sırasında düşmanın durumuna dair bilgi edinmiş olması ihtimaliyle huzura çağrılır oldu.</p>

      <p class="a--Paragraf-E">Ancak onun böyle bir bilgisi yoktu. Ordunun ahvaline dair sual cevap sırasında ziyade heyecan ile şuurunu zayi etti. Bunun üzerine emekli edildi. Yerine Ahıskalı Hüseyin Beyefendi çuhadar tayin edildi.”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-43" id="footnote-288-43-backlink">43</a></span></p>

      <p class="x3-baslik-E" id="toc_marker-6-2-8">h. Hazine Ağası</p>

      <p class="alinti-E"><span class="italik-E" xml:lang="tr-TR">Hazine</span> <span class="italik-E" xml:lang="tr-TR">ağası, hazine odası hademelerinin reisi durumundaydı. Oldukça önemli bir görevi</span> <span class="italik-E" xml:lang="tr-TR">vardı. Enderun hazinesinde savaşlarda elde edilen ganimetler ve kıymetli eşyalar</span> <span class="italik-E" xml:lang="tr-TR">saklanırdı. Saraya giren ve çıkan her türlü eşyadan birinci derecede</span> <span class="italik-E" xml:lang="tr-TR">o sorumluydu. Hazinede bulunan eşyalar ayda bir defa gözden geçirilir</span> <span class="italik-E" xml:lang="tr-TR">ve sayılırdı. Saltanat değişimlerinde ayrıca sayılırdı.</span></p>

      <p class="alinti-E"><span class="italik-E" xml:lang="tr-TR">Hazine Ağası sarayda hizmet</span> <span class="italik-E" xml:lang="tr-TR">veren ve sayıları iki bin civarındaki “ehl-i hiref” denilen</span> <span class="italik-E" xml:lang="tr-TR">terzi, kürkçü, kuyumcu, nakkaş, kılıççı, sorguççu vb. saray sanatkârlarının başı</span> <span class="italik-E" xml:lang="tr-TR">olduğu gibi Hazine ve saraya ait mücevherat ve kıymetli eşyanın</span> <span class="italik-E" xml:lang="tr-TR">muhafazasından da sorumluydu. Barış ve savaş zamanlarında Padişahın yanından ayrılmazdı.</span> <span class="italik-E" xml:lang="tr-TR">Padişahın bu makama verdiği önemin bir ifadesi olarak padişahın namaz</span> <span class="italik-E" xml:lang="tr-TR">seccadesini taşır, namaz kılınacağı zaman seccadeyi bizzat sererek etrafı kontrol</span> <span class="italik-E" xml:lang="tr-TR">ederdi.</span> <span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-44" id="footnote-288-44-backlink">44</a></span></p>

      <p class="harici-baslik-E">Sadullah Ağa’nın Hazinedarlığı</p>

      <p class="a--Paragraf-E">‘Padişah Hazine ağalığına Sadullah Ağa’yı getirmek istiyor, ancak o ısrarla bu görevden kaçıyordu. Rüşvet erbabı ile Sadullah Ağa’nın aynı kapta kaynamayacakları şüphesizdi. Sonunda padişahın emri yerine gelmiş, Ferhat Ağa ile Başyazıcı Kani Efendi âdet olduğu üzere koltuğuna girip onu makamına götürmüşlerdi.<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-45" id="footnote-288-45-backlink">45</a></span></p>

      <p class="a--Paragraf-E">Hazine odasında bütün ağalar gelip eteğini öptüler, gecikmeden ileri çıkıp tebrik resmini yerine getirdiler.</p>

      <p class="a--Paragraf-E">Hasodabaşı Ankaralı Mustafa Ağa, kendisine emanet edilen sözleri ‘Sözlerin meliki, meliklerin sözüdür.’ hükmünce ağalara tebliğ etti.</p>

      <p class="a--Paragraf-E">Birlikte asıl hazineye geçildi. ‘Azledilen Hazine ağasının kapısını açıp, mührü kendi eliyle yakasından koparmak usulden’ olduğu için öylece yapıldı. Koynunda emanet olan mührü çıkarıp kendinden sonra tayin edilen şahsa vermek büyük bir elemdi.</p>

      <p class="a--Paragraf-E">Yeni ağa, Hazine kilidini yeniledi. Kaparuz kapılarını kendi eliyle sıkıca kapattı ve oradan ağa yerine döndü. Eski ağanın hademelerinden yalnızca Kaftancı İlyas Ağa’yı yerinde bıraktı, diğerlerini oradan uzaklaştırdı.</p>

      <p class="a--Paragraf-E">Sonra Mabeyn’e gitti ve üzerinde olan kahvecibaşılıktan istifa edip sadece kendi işi ile meşgul olmak istediğini belirten bir dilekçe yazdı. (21 Ağustos 1817)</p>

      <p class="a--Paragraf-E">Öteden beri Osmanlı sultanlarının cülus günlerinde hazineyi ziyaret etmeleri âdetleriydi. Fütuhat dönemlerinde alınan ganimetler, hazinede göz kamaştırıcı bir manzara arz ederlerdi.</p>

      <p class="a--Paragraf-E">Sultan Mahmud Han, günlük meşguliyetler yüzünden uzun süre bu güzel âdeti yapma fırsatı bulamamıştı. Memleketin her yerinde asayişin sağlanması üzerine fırsatı ganimet bildi. 8 Şevval Perşembe günü Hazine Ağası Sadullah Ağa’ya hazineyi ziyaret edeceklerini ifade buyurdular.</p>

      <p class="a--Paragraf-E">Aynı gün önce Hırka-i şerif Odası’nda öğle namazı eda edildi. Sonra padişah yakınları ile birlikte aralarında Darüssaade Ağası Hafız İsa Ağa, Silahtar Ali Bey, Kapı Ağası Mustafa Ağa, hazinedarları Bekir Ağa, Çuhadar İbrahim Ağa, Rikabdar Tuğlu Mehmed Ağa, Hasoda başı Hüseyin Ağa, Kilerli Ağası Vasıf Bey, Seferli Ağası Ali Beyler vardı.</p>

      <p class="a--Paragraf-E">Hazinenin kapısına kadar yerlere telli ustufe yayılmıştı. Buradan ileriye ancak dört mabeynci girebilirdi. Arz ağaları hazinenin dışında döşenmiş olan şiltelere oturdular. Usule göre başköşeye Darüssaade ağası oturur, sonra onu temenna ederek silahtar otururdu.</p>

      <p class="a--Paragraf-E">Kendilerine Hazine ağası tarafından kahve ve şerbet ikram edildi.</p>

      <p class="a--Paragraf-E">Bu sırada adaletli şah yedi göz hazinenin içinde olan emsalsiz eşyayı keyfince temaşa etmekteydi. Özellikle ilk odada bulunan Osmanlı sultanlarına ait tasvirler hünkârın şimdi oturdukları tahtın hizasına kadar gelmiş olması, onlarla aynı meclisi paylaşma anlamında yorumlanmış dua ve senaya sebep olmuştu.</p>

      <p class="a--Paragraf-E">İkinci odada bulunan Keykavus’a ait taht aynı ibretli gözlerle seyredildi. Tahtın bazı kıymetli eşyalarla süslenmiş olması, Hazineli için tebrik sebebi oldu.</p>

      <p class="a--Paragraf-E">Diğer odalarda olan silahları, cins cins kumaşları ve sayısız eşyayı seyrettikten sonra dışarıda kendilerini bekleyen arz ağalarını da içeri aldılar. Onlar da açılmış odaların bir kısmını gezdiler. Her hususta olduğu gibi in’am ve ihsanda da kendilerinden önceki sultanlarla yarışan hünkârın bu hususta onları geçtiği, Hazine, Kiler ve Seferli odalarının kapıları üzerindeki taşlara yazılmıştı.</p>

      <p class="a--Paragraf-E">Kendileri Hasodalılara senede yüz kuruş, aşağı odalılara 30 kuruş aylık bağlamışlardı. Ak ağalara ve zülüflü baltacılara da münasip vakitlerde yaptıkları ihsanlar kıyamete kadar duaya sebep olacak cinstendi.</p>

      <p class="a--Paragraf-E">Enderunlu Vasıf Bey’in bu ihsanlar hakkında söylediği tarih beyitleri, oda kapılarının süsü oldu.</p>

      <p class="a--Paragraf-E">‘Bendegân-ı kemine kıldı ata Mahmud Han’</p>

      <p class="a--Paragraf-E"><span class="italik-E" xml:lang="tr-TR">Değersiz hizmetçilerine Mahmud Han ihsanlarda</span> <span class="italik-E" xml:lang="tr-TR">bulundu. (1232/1817)</span></p>

      <p class="a--Paragraf-E">Aynı şekilde Hazine ziyareti münasebeti ile yazılan kaside ve mücevher tarihte ‘Kel nakşı fil Hacer’ (<span class="italik-E" xml:lang="tr-TR">taşa işlenen nakış</span> <span class="italik-E" xml:lang="tr-TR">gibi</span>) olmuştu. Acele ile yazılması ‘el hayru la yu’har’ içindir. (<span class="italik-E" xml:lang="tr-TR">Hayır geciktirilmez</span>) (1817 )</p>

      <p class="a--Paragraf-E">Hazine Ağası Sadullah Ağa, her fırsat çıktığında azli için müracaat ederdi. Kendisi inziva ehli, hak aşığı, salih bir insandı. Bu defa umduğuna nail oldu. 03 Ocak 1818 Cumartesi günü emekli edildi.<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-46" id="footnote-288-46-backlink">46</a></span></p>

      <p class="x3-baslik-E" id="toc_marker-6-2-9">i. Rikabdar Ağa</p>

      <p class="alinti-E"><span class="italik-E" xml:lang="tr-TR">Padişahlar atla bir yere gittiklerinde atının özengisini tutup inip binmesine</span> <span class="italik-E" xml:lang="tr-TR">yardım eden görevliye rikabdar denir. Rikap üzengi demektir. Üzengiyi elinde</span> <span class="italik-E" xml:lang="tr-TR">tutan manasına gelir. Önceleri silahtar ve çuhadar ile gün boyunca</span> <span class="italik-E" xml:lang="tr-TR">padişahın hizmetlerinde bulunurlardı. Bu makama ocak yolunda kırk yılda ancak</span> <span class="italik-E" xml:lang="tr-TR">terfi etmeleri yüzünden yaşları 60’a yakın olurdu. Yaşlılık yüzünden</span> <span class="italik-E" xml:lang="tr-TR">gün boyu hizmette yoruldukları gözlenince, resmî günlerin dışında dairelerinde oturmaları</span> <span class="italik-E" xml:lang="tr-TR">ve silahtarın yokluğunda ona vekâlet etmeleri irade olundu.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-47" id="footnote-288-47-backlink">47</a></span></p>

      <p class="alinti-E"><span class="italik-E" xml:lang="tr-TR">Rikabdar</span> <span class="italik-E" xml:lang="tr-TR">Ağa, padişahın çizmelerine bakar ve ayakkabılarını giydirirdi. özel gezintilerde padişah</span> <span class="italik-E" xml:lang="tr-TR">ata binerken atın üzengisini tutmak, onun göreviydi. Ayrıca has ahırların</span> <span class="italik-E" xml:lang="tr-TR">eyerlerini temin eder ve padişahın ata binebilmesi için onun ayağını</span> <span class="italik-E" xml:lang="tr-TR">koyacağı bir sandalyeyi taşırdı Rikabdar Ağa mevlid, bayram, cuma selamlığı</span> <span class="italik-E" xml:lang="tr-TR">gibi merasimlerde ve alaylarda padişahın yanında bulunur, saltanat binişlerinde diğer</span> <span class="italik-E" xml:lang="tr-TR">ağalarla birlikte edepli bir şekilde padişahın karşısına otururdu</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-48" id="footnote-288-48-backlink">48</a></span></p>

      <p class="harici-baslik-E">Kâmi Ahmed Efendi’nin Rikabdarlığı</p>

      <p class="a--Paragraf-E">“1206/1792 tarihinde hazineye yazılmıştı. O tarihlerde Hazine ağası olan Şeyhülislam Hacı Halil Efendi’nin tütüncüsü olarak hizmetine girdi. Çok geçmeden Hazine kâtipleri arasına alındı.</p>

      <p class="a--Paragraf-E">1215/1801 senesinde üçüncü yazıcı oldu. Yedi sene kadar bu hizmette bulunduktan sonra zorlanmadan başyazıcı oldu. 1228/1813’te doğrudan Hasoda’ya alınıp kırklara karıştı. Hazinenin bütün işlerini ayrıntıları ile bilmesi, Hazine ağası olması yönündeki beklentileri artırmıştı. Kâmi Ahmed Efendi kendisini bütünüyle bu hayale kaptırmıştı. Ne var ki 1233/1818 tarihinde iki defa Hazine ağası değişmesine rağmen o, bu saadete eremedi.</p>

      <p class="a--Paragraf-E">İlkinde Silahtar İlyas Ağa bu makama layık görülürken sekiz ay sonra yapılan ikinci tayinde ihtiyar Emin Efendi tayin edilmişti. Hazine ağalığına yapılan tayin gecelerini ömrünün en uzun geceleri olarak geçiren Kâmi Efendi, 1236/1821’de yapılan üçüncü tayinde de nasipsiz kalmıştı. Üstelik yeni ağa Kıbrıslı Emin Efendi’nin öyle kolay kolay bu görevden ayrılması da beklenmiyordu. Çünkü Emin Efendi’nin Mabeyncilerle arası gayet iyiydi.</p>

      <p class="a--Paragraf-E">Kâmi Efendi, Hasoda’nın kıdemlilerinden sayılırdı. Hazine ağalığı suya düşünce, önce Tülbent ağası, sonra Rikabdar oldu.</p>

      <p class="a--Paragraf-E">Şimdilerde hayalinde silahtar olmak vardı.</p>

      <p class="a--Paragraf-E">Onun bu emelini sezen silahtar ağa, işi bilmezden gelmiş tören yerlerinde hünkâra ‘Rikabdar kulunuzun her makama liyakati vardır. Sizin bereketinizle sadakati de aşikârdır. Ne kadar itibar buyursanız değer!’ diyerek inceden inceye alay geçtiğini, güngörmüş ağalar seyrederlerdi.</p>

      <p class="a--Paragraf-E">Kâmi Efendi, uzun süre kalemde hizmet gördüğü halde bu ince alayların farkına varamaz, kendini hünkârın sevgili memuru zannıyla huzurda sözü uzatırdı. Hünkâr, rikabdarın bu tavrına hafifçe tebessüm ederdi.</p>

      <p class="a--Paragraf-E">Kâmi Efendi’nin, 4 ay kadar silahtar olacağım sevdasıyla vaktini geçirdiği günlerde, işi bilen bazı muzip ağalar, geceleri yanına gider; ‘falan Cuma günü dikkat ettim. Şevketli Efendimiz sizden başkasıyla sohbet etmedi. Bak sana yaranmak için söylemiyorum. Hünkârın size olan teveccühü hâlâ silahtar ağaya gösterilmiyor. Şayet silahtar değişecekse ki öyle görülüyor, mutlaka siz silahtar olursunuz.’ derlerdi.</p>

      <p class="a--Paragraf-E">Kâmi Efendi keyiflenir; ‘Canım oğlum azıcık daha eğlenelim. Bazı başı örtülü muameleler var. Gizlice söyleyeyim’ diye söze başlardı.</p>

      <p class="a--Paragraf-E">Nihayet Hırka-i Şerif ziyaret edildiği gün hünkâra pek yakın durmuş, kime iltifat edilse bu zat ahmaklığını ispat için onunla birlikte temenna etmesi ve söze karışması sultanın öfkelenmesine yol açmıştı.</p>

      <p class="a--Paragraf-E">Öfke ile Kami Efendi’ye dönen sultan: ‘Sen dur ey bülbül, biraz gülşende yârim söylesin.’ mısraını Nabi ne güzel söylemiş, ama niçin söylemiş bilmem!’ diyerek yüzünü çevirmesi orada bulunanları mahcup etmişti.</p>

      <p class="a--Paragraf-E">Akşam iftar vaktinde Enderunlu Vasıf’ın vefat haberi geldi. Bu haber Kâmi Efendi’nin bütün hayallerini ve Hasoda bendeliğini alıp götürdü. O artık Bolayır valisiydi.”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-49" id="footnote-288-49-backlink">49</a></span></p>

      <p class="x2-baslik-E" id="toc_marker-6-3">3. Enderun’un Eğitim Oyunları</p>

      <p class="alinti-E"><span class="italik-E" xml:lang="tr-TR">Perşembe</span> <span class="italik-E" xml:lang="tr-TR">günlerini mesire yerlerinde geçirmeyi âdet edinen sultan için bu geziler,</span> <span class="italik-E" xml:lang="tr-TR">aynı zamanda Enderun ağalarını eğitmek için de iyi bir fırsattı.</span> <span class="italik-E" xml:lang="tr-TR">Mesire yerlerinde başta güreş olmak üzere; cirid, binicilik, okçuluk, şilahşörlük</span> <span class="italik-E" xml:lang="tr-TR">gibi birçok sporun eğitimi verilir veya uygulaması yapılırdı.</span></p>

      <p class="alinti-E"><span class="italik-E" xml:lang="tr-TR">Gülhane sahrasında</span> <span class="italik-E" xml:lang="tr-TR">bulunan lahana ve bamya başlı sütunların öyküsü -oldukça eski olmakla</span> <span class="italik-E" xml:lang="tr-TR">birlikte- sultanın süvari eğitimi ile ilgili olduğu, Ata tarihinde şöyle</span> <span class="italik-E" xml:lang="tr-TR">anlatılır:</span></p>

      <p class="alinti-E"><span class="italik-E" xml:lang="tr-TR">“Osmanlı devleti teşkil edildiği günden beri askerleri, okçuluk, süvarilik</span> <span class="italik-E" xml:lang="tr-TR">ve silahşörlük, kılıç kullanma, mızrak atma gibi sanatlarda eğitilirdi. Bu</span> <span class="italik-E" xml:lang="tr-TR">sanatlarla özellikle meslek olarak uğraşma, Çelebi Sultan Mehmed Han’ın</span> <span class="italik-E" xml:lang="tr-TR">Amasya sancağında ilk vali iken kurduğu orduda başladı. Sultan Fatih</span> <span class="italik-E" xml:lang="tr-TR">döneminde en üst seviyeye çıkmıştı.</span></p>

      <p class="alinti-E"><span class="italik-E" xml:lang="tr-TR">Çelebi Mehmed, babası Yıldırım Han’</span><span class="italik-E" xml:lang="tr-TR">ın Timur önünde ağır bir yenilgi alması üzerine, orduda süvari</span> <span class="italik-E" xml:lang="tr-TR">takımının devamlı surette eğitim yapmasının gerekli olduğunu anlamıştı. Kendisi Merzifon’</span><span class="italik-E" xml:lang="tr-TR">a yerleşmiş, şehzadesi II. Murad’ı kaymakam olarak Amasya’ya</span> <span class="italik-E" xml:lang="tr-TR">bırakmıştı.</span></p>

      <p class="alinti-E"><span class="italik-E" xml:lang="tr-TR">Merzifon arazisi gayet büyük lahanası ve Amasya çok temiz</span> <span class="italik-E" xml:lang="tr-TR">bamyası ile meşhurdu.</span></p>

      <p class="alinti-E"><span class="italik-E" xml:lang="tr-TR">Bugünlerde Amasya ve Merzifon’dan bir</span> <span class="italik-E" xml:lang="tr-TR">miktar süvari yazdırmıştı. İki bölgenin süvarisine Suluova’da karşılıklı olarak</span> <span class="italik-E" xml:lang="tr-TR">harp talimi yaptırırdı. Her iki tarafı talime ve harp sanatına</span> <span class="italik-E" xml:lang="tr-TR">teşvik etmek için türlü bahaneler icat ederdi.</span></p>

      <p class="alinti-E"><span class="italik-E" xml:lang="tr-TR">Şehzadenin idaresinde olan</span> <span class="italik-E" xml:lang="tr-TR">süvari birliğine Amasya’dan kinaye Bamyacı, kendi emirleri altında bulunan</span> <span class="italik-E" xml:lang="tr-TR">askerlere Merzifon’dan kinaye olarak Lahanacı ismi verildiği, işin hakikatini</span> <span class="italik-E" xml:lang="tr-TR">bilenler tarafından anlatılırdı.”</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-50" id="footnote-288-50-backlink">50</a></span></p>

      <p class="alinti-E"><span class="italik-E" xml:lang="tr-TR">Enderun ve Birun’daki cündîler Bamyacı</span> <span class="italik-E" xml:lang="tr-TR">ve Lahanacı alaylarından birine bağlı idiler. Cündî olmak isteyen bir</span> <span class="italik-E" xml:lang="tr-TR">acemi içoğlanı, bu alaylardan birini seçtikten sonra, Cündîbaşı’ya dileğini</span> <span class="italik-E" xml:lang="tr-TR">iletir o da aceminin istediği alaydan bir keskin cündîyi ona</span> <span class="italik-E" xml:lang="tr-TR">üstad verirdi.</span></p>

      <p class="alinti-E"><span class="italik-E" xml:lang="tr-TR">Cündîlik eğitimi haftanın Çarşamba ve Cumartesi günleri Gülhane</span> <span class="italik-E" xml:lang="tr-TR">Meydanı ile Beşiktaş Sarayı’nın kuzeyindeki Çinili Köşk alanında yapılırdı.</span></p>

      <p class="alinti-E"><span class="italik-E" xml:lang="tr-TR">Cündîlik öğrenmek isteyen bir acemiye ilk önce ata binme ve</span> <span class="italik-E" xml:lang="tr-TR">at üzerinde oturma öğretilirdi. Bunun için de babataşı denilen at</span> <span class="italik-E" xml:lang="tr-TR">biçimi verilmiş taş üzerine oturulup, dizgin tutmak öğretilirdi. Bunu öğrenen</span> <span class="italik-E" xml:lang="tr-TR">acemi, gerçek ata binerek çabuk ve çevik inip binmeyi, yürütmeyi,</span> <span class="italik-E" xml:lang="tr-TR">yavaş ve hızlı koşturmayı öğrenir daha sonra at üzerinden tablalara</span> <span class="italik-E" xml:lang="tr-TR">ok atma, sırığın tepesine bağlanmış kabağı okla vurma, 70-80 cm.</span> <span class="italik-E" xml:lang="tr-TR">uzunluğunda ve 7,5 cm. kalınlığındaki ucu sivri temreni kum yığınına</span> <span class="italik-E" xml:lang="tr-TR">saplama idmanları yapardı. Eğitimini tamamlayan cündî ağaların önünde yapılan imtihanı</span> <span class="italik-E" xml:lang="tr-TR">kazanır önce kâmil, sonra da keskin cündî olurdu.</span></p>

      <p class="alinti-E"><span class="italik-E" xml:lang="tr-TR">Keskin Cündîler,</span> <span class="italik-E" xml:lang="tr-TR">cirid değneğini yaya ciridinde en uzağa atmak, at üstündeyken kalın</span> <span class="italik-E" xml:lang="tr-TR">meşe kütüklerine kalemliyi saplamak, havada uçan kuşu vurmak, at koştururken</span> <span class="italik-E" xml:lang="tr-TR">labudu yere vurup yüksek ağaçların tepesine çekilmiş ip üzerinden aşırmak,</span> <span class="italik-E" xml:lang="tr-TR">yere çakılmış yüksek direğin tepesine konulmuş kabağı, atını koştururken ok</span> <span class="italik-E" xml:lang="tr-TR">ile vurmak usullerde eğitimlerine devam ederdi.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-51" id="footnote-288-51-backlink">51</a></span></p>

      <p class="x3-baslik-E" id="toc_marker-6-3-1">a. Kar Oyunu</p>

      <p class="harici-baslik-E">Abdi Bey’in Feryadı</p>

      <p class="a--Paragraf-E">“Bugünlerde zemin ve zaman kar ile doluydu. Odalardan dışarı çıkma imkânı yoktu.</p>

      <p class="a--Paragraf-E">Cihan padişahının hatırına, ağaların kartopu oynamaları düşmüştü. Geçmiş senelerde birkaç defa daha bu oyunu seyrettikleri anlatılırdı.</p>

      <p class="a--Paragraf-E">Mabeyn-i Hümayun’un önündeki meydana üç oda efradının toplanması irade buyruldu. Hünkârın huzurunda vakarı bir kenara bırakıp kartopu oyunu başladı.</p>

      <p class="a--Paragraf-E">Kartopu oyunlarında eski bir âdet vardı. Odalarda gecelik urbası ile gezen bıçaklı eskilerden, biraz vakur, biraz tuhaf olanlardan kim ele geçerse hünkârın huzuruna getirilip kara yatırılırdı.</p>

      <p class="a--Paragraf-E">Hemen Hazine’den Yantorî Bekir Ağa ve asil ağalardan Çerkez Paşazade Abdi Bey’i, Kiler’in peşkircisi Kısa Hasan Efendi’yi, ayaksız Sarsak Emin Ağayı, Seferli’nin çamaşırcısı Kuloğlu Şakir Ağa’yı, Tulumbacı Hafız Mehmed Ağa’yı birer merdivene bindirip gecelik kavukları ile getirdikleri saatte, kara yatırılmaları işaret buyruldu. Her biri bir taraftan yapılan hilelerle kara yuvarlandılar. Öteden beriden atılan kartopları, eskilerin başlarında bulunan gecelik kavukları kartopu gibi yere düşürüp yuvarlayınca, biçareler dal kelle, parmakları ağızlarında şaşırıp kalmışlardı. Bu hâle gülen padişah, onlara ihsanlarda bulundu.</p>

      <p class="a--Paragraf-E">Musahip Said Efendi, Abdi Bey’in soğuktan titrediğini görünce kendisini tutmak için kucakladığı anda her ikisi yeniden kara gömüldüler. İki taraftan ağaların kartopu yağmuruna tutulan Abdi Bey’in feryadı göklere çıktı. Vücut kalesi kartopları ile viran olacaktı ki feryadına merhamet eden padişah yetişti. Padişahın ihsanları ile oyun sona erdi. Ağalar odalarına döndüler. Beş on gün bu tuhaf oyunun sohbeti ile vakit geçirdiler. Bu latif oyun, zamanın karlı sahifesi üzerine letafet düşürmüştü. (2 Mart 1813, Salı)”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-52" id="footnote-288-52-backlink">52</a></span></p>

      <p class="x3-baslik-E" id="toc_marker-6-3-2">b. Tomak</p>

      <p class="alinti-E"><span class="italik-E" xml:lang="tr-TR">Tomak üstü meşin, içi keçeli ve</span> <span class="italik-E" xml:lang="tr-TR">kadın saçı gibi örülmüş “tura” nevinden âletle oynanan oyunun adıdır. “</span><span class="italik-E" xml:lang="tr-TR">Cirit oyununu” atlılar, “tomak oyununu” ise yayalar oynarlar. Tomak oyunu</span> <span class="italik-E" xml:lang="tr-TR">altışar kişilik iki takım tarafından oynanır. Her takımın birer tomağı</span> <span class="italik-E" xml:lang="tr-TR">vardır. Oyun, cirit gibi karşı taraftakilere vurmasından ve bir takımın</span> <span class="italik-E" xml:lang="tr-TR">öteki takımı pes dedirtecek kadar hırpalamasından ibarettir. Tomak hasmın arkasına</span> <span class="italik-E" xml:lang="tr-TR">vurulur. Bu sebeple hamle edenlere karşı, öteki taraftakiler kollarını verirler</span> <span class="italik-E" xml:lang="tr-TR">ve bu suretle hasmın vurmasına meydan bırakmazlar. Cirit gibi, bu</span> <span class="italik-E" xml:lang="tr-TR">oyunda da hareket çabukluğu göstermek, hasmın hücumlarım atlatmak gayesi güdülürdü.</span> <span class="italik-E" xml:lang="tr-TR">Tomak oyunu oynayanlara “tomakçı” denilir.</span></p>

      <p class="alinti-E"><span class="italik-E" xml:lang="tr-TR">Saraydaki tomak oyunlarına silâhtarın başçavuşa</span> <span class="italik-E" xml:lang="tr-TR">verdiği işaretle başlanır, çavuşbaşının “çek” deyişiyle sona erer. Oyunun sonunda</span> <span class="italik-E" xml:lang="tr-TR">oyunculara “atiyye” dağıtılırdı.</span></p>

      <p class="alinti-E"><span class="italik-E" xml:lang="tr-TR">Sultan II. Mahmud zamanında Yeniçeri Ocağı’nı</span> <span class="italik-E" xml:lang="tr-TR">kaldırdıktan sonra saray eğlencelerinin bir kısmını kaldırmış, 1826’da son</span> <span class="italik-E" xml:lang="tr-TR">kez izledikten sonra tomak ve cirit oyunları ile birlikte bamyacı,</span> <span class="italik-E" xml:lang="tr-TR">lahanacı takımlarını da yasaklamıştı</span>.<span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-53" id="footnote-288-53-backlink">53</a></span><span class="italik-E" xml:lang="tr-TR">.</span></p>

      <p class="harici-baslik-E">Gülhane Köşkünde Tomak</p>

      <p class="a--Paragraf-E">“Salı günü hava oldukça açıktı. Hünkâr Gülhane Köşkü’ne teşrif ettiler. Meydanın özelliğine göre hoşça vakit geçirmenin yolu arandı. Öğle saatlerinde Enderun ağaları huzura çağrıldılar. Tomak oynamaları irade buyruldu. Oyundan sonra cepleri altın gördü.</p>

      <p class="a--Paragraf-E">Ardından Gülhane Köşkü önünden İshakiye Köşkü’ne kadar ‘menzil ciridi’ atmalarını ferman buyurdu.</p>

      <p class="a--Paragraf-E">Cündî takımları bir iki saat kadar cirit attılar. Hazine’de olan cündîlerden Kato Hasan Ağa’nın ciridi uzak bir mesafeye gitmiş, hiç kimsede ona yetişme ümidi bırakmamıştı. Cündîler gerçi ellerini ciritten çekseler de dillerini Kato Hasan’dan çekmediler. Kıskançlık sevkiyle ileri geri birçok söz söylediler.</p>

      <p class="a--Paragraf-E">Durumu fark eden hünkâr, Kato Hasan’a donanımlı ve süslenmiş bir at hediye etti. Kato o anda bütün yarışlarda ciridini en ileri savuran asker olacağına söz verdi<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-54" id="footnote-288-54-backlink">54</a></span>.</p>

      <p class="a--Paragraf-E">Ancak kaderin rüzgârı hep aynı yönde esmezdi.</p>

      <p class="a--Paragraf-E">‘İza dâkat bike dünya fe fekkir ‘elem neşrah’</p>

      <p class="a--Paragraf-E">Fe usra beyne yüsreyni iza fekkerte fefrah’</p>

      <p class="a--Paragraf-E"><span class="italik-E" xml:lang="tr-TR">(Dünya sana dar geldiğinde ‘senin göğsünü açmadık mı’ ayetini düşün</span><span class="italik-E" xml:lang="tr-TR">, her zorluğun iki kolaylık arasında olduğunu düşünürsen ferahlarsın)</span></p>

      <p class="a--Paragraf-E">Enderun’un şöhretli cündîsi Kato Hasan daha emekli edilmeden evlenme gafletinde bulunmuştu. Bu hareket gerçi şeriata aykırı değildi. Ama Enderun kanunlarına uymuyordu. Sarayda geçen 26 yıllık hizmetine bakılmadı. Kuru bir silahşorluk unvanı ile ihraç edildi. Yarım ekmeğe muhtaç yaşadığı, ahirete ait bir dava olarak kaldı.</p>

      <p class="x3-baslik-E" id="toc_marker-6-3-3">c. Güreş</p>

      <p class="alinti-E"><span class="italik-E" xml:lang="tr-TR">Huzur güreşleri, genellikle “biniş</span><span class="italik-E" xml:lang="tr-TR">” denilen saltanat şenliklerinde öğle namazı ve yemekten sonra yapılırdı.</span></p>

      <p class="alinti-E"><span class="italik-E" xml:lang="tr-TR">Huzur</span> <span class="italik-E" xml:lang="tr-TR">güreşlerinin ne şekilde yapılacağı, yani yenişlik olup olmayacağı, kimin kiminle</span> <span class="italik-E" xml:lang="tr-TR">güreşeceği duacıya iletilince, duacı ona göre pehlivanları eşlendirir ve yüzleri</span> <span class="italik-E" xml:lang="tr-TR">padişaha dönük olarak dualarını okuyup davul-zurna veya çifte nekkarenin</span> <span class="italik-E" xml:lang="tr-TR">nağmesine uyarak “huzur peşrevi” yapıp güreşe başlarlardı.</span></p>

      <p class="alinti-E"><span class="italik-E" xml:lang="tr-TR">Güreşlerde yenişlik olmasına</span> <span class="italik-E" xml:lang="tr-TR">izin verilmişse, her iki pehlivan da biri diğerini yenip daha</span> <span class="italik-E" xml:lang="tr-TR">çok ün kazanmak ve ihsan olabilmek için bütün yeteneğini kullanırdı</span><span class="italik-E" xml:lang="tr-TR">. Yenişlik olmazsa, padişah, pehlivanların çekilip başka gösterilerin yapılmasını isteyeceği zamana</span> <span class="italik-E" xml:lang="tr-TR">kadar güreş devam ederdi.</span></p>

      <p class="alinti-E"><span class="italik-E" xml:lang="tr-TR">Pehlivanların hepsi meydandan çekildikten sonra, silahtar</span> <span class="italik-E" xml:lang="tr-TR">ağa para çantasını taşıyan çantacı’ya emr-i şahaneyi ileterek</span> <span class="italik-E" xml:lang="tr-TR">bahşişleri verilir ve üstüfe denilen ipekli ve sırmalı kumaşlardan kesilmiş</span> <span class="italik-E" xml:lang="tr-TR">beş arşın uzunluğundaki “tonluk”lar boyunlarına asılırdı.</span></p>

      <p class="alinti-E"><span class="italik-E" xml:lang="tr-TR">Huzurda yalnız Enderun</span> <span class="italik-E" xml:lang="tr-TR">güreşçileri güreştirilmez, bazen da vezirlerin, Güreş Tekkesi’nin güreşçileri veya</span> <span class="italik-E" xml:lang="tr-TR">başka ülkelerden İstanbul’a gelmiş pehlivanlar güreştirilirdi.</span></p>

      <p class="alinti-E"><span class="italik-E" xml:lang="tr-TR">Osmanlı Devleti’nin</span> <span class="italik-E" xml:lang="tr-TR">teşrifat kurallarına uygun olarak huzurunda güreş yaptıran en son padişah</span> <span class="italik-E" xml:lang="tr-TR">Sultan II. Mahmud olmuştur. Sultan Mahmud 1825 yılına kadar Enderun</span><span class="italik-E" xml:lang="tr-TR">’da ülkenin en meşhur pehlivanlarını bulundurup binişlerde huzur güreşleri yaptırmıştı</span><span class="italik-E" xml:lang="tr-TR">.</span></p>

      <p class="alinti-E"><span class="italik-E" xml:lang="tr-TR">Sarayda ilk defa IV. Sultan Murad’ın güreşe olan aşırı</span> <span class="italik-E" xml:lang="tr-TR">sevgisi üzerine Seferli koğuşuna güreşçiler aldığı bilinmekteydi. Bu ilk güreşçiler</span> <span class="italik-E" xml:lang="tr-TR">Sultan II. Mahmud’un Temmuz 1827’de yaptığı değişiklik sırasında</span> <span class="italik-E" xml:lang="tr-TR">Enderun’dan çıkarıldılar. Bu tarihten sonra Sultan Abdülaziz padişah oluncaya</span> <span class="italik-E" xml:lang="tr-TR">kadar (1860) Osmanlı Sarayı’nda güreşçi bulundurulmadı.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-55" id="footnote-288-55-backlink">55</a></span></p>

      <p class="harici-baslik-E">İkiz Pehlivanı Kim Yenecek?</p>

      <p class="a--Paragraf-E">‘Padişah, (19 Ağustos 1813, Perşembe) günü Çinili Köşk’e teşrif etmişlerdi. Silahtar beyi taltif ettikten sonra Enderun ağalarını huzuruna çağırdı. Bir süre Enderunlulara mahsus olan tomak oyunu seyrettikten sonra ikiz pehlivanı meydana çıkardı.</p>

      <p class="a--Paragraf-E">‘Kim İkiz Pehlivanı yenerse onu ihsanlara boğacağını ilan ettirdi.’ Hünkâr pehlivanlarını onunla imtihan etmek istiyordu. İçlerinden Suhteoğlu denilen dev gibi şişman bir pehlivan meydan aldı. İkize meydan okudu.</p>

      <p class="a--Paragraf-E">Suhteoğlu uzun süre çabaladı, ama nafile. İkiz pehlivanın adı ikiz olmasına rağmen kendisinin bir eşi daha yoktu. Kendi izin vermedikçe yeryüzünde onun sırtını yere getirecek bir pehlivanın olmadığı anlaşıldı.</p>

      <p class="a--Paragraf-E">Pehlivanlar İkiz’in kudreti karşısında aciz kaldıklarını itiraf ettiler ve meydandan el çektiler. Cihan padişahı bu kabiliyeti, ustalığı karşılıksız bırakmadı. Yakın zamanda boşalan zeytinyağcılar ağalığını hayatta kaldığı sürece İkiz’e bağışladı. Beratını yazdırdı. Ayrıca üç oğlunu Hazine, Kilerli ve Seferli odalarına kaydettirdi.”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-56" id="footnote-288-56-backlink">56</a></span></p>

      <p class="x3-baslik-E" id="toc_marker-6-3-4">d. Mızrak</p>

      <p class="alinti-E"><span class="italik-E" xml:lang="tr-TR">Ucu demir şişli</span> <span class="italik-E" xml:lang="tr-TR">uzun sırıklara mızrak denilir. Klasik döneminin önde gelen savaş aletlerinden</span> <span class="italik-E" xml:lang="tr-TR">biriydi. Eskiler uzunluğundan dolayı sevgilinin kirpiklerini mızrağa benzetirler, ya da</span> <span class="italik-E" xml:lang="tr-TR">mızrak çuvala sığmaz derlerdi.</span></p>

      <p class="alinti-E"><span class="italik-E" xml:lang="tr-TR">Kirpikleri uzundur yârin hayale sığmaz</span></p>

      <p class="alinti-E"><span class="italik-E" xml:lang="tr-TR">Bu</span> <span class="italik-E" xml:lang="tr-TR">eski meseldir mızrak çuvala sığmaz</span></p>

      <p class="alinti-E"><span class="italik-E" xml:lang="tr-TR">At üzerinde süvari talimi yapanlar</span> <span class="italik-E" xml:lang="tr-TR">günde azından iki yüz defa mızrak savurur keskin nişancı olmaya</span> <span class="italik-E" xml:lang="tr-TR">çalışırdı. Savaşlarda kullanıldığı kadar törenlerde de kullanılır bayrak ve alemlerle</span> <span class="italik-E" xml:lang="tr-TR">süslenir, ordugahın haşmetine vesile olurdu.</span></p>

      <p class="a--Paragraf-E">Her cerihandan temevvüç etti bir derya-yı nur</p>

      <p class="a--Paragraf-E">Oldu her mızrak, teninde pür tecelli nahl-i tur</p>

      <p class="a--Paragraf-E">Tahir Ongun</p>

      <p class="harici-baslik-E">Çinili Kasrın Bahçesi</p>

      <p class="alinti-E">“Cihan sultanı Beşiktaş sarayı içinde bulunan Çinili Kasrın bahçesinde cündîlerin mızrak oynamalarını irade buyurdu.</p>

      <p class="alinti-E">Enderun’un cündîleri başlarına çarşallar sarındılar ve arkalarına Mısırlı kesimi yeşil çuha cübbeler giyinip boyunlarına enam keseleri takındılar.</p>

      <p class="alinti-E">Süslü giyimleri ile küheylan yaratılışlı atlara binip huzura geldiler. Onlar emir bekledikleri sırada, Kilerliden Köle Haydar Ağa ile Hazineden Lezki Mehmed Ağa, cündîler içinde emsalleri az bulunur yiğitlerden oldukları cihetle Bamya alayını idareye memur edildiler.</p>

      <p class="alinti-E">Lahana alayının başında da meşhur Harem ağalarından Şuayb Ağa bulunacaktı.</p>

      <p class="alinti-E">Oyuna başlama işareti verilmiş Lezki Mehmed Ağa ile Şuayb Ağa, alay başlarından at kaldırmışlardı. Keskin dizgin ile meydanın orta yerinde karşı karşıya geldiklerinde atların eşkinlerine zarar vermeden biri diğerini harman tabir edilen yere sokmaya çalışacaktı. Mızrakların ucunu yere sokup onun üzerinde çark gibi döndükleri görüldü. Birbirlerini harmanın içine atmaya çalıştılarsa da her ikisi de vakur, işinin üstadı ve pehlivan yapılıydı. Biri diğerine galip gelme imkânı görülmediğinden, karşılıklı rıza ile birbirinden ayrıldılar.</p>

      <p class="alinti-E">Diğer cündîler de kaidesine uygun olarak birbirleri ile karşılaşıp emsalsiz sanatlar gösterdiler.</p>

      <p class="alinti-E">Birbirlerinin aralarından süratle geçip merkez olarak belirlenen dairede tekrar tekrar harman vererek halka çevirdiler.</p>

      <p class="alinti-E">Süvarilerin mızrak oyununda gösterdikleri hünerlere cihan sultanı ihsan ve iltifatlarda bulundu. (3 Ağustos 1814 Çarşamba)<span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-57" id="footnote-288-57-backlink">57</a></span></p>

      <p class="x3-baslik-E" id="toc_marker-6-3-5">e. Top Oyunu</p>

      <p class="harici-baslik-E">İncili Köşkte Top Oyunu</p>

      <p class="a--Paragraf-E">‘Top oyunu için ağaların iki alay olması istendi. Dört yüz kadar ağa yarı yarıya iki kısma ayrıldılar. Karşı karşıya durup birbirleri üzerine top attılar. Topu tutamayan taraf aşağılanmayı hak etmiş sayılır, galip gelen taraf türkü ya da mani söyleyerek kendilerini alaya alırlar, bu sırada alaylar yer değiştirirdi.</p>

      <p class="a--Paragraf-E">Çavuşlar çoluk çocuk takımından şarkı söyleyecek adam ararlardı. Bir ara çavuşun biri ‘şarkıyı İlyas’a okutun’ diye bir söz söylemiş, hemen çavuşun biri aman vermeden bulunduğum alaydan beni aldı. Ve ‘şarkıyı sen okuyacaksın’ diye üzerime geldi.</p>

      <p class="a--Paragraf-E">‘Emir edepten üstündür’ kaidesine uymaktan başka çare yoktu.</p>

      <p class="a--Paragraf-E">Çavuş Şakir Ağa’nın<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-58" id="footnote-288-58-backlink">58</a></span> Hüzzam şarkısı hatırıma geldi.</p>

      <p class="a--Paragraf-E">‘Bu dem zencir-i gisudan dil-i mecnuna bağ olsun</p>

      <p class="a--Paragraf-E">O hun-ı gamzeden sinem bütün gün dağ dağ olsun’ bentlerini ne olursa olsun diyerek okudum. Bu şarkı çok beğenildi. Bu vesile ile ihsan-ı şahaneye nail oldum. İşin sonunda beklenmeyen şeyler oldu. Ağalar izin alıp beni köşke koydular. ‘Bildiğin şeyleri keman ile oku.’ diye teklif ettiler.</p>

      <p class="a--Paragraf-E">Oysa şimdiye kadar musiki ile bir ünsiyetim yoktu.</p>

      <p class="a--Paragraf-E">Yanımda keman çalan Başçavuş Ali Ağa’ya hafifçe durumu anlatmak istedimse de hünkârın korkusundan ağzımı açmak mümkün olmadı.</p>

      <p class="a--Paragraf-E">Şükür ki hünkârın yakınları durumu anlamıştı. Sultandan affımı rica ettiler ve irade buyrulursa beste ve semai meşk edebileceğimi arz ettiler.</p>

      <p class="a--Paragraf-E">Hünkâr bu dilekleri kabul etti ve ihsanlarda bulundu.</p>

      <p class="a--Paragraf-E">O sırada berberbaşı Ali Ağa’nın ‘çocuk, çavuşluğa hevesin yok ise, inşallahu Mevla çuhadar olursun!’ duası kabul oldu. Altı sene sonra kendisi silahtar olduğu senenin sonunda, kader terzisi bana çuhadarlık hilatini biçmişti bile. Artık Hazine odası ağaları arasında adımız Çuhadar İlyas diye anılacaktı.” (26 Mart 1817, Çarşamba)</p>

      <p class="x3-baslik-E" id="toc_marker-6-3-6">f. Lobut</p>

      <p class="alinti-E"><span class="italik-E" xml:lang="tr-TR">Cündîlerin kullandıkları yetmiş seksen</span> <span class="italik-E" xml:lang="tr-TR">santim uzunluğunda dört parmak kalınlığında ağaca lobut adı verilirdi. Türk</span> <span class="italik-E" xml:lang="tr-TR">Lügati’nde “Kısa ve kalın sopa; bir arşından uzunca ve</span> <span class="italik-E" xml:lang="tr-TR">dört parmak kalınlığında cirit gibi kutlanılan ağaç”şeklinde tarif edilmiştir.</span> <span class="italik-E" xml:lang="tr-TR">Hayvan üstünde cirit düz olarak atıldığı gibi havaya doğru dikine</span> <span class="italik-E" xml:lang="tr-TR">de fırlatılırdı. Usta cündîler lobutu yirmi otuz metreye kadar atarlardı.</span> <span class="italik-E" xml:lang="tr-TR">Lobut; kola kuvvet vermek, cirit atmayı ilerletmek gibi faydaları olduğu</span> <span class="italik-E" xml:lang="tr-TR">gibi topun icadından evvel yüksek duvarlı kalelerin içine aşırarak içindekileri</span> <span class="italik-E" xml:lang="tr-TR">yaralama işinde de kullanılırdı. Sonraları cündîler için bir mümarese ve</span> <span class="italik-E" xml:lang="tr-TR">hüner vasıtası oldu.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-59" id="footnote-288-59-backlink">59</a></span></p>

      <p class="harici-baslik-E">Gülhane Meydanı</p>

      <p class="a--Paragraf-E">“Saray-ı hümayunda bulunan cündîlerin cirit oyunundaki hünerleri bilinirdi. Cihan padişahı askerlerin kabiliyetlerini geliştirmeleri için fırsatlar hazırlardı. Gülhane Meydanı’na donanmış bir at çektirdi. Kimin vurduğu lobud, Gülhane Meydanı’nda eflake ser çeken servilerin üzerinden aşarsa, koşu adıyla meydana çekilen donanmış atı o alacaktı.</p>

      <p class="a--Paragraf-E">Beş on gündür havalar müsait oldukça cündîler alıştırma için Gülhane Meydanı’na gelir, servi hizasına hesap ile konan kütüğe keskin dizgin ile at sürer, lobud vururlardı. Kiminin vurduğu lobud servinin yarı boyuna ulaşır, kiminin vurduğu lobud vurulmamış gibi yere yapışırdı.</p>

      <p class="a--Paragraf-E">Hazineli Kato Hasan Ağa öteden beri bu sanatlarda marifet sahibiydi. Hemen hemen emsali yok denecek düzeydeydi.</p>

      <p class="a--Paragraf-E">Yarış günü Kato Hasan, atın çiftesine uydurmuş, sıdk ile vurduğu lobud kavisler çizerek işaret için asılan urganın üzerinden aşmıştı. Binlerce aferin arasında Kato Hasan için ‘Arşa as şimden geru tiğ-i Süreyya cevheri’ diyenler vardı.</p>

      <p class="a--Paragraf-E">At emsalsiz koşumu ile Kato’ya verildi. Hasan gıpta edilmeye layık bir cündî olduğunu göstermişti. Her zaman beş bin kuruştan fazla para eden koşumları ile birlikte ağaların çoğunun aklını başından almıştı. Kıskançlık ve pişmanlık içinde bir süre uykusuz geceler geçirdiler. (20 Mayıs 1817, Salı)”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-60" id="footnote-288-60-backlink">60</a></span></p>

      <p class="x3-baslik-E" id="toc_marker-6-3-7">g. Ok</p>

      <p class="alinti-E"><span class="italik-E" xml:lang="tr-TR">Ok çok</span> <span class="italik-E" xml:lang="tr-TR">eski bir savaş aletidir ve iki kısımdan oluşur. Birincisine yay</span> <span class="italik-E" xml:lang="tr-TR">veya keman denilir, kavis şeklinde bükülmüş bir ağaç çubuğun iki</span> <span class="italik-E" xml:lang="tr-TR">ucu arasına gergin şekilde bağlanan kirişten ibarettir. Ucu sivri demirli</span><span class="italik-E" xml:lang="tr-TR">, ağaç çubuk ikinci kısmı teşkil eder ve ok adı verilir</span><span class="italik-E" xml:lang="tr-TR">. Okçu bir eline yayı alır, diğer eli ile okun kanatlı</span> <span class="italik-E" xml:lang="tr-TR">olan arka kısmını kirişe takarak kendine doğru çeker, iyice gerilen</span> <span class="italik-E" xml:lang="tr-TR">kiriş serbest bırakılan oku çok uzaklara atar. Ateşli silahlar çıkana</span> <span class="italik-E" xml:lang="tr-TR">kadar önemli bir savaş aleti olan okçuluk için özel bir</span> <span class="italik-E" xml:lang="tr-TR">eğitim almak şarttır.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-61" id="footnote-288-61-backlink">61</a></span> <span class="italik-E" xml:lang="tr-TR">Okmeydanı’nda bulunan Okçular tekkesi bu</span> <span class="italik-E" xml:lang="tr-TR">hizmeti verirdi. 6 Mayıs’ta yani Hıdırellez günü açılır, altı</span> <span class="italik-E" xml:lang="tr-TR">ay boyunca pazartesi ve perşembe günleri tâlim yapılırdı. Tekkede şeyhu</span><span class="italik-E" xml:lang="tr-TR">’l-meydan ve havacılar denilen hakemler bulunurdu. Şeyhler kemankeş pehlivanların</span> <span class="italik-E" xml:lang="tr-TR">en reşid ve akıllı olanları arasından seçilirdi. Asıl tekke Meydan</span> <span class="italik-E" xml:lang="tr-TR">odası, kahve ocağı denilen iki odadan mürekkepti. Meydan odası duvarına</span> <span class="italik-E" xml:lang="tr-TR">asılmış birçok yaylar, oklar görülürdü. Odanın üç tarafı erkân minderleriyle</span> <span class="italik-E" xml:lang="tr-TR">döşenmişti. Bir tarafında dolaplar vardı. Kemankeşler yay ve oklarını bu</span> <span class="italik-E" xml:lang="tr-TR">dolaplara koyarlardı. Bu iki odadan ayrı Mimar Sinan’a yaptırılmış</span> <span class="italik-E" xml:lang="tr-TR">bir de kasr-ı hümayun vardı. Paşa odası büyük devlet</span> <span class="italik-E" xml:lang="tr-TR">ricalinden kemankeşlere mahsustu.</span></p>

      <p class="alinti-E"><span class="italik-E" xml:lang="tr-TR">Okçuluk ruhsatı, bu tekkenin şeyhince verilirdi. Tekkeye</span> <span class="italik-E" xml:lang="tr-TR">gelen okçular abdest alır, namaz kılarlar ve kat’iyyen abdestsiz</span> <span class="italik-E" xml:lang="tr-TR">ok atmazlardı. Okçuların ellerinde “ya hak” levhası bulunmak şarttı. Atışlarda</span> <span class="italik-E" xml:lang="tr-TR">ok yere düşünce seyredenler hep bir ağızdan “ya hak!” diye</span> <span class="italik-E" xml:lang="tr-TR">bağırırlardı. Tekke âdâb ve erkânında kusur işleyenleri, şeyh efendi “bizimle</span> <span class="italik-E" xml:lang="tr-TR">oturma” diyerek tekkeden uzaklaştırırdı.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-62" id="footnote-288-62-backlink">62</a></span></p>

      <p class="harici-baslik-E">Gazi Padişahın Ok Atma Sevgisi</p>

      <p class="a--Paragraf-E">“Sünnet-i seniyye olan ok atıcılığını (kaidesi üzere öğrenmek için) adil padişah, cennet ehli ecdadı gibi Ok Meydanı’na gitmeye heves ederlerdi.</p>

      <p class="a--Paragraf-E">Hünkârın bu arzusunu işiten Ok Meydanı Şeyhi Binyüzcü Hafız, ‘Ey halık-ı heft asuman dermandayım feryad-res’ duasına sarılmıştı. (<span class="italik-E" xml:lang="tr-TR">Ey yedi kat göklerin yaratıcısı, derman istiyorum yardımıma</span> <span class="italik-E" xml:lang="tr-TR">yetiş</span>!)</p>

      <p class="a--Paragraf-E">Ok Meydanı şeyhi kepazecilikten kurtulabilirdi (acemi okçuları talim etme). Zilkadenin 15. pazartesi günü, hünkârın Ok Meydanı’nı ziyaret edeceği haberi göz aydınlığı oldu.</p>

      <p class="a--Paragraf-E">Adil padişah aynı gün yakınları ile birlikte Ok Meydanı tekkesine şeref vermesi, tekkede çile çeken kemankeşlere bayram sevinci yaşattı. İleri gelen “binyüzcü”lere “tozkoparan”lar sermaye oldu.</p>

      <p class="a--Paragraf-E">Hafız Efendi hünkâra zarif bir şekilde üstadlık etti.</p>

      <p class="a--Paragraf-E">Önce kepaze- küşad olup sonra tobra dökülmek âdet olduğu için ‘insanlar meliklerin dini üzeredir’ kaidesince ve hünkârla birlikte gelen yakınları da tir ve kemana el attılar. (Kepaze, okçulukta acemiler için hazırlanan gevşek yaylı kemanlara denirdi) (26.09.1817 Cuma)”</p>

      <p class="harici-baslik-E">Sultanın Ok Talimi</p>

      <p class="a--Paragraf-E">“Hünkar bir yıldır tir ve keman meşkiyle meşguldü. Atalarından devr ve miras aldığı kuvvet ve kahramanlıkta, eski ünlü kemankeşlerle müsabaka etmesi mümkündü. Esasen kemankeşliğin bütün esrarı kendilerinde görünmekteydi.</p>

      <p class="a--Paragraf-E">Bütün fikirler ok ve yay sohbetine çevrilmişken ‘İkbal yüksüğüne göre menzil alır ehl-i hüner’ denilir, herkesin geçtiği yoldan geçmek istiyordu.</p>

      <p class="a--Paragraf-E">Enderun ağalarının doğuştan taşıdıkları istidatları muayene etmek üzere, Yıldız Kasrı’nın bahçesinde herkes ikbal yıldızına kement atacaktı. Okçular tekkesinden katılan kemankeşler ‘Ya Hakk’ sedasını Hak’tan ayrılmayacaklarına dair nişan ettiler. Binyüzcü Hafız Efendi ve adamları arasında bulunan binci kemankeşlerden Bekçi Kara Mela, Astarcı İbrahim Ağa, Silahşör Behçet Bey gibi bu fende emsali bulunmayan tanınmış kemankeşler, Yıldız Kasrı’nda dertlerine deva aradılar.</p>

      <p class="a--Paragraf-E">Kendilerine mahsus “tozkoparan” tarzında yay çekip ok atmaları, pek sert olan yayları açmaları, Ya Hak sedasına nice nice gönül çekici nağmeler ilave etmeleri seyri doyumsuz manzaralardı.</p>

      <p class="a--Paragraf-E">Ardından Enderun’da bu fende seçkin isimlerden Hazineli Lezki Mehmed, Kato Hasan, Melişzade İzzet Bey, Kırbel Emin Ağa, Kilerli Haydar Ağa, Sağır Naşid Ağa, Seferli’den Cündî Hüseyin Ağa, Sisli Çırağı Mustafa Ağa, yedişer defa ok atıp yay bastıkları imtiyaz sebebi oldu. İkindi namazı kılındıktan sonra şenlik sona erdi. (1818)</p>

      <p class="harici-baslik-E">Ok Meydanı’nda Ziyafet</p>

      <p class="a--Paragraf-E">‘Ol padişah ki her hünerde yegânedir,</p>

      <p class="a--Paragraf-E">Fenn-i tir-endazide ferid-i zamanedir’</p>

      <p class="a--Paragraf-E"><span class="italik-E" xml:lang="tr-TR">(Hiçbir hünerde emsali bulunmayan padişah, ok atma fenninde</span> <span class="italik-E" xml:lang="tr-TR">de zamanının bir tanesidir)</span></p>

      <p class="a--Paragraf-E">Bir yıldır kemankeşlik öğrenen padişah-ı adil bu sanatın bütün inceliklerini anladıktan sonra, ok meydanında ‘Kabza almaya’ karar verdi.</p>

      <p class="a--Paragraf-E">Kabza ziyafeti için mutfak emini Kömürcü Osman Ağa’yı görevlendirdi. Osman Ağa ziyafet için gerekli malzemeyi hazırladığını silahtar ağaya arz edince cumartesi günü Ok Meydanı’nda saltanat şenliği yapılacağı ilan edildi.</p>

      <p class="a--Paragraf-E">Aynı gün büyük bir saltanat alayı ile Ok Meydanı’na şeref verdiler. Davetlilere meydanda çeşit çeşit nimetlerden türlü lezzetler içinde taamlar ikram edildi.</p>

      <p class="a--Paragraf-E">Yemekten sonra Ok Meydanı şeyhi Binyüzcü Hafız Efendi huzura davet edildi. Kaidesi üzere hünkâra kabza verildi. Daha sonra Enderun’da bu işe gönül vermiş 24 kadar ağa, Ok Meydanı’nda marifetlerini ortaya koydular. 900 adımda ok atışı yaptılar.</p>

      <p class="a--Paragraf-E">Ziyafet memuru Kömürcü Osman Ağa’ya 400 bin kuruş kıymetinde mücevher bir bıçak hediye edildi. (12.09.1818 Cumartesi)”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-63" id="footnote-288-63-backlink">63</a></span></p>

      <p class="a--Paragraf-E">‘İnsanlar idarecilerin yollarına uyarlar’ hikmeti, hünkârın asrında da kendini gösterdi. Ok atmayı seven padişahın gözüne girmek isteyen her hüner sahibi, bir ok ve yay elde etmişti. Pazar günü bu sanata kendini adamış yeni meraklılara Ok Meydanı’nda kabza verildi.</p>

      <p class="a--Paragraf-E">Olmayam dersen kepaze bir dahi ey kaşı yay</p>

      <p class="a--Paragraf-E">Oku yaz Halika yalvar, olma gayre hak-ı pay</p>

      <p class="a--Paragraf-E"><span class="italik-E" xml:lang="tr-TR">(Ey kaşları yaya benzeyen sevgili her gelenin sana asılmaması için</span> <span class="italik-E" xml:lang="tr-TR">okuma yazma öğren, Allah’a yalvar, başkalarının ayağı altında toprak</span> <span class="italik-E" xml:lang="tr-TR">olma.)</span></p>

      <p class="a--Paragraf-E">Sultanın huzurunda usulünce ok atışları yapıldı. Hazret-i şeyhin önünde 900 adımda atış yapanlar arasında fakir de vardı. (10 Ekim 1824, Pazar)</p>

      <p class="x3-baslik-E" id="toc_marker-6-3-8">h. Cirid</p>

      <p class="alinti-E"><span class="italik-E" xml:lang="tr-TR">Türk süvarilerinin öteden beri</span> <span class="italik-E" xml:lang="tr-TR">oynaya geldikleri Cirid, Enderun mensupları tarafından sıklıkla oynanırdı. Cündîler oyuna</span> <span class="italik-E" xml:lang="tr-TR">çıkınca Lahanacı ve Bamyacı alayları olarak ikiye ayrılırdı. Harem Ağaları</span> <span class="italik-E" xml:lang="tr-TR">kara oldukları için genellikle Lahanacı, Ak Ağalar da Bamyacı olurlardı.</span></p>

      <p class="alinti-E"><span class="italik-E" xml:lang="tr-TR">Lahanacılar, kırmızı kadife şalvar, yeşil mintan giyinir, yeşil bayrak taşırlardı.</span> <span class="italik-E" xml:lang="tr-TR">Bamyacılar da kırmızı kadife şalvar, mavi mintan giyinir, kırmızı bayrak</span> <span class="italik-E" xml:lang="tr-TR">taşırlardı.</span></p>

      <p class="alinti-E"><span class="italik-E" xml:lang="tr-TR">Padişah, alanın yanındaki kasra veya otağa gelip oturunca işaret</span> <span class="italik-E" xml:lang="tr-TR">verilir, İçmehter’in çalınmasıyla oyun başlamış olurdu.</span></p>

      <p class="alinti-E"><span class="italik-E" xml:lang="tr-TR">Cirid oynayacak cündîler “</span><span class="italik-E" xml:lang="tr-TR">turna katarı gibi süzülerek...” alaybaşıları önlerinde alana girerler. Padişahın karşısında</span> <span class="italik-E" xml:lang="tr-TR">tek sıra halinde dizilip, atlarından inerek yer öper, tekrar atlarına</span> <span class="italik-E" xml:lang="tr-TR">binerek alanın iki ucundaki yerlerini alırlar.</span></p>

      <p class="alinti-E"><span class="italik-E" xml:lang="tr-TR">Bamyacılardan alaybaşı olan, atını</span> <span class="italik-E" xml:lang="tr-TR">karşı tarafa doğru koşturur ve ciridini atacakmış gibi yaparak atmayıp “</span><span class="italik-E" xml:lang="tr-TR">kuru deynek göstererek...” önlerinden geçip kendi alayına gelir. Öbür alaybaşısı</span> <span class="italik-E" xml:lang="tr-TR">da aynı şekilde hareket ettikten sonra gerçek oyun başlar.</span></p>

      <p class="alinti-E"><span class="italik-E" xml:lang="tr-TR">Padişah</span> <span class="italik-E" xml:lang="tr-TR">o günkü oyunun iddialı yapılmasını istemişse, oyun çok sert olur.</span> <span class="italik-E" xml:lang="tr-TR">Atı düşen, attan yıkılan hatta yaralananlar olur.</span></p>

      <p class="alinti-E"><span class="italik-E" xml:lang="tr-TR">Cirid oyununa bazen</span> <span class="italik-E" xml:lang="tr-TR">padişahlar da katılır. Buna “Padişah ciride bindi.” denilir.</span></p>

      <p class="alinti-E"><span class="italik-E" xml:lang="tr-TR">Oyun bitirildikten</span> <span class="italik-E" xml:lang="tr-TR">sonra hasmına cirid isabet ettirene, hasmın attığı ciridi havada tutana</span> <span class="italik-E" xml:lang="tr-TR">veya ustaca hareketlerle atılan ciridlerden kurtulana, yerden eğilip cirid alana</span> <span class="italik-E" xml:lang="tr-TR">altın, diğerlerine de akçe ihsan edilir.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-64" id="footnote-288-64-backlink">64</a></span></p>

      <p class="harici-baslik-E">Büyük Dere’de Cirit Oyunu</p>

      <p class="a--Paragraf-E">“Haziran’ın 14 Perşembe günüydü. Sultan bu defada emsalsiz güzelliği ile her yerden daha güzel olan Büyükdere’yi teşrif ettiler. Beşiktaş sarayından ayrılan zevrakçe sandallarında, silahtarları Ali Bey, Çuhadarı Hafız Ali Ağa ve Rikabdarı Hüseyin Bey beraberdiler.</p>

      <p class="a--Paragraf-E">Enderunun ileri gelen büyüklerinden Darüssaade Ağası Kasım Ağa, hazinedarı Lala Anber Ağa, sarığını taşımakla görevli Hasodalı ağa ve sairleri kendilerine mahsus kança başlı sandallar ve ikişer, üçer, beşer, yedişer çifte kayıklar ile hünkârı takiben deryaya girdiler. Büyük sandalların şaşaası sağda ve solda deryayı dalgalandırmış, deniz yüzü gelinler gibi süslenmişti.</p>

      <p class="a--Paragraf-E">Yol esnasında rastlanılan donanma gemilerinin, padişahın kutlu gelişini tebrik ve teşekkür için attıkları sevinç topları, asuman ve zemine titreme vermişti.</p>

      <p class="a--Paragraf-E">İskele başında hazır bekleyenler arasında çuhadarlar, solaklar, hasekiler ile sair bendegânları padişah ile müşerref olma şerefine erdiler.</p>

      <p class="a--Paragraf-E">Daha sonra padişah hazretleri âdetleri üzere öğle namazının edası için ayaklandı. İkinci imam Abdülkerim Efendi’nin arkasında farz namazı kıldı. Sonra Enderun ağalarının huzuruna çıkmalarına izin verdi.</p>

      <p class="a--Paragraf-E">Askerlerin cirit oynamalarını emir buyurdukları işitilir işitilmez, 80 adet emsalsiz cündî meydanda göründüler.</p>

      <p class="a--Paragraf-E">İkişer ikişer Mısır oyununa başlamadan önce, gayretli şahın önünde atlarından indiler. Öncüleri olan Atkafalı Mehmed Ağa’nın arkasında dizilip padişahın huzuruna çıktılar. Cümlesi cihan şahının ihsanına nail oldular. Yer öpme hizmetinden sonra tekrar emsalsiz koşumlu atlarına bindiler ve kendi alayları tarafına gittiler.</p>

      <p class="a--Paragraf-E">Askerler iki alay halinde saf tuttular. Alaylardan birinin ismi bamya, diğeri lahana diye anılırdı. Bamyacı ve Lahanacı alaylarına ait askerlerin her biri, kendi alayı tarafına ayrılıp cihan hakanının emrini gözetmeye başladılar.</p>

      <p class="a--Paragraf-E">Ciritlerin atılması işareti verildiği sırada mehter hane davulları çalınmaya başladı. Aynı zamanda askerlerin cesur pehlivanları, alay başlarında takım takım ortaya çıkıp henüz cirit atmadan birbirlerinin önünden geçtiler. Bu pehlivanları görenler ne Neriman’ın ne de, Rüstem’in destanlarında bu manzaraların hayal edilemeyeceğini hemen anlardı. Görenleri hayrette bırakan vakur bir eda ile aşağı yukarı bir hayli cevelan ettiler. Sonra ansızın Bamya alayının ciritleri süzülmeğe ve içlerinde korkak olanların diz bağları çözülmeğe başladı.</p>

      <p class="a--Paragraf-E">Padişahın gözü önünde bulunan Bamya alayı eski cündîlerden Hazine-i hümayun’da Lazki Mehmed Ağa, Kilerli Haydar Ağa, Sağır Naşid Ağa, Seferlili Tatarhan Ahmed Bey, Kitapçı Hüseyin Efendi, Harem ağalarından Beşir Ağa, Uzun Muhterem Ağa, Solak Cevher Ağa ve Solak Mercan Ağa, Eski saraylı İlyas Ağa gibi nam salmış cündîler harp fenninde hüner göstererek Lahana alayına hücum ettiler.</p>

      <p class="a--Paragraf-E">Attıkları cirit ile rakiplerinin mum gibi titrediklerini herkes görüyordu.</p>

      <p class="a--Paragraf-E">Lahanacılar da canlarını ağızlarına almışlar, üzerlerine gelen ciritlere çevgenlerle çapmaktaydılar.</p>

      <p class="a--Paragraf-E">Rakibini takipte bir tatar askerinden daha çabuk ve hızlı görünüyorlardı. İçlerinde bütün cündîlerin yüzünü ağartan ve imtihan meydanının aslanı meşhur Lala Şuayb Ağa ve onun benzeri olan Kazmacı Server Ağa, ayrıca Enderun ağalarından lahanaya kuvvet, bamyaya lezzet veren yeniçeri Şakir Ağa, Kato Hasan Ağa, Asker Ali Ağa, Kola Abdullah Ağa, Topçu Şakir Ağa, Aslan Salih Efendi gibi at üzerinde keskin dizgin tutan cündîler de Bamyacılar üzerine öyle bir ateş püskürdüler ki söndürmesi muhaldi. (Kıyamete kadar konuşulacaktı)</p>

      <p class="a--Paragraf-E">Ayrıca emsalsiz bir asker olan Lala Şuayb Ağa, Bamyacıları lahanaya hasret bıraktığı için bamyada lezzet kalmadı. İçlerinden cesur olanları atlarını değiştirip tekrar be tekrar meydana çıktıkları için koca Büyükdere küçük bir yere döndü. Böyle büyük bir işin sonunda iddia ile oynanan şiddetli ciridin, rakiplerin hayat kandilini söndürdüğünü gören şahların şahı, oyunun tamamlanması emrini verdi.</p>

      <p class="a--Paragraf-E">Adeta şuurunu kaybetmiş askerler meydandan çekildiler.</p>

      <p class="a--Paragraf-E">Büyükdere, Tarabya civarında bir yerdi. Dost devletlerin elçileri yaz mevsimini burada geçirirlerdi. Mevsime uygun şekerlemeler ve şerbetler hazırlatıp cihan padişahına göndermişlerdi.</p>

      <p class="a--Paragraf-E">Tercümanları yüce padişahın bu tarafa gelmesi ile kazandıkları şerefi ifade ettiler ve yüce saraylarının askerleri gibi cesur cirit oyuncularının başka diyarlarda görülmediğini naklettiler. Memnuniyeti artan padişah hazretleri, takdim edilen hediyelerin kabul edildiğini ima eden nazik davranışlarda bulundular.</p>

      <p class="a--Paragraf-E">İltifatını gözeten elçilerin hatırı için akşam yemeğinin de orada hazırlanmasını irade buyurdular. Yemek sırasında sazlar çalınmasını murad ettiklerinde sazende ve hanendeler beste, semai ve rubai ile söze nağme verdiler. Evc, İsfahan makamlarında bülbülün feryat ve figanına eşlik ettiler.</p>

      <p class="a--Paragraf-E">Önce saz âleminin öncüsü Hazineli Kemanî Ali Ağa, hüzzam makamında bir taksim yaptı. Küçükten büyüğe perdeler arasında geçişler yaparak yürekten kopan ahlara eşlik etti. Meşhur hanendelerden Hazine-i hümayunda görevli çavuş Şakir Ağa, Allah vergisi olan davudî sesi ile onu yalnız bırakmadı. Âşık tarzında</p>

      <p class="a--Paragraf-E">‘Gözüm ki kana boyandı şarabı neyleyeyim</p>

      <p class="a--Paragraf-E">Ciğer ki ateşe yandı kebabı neyleyim</p>

      <p class="a--Paragraf-E">Ne yâre yaradı cismim ne bana bilmem hiç</p>

      <p class="a--Paragraf-E">İlahi ben bu bir avuç türabı neyleyeyim.’</p>

      <p class="a--Paragraf-E">kıtası ile dinleyenlerin yanık yürekleri bir daha yandı.</p>

      <p class="a--Paragraf-E">Taksimden sonra yirmi kadar sesi tiz ve edası temiz hanendeler, hüzzam makamında gönül çekken neşideler okudular.</p>

      <p class="a--Paragraf-E">‘Aşıka ta’n etmen müpteladır neylesin</p>

      <p class="a--Paragraf-E">Âdeme mihr u muhabbet bir beladır neylesin</p>

      <p class="a--Paragraf-E">Zülfüne kalsa perişan eylemezdi dilleri</p>

      <p class="a--Paragraf-E">Onu da tahrik eden bad-ı sebadır neylesin.’</p>

      <p class="a--Paragraf-E"><span class="italik-E" xml:lang="tr-TR">(</span><span class="italik-E" xml:lang="tr-TR">Aşığı kınamayın, düşmüş bir kere neylesin, insanlar bazen aşkla imtihan</span> <span class="italik-E" xml:lang="tr-TR">edilirler. Sevgilinin zülfü hiçbir aşıkı perişan etmek istemezdi aslında. Ancak</span> <span class="italik-E" xml:lang="tr-TR">onu da sabah rüzgârı rahat bırakmaz dağıtır, perişan eder. Sevgilinin</span> <span class="italik-E" xml:lang="tr-TR">zülfünü perişan gören âşıkların gönlü de perişan olur)</span></p>

      <p class="a--Paragraf-E">Bu beste-i güldesteye girildiği zaman bütün sazendeler hep beraber yüksek perdeden bir velvele kopardılar. Onlara eşlik eden hanendeler seçkin sedaları ile niyaz kapısını çaldılar. Meclis seslerin ahengi ile coşmuş, Melikin meclisi gönül ahları ile renklenmişti. Kalp sahipleri hayran ve perişan düşmüş, günah ehli isyan meyhanesinde aklını kaybetmişti.</p>

      <p class="a--Paragraf-E">Zengin olsun fakir olsun padişahın medhine düştüler. Bu fasıl baharın diğer mevsimlere üstünlüğü gibi padişahın diğer meclislerine üstün oldu. Akşam yaklaştığı için eğlencenin neşesi göçmüş, gönüllere hüzün inmişti. Meclisin tamamlanması irade buyruldu.</p>

      <p class="a--Paragraf-E">Padişah hareket ettiğinde Darüssaade ağası ve silahtar ile birlikte sandala bindiler. Padişahın hareketini gören tabyalar, top ateşini başlatıp şan ve şerefini ilan ettiler.</p>

      <p class="a--Paragraf-E">İki yatsı arasında Beşiktaş Sarayı’na geldiler. Enderun halkı devletin devamına ve padişahın ömrüne dua etmeye devam ettiler.(11 Haziran 1812, Perşembe)”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-65" id="footnote-288-65-backlink">65</a></span></p>

      <p class="harici-baslik-E">Harem Ağalarının Cirit Oyunu</p>

      <p class="a--Paragraf-E">“Cihan padişahı cirit oyununu sever, seyrine düşkün görünürdü.</p>

      <p class="a--Paragraf-E">Dairelerine müretteb 80 adet cündîleri vardı. Bunların 40 adedi Harem ağaları, diğer yarısı iç ağaları arasındaydı. Ne zaman cirit oynansa siyah ve beyaz, lahana ve bamya arasında mesafe uzak görünürdü.</p>

      <p class="a--Paragraf-E">Maharetin hangi cinste olduğuna dair bir tecrübe elde edilememişti. ‘Eşya zıddı ile bilinir’ kaidesine göre Harem ağaları cündîleri bir tarafa, iç ağaları cündîleri bir tarafa ayrıldılar.</p>

      <p class="a--Paragraf-E">Harem ağaları lahana, iç ağaları bamya alayı isimlerini aldılar. Cihan şahı Çinili Köşk’e geldiğinde cündîler küheylanları üzerinde hazır bekliyorlardı.</p>

      <p class="a--Paragraf-E">Kaidesi üzerine oyun başlatıldığında Harem ağaları kara bulut gibi, iç ağaları üzerine hamle yaptılar. ‘Hem cins çeker birbirinin gayretini’ diyen iç ağaları, birbirlerine yardım edip karşı hamleye giriştiler. Onların bu karşılığı Harem ağalarını kızdırmış, hiddetli saldırılara sebep olmuştu. Oyun kızışmış, ağaların birbiri ile kavga edecekleri korkusu seyircileri sarmıştı. Herkes oyunun bitmesini istiyordu.</p>

      <p class="a--Paragraf-E">“Aman kavga çıkmasın.” diye gizli ve açık dualar, temenniler yapıldığı sırada iki taraf arasında atılan ciritler dost ve düşmana korku vermekteydi. Bir saat kadar devam eden oyun, düşmanlık hissini tahrik edeceği endişesinin hünkârca öğrenilmesi üzerine tatil edildi. <span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-66" id="footnote-288-66-backlink">66</a></span></p>

      <p class="a--Paragraf-E">Meğer Çopur Hasan’ın meşhur Şuayb Ağa’ya gizli düşmanlığı varmış. Ağa habersiz iken keskin dizgin at koparıp Şuayb Ağa’ya ansızın çarpmış. Biçare yere düşmekle dizinin biri hurda olmuş. 6 ay kadar yatağa mahkûm kaldıktan sonra Çopur’un kurbanı olarak vefat etti. (18 Mayıs 1816, Salı)<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-67" id="footnote-288-67-backlink">67</a></span></p>

      <p class="a--Paragraf-E">Enderun ağalarının da çok sevip saydığı, Şuayıb Ağa’nın ölümüne üzülen Sultan Mahmud, o günden sonra bir daha atlı cirid oynatmayıp kendisi de ok atmaya başladı. Ekim 1826’da cirid oyununu tamamen kaldırıp yalnız menzil ciridi, lâbud attırmakla yetinilmesi emri verildi.</p>

      <p class="harici-baslik-E">Cündî Haydar Ağa Uğurlandı</p>

      <p class="a--Paragraf-E">“Haydar Ağa, Şehid Selim Şah zamanında Kaptan-ı derya Küçük Hüseyin Paşa’nın kölesiydi. 1218 senesinde paşa vefat ettiğinde paşanın diğer köleleri ile birlikte saraya alındı. Bunlardan her biri bir odada yetişmiş farklı mesleklere girmişlerdi. Haydar Ağa, cündîliğe talip oldu. İyi at biner, silah kullanırdı ve görenler üstadına rahmet derlerdi.</p>

      <p class="Spot-E">Pek ateş-pare koptu tıfl-ı dil benden ırağ olsun</p>

      <p class="Spot-E">Enderunı aşka verdim ben ko varsın bir çırağ olsun</p>

      <p class="a--Paragraf-E"><span class="italik-E" xml:lang="tr-TR">(Sevgili sanki bir ateş parçası</span> <span class="italik-E" xml:lang="tr-TR">çıktı, benden uzak olsun, Enderun’u aşka verdim ben, bırak</span> <span class="italik-E" xml:lang="tr-TR">bir mum gibi yansın feda olsun)</span></p>

      <p class="a--Paragraf-E">Hem cirit oyunlarında hem lobud vurmada yerde naziri bulunmadığı için büyük küçük herkesin hürmetini kazanmış, Haydar-ı Kerrar gibi zemine nam salmıştı.</p>

      <p class="a--Paragraf-E">1813 yılında çuhadar olduğunda Silahtar Ali Ağa onu kendisine çakırsalan yaptı. Silahtar İlyas Ağa ve Giritli Ali Ağa dönemlerinde de bu şerefli mevkisini korumuştu. 1825 tarihinde Enderun’da teşkil olunan süvari bölüğüne sancaktar tayin edildi.</p>

      <p class="a--Paragraf-E">Bu şerefe Haydar Ağa’nın layık görülmesi, diğer ağalara utanç vesilesi olmuştu. Silahtar, bu göreve layık gördüğü ağaların bir defterini hünkâra gönderdi. Defter geri döndüğünde Haydar Ağa’nın talimden el çektirildiği görüldü. O, Hırka-i saadet dairesindeki hizmetine geri dönecekti.</p>

      <p class="a--Paragraf-E">Bir yıl öncesinde ordu tertibine başlanıldığı günlerde, süvari olmayan Enderun halkının sarayda bırakılacağı ilan edilmişti. Haydar Ağa, bu haberle aşağılandığını düşünüyordu ve saraydan ayrılma kararı aldı. Hünkâr onun kırgınlığını anlayışla karşıladı ve haklı olduğunu ifade etti.(10 Ekim 1824, Pazar)</p>

      <p class="harici-baslik-E">Lezki Mehmed Öldü</p>

      <p class="a--Paragraf-E">“Lezki Mehmed bir iki sene önce Sofya Defterdarı olarak Hasoda’dan emekli edilmişti. Hastalığı duyulduktan birkaç gün sonra göçünü sarıp ahiret yoluna düştü.</p>

      <p class="a--Paragraf-E">Lezki, eski Şeyhülislamlardan Halil Efendi’nin Hazine ağalığı günlerinde Hazine’ye yazdığı esir çocuklardan biriydi. Sarayda kaldığı dönemde şöhretli cündîlerden biri olmuştu. Bamya alayı içinde sivrildiği için hürmet kazanmış, Mabeyn ciritlerinde hünkâr ile sohbet etme şerefine ulaşmış ve cündîbaşı gibi servet kazanmıştı.</p>

      <p class="a--Paragraf-E">Yaratılıştan nazik ve tertipli biriydi.</p>

      <p class="a--Paragraf-E">1817 tarihinde silahtar olan İbrahim Ağa’nın yardımı ile Hasoda’ya alındı. Önünde kendisinden daha kıdemli biri varken Hasoda’ya alınmasının sebebi, efendisine karşı gösterdiği saygıydı. 1820 senesinde Sofya defterdarı olarak emekli edilmişti.</p>

      <p class="a--Paragraf-E">Henüz Sofya’ya varmadan defterdarın hayatta olduğunu öğrenince yüreği yandı.Geri dönüp İstanbul’a geldiği günlerde Kudüs valiliği boşa çıkınca kendisine ihsan edildi.</p>

      <p class="a--Paragraf-E">Saraydan ilgisi kesilmesin diye silahşorluk unvanı da verilen Lezki Mehmed, Vaka-i Hayriye günlerinde kale kapılarını korumakla görevlendirildi. Bu şerefle itibarı biraz daha artmışken ecelin pençesine düşmesi, dünyaya güvenilmeyeceğini bir kere daha gösterdi. Hak ve hukuka son derece saygı gösterir, bildiği bir sanatı hiç kimseden esirgemezdi.(7 Ağustos 1820)”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-68" id="footnote-288-68-backlink">68</a></span></p>

      <p class="x3-baslik-E" id="toc_marker-6-3-9">i. Deniz Avı</p>

      <p class="harici-baslik-E">Padişahın Deniz Avcılarını Seyri</p>

      <p class="a--Paragraf-E">“Cihan hünkârı avlanmak bahanesi ile ülkesinin bazı diyarlarını gezerlerdi. Böylece halkın ne durumda olduklarını görme fırsatları olurdu.</p>

      <p class="a--Paragraf-E">Öğle vakti hünkâr, Mabeyn hekimi Abdülhalık, İmam-ı sani Nuri Efendi, Musahip Abdi Bey, Said Efendi ve av hakkında bilgili bazı Enderun ağalarını yanına alıp tersane önünde hazır bekleyen vapura bindi.</p>

      <p class="a--Paragraf-E">Çekmece göllerini seyrederek saat 11 sularında Tekirdağ İskelesi’ne çıktılar. İbrahim Ağa Konağı’na misafir olan cihan sultanı, geceyi burada geçirdi. İkinci gün Tekirdağ’ı ayanına hilat giydirildi. Havada kar yağacağına dair işaretler vardı. Tekrar zevrakçelerine binip Silivri’ye geldiler. Büyük küçük halk sevinç içinde sultanı bekleşiyorlardı.</p>

      <p class="a--Paragraf-E">Halkın sevincinden memnun olan şah-ı cihan, her birine iltifat ettiler. Acizane açtıkları hanelerine tenezzül buyurdular. Sultanın bu hali halka karşı gösterdiği şefkatin bir deliliydi. Geceyi Silivri’de geçirdiler. İkinci gün Büyük Çekmece gölüne dönüldü. Göl kenarında konaklayan padişah iki gün civar halkının avcıları ile hadsiz kuşlar ve hayvanlar avlayıp sohbetler etti. Çekmece halkı nice nice ihsanlara nail oldular. Halk sevinç içinde iki gün uyumamış âdeta bayram yapmıştı. Perşembe günü dualarla padişahlarını İstanbul’a uğurladılar.” (25.01.1829, Pazar)<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-69" id="footnote-288-69-backlink">69</a></span></p>

      <p class="x2-baslik-E" id="toc_marker-6-4">4. Mesire Yerleri (Biniş-i hümâyun)</p>

      <p class="alinti-E"><span class="italik-E" xml:lang="tr-TR">Sultanların özellikle yaz aylarında Boğaziçi’nin çeşitli yerlerinde bulunan mesire</span> <span class="italik-E" xml:lang="tr-TR">yerlerine yaptıkları günübirlik geziler “Biniş-i hümâyun” veya “biniş-i</span> <span class="italik-E" xml:lang="tr-TR">saltanat” adıyla anılırdı. Bu geziler küçük fakat gösterişli</span> <span class="italik-E" xml:lang="tr-TR">bir tören halinde olur ve özellikle yabancıların büyük ilgisini çekerdi.</span> <span class="italik-E" xml:lang="tr-TR">Padişahların Boğaziçi’ne çıkışları Kızkulesi’nden ve hisarlardan atılan toplarla</span> <span class="italik-E" xml:lang="tr-TR">ilân edilirdi. Aynı şekilde saltanat kayığının bir iskeleye yaklaşmakta</span> <span class="italik-E" xml:lang="tr-TR">olduğu da hasekiler tarafından yüksek sesle duyurulurdu. Ziyaret edi</span><span class="italik-E" xml:lang="tr-TR">len yerlerde padişahın dinlenmesi için bazı devlet adamları tarafından yaptırıl</span><span class="italik-E" xml:lang="tr-TR">mış “biniş kasrı” denilen çok süslü küçük köşkler yer</span> <span class="italik-E" xml:lang="tr-TR">alırdı. Dâvud Paşa Kasrı’nın yakınında küçük bir köşk II.</span> <span class="italik-E" xml:lang="tr-TR">Mahmud zamanında inşa edilmişti.</span></p>

      <p class="alinti-E"><span class="italik-E" xml:lang="tr-TR">XIX. yüzyılda binişe en çok</span> <span class="italik-E" xml:lang="tr-TR">önem veren padişahlardan II. Mahmud, genellikle pazartesi ve</span> <span class="italik-E" xml:lang="tr-TR">perşembe günleri geziye çıkardı. Boğaziçi mesirelerinde maiyetiyle birlikte yer</span> <span class="italik-E" xml:lang="tr-TR">içer, pehlivan güreşleri, cirit oyunları, tüfek ve ok atışı</span> <span class="italik-E" xml:lang="tr-TR">yarışmaları düzenletirdi. Bazen saray fasıl heyetini de beraberinde götü</span><span class="italik-E" xml:lang="tr-TR">rür, sazende ve hanendelere mûsiki icra ettirirdi. Yeniçerilerin ortadan</span> <span class="italik-E" xml:lang="tr-TR">kaldırılmasından sonra eski geleneklerin pek çoğunun terk eden sultan II.</span> <span class="italik-E" xml:lang="tr-TR">Mahmud sadece “tebdil binişi” ile yetinir oldu.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-70" id="footnote-288-70-backlink">70</a></span></p>

      <p class="alinti-E"><span class="italik-E" xml:lang="tr-TR">Tebdil binişi,</span> <span class="italik-E" xml:lang="tr-TR">padişahların kimliklerini gizleyerek, kıyafet değiştirerek yaptıkları teftiş gezileridir. Bu gezilerde</span> <span class="italik-E" xml:lang="tr-TR">padişahlar farklı kıyafetleri tercih etmişlerdi. Sözgelimi Kanuni, sipahi kılığına girerdi.</span> <span class="italik-E" xml:lang="tr-TR">II. Ahmed Mevlevî şeyhi kıyafeti giyerdi. III. Mustafa’nın suyolcu</span> <span class="italik-E" xml:lang="tr-TR">elbisesi ile III. Selim’in asker kıyafetlerinden biri ile gezerdi.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-71" id="footnote-288-71-backlink">71</a></span></p>

      <p class="alinti-E"><span class="italik-E" xml:lang="tr-TR">Sultan, kış mevsimini İstanbul sarayı adıyla anılan Topkapı Sarayı’</span><span class="italik-E" xml:lang="tr-TR">nda geçirirdi. Haziran ortalarında ekseriya Beşiktaş Sahil Sarayı’na taşınır,</span> <span class="italik-E" xml:lang="tr-TR">Kasım ayı ortalarına kadar orada kalırdı. Pazartesi veya Perşembe günlerinde</span> <span class="italik-E" xml:lang="tr-TR">Hünkâr iskelesi, İzzet Mehmet Paşa kasrı, Alibeyköy, Çubuklu, Çırağan sarayı,</span> <span class="italik-E" xml:lang="tr-TR">Göksu kasrı, Yıldız kasrı, Dolmabahçe, Bebek kasrı, Sultaniye semti, Büyükdere,</span> <span class="italik-E" xml:lang="tr-TR">Büyükçekmece ve Silahtar Çiftliği gibi meşhur mesire yerlerinden birinde saltanat</span> <span class="italik-E" xml:lang="tr-TR">şenliği düzenlenirdi. Bu şenlikler eğlencenin yanında halka yakın olmanın bir</span> <span class="italik-E" xml:lang="tr-TR">aracıydı.</span></p>

      <p class="alinti-E"><span class="italik-E" xml:lang="tr-TR">Padişah lütuf ve kerem gösterir, kendine mahsus merasim alayı</span> <span class="italik-E" xml:lang="tr-TR">ile ekseri Pazartesi günleri ve bazen de perşembe günleri hava</span> <span class="italik-E" xml:lang="tr-TR">güneşli ve derya sakin oldukça sarayda ekmeğini yiyen Enderun ağaları</span> <span class="italik-E" xml:lang="tr-TR">ve nadir sözler söyleyen musahibleri ile seyre çıkarlardı. Mesire yerlerine</span> <span class="italik-E" xml:lang="tr-TR">saltanata mahsus azamet ve heybetle gelmeleri, halkın sevinç gösterilerine yol</span> <span class="italik-E" xml:lang="tr-TR">açardı.</span></p>

      <p class="x3-baslik-E" id="toc_marker-6-4-1">a. Hünkâr İskelesi</p>

      <p class="a--Paragraf-E">“Öteden beri Beykoz civarında deniz kenarında güzelliği tarif edilemeyen meşhur bir mesire yeriydi Hünkâr iskelesi.</p>

      <p class="a--Paragraf-E">Perşembe günü âdet olduğu saatte cihan padişahı Koçulu Kayıkla Hünkâr İskelesi’ne geldiler, önceden kurulan otağına şeref verdiler.</p>

      <p class="a--Paragraf-E">Öğle namazı için hazırlık yapıldı ve saray imamının ardında cemaatle namaz kılındı.</p>

      <p class="a--Paragraf-E">Âdet olduğu üzere huzurlarında pehlivanlar güreş tuttular. Güreşler birkaç saat uzamış, güreş seslerinden hoşlanmayanların sesleri yükselmeye başlamıştı.Bu gürültüde elini çabuk tutanlardan bazıları beklenmedik bir oyunla hasımlarını yere çalmışlardı. Çantacı Bekir Efendi’nin getirdiği bahşiş çantası, zorda olanları kurtardı.</p>

      <p class="a--Paragraf-E">Aynı anda tüfekçi yamağı ağalara ateş açma emri verilmişti. Her biri derdine derman olur emeliyle ateşe başladılar.</p>

      <p class="a--Paragraf-E">Kilerli Salim Bey ile Hazine’den Hanefi İbrahim Ağa’nın daha ilk atışlarında testiyi kırdıkları padişaha arz edildi. Her fende emsalsiz ve her hünerde benzersiz olan Cihanın İskender’i bizzat tüfek atma arzusunda bulundular. Dört defa bin beş yüz adım mesafeden attıkları kurşunlara hedef olan nişanlar:</p>

      <p class="a--Paragraf-E">‘Kâinatta ne varsa bir vehim ya da hayaldir</p>

      <p class="a--Paragraf-E">Ayna üzerinde bir akis ya da zilaldir’ beytine misal oldular.</p>

      <p class="a--Paragraf-E">Bu hâl bütün hizmetkârlarına taze bir hayat bahşetti. Hadsiz sevinçler gösterdiler. Sıra hoş avazlı sazlara gelmişti. Sazendeganın yüzlerine kan geldi. Çenk, ney, tambur ve keman sesleri feryat ve figana durdular.</p>

      <p class="a--Paragraf-E">Tanburî Sazendebaşı Zeki Ağa ve hanende Kömürcüzade müsahib Hafız Efendi makam bilir erbab-ı hünerden oldukları için Hicaz makamında taksime başladılar. Bütün makamları dolaştıktan sonra bütün hanendeler hep bir ağızdan Hicaz zemzeme tarzında ‘bülbül gibi feryad u figanım sihri’ bestesine girdiler.</p>

      <p class="a--Paragraf-E">Asumana yükselen sesler, İsfahan makamında dalgalanan anber ve ud dumanları arasında kayboldular. Dinleyenler girdikleri bu zevk âleminde çoktan hayatlarını terk etmeye razıydılar. Bu neşeyi temaşa eden muzaffer Şah, taksim ehline ihsanlarda bulundular. Padişah meclisten çekilince zevk âleminin güneşi batmış oldu. Sandallar Hünkâr İskelesi’nden hüzünlü kalpler taşıdılar.” (8 Ağustos 1812 Perşembe)<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-72" id="footnote-288-72-backlink">72</a></span></p>

      <p class="x3-baslik-E" id="toc_marker-6-4-2">b. İzzet Mehmed Paşa Kasrı</p>

      <p class="a--Paragraf-E">“Perşembe günü Arnavut köy yakınlarında bulunan İzzet Mehmed Paşa Köşkü’ne gidildi.</p>

      <p class="a--Paragraf-E">Cihan padişahı vaktinde geldi. Halkın neşesine neşe kattılar. Enderun ağaları padişahın hizmeti şerefiyle huzur buldular. Öğle namazı, vaktinde cemaatle eda edildi. Ardından güreş faslı başladı.</p>

      <p class="a--Paragraf-E">İkiz Pehlivan ile Haliloğlu, Balyalı ile Dobrucalı, Suhteoğlu ile Hocaoğlu, Hafız Pehlivan ile Hamza Pehlivan eşleştiler. Ancak bunlardan hiçbiri diğerinin sırtını yere getiremedi. İşin uzaması üzerine beraber kalmaları irade buyruldu. Bahşişleri verildi ve yerlerine iade olundular.</p>

      <p class="a--Paragraf-E">Ardından tüfek atışlarının başlaması emri verildi. Tüfekçilerin kimi nişanları vuruyor, kimisi boşa atıyordu. Sultan şu hali beğenmemiş, kendisi de üçüncü atışlarında testiyi kırmışlardı.</p>

      <p class="a--Paragraf-E">Mabeyincilerden Hazine Ağası Seyyid Mehmed Ağa, Çuhadar Seyyid Ömer Ağa, Berberbaşı Giritli Ali Ağa, Kilerli Selim Bey, Seferlili Tatarhan Ahmed Bey ve Yeniçeri Şakir Ağa, her birisi birer birer attıklarını vurmuşlardı.</p>

      <p class="a--Paragraf-E">Geri kalanlar başarılı olamadılar. Bu durum üzüntülerine sebep oldu. Adil padişah bu günlük bu kadar yeter buyurdu. Başka bir gün daha uzun süreli bir yarış düzenleyeceklerini müjde etti.</p>

      <p class="a--Paragraf-E">Daha sonra derya tarafında başka bir köşke teşrif ettiler. Yemek hazırlandı. Sazendelere söz ısmarlanması halkın sevincine sebep oldu. Hanendelerden musahib-i şehr-i yâri Şehla Abdi taksime başladı. Meşhur gazellerden;</p>

      <p class="a--Paragraf-E">Ey keman ebru helak-i hançer-i müjganınım</p>

      <p class="a--Paragraf-E">Bulmuşum feyz-i nazar senden, senin kurbanınım</p>

      <p class="a--Paragraf-E">Cana meylin var ise emreyle teslim eyleyem</p>

      <p class="a--Paragraf-E">Padişahım ben senin bir bende-i fermanınım</p>

      <p class="a--Paragraf-E">Bir iki beyit söylemiş, geri kalanını Numan Ağa’nın tanburuna bırakmıştı.</p>

      <p class="a--Paragraf-E"><span class="italik-E" xml:lang="tr-TR">(Ey kaşları kemana benzer sevgili, kirpiklerin</span> <span class="italik-E" xml:lang="tr-TR">hançerleyip öldürdü beni, ben bu ölümle dirildim, senin kurbanın benim</span><span class="italik-E" xml:lang="tr-TR">, can almak dilersen emir ver bu canı sana teslim edeyim</span><span class="italik-E" xml:lang="tr-TR">. Benim padişahım sensin sen, her emrine tabi olmuş kulunum ben</span><span class="italik-E" xml:lang="tr-TR">)</span></p>

      <p class="a--Paragraf-E">Arzıbar makamında çalınan faslı dinleyen padişahın neşesi yerine gelmiş, nutku açılmıştı. Geri dönüş vaktinde Beşiktaş Sarayı cihan padişahını daha mutlu bulacaktı. (20 Ağustos 1812 Perşembe)”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-73" id="footnote-288-73-backlink">73</a></span></p>

      <p class="a--Paragraf-E">“Enderun ağalarının şenlik için İzzet Paşa Kasrı tarafına gelmesi sahil halkını sevindirmişti. Kara ve denizlerin padişahı, 7 iklimin şehin şahı, saltanat sandalları ile Akıntı burnuna doğru yaklaşınca iskele başında bekleyen rikab hademeleri selam durdular.</p>

      <p class="a--Paragraf-E">Cihan hünkârı haşmet ve şaşaa ile izzet ve celal ile iskeleye yanaştılar. Emsalsiz sandalından karaya ayakbastılar.</p>

      <p class="a--Paragraf-E">Bu anda Darussaaade Ağası Anber’e azledildiğini haber vermek üzere Bostancıbaşı Ali Bey memur oldu. Anber Ağa sandaldan çıkıp atına binmek üzeydi ki kara haber kendisine ulaştı. Hemen sandalına geri döndü. Bir anda ikbal güneşi sönmüş, bahtına akşam inmişti. Adet olduğu üzere Balıkhaneye gitti.</p>

      <p class="a--Paragraf-E">Hünkâr İzzet Paşa Köşkü’ne geldi. Ve hemen ikinci lalaları hazinedar-ı şehriyari Hafız İsa Ağa’yı huzuruna getirtti. Darüssaade ağalarına giydirilen dört yenli kömür gibi samur kürkü üzerine attı.</p>

      <p class="a--Paragraf-E">Hazinedarlık için herkesçe takva ve salahı kabul edilen Bekir Ağa’ya kürk giydirildi.</p>

      <p class="a--Paragraf-E">Bu iki tayinin ardından şenlik oyunlarına geçildi. Bahsi her zamanki gibi Başçavuş Kemani Ali Ağa’nın taksimi tamamladı.</p>

      <p class="a--Paragraf-E">Rast geldim bir güzel mutribî dilberine sazkâr</p>

      <p class="a--Paragraf-E">Nevalar etmeğe ley ü nehar gönlüm heveskâr</p>

      <p class="a--Paragraf-E">Hanendeler Ali Ağa’nın taksim sırasında girdiği makama uygun nağmelerle fasıldan fasıla ona eşlik ettiler.” (14 Ağustos 1815 Perşembe)<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-74" id="footnote-288-74-backlink">74</a></span></p>

      <p class="x3-baslik-E" id="toc_marker-6-4-3">c. Alibeyköy</p>

      <p class="a--Paragraf-E">“ Şevval-i Şerifin son perşembesinde emsalsiz mesire yerleri bulunan Eyüp Sultan Ebu Eyyüb el- Ensari’nin makamı civarında Kâğıthane’de saltanat şenliği yapılması kararlaştırıldı.</p>

      <p class="a--Paragraf-E">Havanın letafeti ve her tarafın teraveti, padişahın gelişindeki güzelliği tamamlamıştı. Ağaların saltanata yaraşır kıyafetlerle şan ve şevketle Alibey’e gelmeleri herkes için bereket ve uğur demekti.</p>

      <p class="a--Paragraf-E">Büyük imamları Kamil Efendi’nin ardında öğle namazı eda edildikten sonra, saltanat şenliklerinde âdet olduğu üzere güreş tutuldu, tüfek atışı yapıldı.</p>

      <p class="a--Paragraf-E">Sade naralar ile zurna çalınıp ahenkli besteler ve semailer dinlenmekle keder cihandan kovulmuş, kalplere neşe ve huzur dolmuştu. İkindiden sonra akşama yakın vakitte İstanbul Sarayı’na geri dönüldü. (5 Kasım 1812 Perşembe)<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-75" id="footnote-288-75-backlink">75</a></span></p>

      <p class="x3-baslik-E" id="toc_marker-6-4-4">d. Bahariye Kasrı</p>

      <p class="a--Paragraf-E">“Bu yıl baharın ilk günlerini Kâğıthane’de geçiren cihan şahı, Beşiktaş sarayında bulunan ağalara Bahariye Kasrı’nda şenlik düzenleneceği müjdesini göndermişti.</p>

      <p class="a--Paragraf-E">Bu haberi göz aydınlığı bilen ağalar, destar-ı hümayun arkasından sandallara binip Bahariye’ye ulaştılar. Bu sırada cihan padişahı yedişer çifte yağlı piyadelerle Kâğıthane tarafından nur gibi zuhur ettiler.</p>

      <p class="a--Paragraf-E">İskeleye yanaştıklarında deniz kenarına dizilen ağalara iltifatlarda bulundular. Sonra aheste reftar ile kasra yöneldiler. İkindi vaktine kadar saltanat şenliklerinde âdet olan oyunları seyredip hoş dakikalar geçirdiler.</p>

      <p class="a--Paragraf-E">Yemek vaktinde fasıl ısmarlandı. Çavuşlar ve musahiplerin pest perdeden sazları fıskiyelerin ahengine uygunluk göstermekteydi.</p>

      <p class="a--Paragraf-E">Hasodalı Şair Rasih Efendi’nin biraderi, Seferli odası ağalarından Tanburî İzzet Efendi kendi eseri olan</p>

      <p class="a--Paragraf-E">‘Âlem-i Ekvan heme müstağrak-ı eltaf-ı niam</p>

      <p class="a--Paragraf-E">Sude der saye-i şahen şeh-i Mahmud şiyem’</p>

      <p class="a--Paragraf-E"><span class="italik-E" xml:lang="tr-TR">(Âlemde</span> <span class="italik-E" xml:lang="tr-TR">yaratılmış ne varsa övülmüş sıfatların sahibi padişahın lütuflarına gark olmuş</span><span class="italik-E" xml:lang="tr-TR">, bu sayede asude yaşamaktadır)</span></p>

      <p class="a--Paragraf-E">Güftesini Osmanlı mülkünün en meşhur musikisinası hazineli çavuş Şakir Ağa seslendirdi. Beste-nigardan taksime başlandı. Tanburî Numan Ağa’nın nevası gönül ahlarına eşlik etti. Tesirli nameler okudu. Irak ve Hicaz’a ulaştığında fasıl sona ermiş oldu.</p>

      <p class="a--Paragraf-E">Beste sahibi İzzet Efendi ve Şakir Ağa’ya anlamlı ihsanlarda bulunuldu.</p>

      <p class="a--Paragraf-E">Hünkâr oradan Kâğıthane’ye avdet ederken ağalar üçerli dörderli çiftelere sığındılar. Ekserisi tersaneden gelen kanca başlı sandallar ile Beşiktaş’a döndüler. (28 Mayıs 1814)<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-76" id="footnote-288-76-backlink">76</a></span></p>

      <p class="x3-baslik-E" id="toc_marker-6-4-5">e. Çubuklu</p>

      <p class="a--Paragraf-E">“Saltanat şenliği bu defa Çubuklu mesiresinde yapıldı. Şenliklerde âdet olan eğlenceler tamamlandıktan sonra açılan fasıl sofrası, Kemanî Ali Ağa’nın İsfahan makamında taksimi ile başladı. Ona eşlik eden hanendelerden sesinde ayrı bir tesir bulunan Kilerli Salih Efendi’nin okuduğu güfte şöyleydi:</p>

      <p class="a--Paragraf-E">Suzan eylediğim tabiş-i ruhsarın içindir</p>

      <p class="a--Paragraf-E">Kan ağladığım turra-i tararın içindir</p>

      <p class="a--Paragraf-E">Göz yumduğum gamze-i hunharın içindir</p>

      <p class="a--Paragraf-E">Ah eylediğim hal-i sipehkarın içindir</p>

      <p class="a--Paragraf-E"><span class="italik-E" xml:lang="tr-TR">(Ağlayıp sızladığım gül yanaklarına olan hasretimdendir</span><span class="italik-E" xml:lang="tr-TR">, dağılmış kâkül ve zülüfler bana kan ağlatırlar, kan içici bakışlarını</span> <span class="italik-E" xml:lang="tr-TR">görsem korkudan gözlerimi yumarım, can alıcı benlerin ahlarımın sebebidir)</span></p>

      <p class="a--Paragraf-E">Dinleyenlerin ciğerlerini ah oku gibi delip geçen bu gazelden sonra makama münasip bir iki beste daha dillendirildi.</p>

      <p class="a--Paragraf-E">“Leyl-i zülfün gören mecnun olur” günün son şarkısıydı.</p>

      <p class="x3-baslik-E" id="toc_marker-6-4-6">f. Göksu Kasrı</p>

      <p class="a--Paragraf-E">“Perşembe günü Göksü Kasrı’nda saltanat şenliği vardı. Padişah öğleden evvel geldi, ikindi öncesine kadar şenliklerde âdet olan oyunlar oynandı, yarışlar yapıldı.</p>

      <p class="a--Paragraf-E">Asr vakti yaklaşırken mola verildi. Bir süre istirahat eden saray halkı, ikindi vaktinde yeniden bir araya geldi.</p>

      <p class="a--Paragraf-E">Civar köşklerden hediye gelen yemeklerle sofra kuruldu. Şenliklerde padişah sofrasını saz meclisinin takip etmesi âdet olduğu için musahipler ve çavuşlar sazlarını getirmişlerdi.</p>

      <p class="a--Paragraf-E">Sofra başında eller taamlara uzanırken sazendelerin mızrapları perdeler arasında taksime başlamışlardı. Müezzinbaşı Şakir Ağa’nın kardeşi çavuş Mustafa Ağa, hanende çavuşlardan Dellalzade İsmail Ağa nağmelere ses verdiler. İsmail Ağa emsali arasında seçkin bir yere sahipti. Sadasının perdesi keman gibi tiz, nağmesi ney gibi temizdi.</p>

      <p class="a--Paragraf-E">Bir baktı ki sermest-i gazap çeşm-i siyehle</p>

      <p class="a--Paragraf-E">Deldi ciğerim hançer-i hunriz-i nigehle</p>

      <p class="a--Paragraf-E">Ebrusu cefalar kılıcı gamzesi bünyal</p>

      <p class="a--Paragraf-E">Kim söyleşir artık bu kıyafetde o şuhla</p>

      <p class="a--Paragraf-E"><span class="italik-E" xml:lang="tr-TR">(Öfkeden sarhoş olmuş siyah gözleriyle öyle baktı</span> <span class="italik-E" xml:lang="tr-TR">ki bakışları kan içici bir hançerdi sanki. Hem gamzesi hem kaşları</span> <span class="italik-E" xml:lang="tr-TR">insana cefa veriyor, bu durumda onunla kim şöyleşir artık.)</span></p>

      <p class="a--Paragraf-E">Sonra beyati makamında bestesi yapılmış güftelerden</p>

      <p class="a--Paragraf-E">Ey gamze söyle zahm-ı dilde zebanım ol</p>

      <p class="a--Paragraf-E">Ey çâk sine nüsha-i şerh-i beyanım ol</p>

      <p class="a--Paragraf-E">Ey hun-ı dide ben diyemem yâre derdimi</p>

      <p class="a--Paragraf-E">Sen ruy-ı zerdim üzre gelip tercümanım ol</p>

      <p class="a--Paragraf-E"><span class="italik-E" xml:lang="tr-TR">(Ey</span> <span class="italik-E" xml:lang="tr-TR">yan bakış gel gönül yaramın dili sen ol, ey parçalanmış</span> <span class="italik-E" xml:lang="tr-TR">sine derdimi açıklayan name sen ol, ey kanlı gözyaşı! Ben</span> <span class="italik-E" xml:lang="tr-TR">derdimi yârime söyleyemedim, sen şu sararmış yüzümün niçin bu hâle</span> <span class="italik-E" xml:lang="tr-TR">geldiğini sevgilime anlat tercümanım ol)</span></p>

      <p class="a--Paragraf-E">‘Çin-i giysusuna zencir-i teselsül dediler</p>

      <p class="a--Paragraf-E">Döndüler sonra hatadır deyü gülgül dediler.’ <span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-77" id="footnote-288-77-backlink">77</a></span></p>

      <p class="a--Paragraf-E">Dellalzade İsmail Ağa ile Suyolcu-zade Salih Efendi hünkârın huzurunda</p>

      <p class="a--Paragraf-E">‘Manend-i meh etdi zuhur</p>

      <p class="a--Paragraf-E">Verdi cemalin dehre nur</p>

      <p class="a--Paragraf-E">Olsam gamınla bî-huzur</p>

      <p class="a--Paragraf-E">Gelmez cana asla futur’ şarkısını seslendirdiler.</p>

      <p class="a--Paragraf-E">Şarkılar, yemeğin lezzetine ses kattılar. Saltanat sandalları ile geri dönenler, dalgalar içine düşmüş nağmelerin acı çığlıklarını hâlâ duyar gibiydiler.( 27.07.1820 Perşembe)</p>

      <p class="x3-baslik-E" id="toc_marker-6-4-7">g. Sultaniye Şenliği</p>

      <p class="a--Paragraf-E">“Sultaniye semtinde yapılan saltanat şenliğinde saz ehlinin şarkıları sıradan şeylerdi.</p>

      <p class="a--Paragraf-E">‘Bir mecliste ol yâr ile bulundum</p>

      <p class="a--Paragraf-E">Neylerim ah ta ciğerden vuruldum’</p>

      <p class="a--Paragraf-E">Şarkısının ardından, buselik makamında;</p>

      <p class="a--Paragraf-E">‘İşittim ey meh-i nazım</p>

      <p class="a--Paragraf-E">Geçer elbet bu niyazım</p>

      <p class="a--Paragraf-E">Bilmezlikle açtım razım</p>

      <p class="a--Paragraf-E">Şimden sonra neme lazım’</p>

      <p class="a--Paragraf-E">Şarkısını okudular. Ardından murahhas bestelerden:</p>

      <p class="a--Paragraf-E">‘Hiç elem çekmez idim seveydin beni sen</p>

      <p class="a--Paragraf-E">Canımda can gibi beslerdim seni ben’</p>

      <p class="a--Paragraf-E">gibi ağır şarkılara sıra geldiğinde yemek sona ermiş, kıyılara bağlanan sandallar çoktan suya salınmıştı. Hünkâr musahipleriyle sahilden uzaklaşırken ‘geçmiş zaman olur ki hayali cihan değer’ mısrası gönüllere yakınlaşmaktaydı”.<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-78" id="footnote-288-78-backlink">78</a></span></p>

      <p class="x3-baslik-E" id="toc_marker-6-4-8">h. Silahtar Çiftliği</p>

      <p class="a--Paragraf-E">Silahtar ağa, Ayazağa’da Gümrükçü Osman Paşa Çiftliği denilen çiftliğin yeni sahibiydi. Hünkâr burayı çok sevmiş olmalı ki fırsat düştükçe gelip gider olmuştu.</p>

      <p class="a--Paragraf-E">Çarşamba günü hünkâr yine bu çiftlikte olacaktı. Enderun ağaları birer bahane ile orada bulunmak istiyorlardı. Sesi sedası güzel çavuşlar ve kemankeşler (ok atan çavuşlar) bütün şenliklere katılırlardı. Fakir de ok atıcılığına heveslenmiş, sessizce ok ve yay hazırlamak için çalışmaya başlamıştım. Hazırlıklarımı gören Seferliden Mustafa Ağa, bana ustalık yapmayı teklif ettiğinde hemen kabul ettim.</p>

      <p class="a--Paragraf-E">Mustafa Ağa, hünkârın yakınlarına beni tarif edip ‘yaratılıştan bu işe istidadı var, taltif edilmeye değer’ demesi ile silahtar ağa yeni heveslenen okçular defterine ismimizi kaydetti. Artık iş tamamdı. Akşamüzeri gelen, çiftliğe gideceklere ait listede benim adım da vardı.</p>

      <p class="a--Paragraf-E">İkinci gün seher vaktinde Yıldız Köşkü’ne çıkıp hünkârı beklemeye başladık. Hünkâr dört beygirli arabasıyla Yıldız’a geldiler. Yolunu gözleyenleri selamladıktan sonra Ayazağa yoluna düştüler. Atları süratle kamçıladıkları için iki saat içinde çiftlik göründü. Poyraz tarafında bir köşke inen hünkâr ve maiyetine, çiftliğe uyar yemeklerden ikram edebilmek için silahtarın hizmetçileri birbiri ile yarıştılar.</p>

      <p class="a--Paragraf-E">Yemekten sonra ilk olarak on kadar yeni başlayan acemi okçu hünkârın huzurunda yer öptüler. İlk koşuda yedişer ok atıldı. İlk ihsan Soğukçeşmeli Rıza’nın oldu. Acemi okçuların birbirleri arasındaki münakaşaları etraftaki ağaların kahkahası ile bastırılırken, binci kemankeşler meydana çıktılar.</p>

      <p class="a--Paragraf-E">Her ayakta hünkârın önünde yedişer ok attılar. ‘En sonra gelir bezme ekâbir’ hükmünce cihan şahı sahaya indiler. Kemankeşlere kaidesi üzerine atış usullerini tarif ettiler.</p>

      <p class="a--Paragraf-E">Sonra ok ve kemanı eline aldılar. Osmanlı neslinin kahramanları Sam’dan ve Neriman’dan geri kalmazlardı. Bir anda “Ya Hak!” sedası meydanı doldurdu. Yedi defa hedefe ok saldılar, her biri menzil-i maksuda ulaşmıştı.</p>

      <p class="a--Paragraf-E">Herkesin yüzünü bir neşe kaplamış, ortalığı âdeta bir bayram havası sarmıştı. Herkesin mutlu olmasından gönlü coşan cihan padişahı, her koşuda ok atan kemankeşlere ihsanlarda bulundu.</p>

      <p class="a--Paragraf-E">Sonra havuz başına döndüler. Orada hemen her mecliste bulunan Hazine odasından Kemanî Mustafa Ağa, Hanende Rıfat Bey, Mukallid Aziz Bey, Kiler Odası’ndan Keçi Arif Ağa, Tanburî Necip Ağa, neyzen Mustafa Efendi, Seferli Odası’ndan Suyolcuzade Salih Efendi, musahiplerden Kömürcüzade Hafız Efendi, Derviş İsmail Dede Efendi, Tanburî Numan Ağa, Abdi Bey, Kemanî Ali Ağa ince sazlarla havuz başına yerli yerince oturmuşlardı.</p>

      <p class="a--Paragraf-E">Önce ‘Çîn-i gîsusuna zencir-i teselsül dediler’ bestesi ile söze girildi. Havuzun içinde iki adet yeşil boyalı küçük sandal vardı. Birine musahipler, diğerine çavuşların binip gezmeleri için irade çıktı.</p>

      <p class="a--Paragraf-E">Kürekleri çekmek için okçuluk üstadım Mustafa Ağa ile fakir hatırlarına geldik.</p>

      <p class="a--Paragraf-E">Serçuhadar Bekir Efendi bize işaret edince ‘Dilimden çektiğim çok, lakin kürek çektiğim yok.’ demeye çalıştıysam da ‘Emir edepten üstündür.’ kaidesi gereği çavuşların bindiği sandala atlayıp küreğe yapışmaktan başka çare yoktu.</p>

      <p class="a--Paragraf-E">Ne var ki musahiplerin sandalını ele alan ustam acele etmişti. Havuzun orta yerinde bizim sandalın tam ortasından vurdu. Her iki sandal da alt üst olacakken musahip sandalında dümen başında oturan şişman Kemanî Ali Ağa’nın suya düşmesi diğer kazaları önledi. Ali Ağa boylu boyunca suya batmış, diğer musahipler onu kurtarma telaşına kapılmışlardı.</p>

      <p class="a--Paragraf-E">Musahiplerin sandalı Abdi Bey’in idaresine verildi. Hünkâr manzaradan hoşlanmıştı. Sandalların karşılıklı olarak sazlı sözlü atışmalarını ferman buyurdu. Bir süre sonra karaya çıkıldı. Kaza geçiren Kemanî Ali Ağa’ya mükemmel bir bohça hediye edildi.</p>

      <p class="a--Paragraf-E">Akşam yemeği tablalar halinde geldi. Bu sırada sazendeler renkli şarkılarla eşlik edeceklerdi. Derviş İsmail Dede Efendi’nin saba buselik makamında yaptığı beste okundu.</p>

      <p class="a--Paragraf-E">‘Yâr ile âteş mekan olsam da gülşendir bana</p>

      <p class="a--Paragraf-E">Lakin onsuz gülistan-ı dehr külhandır bana’</p>

      <p class="a--Paragraf-E"><span class="italik-E" xml:lang="tr-TR">(</span><span class="italik-E" xml:lang="tr-TR">Sevgili ile ateşe girsem sanki gül bahçesindeyim, onsuz cihanın gül</span> <span class="italik-E" xml:lang="tr-TR">bahçeleri bir ateş evidir bana)</span> Ardınca Yörük semai şarkı</p>

      <p class="a--Paragraf-E">‘Ey seng-dil etmez mi senin kalbine tesir</p>

      <p class="a--Paragraf-E">Hâraları hakester eder ateş-i ahım’</p>

      <p class="a--Paragraf-E">ile yemek faslı devam etti. <span class="italik-E" xml:lang="tr-TR">(Ey</span> <span class="italik-E" xml:lang="tr-TR">taş gönüllü! Mermer taşı, toprak eden ahımın ateşi, senin kalbine</span> <span class="italik-E" xml:lang="tr-TR">tesir etmez mi?)”</span> (19 Kasım 1823)<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-79" id="footnote-288-79-backlink">79</a></span></p>

      <p class="x2-baslik-E" id="toc_marker-6-5">5. Saray Merasimleri</p>

      <p class="x3-baslik-E" id="toc_marker-6-5-1">a. Göç Merasimi</p>

      <p class="alinti-E"><span class="italik-E" xml:lang="tr-TR">Sultanlar müsait mevsimlerde Bağaziçi sırtlarındaki köşklerden</span> <span class="italik-E" xml:lang="tr-TR">veya Boğaziçi ve Eyüp Karaağaç sahillerindeki yalılardan birine gider bir</span> <span class="italik-E" xml:lang="tr-TR">müddet oralarda kalırlardı. Sultan Mahmud, baharla birlikte Beşiktaş Sarayı’na</span> <span class="italik-E" xml:lang="tr-TR">taşınır havaların soğuduğu günlerde geri dönerdi.</span></p>

      <p class="alinti-E"><span class="italik-E" xml:lang="tr-TR">Sarayla birlikte İstanbul seçkinleri</span> <span class="italik-E" xml:lang="tr-TR">de Boğaziçi’ndeki yalılarına taşınırdı. Bunun da bir usulü vardı.</span> <span class="italik-E" xml:lang="tr-TR">Hükümdarın, yüksek memurların, Türkiye’ye tâbi Eflak ve Boğdan Prenslerinin,</span> <span class="italik-E" xml:lang="tr-TR">muhtelif azınlık temsilcilerinin binecekleri kayıkların şekli ve kaç çifte olacakları</span> <span class="italik-E" xml:lang="tr-TR">kanuna tabi şeylerdi. Yazları Boğazdaki yalılarına göç etmek isteyen büyükler</span> <span class="italik-E" xml:lang="tr-TR">ve devlet adamları hakkında, göç etmeleri için padişah emri çıkar</span><span class="italik-E" xml:lang="tr-TR">, muayyen mevsimde herkes yalılarına taşınır ve mevsimin sonunda, yine</span> <span class="italik-E" xml:lang="tr-TR">bir irade ile Istanbul’daki evlerine, konaklarına dönerlerdi.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-80" id="footnote-288-80-backlink">80</a></span></p>

      <p class="harici-baslik-E">Saray-ı Hümayun’un Beşiktaş’a Nakli</p>

      <p class="a--Paragraf-E">“Pazartesi günü hünkârın Beşiktaş Sarayı’na taşınacağı ilan edilmişti. Her nasılsa göç işiyle alakası olmayan bazıları da işe karışmışlardı.</p>

      <p class="a--Paragraf-E">Hazine kethudası Sadullah Ağa ‘binişçi olmayan koğuş ağasının göçte işi nedir?’ diye ateş püskürünce Hazinelinin halleri harap, hasret şişi ile ciğerleri kebap oldu.</p>

      <p class="a--Paragraf-E">Her biri ağaya kırılmışlardı. Bu ilkbahardan köhne bahara kadar onunla konuşmama kararı aldılar. Ancak saray büyükleri bu türden sözlere aldırmazlardı. Kimisi öteye beriye müracaatla göçle birlikte gitmiş, kimisi de gidemeyenlerle birlikte hasbıhale dalmıştı.</p>

      <p class="a--Paragraf-E">Fakir, Beşiktaş’a gideceğime dair kalbimde kuvvetli bir ümit vardı. Geçen sene Lala vekilimiz olan Hazine Ağası Kaftancı İlyas Ağa’ya, ismim İlyas olduğuna güvenerek iltimas için müracaat ettim. İlyas Ağa kimse ile kıyas kabul etmez derecede hatır gönül kırmayan birisi iken bana ‘sen yine bizim yanımızda kalacaksın, göçte ne var ki gideceksin’ diyerek kalbimde onulmaz bir yara açmıştı.</p>

      <p class="a--Paragraf-E">Meğer asıl lalamız olan Çuhadar Mehmed Ağa, kaftancıya yaranmak için onun acemilerini göçe götürme sözü vermiş. Bizi çocuk takımındandır diye kaftancıya bırakmak istemiş.</p>

      <p class="a--Paragraf-E">Her ne ise göç günü cihan padişahı Sultan Mahmud, Beşiktaş Sarayı’na uçup gitmiş, maiyetinde gidenler, kalanlara (Allah’a ısmarladık deyip) ayrılmışlardı.</p>

      <p class="a--Paragraf-E">İstanbul sarayı suyu kesilmiş değirmene dönmüştü. Fakir kendi kendine mahzun gezer iken başyazıcı olan Kıbrıslı Emin Efendi direkler arasında beni gördü. ‘Çocuk seni lalan göçe götürmedi mi? Hele vah vah! Bana niçin söylemedin, seni göç defterine yazıverirdim. Eyvah senin arkadaşın olan çocukların çoğu gitti azı kaldı. Yazık sana gadr olmuş. Acıdım sana, ama bundan sonra çare yok’ diye yüreğime dokunacak sözler söyledi.</p>

      <p class="a--Paragraf-E">Başyazıcının beni ağlatmak istediğini anlamıştım. ‘Siz bana acısanız, benimle eğlenmezsiniz. Bana yaradan acısın’ deyip oradan ayrıldım. O zaman gerçekten bana acımış. Odasında ne kadar çiçek şişesi ve ne kadar meyvesi varsa kullukçusu Kırca Ahmed ile bana gönderdi.</p>

      <p class="a--Paragraf-E">Böylece âli cenap olduğunu gösterdiği gibi, elinden gelse herkese iyilik yapacağını da ispat etmişti. 29 Mayıs 1813”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-81" id="footnote-288-81-backlink">81</a></span></p>

      <p class="x3-baslik-E" id="toc_marker-6-5-2">b. Rikab Merasimleri</p>

      <p class="alinti-E"><span class="italik-E" xml:lang="tr-TR">Eski usullerden bir diğeri</span> <span class="italik-E" xml:lang="tr-TR">de padişah bir saraydan diğerine naklettiğinde bağlılık merasiminin yenilenmesiydi. Bu</span> <span class="italik-E" xml:lang="tr-TR">törenlerde padişahın üzengisi öpüldüğü için kısaca “rikab” adı verilir, bayramlarda</span><span class="italik-E" xml:lang="tr-TR">, yılbaşında, tahta geçiş günü kutlamalarında, göç merasimlerinde ve ulufe verildikten</span> <span class="italik-E" xml:lang="tr-TR">sonra tekrar edilirdi.</span></p>

      <p class="alinti-E"><span class="italik-E" xml:lang="tr-TR">Kışın yaklaştığı günlerde sultan İstanbul Sarayı’na</span> <span class="italik-E" xml:lang="tr-TR">geri dönülür ve rikab merasimi ekseriyetle İncili Köşk’te yapılırdı</span><span class="italik-E" xml:lang="tr-TR">.</span></p>

      <p class="alinti-E"><span class="italik-E" xml:lang="tr-TR">Merasim ağaları önceden kasra gelir hazırlıkları tamamlardı. Öğleye yakın cihan</span> <span class="italik-E" xml:lang="tr-TR">şehriyarı da teşrif ederdi. Öğle namazı eda edildikten sonra Şeyhülislam</span> <span class="italik-E" xml:lang="tr-TR">ile Sadaret kaymakamı saltanatın ihtişamına yaraşır bir debdebe içinde köşke</span> <span class="italik-E" xml:lang="tr-TR">gelirdi.</span></p>

      <p class="alinti-E"><span class="italik-E" xml:lang="tr-TR">Atlarından iner inmez kendilerini silahtar ağa, karşılar, Hasodabaşı ve</span> <span class="italik-E" xml:lang="tr-TR">Peşkir ağaları koltuklarına girer padişahın huzuruna gelirlerdi. Rikab-ı hümayun</span> <span class="italik-E" xml:lang="tr-TR">merasimi tamalandıktan sonra Darüssaade ağasını ziyaret ederlerdi.</span></p>

      <p class="harici-baslik-E">Göksü Kasrında Rikab Merasimi</p>

      <p class="a--Paragraf-E">“28 Temmuz 1813 Pazartesi günü Göksu Kasrı’nda rikab merasimi yapıldı. Usulünce âdet yerine getirildikten sonra hanendeler huzura geldiler.</p>

      <p class="a--Paragraf-E">Zamanında Farabi’ye eş tutulan Derviş İsmail Dede Efendi, Beyati makamında bir taksim geçti. Meşhur bestelerden</p>

      <p class="a--Paragraf-E">‘Bir gonca femin yaresi vardır ciğerimde</p>

      <p class="a--Paragraf-E">Ateş dökülürse yeri vardır ah-ı serimde</p>

      <p class="a--Paragraf-E">Her lahza hayalin duruyor didelerimde</p>

      <p class="a--Paragraf-E">Takdire nedir çare, bu varmış kaderimde’</p>

      <p class="a--Paragraf-E">faslına girdiğinde meclisin ahengi âdeta ayyuka çıkmıştı. Merasim sonunda sandalla Beşiktaş Sarayı’na dönen hünkârın dilinde hâlâ aynı bestenin teranesi vardı”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-82" id="footnote-288-82-backlink">82</a></span></p>

      <p class="x3-baslik-E" id="toc_marker-6-5-3">c. Surre Alayı</p>

      <p class="alinti-E"><span class="italik-E" xml:lang="tr-TR">Osmanlı padişahları Yavuz Sultan</span> <span class="italik-E" xml:lang="tr-TR">Selim’den itibaren kendilerini bütün İslâm âleminin manevî lideri saymalarının</span> <span class="italik-E" xml:lang="tr-TR">yanı sıra, aynı zamanda Mekke ve Medine’ye duydukları hürmetin</span> <span class="italik-E" xml:lang="tr-TR">bir ifadesi olarak da “ Hâdimü’l Haremeyn-i’ş- Şerîfeyn”</span> <span class="italik-E" xml:lang="tr-TR">unvanını kullanmışlardı. Bu anlayış ile İslam hükümdarlarının Mekke ve Medine’</span><span class="italik-E" xml:lang="tr-TR">ye yardım etme geleneği bir araya gelince adına “surre” denilen</span> <span class="italik-E" xml:lang="tr-TR">çok renkli bir gelenek ortaya çıkmış oldu. Osmanlılarda surre ilk</span> <span class="italik-E" xml:lang="tr-TR">defa Yıldırım Bayezid zamanında (1389) gönderilmiş</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-83" id="footnote-288-83-backlink">83</a></span> <span class="italik-E" xml:lang="tr-TR">Yavuz’dan sonra süreklilik</span> <span class="italik-E" xml:lang="tr-TR">kazanmıştı. Birinci Cihan Harbinde Haremeyn ile alaka kesilinceye kadar gönderilmeye</span> <span class="italik-E" xml:lang="tr-TR">devam etti.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-84" id="footnote-288-84-backlink">84</a></span></p>

      <p class="alinti-E"><span class="italik-E" xml:lang="tr-TR">Hacca gitmek için yol güvenliğinin sağlanması şarttı</span><span class="italik-E" xml:lang="tr-TR">. Bedeviyet dönemlerinde hac kafileleri zaman zaman saldırıya uğrardı. Bunu önlemek</span> <span class="italik-E" xml:lang="tr-TR">ve yol güvenliğini sağlamak için hac kafilelerinin belli zaman ve</span> <span class="italik-E" xml:lang="tr-TR">mekânlarda bir araya gelip büyük bir kafile oluşturmaları kanundu.</span></p>

      <p class="alinti-E"><span class="italik-E" xml:lang="tr-TR">Bu</span> <span class="italik-E" xml:lang="tr-TR">kafileye emir ül-hac tayin edilir “surre” adı verilen Mekke</span> <span class="italik-E" xml:lang="tr-TR">ve Medine halkına dağıtılacak büyük ihsanların taşındığı surre alayı da</span> <span class="italik-E" xml:lang="tr-TR">bu kafileye eşlik ederdi. Sonraları hac emiri “surre emini” adını</span> <span class="italik-E" xml:lang="tr-TR">aldı. Surre alayı her yıl recep ayında özel bir törenle</span> <span class="italik-E" xml:lang="tr-TR">İstanbul’dan yola çıkardı.</span></p>

      <p class="alinti-E"><span class="italik-E" xml:lang="tr-TR">Surre alayı ile Mekke’ye</span> <span class="italik-E" xml:lang="tr-TR">giden hediyeler içinde en önemli parça şüphesiz Kâbe örtüsüydü. Kabe</span> <span class="italik-E" xml:lang="tr-TR">örtüsü Şa’ban ayının on dördüncü günü Harem-i Hümayun’</span><span class="italik-E" xml:lang="tr-TR">da, padişahın bulunduğu daireye bakan pencerenin önünde son şeklini alırdı.</span> <span class="italik-E" xml:lang="tr-TR">Darüssaâde Ağası ile birlikte baş imam ve diğer ağaların tekbirleri</span> <span class="italik-E" xml:lang="tr-TR">eşliğinde parçalar halinde bulunan Kabe örtüsü Harem’e teslim edilirdi.</span> <span class="italik-E" xml:lang="tr-TR">Bu sırada, Harem’deki kadınlardan bir kısmı devamlı Kur’ân-</span><span class="italik-E" xml:lang="tr-TR">ı Kerîm okur, genç saraylılar ise başlarında ipekli başörtüleri ile</span> <span class="italik-E" xml:lang="tr-TR">Kâbe örtüsünü “ustufa” denilen simli kumaşlarla kaplarlardı. Kumaşı birbirine birleştirmek</span> <span class="italik-E" xml:lang="tr-TR">için gümüş toplu iğneler kullanılır ve bu işlem esnasında sürekli</span> <span class="italik-E" xml:lang="tr-TR">tekbir getirilirdi.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-85" id="footnote-288-85-backlink">85</a></span></p>

      <p class="alinti-E"><span class="italik-E" xml:lang="tr-TR">O gece Mahmil-i Şerif Harem’de</span> <span class="italik-E" xml:lang="tr-TR">kalır, saraylılar sabaha kadar onu nöbetle beklerlerdi. Sabah olunca bir</span> <span class="italik-E" xml:lang="tr-TR">gün evvel gelen kafile tekrar Harem’e girer, Mahmil-i</span> <span class="italik-E" xml:lang="tr-TR">Şerif’i tekbirlerle alıp götürürdü. Padişaha vekâleten Başimam hazırlanan devenin</span> <span class="italik-E" xml:lang="tr-TR">üzerine Mahmil-i Şerif’i tekbir getirerek koyar, ikinci deveye</span> <span class="italik-E" xml:lang="tr-TR">hediyeler yükletilir ve bu suretle alay saraydan hareket ederdi.</span></p>

      <p class="alinti-E"><span class="italik-E" xml:lang="tr-TR">Evkaf</span> <span class="italik-E" xml:lang="tr-TR">Nazırı’nın riyasetindeki memurlardan mürekkep bir heyet tarafından Beşiktaş İskelesi’</span><span class="italik-E" xml:lang="tr-TR">nde ayrıca bir merasim yapılır, bu merasimi uzaklardan görmeye gelen</span> <span class="italik-E" xml:lang="tr-TR">ahali ile kafile sokaklara dalardı. Alayın Üsküdar’a hareketini bildiren</span> <span class="italik-E" xml:lang="tr-TR">yüz bir pare top da bütün şehir halkına bunu ilân</span> <span class="italik-E" xml:lang="tr-TR">ederdi.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-86" id="footnote-288-86-backlink">86</a></span></p>

      <p class="harici-baslik-E">Surre-i Hümayun’un Çinili Köşkten Ayrılışı</p>

      <p class="a--Paragraf-E">“Yedi sekiz senedir hac yolu kapalıydı. Bu sene Vahhabi gailesi def olduğu için yol güvenliği sağlanmıştı.</p>

      <p class="a--Paragraf-E">Geleneğe uygun olarak 12 Recep 1228 / Temmuz 1813 tarihinde Beşiktaş sarayında bulunan Çinili Meydan’dan Surre-i Hümayun çıkarılması ferman buyruldu. Divan üyelerine hatt-ı hümayun yazıldı.</p>

      <p class="a--Paragraf-E">Eski defterdar Said Efendi, surre emini tayin edildi. 12 Recep Çarşamba günü saraya geldi ve Darüssaade Ağası Anber Ağa’nın idaresinde surre işlerini tanzim eyledi. Padişahın huzurunda surre devesi itina ve tekbirlerle dolaştırıldı. İmamlar ve hatipler birer aşr-ı şerif okudular. Ehli imanın gönlü huzurla doldu ve sevabı geçmiş sultanlara bağışlandı.</p>

      <p class="a--Paragraf-E">Surre eminine teslim edildi. Eski sarayın taberdarlarından büyük sakabaşı ve küçük sakabaşı unvanıyla iki yardımcı verildi. Haremeyn’e hürmet kastıyla her türlü eksiklik giderildikten sonra memurlar yer öpüp huzurdan yarıldılar.”</p>

      <p class="a--Paragraf-E">Her yıl benzeri törenlerle yola çıkarılan Surre alayı tatlı bir heyecana sebep olurdu. Çünkü Darüssaade ağaları bu törenler sırasında ya görevden alınır ya da görevine devam ederlerdi.”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-87" id="footnote-288-87-backlink">87</a></span></p>

      <p class="x3-baslik-E" id="toc_marker-6-5-4">d. Yeni Yılın Kutlu Olsun</p>

      <p class="a--Paragraf-E">“Devlet-i Aliyye’nin merasimlerinden biri de yeni yılın tebrik edilmesi için Muharremin 5. günü İncili Köşk’te rikab merasimi yapmaktı. Şeyhülislam Dürrizade ile Sadrazam Kaymakamı Rüştü Paşa kaidesi üzere vakitlice İncili Köşk’e geldiler. Hünkârın huzurunda yerler öptüler. Kaidesi üzere birçok iltifatlar gördükten sonra avdet için izin alıp huzurdan ayrıldılar. Bir saat kadar musahipler ile sohbet ettikten sonra yukarı saraya teşrif buyurdular.” (Aralık 1813)</p>

      <p class="a--Paragraf-E">“ Yeni yıl tebriki için Bahariye Kasrı’nda düzenlenen merasim daha canlıydı. Âdet-i kadime ile padişaha bağlılık resmi icra edildikten sonra pehlivanlar güreş tuttu. Cündîler nişan tahtasında ikbal aradılar.</p>

      <p class="a--Paragraf-E">Sıra yeni bestelenen şarkıları dinlemeye gelmişti. Faik Efendi’nin;</p>

      <p class="a--Paragraf-E">Manend-i meh etti zuhur</p>

      <p class="a--Paragraf-E">Verdi cemalin dehre nur</p>

      <p class="a--Paragraf-E">şarkısı okundu. Sonra Seferli’de Başyamak Hafız Efendi’nin;</p>

      <p class="a--Paragraf-E">Ey saki cem-i neşe-i mül taze yetişti</p>

      <p class="a--Paragraf-E">Gülzar-ı ümidimde o gül taze yetişti</p>

      <p class="a--Paragraf-E">Mahmur idi mestane gönül taze yetişti</p>

      <p class="a--Paragraf-E">Gülzar-ı ümidimde o gül taze yetişti</p>

      <p class="a--Paragraf-E">şarkısı dile geldi. Sırada Hızır Ağazade Said Bey’in şarkısı vardı:</p>

      <p class="a--Paragraf-E">Meclisde kılıb la’l-i la’b-ı yâre piyale</p>

      <p class="a--Paragraf-E">Bu fikr ile zinet veririz bezmi hayale</p>

      <p class="a--Paragraf-E">Sebeb-i rızkın zannedip aşıka nevale</p>

      <p class="a--Paragraf-E">Bar olma gönül eyle kerem taze nihale</p>

      <p class="a--Paragraf-E">Bu şarkıyı hanendeler arasında yüksek sesli olanlar buselik makamında okudular. İkindi namazı, meclisi tamamlayan son fasıl oldu.(1822)”</p>

      <p class="x3-baslik-E" id="toc_marker-6-5-5">e. Aşure</p>

      <p class="a--Paragraf-E">“Siyer kitaplarında Nuh Aleyhisselam, tufandan sonra selametle karaya ayak basınca ‘İyilikler kötülüklerin günahını siler.’ kaidesine uymak üzere, sefinede bulunan on çeşit hububattan bir taam pişirdikleri kayıtlıdır.</p>

      <p class="a--Paragraf-E">Bu sünnete uymak, İslam ümmeti üzerine bir borç olmuştur.</p>

      <p class="a--Paragraf-E">Saltanat sarayında bu usule uymak için her sene Muharrem ayında aşure pişirilip Enderun halkı türlü nimetlere kavuşurlardı. Bu yıl bütün insanların bu nimetten istifade etmeleri ferman buyruldu.</p>

      <p class="a--Paragraf-E">Hemen Çinili Köşk Meydanı’na aşure kazanları getirildi. İslambol, Galata, Eyüp semtlerine taraf taraf haberciler gönderilip muharremin 11. pazar günü fakir ve gariplere (garipler görüyor da olsalar, âmâ gibidir sırrınca) sarayda aşure dağıtılacağı duyuruldu.</p>

      <p class="a--Paragraf-E">Saray kapısından Çinili Meydanı’na kadar gözlü gözsüz, yüz bin yüzsüz, aşure kazanlarına kadar ulaştılar.</p>

      <p class="a--Paragraf-E">Halk taifesinin bilinen meşreplerine göre herkes sırayla kaplarının doldurulmasına sabredemezlerdi. Zapt ve raptlarına memur olan Bostancı başı Arnavut Mustafa Ağa ile sair halden anlayanlar,</p>

      <p class="a--Paragraf-E">‘Çinili Köşk tanrıya emanet, kusur ve hareketleri ne şekilde ise sütlerine havale deyip uzaktan seyrine bakmak selamettir’ dedikleri sırada, her semtin ‘suilesi’ (davetçisi) kendilerine mahsus lafızlar ve tecrübe edilmiş sitemli sözlerle duaya başladılar. Dua sonrasında ağaları işaret eder etmez çanaklarını önce doldurmak emeli ile ettikleri uğursuzluk, bir şeye benzer rezaletlerden değildi. Subaylar zorunlu olarak seslerini kesmişler, herkes ettiğinden utansın demeye mecbur kalmışlardı. ‘Mecmu-i sail nasibine kail’ herkes nasibine razı olmak zorundaydı. İçlerinden bazı müstahaklara padişahın ayrıca ihsanlarda bulunduğu görüldü.” (20 Kasım 1817 Perşembe)</p>

      <p class="x3-baslik-E" id="toc_marker-6-5-6">f. Cuma selamlığı</p>

      <p class="alinti-E"><span class="italik-E" xml:lang="tr-TR">Osmanlı sultanlarının Cuma namazı için camiye gitmelerine “Cuma alayı”, “Selamlık</span> <span class="italik-E" xml:lang="tr-TR">resmi”, “selâmlık resm-i âlisi” de denirdi. Cuma selamlığı Osmanlı</span> <span class="italik-E" xml:lang="tr-TR">halkı için bir bayram yerine dönerdi. Padişahın gideceği güzergâhtaki yolları</span> <span class="italik-E" xml:lang="tr-TR">dolduran halk “Padişahım çok yaşa!”, “Uğrun açık, yaşın uzun ola</span><span class="italik-E" xml:lang="tr-TR">!”, “Mağrur olma padişahım senden büyük Allah var!” şeklinde tezahüratta da</span> <span class="italik-E" xml:lang="tr-TR">bulunurlardı.</span></p>

      <p class="alinti-E"><span class="italik-E" xml:lang="tr-TR">Her Cuma günü yapılan bu tören, padişahlığın ve halifeliğin</span> <span class="italik-E" xml:lang="tr-TR">alameti sayılırdı. Osmanlı padişahlarına Anadolu Selçuklu sultanlarından geçmiş, çeşitli değişiklikler</span> <span class="italik-E" xml:lang="tr-TR">geçirmiş olmakla birlikte, Osmanlı Devleti ile birlikte devam etmişti. Hükümdar</span><span class="italik-E" xml:lang="tr-TR">, halk bütünleşmesini sağlayan Cuma selâmlığı, sadece merasim ve dinî yönüyle</span> <span class="italik-E" xml:lang="tr-TR">değil hukuki, sosyal ve kültürel açılardan da büyük önem taşımaktaydı</span><span class="italik-E" xml:lang="tr-TR">. Padişahların uzak camilere gidiş gelişlerinde devlet erkânı teker teker hükümdara</span> <span class="italik-E" xml:lang="tr-TR">yaklaşarak devlet meselelerini görüşüp müzakere ederlerdi. Caminin bahçesinde padişaha arzuhalleri</span> <span class="italik-E" xml:lang="tr-TR">olanlar bunları havaya kaldırarak belli ederlerdi. Arzuhaller bir görevli tarafından</span> <span class="italik-E" xml:lang="tr-TR">toplanır, bu arada ezan okunmaya başlardı</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-88" id="footnote-288-88-backlink">88</a></span> <span class="italik-E" xml:lang="tr-TR">Cuma selamlığı başlangıçta</span> <span class="italik-E" xml:lang="tr-TR">Ayasofya, Sultan Ahmed, Bayezid camilerinde yapılırken, sonradan Eyyüb Sultan, Yeni</span> <span class="italik-E" xml:lang="tr-TR">Cami, Kılıç Ali Paşa, Nusretiye, Bezm-i Alem Valide Sultan,</span> <span class="italik-E" xml:lang="tr-TR">Sinan Paşa, Ortaköy, Yıldız Camileri de bunlara eklendi. Sultanlar Cumaya</span> <span class="italik-E" xml:lang="tr-TR">çoğunlukla deniz yolundan saltanat kayıklarıyla giderlerdi. II. Mahmud karadan arabayla</span> <span class="italik-E" xml:lang="tr-TR">gitme âdetini başlattı</span>.</p>

      <p class="alinti-E"><span class="italik-E" xml:lang="tr-TR">Selamlık resmi son dönemde şöyle uygulanırdı. “Saltanat</span> <span class="italik-E" xml:lang="tr-TR">arabası yolun iki tarafına dizilmiş askerler arasından geçerek camiye ulaşırdı.</span></p>

      <p class="alinti-E"><span class="italik-E" xml:lang="tr-TR">O sırada Kaymakam Mehmed Bey’in sesi yükselir:</span></p>

      <p class="alinti-E"><span class="italik-E" xml:lang="tr-TR">‘Selam duuurr!’</span></p>

      <p class="alinti-E"><span class="italik-E" xml:lang="tr-TR">Bu anda Hamidiye Camii’nin minaresinde ezan başlardı… ‘Ezan bitiminde</span> <span class="italik-E" xml:lang="tr-TR">askerler üç defa ‘padişahım çok yaşa!’ diye bağırır, Hamidiye Marşı</span> <span class="italik-E" xml:lang="tr-TR">çalınmaya başlanır ve seyir için gelenler tarafından alkışlanırdı.’</span></p>

      <p class="alinti-E"><span class="italik-E" xml:lang="tr-TR">Şeyhülislâm, Evkaf</span> <span class="italik-E" xml:lang="tr-TR">Nazırı ve sair protokol erkânı, padişahı cami kapısında karşılarlardı. Padişah,</span> <span class="italik-E" xml:lang="tr-TR">hünkâr mahfiline geçtikten sonra bazı şehzadeler de yanında yer alır,</span> <span class="italik-E" xml:lang="tr-TR">Cuma namazını birlikte kılarlardı.</span></p>

      <p class="alinti-E"><span class="italik-E" xml:lang="tr-TR">Namazdan sonra yapılan kısa süreli kabullerden</span> <span class="italik-E" xml:lang="tr-TR">sonra, padişah yine gösterişli bir törenle saraya dönerdi. Padişah ‘Cuma</span> <span class="italik-E" xml:lang="tr-TR">selamlıklarına’ büyük itibar gösterir, o gün güzergâhta kendisine tezahüratta bulunan</span> <span class="italik-E" xml:lang="tr-TR">talebelere ve fukaralara ihsanlarda bulunurdu”.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-89" id="footnote-288-89-backlink">89</a></span></p>

      <p class="harici-baslik-E">Nusretiye Camii’nde Cuma Selamlığı</p>

      <p class="a--Paragraf-E">“1238/1823 yılı Tophane yangınında tamamen yanan Arabacılar kışlasının camisi, aslında küçük bir mescitti. Şah-ı cihan ahiret azığım olsun dedi ve burayı iki minareli bir camiye çevirme kararı aldı.</p>

      <p class="a--Paragraf-E">Hünkârın arzusu üzerine pek âla bir şekilde tamamlandığında hem bir şükür, hem de topçuların bir nevi gönlünü almak için camiye Nusretiye ismi verildi. Allah’a hamd olsun cihan sultanının himmeti ile üç sene içinde dört tarafı mamur, içi ve dışı nurun ala nur bir cami-i meşhur bina edilmiş oldu.</p>

      <p class="a--Paragraf-E">21 Şaban 1241 Cuma gününde selamlık resmi Nusretiye Camii’nde icra edildi.</p>

      <p class="a--Paragraf-E">Uygun saatte hünkâr saltanat kayığı ile Tophane’ye geldi. İskelede bekleyen bendeler padişahı gördüklerinde şeref topları ateşlendi. Yer ve gök âdeta zelzeleye tutulmuş gibi sallandı. İskeleden camiye kadar döşenen telli hıtayiler üzerinden camiye ulaştıklarında bütün bendegânı padişahın ayaklarına kapanıp şan ve şeref kazandılar. Hazine Ağası Kıbrıslı Emin Efendi herkese rütbelerine göre ihsanda bulundu.</p>

      <p class="a--Paragraf-E">Önce Yeniçeri Ağası Celaleddin Ağa, iltifata nail oldu. Silahtar ağanın beline mücevher hançer taktı. Sonra Nusretiye Camii’ne hatip tayin edilen Kasidecizade Mustafa Nesib Efendi’ye sarı çukalı bol yenli samur kürk giydirildi ve hutbeye çıkması tebliğ edildi. Yakın zamanda kendisinin hünkâr imamı olacağı işaret edilmişti. Orada hazır bulunan hünkâr imamı Arif Efendi çaresiz teslimiyet gösterdi.</p>

      <p class="a--Paragraf-E">Haber getiren Mabeyn hademesi ile birlikte camide yer öpmek kanun olduğu için yer öpüldü ve asıl vekile uymaya mecbur kaldı. Cuma namazı kılındıktan sonra caminin yapımında dirayeti görünen mimar Hasip Efendi’ye Haceganlık rütbesi verildi. Sincap kürk giydirildi.</p>

      <p class="a--Paragraf-E">Mecliste hazır bulunan Darphane nazırı Esad Efendi’ye pırlanta ile süslenmiş bıçak, Tophane nazırı Sadık Efendi’ye mükemmel bohça, Topçubaşı Numan Ağa ile arabacıbaşıya da ayrı ayrı ihsanlar yapıldı. Bostancıbaşı İbrahim Ağa’ya, Mirahor Ali Bey’e, Kapıcılar Kethüdası Derviş Bey’e ve sair makam sahiplerine ayrı ayrı bohçalar verildi.</p>

      <p class="a--Paragraf-E">Ayrıca iskele başından binek taşına kadar döşenen telli hıtayiler çuhadarlara verildi. Binek taşı ile mahfel-i hümayun arasında döşenen ridâi şal da Hasodalılara bırakıldı.”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-90" id="footnote-288-90-backlink">90</a></span></p>

      <p class="x2-baslik-E" id="toc_marker-6-6">6. Saray’da Ramazan</p>

      <p class="x3-baslik-E" id="toc_marker-6-6-1">a. Ramazan Hilalini Gördün mü?</p>

      <p class="a--Paragraf-E">“1 Ramazan 1227/8 Eylül 1812 mağfiret ayı Ramazan ayının başladığı günlerde, her gün farklı bir tartışma yaşandı. Nihayet pazar günü saat 7 sularında Ramazan ayının başladığı kesin bir şekilde anlaşıldı.</p>

      <p class="a--Paragraf-E">Hesaba göre Ramazanın pazar günü başlayacağı yaygın bir şekilde söyleniyordu. Ancak hüküm verilebilmesi için hilalin görünmesi lazımdı. Zarif söz edenler.</p>

      <p class="a--Paragraf-E">‘Hilal-i şehri, şehr içre ne görmüş var ne duymuş’ diyorlardı.</p>

      <p class="a--Paragraf-E">Sarayda Tiryaki Sofu Mehmed Ağa gibiler hilali görmedikçe tütün ve kahveyi her şeye tercih ederlerdi. Hamd olsun şüphe karanlığı (müsveddesi) beyaza çekildiğinde (hilal görülünce) cümlesi “Eyvah…” dediler.</p>

      <p class="a--Paragraf-E">Vakit dar olduğu için huzur-ı hümayun dersleri ikinci güne tehir edildi. Pazartesi günü Çırağan Yalısı’nda kütüphane hocası Bolulu Mustafa Efendi ders anlattı. Dersin sonunda dua etmesi için işaret buyruldu. Hoca o saatte ellerini kaldırdı. Devlet-i ebed müddet için etraflı bir dua etti. Hazine Ağası Seyyid Mehmed Ağa, müzeyyen bohça içinde halis akçe getirip kendi elleri ile hocaya teslim etti.”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-91" id="footnote-288-91-backlink">91</a></span></p>

      <p class="x3-baslik-E" id="toc_marker-6-6-2">b. Huzur Dersleri</p>

      <p class="alinti-E"><span class="italik-E" xml:lang="tr-TR">Zamanın meşhur</span> <span class="italik-E" xml:lang="tr-TR">âlimleri ramazan günlerinde vakit buldukça sultanın huzurunda toplanır, Kur’an</span> <span class="italik-E" xml:lang="tr-TR">ayetlerini tefsir ederlerdi. Bu âdet Osman Gazi gününde başlamıştı. Orhan</span> <span class="italik-E" xml:lang="tr-TR">Gazi daha çok ilgi gösterdi.</span></p>

      <p class="alinti-E"><span class="italik-E" xml:lang="tr-TR">III. Mustafa döneminde bu usul</span> <span class="italik-E" xml:lang="tr-TR">kanuna bağlandı. 1172 yılında başlamak üzere ramazanın ilk gününden 10</span><span class="italik-E" xml:lang="tr-TR">. gününe kadar bir okuyucu ile birkaç nefer muhataptan ibaret olan</span> <span class="italik-E" xml:lang="tr-TR">ulema heyeti toplanır, Beyzavi</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-92" id="footnote-288-92-backlink">92</a></span> <span class="italik-E" xml:lang="tr-TR">tefsirinden birkaç ayet okunur</span> <span class="italik-E" xml:lang="tr-TR">izah edilirdi. Bu şekilde Kur’an’ın feyziyle bereketlenilmek istenirdi.</span></p>

      <p class="alinti-E"><span class="italik-E" xml:lang="tr-TR">10. günde kütüphane hocasının öncülüğünde ilk on günde okuyucu tayin</span> <span class="italik-E" xml:lang="tr-TR">edilen 10 âlimin katıldığı özel bir oturum daha yapılır, tefsir</span> <span class="italik-E" xml:lang="tr-TR">ilminin incelikleri üzerinde bahisler açılırdı. Bu usul Osmanlı sultanının şeriat</span> <span class="italik-E" xml:lang="tr-TR">ilimlerine rağbetini gösterirdi.</span></p>

      <p class="alinti-E"><span class="italik-E" xml:lang="tr-TR">Padişahın huzurunda ders okutmak şerefine nail olmak</span> <span class="italik-E" xml:lang="tr-TR">isteyen ulema, memleketin her yerinde büyük bir arzu ve gayretle</span> <span class="italik-E" xml:lang="tr-TR">bu ilimlerde ilerlemeye çalışırdı. Bu usûl İslam âleminin kalbini İstanbul’</span><span class="italik-E" xml:lang="tr-TR">a bağlardı. Halep, Şam, Mısır, Kayseri, Karaman gibi âlim yetiştiren</span> <span class="italik-E" xml:lang="tr-TR">şehirlerden ayrı olarak İran, Turan, Horasan, Dağıstan, Hindistan, Buhara gibi</span> <span class="italik-E" xml:lang="tr-TR">memleketlerden nice büyük âlimler Dersaadet’e gelir, kemalatını gösterirdi. Her</span> <span class="italik-E" xml:lang="tr-TR">biri ilmin gelişmesine katkıda bulunurdu.</span></p>

      <p class="alinti-E"><span class="italik-E" xml:lang="tr-TR">Bunlar padişah hazretlerinin İslam ülkelerindeki</span> <span class="italik-E" xml:lang="tr-TR">gözü kulağı olurlardı. Huzur derslerine katılan hocalara tam bir söz</span> <span class="italik-E" xml:lang="tr-TR">hürriyeti verilirdi.</span></p>

      <p class="alinti-E"><span class="italik-E" xml:lang="tr-TR">İlmi müzakereler sırasında tartışmalar hatır kırıcı noktalara girse</span> <span class="italik-E" xml:lang="tr-TR">bile padişah bunlara müsamaha ile bakar, dersin sonunda her biri</span> <span class="italik-E" xml:lang="tr-TR">ağır ikramlara nail olurdu.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-93" id="footnote-288-93-backlink">93</a></span> <span class="italik-E" xml:lang="tr-TR">Önceleri ders konuları serbest seçilirken</span> <span class="italik-E" xml:lang="tr-TR">1786 yılında Fatiha Suresi’nden başlanılmış sırasıyla son ders tarihi</span> <span class="italik-E" xml:lang="tr-TR">olan 17 Nisan 1923 te Kur’ân’da 16. sure olan</span> <span class="italik-E" xml:lang="tr-TR">Nahl Suresi’ne gelinmişti.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-94" id="footnote-288-94-backlink">94</a></span></p>

      <p class="harici-baslik-E">Huzurda Ders Okunması</p>

      <p class="a--Paragraf-E">“Bu sene ders takriri için sekiz adet hocaya görev verildi. Kabiliyetli görülen birkaç müderris daha katılacak hocalarla tartışacaklardı.</p>

      <p class="a--Paragraf-E">Perşembe günü, Hırka-i Sertac-ı Server-i kâinat aleyh-i ekmeli’t-tahiyyat (En güzel selamların kendisine takdim edildiği kâinatın reisine ait başlara taç edilen hırka) huzurunda ilim meclisi toplandı.</p>

      <p class="a--Paragraf-E">Kütüphane hocası Bolulu Mustafa Efendi’ye tefsir dersi okutması teklif edildi. Padişahın bu iltifatını sevinçle karşılayan hoca efendi, saat sekiz sularında maiyetindeki efendiler ile birlikte padişahın huzuruna girdi. Her biri ilmiye sınıfı yolu üzerine rütbelerine göre sergiler üzerine oturdular.</p>

      <p class="a--Paragraf-E">Ders başı olan ayete derin manalar vererek kendilerini ispat ettiler. Soru cevap faslına geçildiğinde ders hocasının yanında Musannif Efendi, meşhur üstatlardan Hoca Emin Efendi, emsali nadir olan Hazine hocası Kudsi Efendi, kemal ehlinden Karabıçak Ali Efendi, Çarşambalı salihlerden Said Efendi, Tırnova müftüsüzade, ikinci Taftazanî sayılan Abdurrahman Efendi, emsalsiz ilimle Kütahyalı Mehmed Efendi, dâhilerden Akşehirli Hoca Ömer Efendi, müdakkik âlimlerden Mevlana Abdürrahim Efendi, zarif âlimlerden Ekmekçizade, yüksek ulemadan Çankırılı Abdullah Efendi, seçkin âlimlerden İmamzade Esad Efendi yerlerini almıştı. Her birinin sual ve cevaplarından öyle cevherler saçıldı ki hazineler değerindeydi.</p>

      <p class="a--Paragraf-E">Musannif Efendi, ders hocasına itiraz yollu bazı sorular sordu. Gerçi hoca bu sorulara cevap verebilirdi, ancak oruç halinin hocaya zarar verdiğini ve cevaba isteksiz olduğunu sezen cihan padişahı, bu soruların meclisteki diğer âlimler tarafından cevaplandırılmasını irade buyurdular.</p>

      <p class="a--Paragraf-E">Böylece Musannif Efendi ders makamına geçmiş oldu. Bolulu Mustafa Efendi de hataya düşmekten kurtuldu.</p>

      <p class="a--Paragraf-E">Musannif Efendi’nin karşısında oturan Çankırılı ile aralarında derin bir tartışma başladı. Çankırılı, Musannif’in verdiği manalara itiraz edince tartışma şiddetlenmişti. Musannif sert mizaçlı biriydi. Çankırılı’ya kaba sözler söyledi. “Senin gibi ‘huşubun musennede’ giydirilmiş odun kılıklı adamların böyle ince şeyleri ayırma kabiliyetleri olmadığı yaratılışlarında ve kıyafetlerinde açıkça görülür, boşuna vakit kaybetmeyelim.” diyerek onun sorularına cevap vermek istemedi.</p>

      <p class="a--Paragraf-E">Çankırılının bu sözlere aldırdığı yoktu. ‘Derse bakınız, kitaptan cevap verin. Ağızdan dolma sözlerle cevap vermiş olmazsınız.’ karşılığını verdi. Çankırılının yanında oturan Musannifin şanlı şöhretli talebelerinden İmamzade Esad Efendi, hocasına sahip çıktı. Ve onun adına bazı cevaplar verdiyse de Çankırılı ikna olmadı. Sorularında ısrar etti. Gün kendini gösterme günüdür diyen ulema, araya girip davayı halletmek isteseler de Çankırılının cerbezeyle süslediği hitabet yeteneği ve tatlı üslubu, o gün yüceler yücesi görünüyordu. Sekizde başlayan ders, saat on bir olduğu halde hararetle devam ediyordu. Ne var ki taraflar birbirini ilzam ya da ikna etmede âdeta sağır ve lal kalmışlardı.</p>

      <p class="a--Paragraf-E">Bu sırada hünkâr, dersin tamamlanması işaretini verdi. Dua ile bahis tamamlandı. Dua sonrasında derse katılanların her birine bohça içerisinde bolca akçe verildi.</p>

      <p class="a--Paragraf-E">Her birine padişahın ayağına yüz sürme izni verildi. Kendilerine iltifatlar edildi. Uzak yerlerde oturan hocaların sarayda iftara kalmaları irade buyruldu. İkişer ikişer arz ağalarına misafir edilmeleri, gördükleri hürmetin büyüklüğüne işaretti.” 7 Eylül 1812<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-95" id="footnote-288-95-backlink">95</a></span></p>

      <p class="x3-baslik-E" id="toc_marker-6-6-3">c. Teravih Namazı</p>

      <p class="a--Paragraf-E">“Cumartesi gecesi Ramazan hilali görünmüştü. Kışla camisinde teravih kılınacağı Enderun ağalarına ilan edildi. Ağalar yayan olarak koşuşup hünkârı karşılamaya hazırlanırken beş on dakika sonra yatsı ezanının tekbirleri surlar üzerinden dalgalanmaya başladı. Ezanla birlikte cihan şahı da camiye girdiler. Sünnet kılındıktan sonra müezzin başı muhayyer makamında kamet okundu.</p>

      <p class="a--Paragraf-E">Mihrap ve minber, sesinin içtenliğiyle âdeta canlanmışlardı.</p>

      <p class="a--Paragraf-E">O gün küçük imam nöbetçiydi. Sesi perde perede yükseliyor, her dört rekâtta bir makam değiştiriyordu. Namaz tamamlanıp tespih duası yapıldıktan sonra cihan şahı müezzinlerin taht kapısı önünde ilahî okumalarını ferman buyurdu. Müezzinler,</p>

      <p class="a--Paragraf-E">‘Ey dertlilerin derdine derman veren Allah’</p>

      <p class="a--Paragraf-E">İlahisini neşe içinde okudular. Fakir de o gece birkaç ilahî okudu. Uşşak makamında dillere düşmüş olan:</p>

      <p class="a--Paragraf-E">‘Ey Enbiyalar serveri</p>

      <p class="a--Paragraf-E">Ey Evliyalar rehberi</p>

      <p class="a--Paragraf-E">Ey ins ü can peygamberi</p>

      <p class="a--Paragraf-E">Ehlen ve sehlen merhaba’</p>

      <p class="a--Paragraf-E">yı okuduktan sonra yine;</p>

      <p class="a--Paragraf-E">‘Her kaçan anarsam seni kararım kalmaz Allah’ım</p>

      <p class="a--Paragraf-E">Senden gayrı gözüm yaşın kimseler silmez Allah’ım’</p>

      <p class="a--Paragraf-E">ilahisini okudum. Ardınca;</p>

      <p class="a--Paragraf-E">‘Göster cemalin şem’ini kansın oda pervaneler’</p>

      <p class="a--Paragraf-E">ilahisi ile tamamladım.</p>

      <p class="a--Paragraf-E">Suyolcuzade Salih Efendi ile Neyzen Mustafa Efendi de birer nat-ı şerif okudular. Padişah cümleye ihsanlarda bulundu. Ramazanın ilk gecesi böylece neşe içinde geçti. Hünkâr huzur derslerinin de kışla camisinde okunmasını ferman buyurdu. (24.01.1829 Cumartesi)”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-96" id="footnote-288-96-backlink">96</a></span></p>

      <p class="x3-baslik-E" id="toc_marker-6-6-4">d. Sultanın İlahi Sevgisi</p>

      <p class="a--Paragraf-E">“21.06.1820 Çarşamba, Ramazanın onuncu gecesiydi. Teravih namazı kılındı, hünkâr Mabeyn müezzinlerinden ilahî okumalarını istedi.</p>

      <p class="a--Paragraf-E">Müezzinbaşı Şakir Ağa’ya seslendi: ‘Şermsar etme Hüdaya Ruz-ı mahşerde beni’ ilahisi okunsun!</p>

      <p class="a--Paragraf-E">Rabbim mahşer gününde utandırma beni! Âmin</p>

      <p class="a--Paragraf-E">Hünkâr Allah dostları ile muhabbeti severdi. İlahi dinlemek ise onun şefkatli kalbinde nice bin feyizlerin doğmasına yol açtığına şüphe yoktu. Ramazan ayının girişinden bu yana, birkaç defa ilahî dinlemişlerdi.</p>

      <p class="a--Paragraf-E">Ramazan’ın 15’inde Hırka-i Şerif ziyaretinden sonra iftarı Silahtar Ağa Köşkü’nde yaptı. Teravih-i şerifi Hasodalı ağaların namaz kıldığı yerde eda edip tesbih duasının ardından Kilerli ağaların odaları üzerine bina edilmiş olan yüksek kasra şeref verdiler.</p>

      <p class="a--Paragraf-E">Çok sayıda mehtaplar ve meşaleler hazırlanmış gece âdeta gündüze dönmüştü. Müezzinlerin ilahî okumaları ferman buyruldu. Müezzinler huzurda yarım halka oturmuşlardı. Edası ve sedası cümleden üstün olan Salih Efendi;</p>

      <p class="a--Paragraf-E">Taht-gâh etti vücudum şehrini sultan-ı aşk</p>

      <p class="a--Paragraf-E">Dil sarayında kuruldu bir ulu divan-ı aşk</p>

      <p class="a--Paragraf-E">Ey Gafurî ermek istersen eğer cananına</p>

      <p class="a--Paragraf-E">Terk-i can eyle tecelli eylesin canan-ı aşk</p>

      <p class="a--Paragraf-E">Kıtasını pek temiz bir eda ile okudu. Sonra hep birlikte evc kolunda yapılmış ilahilerden</p>

      <p class="a--Paragraf-E">‘İlm-i bahr-ı vücut esnafının dürdanesiyim ben</p>

      <p class="a--Paragraf-E">Maarif-i kenz-i dil vassafının pervanesiyim ben</p>

      <p class="a--Paragraf-E">Benim ilmim katında müçtehidler aciz olmuştur</p>

      <p class="a--Paragraf-E">Veli ilmi ilahinin deli divanesiyim ben’ …</p>

      <p class="a--Paragraf-E">ilahisi de tamamen okundu. Daha sonra araya</p>

      <p class="a--Paragraf-E">‘Ey sanem noldun cana kasdın var</p>

      <p class="a--Paragraf-E">Bağrımı deldin ya ne kasdın var</p>

      <p class="a--Paragraf-E">Başım önünde çevgan elinde</p>

      <p class="a--Paragraf-E">Çelmeden gayri ya ne kasdın var’…</p>

      <p class="a--Paragraf-E">ilahisi girdi. Ardınca ‘Ey gönül bir derde düş ki onda derman gizlidir’ ilahisi okundu. Hasoda’nın seçkin müezzinbaşısı Şakir Ağa ‘Derdâ ki râz-ı pinhan hahed şud aşikar’ manasında bir ah çekerek sesinin yetiştiği perdelere tırmandı.</p>

      <p class="a--Paragraf-E">‘Bezm-i câmîde mey-i lâ’lin olup cur’a-keşi</p>

      <p class="a--Paragraf-E">Olmuşum mest-ı muhabbet akıdup kanlı yaşı</p>

      <p class="a--Paragraf-E">Ururum nara-i mestane heman subh u ışa</p>

      <p class="a--Paragraf-E">Li habibî Medenî Arabî Kureyşî</p>

      <p class="a--Paragraf-E">Ki bud derd u gameş maye-i şâdî ü hoşî</p>

      <p class="a--Paragraf-E"><span class="italik-E" xml:lang="tr-TR">(Her toplantıda senin ağzından dökülen şeker</span> <span class="italik-E" xml:lang="tr-TR">şerbet tatlı sözlerin içilir. Senin sevginle gözlerimden kanlı yaşlar akar,</span> <span class="italik-E" xml:lang="tr-TR">sabah ve akşam sarhoşlar gibi hasretinle naralar atarım, benim Sevgilim</span> <span class="italik-E" xml:lang="tr-TR">Arab’ın Efendisi, Kureyşli ve Medinelidir. Bana mutluluk ve hoşluk</span> <span class="italik-E" xml:lang="tr-TR">veren derdim ve gamım budur)</span></p>

      <p class="a--Paragraf-E">Sözleri Molla Cami’ye ait olan Şakir Efendi’nin okuduğu bu ilahi, bütün dinleyenleri etkilemişti.</p>

      <p class="a--Paragraf-E">Hünkârın memnun kaldığını gösteren son fasıl, silahtar ağanın müezzinlere dağıttığı altınlardı. Hünkâr bu defa da bayram şenliklerinin son gününde bütün mektep çocuklarını, Kur’an-ı Azimüşşanı öğrenen ve öğreten herkesi ihsan deryalarında ihya ettiler. Zengin fakir, küçük büyük talebeler bu ihsandan nasiplerini aldılar. (28 Haziran 1824)”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-97" id="footnote-288-97-backlink">97</a></span></p>

      <p class="x3-baslik-E" id="toc_marker-6-6-5">e. Ramazan Bayramı</p>

      <p class="a--Paragraf-E">“Oruç günlerinin en değerlisi olan arefe gününde cihan padişahını taşıyan kayığın ikindi vaktinde Yalı Köşkü’ne yanaştığı görüldü. Oradan Hırka-i şerif Odası’na geldiler ve Sünnet Odası’nda saltanat elbisesini giydiler. İkindi namazını Hırka-i şerif Odası’nda cemaatle kıldıktan sonra âdet üzere, Arz Odası’na geçtiler.</p>

      <p class="a--Paragraf-E">Hünkârın maiyetinde bulunacak Hasodalı ağalar, özel kaftanlarını giyinmiş olarak Babüssaade’nin iç tarafında karşılıklı olarak dizildiler. Hünkâr, şan ve şerefle aralarından geçti. Arz Odası’nın dışına kurulmuş olan sedef işlemeli arafe tahtına oturdu. İzzet ve bereket kazandığı bu şeref anında, tabl-ı âlem çalınması kuraldı.(mehter)</p>

      <p class="a--Paragraf-E">Divan çavuşunun ‘Aleyke Avnullah’ Allah’ın yardımı üzerine olsun, duasını semaya gönderdiği sırada, taşra mehterleri beş on dakika kadar şenlik kösü çaldılar. Ramazan bayramının geldiğini âleme ilan ettiler.</p>

      <p class="a--Paragraf-E">Yüceliği ebedi olsun padişah-ı âlem, tekrar Arz Odası’na geri döndüler.</p>

      <p class="a--Paragraf-E">Orada hazır bekleyen imam ve hatipler, büyük imam efendinin arkasından rütbelerine göre âdet üzre hünkârın huzuruna girdiler. Kendilerinden kısa birer sure okumalarının istenmesi, arzularına kavuşma sebebi olurdu.</p>

      <p class="a--Paragraf-E">Cihan padişahı Arz Odası’ndan kalkıp Silahtar Ağa Köşkü’ne teşrifleri sırasında üç odanın ağalarının takke ve fesleri ile hünkârın huzuruna dizilmeleri âdetti. Bu sırada silahtar ağanın takdim ettiği süslenmiş ata, baş çuhadarın mehterhane eşliğinde binmesi görülmeye değer şeydi.</p>

      <p class="a--Paragraf-E">Ardından ağaların tokmak vuruşmaları meclisin güzelliğine renk katıp, bahşiş olarak saçılan altınlar bu bahsi tamamladı. Ayrıca silahtar hazretleri, kendi eli ile ağalar üzerine çil para ve türlü hediyeler serpti. Cihan padişahı buradan iftar için Mustafa Paşa Köşkü’ne çekildi. Hazırlanan nefis yemekleri etrafında bulunanlarla birlikte yedi.</p>

      <p class="a--Paragraf-E">Yemekten sonra gece yarısına kadar meşalelerle aydınlanan meydanda şevk içinde mehterhane çalındı, ruhlara inen huzurun eşliğinde saray gece vaktinde istirahata erdi.</p>

      <p class="a--Paragraf-E">Sabaha karşı hazret-i hünkâr, Sünnet Odası’nda saltanat elbisesini giyindi. Oradan Hırka-i şerif’e geçti ve sabah namazını cemaatle kıldı. Namazdan sonra Hırka-i saadet Odası’nda Darüssaade ağası ile kırk Hasodalı âdet üzere bayramlaştılar.</p>

      <p class="a--Paragraf-E">Her biri bir şekilde ilahî lütuflara mazhar olduktan sonra cihan padişahı Ak ağalar kapısı önüne kurulan bayram tahtına saadet ve şerefle ayakbastılar, bütün ulema ve vükela bayramlaşma şerefi ile muradlarına erdiler.</p>

      <p class="a--Paragraf-E">Ardınca bayrama mahsus bir şan ve şevk içinde Sultan Ahmed Camisine gelişleri, dile sığacak bir güzellik değildi. Namazı kılıp saraya döndüklerinde Enderun ağaları bayramlaşma izni aldılar.</p>

      <p class="a--Paragraf-E">Üç oda halkı süslü elbiseleri içinde biatlerini yeniledikten sonra seyir töreni için Yalı Köşkü’ne gidildi. Adet olduğu üzere silahşor ağalar, süslü koşumlu yedeklere binip bir biri ardınca hünkârın huzurunda dolaşmaları, gören gözleri kıskandıran manzaralardandı. Bu merasimlerde yaşanan izzet, haşmet ve ihsanlarla ihya olanlar, Beşiktaş sarayında başlayan, gecesi ve gündüzü Firdevs gününü andıran bayram eğlenceleri, ancak ikinci gün Dolmabahçe Köşkü’nde yapılacak ‘bağlılık merasimi’ için sonlanırdı.</p>

      <p class="a--Paragraf-E">Öğle vaktinde büyük bir saltanat ile köşke gelindiğinde Şeyhülislam Dürrizade ile kaymakam Rüştü Paşa, Cihan sultanının huzuruna gelip halifenin ayağına yüz sürdüklerinde, nazik iltifatlara nail olup, bir iki saat huzurda kalma şerefine erişmeleri, haklın dilinden uzun süre düşmeyecekti.</p>

      <p class="a--Paragraf-E">Huzurdan ayrıldıklarında bayram günleri için özel olarak oynanan ciridi, Darüssaade ağasının odasından seyrettiler. Oyun tamamlandığında törenden ayrılma izni verildiğini bildirmek üzere silahtar ağa görevlendirildi. Ağa büyük bir saygı içinde kendilerine izin verildiğini ima etti. Şeyhülislam ve kaymakam paşa, Dolmabahçe İskelesi’ne kadar iki tarafta yollarını gözleyip ihsan bekleyenlere, çokça altınlar vermek için hareket ettiler.</p>

      <p class="a--Paragraf-E">Dolmabahçe meydanında seyredenleri eğlenceye doyuran türlü türlü oyunlar ikindi vaktine kadar sürdü.</p>

      <p class="a--Paragraf-E">Üçüncü gün askerî vezirler Dolmabahçe’de padişahın ihsanına nail oldular. Devlet kethüdası Said Halet Efendi huzura çağrıldı. Benekli samur kürk giydirilip, şerefi artırıldı. Bayram eğlenceleri sona erip, Hazret-i Hünkâr Beşiktaş Sarayı’na geri döndüğünde, kalplerde hüzün, dudaklarda tekrarını görmek için yapılan dualar baki kaldı.<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-98" id="footnote-288-98-backlink">98</a></span></p>

      <p class="x3-baslik-E" id="toc_marker-6-6-6">f. Hırka-i Saadet Ziyareti</p>

      <p class="alinti-E"><span class="italik-E" xml:lang="tr-TR">Sarayda bulunan Hz. Peygambere ait hırka, peygamber</span> <span class="italik-E" xml:lang="tr-TR">şairi Ka’b Bin Zübeyr’e hediye edilen hırkadır. Ka</span><span class="italik-E" xml:lang="tr-TR">’b Resul-ü Ekrem’e biat ettiği sırada Efendimize bir</span> <span class="italik-E" xml:lang="tr-TR">kaside takdim etmiş, Efendimiz onu tebrik için mübarek hırkasını hediye</span> <span class="italik-E" xml:lang="tr-TR">etmişti.</span></p>

      <p class="alinti-E"><span class="italik-E" xml:lang="tr-TR">Ali Paşa Camii’nde muhafaza edilen Hırka-i saadet</span> <span class="italik-E" xml:lang="tr-TR">ise Veysel Karani’ye hediye edilen mübarek hırkadır. Bu hırka</span> <span class="italik-E" xml:lang="tr-TR">önce Emevilerin eline geçmiş, (Halife Ömer Bin Abdülaziz peygamberimize ait</span> <span class="italik-E" xml:lang="tr-TR">eşyayı toplatmış, iki odalı bir hazinede muhafaza altına aldırmıştı.) Bunlar</span> <span class="italik-E" xml:lang="tr-TR">daha sonra Mekke şeriflerine intikal etmişti. Şeriflerden biri diğerine emanet</span> <span class="italik-E" xml:lang="tr-TR">bırakırdı.</span></p>

      <p class="alinti-E"><span class="italik-E" xml:lang="tr-TR">Yavuz Selim Mısır’ı fethettiğinde 1517 yılında Mekke şerifi</span> <span class="italik-E" xml:lang="tr-TR">olan Ebulberekat oğlu ile birlikte bu Hırka-i saadet’i</span> <span class="italik-E" xml:lang="tr-TR">ve bazı mukaddes emanetleri İstanbul’a gönderdi.</span></p>

      <p class="alinti-E"><span class="italik-E" xml:lang="tr-TR">Hırka-i şerif</span> <span class="italik-E" xml:lang="tr-TR">ziyareti Osmanlı cihan saltanatının, kâinatın sultanı Muhammed Aleyhisselam’a bağlılığının</span> <span class="italik-E" xml:lang="tr-TR">bir ifadesiydi.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-99" id="footnote-288-99-backlink">99</a></span></p>

      <p class="alinti-E"><span class="italik-E" xml:lang="tr-TR">Hırka-i saadet, Hasoda’da muhafaza edilir</span> <span class="italik-E" xml:lang="tr-TR">ve Ramazan ayının on beşinde ziyaret edilirdi. Bu âdet Osmanlı</span> <span class="italik-E" xml:lang="tr-TR">Devleti’nin yıkılışına kadar devam ettirildi.</span></p>

      <p class="alinti-E"><span class="italik-E" xml:lang="tr-TR">Daha önceleri Hırka-i</span> <span class="italik-E" xml:lang="tr-TR">saadet ziyareti sadece saray halkına mahsus iken padişahlar Topkapı Sarayı</span><span class="italik-E" xml:lang="tr-TR">’ndan taşınınca, padişahların merasim alayı ziyarete gelmeleri üzerine kısmen halka</span> <span class="italik-E" xml:lang="tr-TR">açık törenler arasına dâhil edildi.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-100" id="footnote-288-100-backlink">100</a></span></p>

      <p class="alinti-E"><span class="italik-E" xml:lang="tr-TR">Ramazanın on beşinci gecesi</span> <span class="italik-E" xml:lang="tr-TR">önceden hazırlanmış gül suyu dolu kâseler ve temiz süngerler, Hırka</span><span class="italik-E" xml:lang="tr-TR">-i saadetin bulunduğu sandukanın önüne meşin bir sofra üzerine konurdu</span><span class="italik-E" xml:lang="tr-TR">. Silahtar gül suyu ile nemlendirdiği süngerleri birer birer sultanın eline</span> <span class="italik-E" xml:lang="tr-TR">verir. Sultan kendi elleri ile Hırka-i Saadetin mahfazasını siler</span><span class="italik-E" xml:lang="tr-TR">, temizler. Bu sırada çuhadar, rikabdar başta olmak üzere padişahın maiyetinde</span> <span class="italik-E" xml:lang="tr-TR">bulunan diğer Hasodalılar da gül suyuna batırılmış süngerlerle Hırka-i</span> <span class="italik-E" xml:lang="tr-TR">saadet Odası’nın diğer mekânlarını temizlerler.</span></p>

      <p class="alinti-E"><span class="italik-E" xml:lang="tr-TR">Bu süngerler hane-i</span> <span class="italik-E" xml:lang="tr-TR">hassa ağalarına hediye edilirler.</span></p>

      <p class="alinti-E"><span class="italik-E" xml:lang="tr-TR">İkinci gün öğle namazından sonra gümüşten</span> <span class="italik-E" xml:lang="tr-TR">mamul yaldızlı büyük sanduka, gümüş sehpa üzerinde padişahın nezdinde bulunan</span> <span class="italik-E" xml:lang="tr-TR">altın anahtar ile açılır. Yedi adet ağır yeşil ipek kadifeden</span><span class="italik-E" xml:lang="tr-TR">, üzeri som sırma inci işlemeli bohçaların şeritleri çözülür. Üzerinden açılır</span> <span class="italik-E" xml:lang="tr-TR">iki kanatlı halis altından yapılmış ikinci çekmece yine padişahın nezdinde</span> <span class="italik-E" xml:lang="tr-TR">bulunan altın anahtarlar ile açılır.</span></p>

      <p class="alinti-E"><span class="italik-E" xml:lang="tr-TR">Hırka-i saadet yakasının bir</span> <span class="italik-E" xml:lang="tr-TR">ucu bir kâse içine konulup bir parça ıslatılır. Bir yandan</span> <span class="italik-E" xml:lang="tr-TR">bu yaka anberli ateşler ile kurutulurken diğer yandan kâsede kalan</span> <span class="italik-E" xml:lang="tr-TR">suya destilerce lezzetli su ilave edilir. Bu su ziyaretçilere ikram</span> <span class="italik-E" xml:lang="tr-TR">edilir.</span></p>

      <p class="alinti-E"><span class="italik-E" xml:lang="tr-TR">(Bu âdet bazı hürmet ve adap şartlarına riayet edilmediği</span> <span class="italik-E" xml:lang="tr-TR">gerekçesi ile Sultan II. Mahmud tarafından kaldırılmıştır.)</span></p>

      <p class="alinti-E"><span class="italik-E" xml:lang="tr-TR">Okunan Kur’an</span><span class="italik-E" xml:lang="tr-TR">’lardan sonra saray erkânı rütbe ve fazilet sırasına göre Hırka</span><span class="italik-E" xml:lang="tr-TR">-i saadet’i ziyaret ederler.</span></p>

      <p class="alinti-E"><span class="italik-E" xml:lang="tr-TR">Bir tarafta padişah diğer tarafta</span> <span class="italik-E" xml:lang="tr-TR">sadrazam ayakta dururken ziyaretçiler salâvat okurlar. Sadrazamla Darüssaade ağası yanlarında</span> <span class="italik-E" xml:lang="tr-TR">hazır bulunan tülbendi, Hırka-i saadete temas ettirip, ziyaretçilere verirler</span><span class="italik-E" xml:lang="tr-TR">. Ziyaretçiler bu tülbendi mübarek bilir ve hatırasına hürmet için saklarlar</span><span class="italik-E" xml:lang="tr-TR">. Bu şekil ziyaret Hasoda erkânı ve divan üyeleri içindir. Sair</span> <span class="italik-E" xml:lang="tr-TR">saray erkânının ziyareti için farklı kurallar vardır. En son şehzadeler</span> <span class="italik-E" xml:lang="tr-TR">ziyaret ederler. Sanduka bizzat padişah tarafından yerine iade edilir.</span></p>

      <p class="alinti-E"><span class="italik-E" xml:lang="tr-TR">Ziyaretçilerin</span> <span class="italik-E" xml:lang="tr-TR">Hırka-i saadet’in eteğine bir tülbent ile dokunup onu</span> <span class="italik-E" xml:lang="tr-TR">öpmesi âdetini Yavuz Sultan Selim kanun olarak koymuştu. Bu tülbentlerin</span> <span class="italik-E" xml:lang="tr-TR">satın alınması ve kenarlarına güzel sözler yazdırılması tülbent ağasının görevleri</span> <span class="italik-E" xml:lang="tr-TR">arasındaydı. Hırka-i şerif dairesinde ud, anber, buhur, buhurdan, güllap</span><span class="italik-E" xml:lang="tr-TR">, sünger, tülbent, süpürge ve faraşların bulunduğu dolabın anahtarı da Dülbent</span> <span class="italik-E" xml:lang="tr-TR">ağasında olurdu.</span></p>

      <p class="alinti-E"><span class="italik-E" xml:lang="tr-TR">Haftada bir defa odanın zemini 21 günde bir</span> <span class="italik-E" xml:lang="tr-TR">kubbesi, duvarları, direkleri itina ile temizlenirdi.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-101" id="footnote-288-101-backlink">101</a></span></p>

      <p class="x3-baslik-E" id="toc_marker-6-6-7">h. Müezzinbaşı</p>

      <p class="alinti-E"><span class="italik-E" xml:lang="tr-TR">Müezzinlik önemli görevlerden biriydi. Baş müezzine ser mahvil adı verilirdi</span><span class="italik-E" xml:lang="tr-TR">. Bu zatın hizmeti koğuş ağalarından sesi güzel olanları gerektiğinde müezzinlere</span> <span class="italik-E" xml:lang="tr-TR">yardım etmek üzere yetiştirmekti.</span></p>

      <p class="alinti-E"><span class="italik-E" xml:lang="tr-TR">Ezan ve kamet usûlünü öğretir. Bunlardan</span> <span class="italik-E" xml:lang="tr-TR">müezzinlik yoluna girecek derecede maharet gösterenleri müezzinbaşıya bildirirdi. Müezzin başı</span> <span class="italik-E" xml:lang="tr-TR">silahtara arz eder, müezzin yardımcısı olarak kayıtları yapılırdı. Müezzinlerin nöbetlerini</span> <span class="italik-E" xml:lang="tr-TR">bildirmek de onun vazifesiydi.</span></p>

      <p class="alinti-E"><span class="italik-E" xml:lang="tr-TR">Hünkâr Müezzini, cuma günleri padişahın</span> <span class="italik-E" xml:lang="tr-TR">gittiği camide müezzinlik yapardı. Sabahları Ayasofya’da ezan okunduktan</span> <span class="italik-E" xml:lang="tr-TR">sonra . Müezzinbaşı, Enderun bahçesindeki III. Ahmed kütüphanesi merdiven başında ezanı</span> <span class="italik-E" xml:lang="tr-TR">okurdu</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-102" id="footnote-288-102-backlink">102</a></span></p>

      <p class="harici-baslik-E">Çilingiroğlu Müezzinbaşı Oldu</p>

      <p class="a--Paragraf-E">‘Müezzinbaşı Şakir Efendi emekli edilmiş, henüz yeni müezzin başı tayin edilmemişti. Her gün süvari alayında bulunan müezzinden biri nöbetle müezzinlik ederdi. Ramazan ayının yaklaştığını düşünen hünkâr, bir müezzinbaşı tayin etmek istiyordu.</p>

      <p class="a--Paragraf-E">‘Allah bir şeyi yaratmak istediği zaman sebeplerini de hazırlar.’ derler.</p>

      <p class="a--Paragraf-E">Cihan sultanı şaban-ı şerifin 18. günü Liva-yı Muhammedi’nin (Sancak-ı şerif) konulduğu kuleye öğle namazını kılmak için gelmişlerdi. Sünnet kılındıktan sonra kamet getirilmesi için işaret buyurdular. Nöbetçi müezzin o anda bulunmamış, hiç kimse de cesaret edip müezzinlik yapmak için kalkmamıştı.</p>

      <p class="a--Paragraf-E">Bir süre sonra durumu anlayan hünkâr, Kilerli odadan Kâtip Halim Efendi’ye kamet etmesi için işaret buyurdu. Namaz kılındıktan sonra silahtar ağaya: ‘Müezzinlere dayak yemek gerekir mi?’ diye sordu. Silahtar ağa, hünkârı tasdik etti. Bu sual ve cevabı işiten müezzinlerin her biri bir tarafa sıvışmışlardı. Zavallı Çilingiroğlu’nun ayakları kilitlenip olduğu yerde kaldı.</p>

      <p class="a--Paragraf-E">Hemen orada tabanlarına usûlünce beş on değnek atıldı. Hünkâr diğerlerinin sırrolduğunu anlayınca güldü ve ‘bu cezaya denk mükâfat, Çilingiroğlu’nun müezzinbaşı olmasıdır.’ buyurdu.</p>

      <p class="a--Paragraf-E">Çilingiroğlu az bir zahmetle büyük bir makam kazanmıştı”.<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-103" id="footnote-288-103-backlink">103</a></span></p>

      <p class="harici-baslik-E">Başmüezzin Emekli Edildi</p>

      <p class="a--Paragraf-E">“Fazıl Efendi Sultan Selim’in ilk yıllarından beri Seferli Oda’da hanende çavuşluğu görevinde bulunmuştu. İki yıl kadar önce müezzinbaşılık göreviyle Hasoda’ya alındı.</p>

      <p class="a--Paragraf-E">Fazıl Efendi övülmüş sıfatlar ile seçkin bir ahlak sahibiydi. Eski yeni karşılaştığı her ağayı taltif etmekten geri durmazdı.</p>

      <p class="a--Paragraf-E">Ne var ki sesinin yeni tarzda olması, eski üslup üzere giden ağaların kendisine düşman olmalarına yol açmıştı. Her yerde aleyhinde bulunmayı iyilikten sayar olmuşlardı. Bugünlerde yine küçük bir maddeyi emekliliğini isteyecek kadar büyütmeleri üzerine müezzinbaşılık hiç hatır ve hayale gelmeyecek olan hanendelerden Hazineli Cos Emin Ağa’ya verildi.</p>

      <p class="a--Paragraf-E">Emin Ağa, Hasoda müjdesinin yanında böyle yüksek bir rütbeye nail oldu. Müezzinler ve çavuşlar arasında sesi güzel bunca ağa varken Cos gibi yaşlı başlı, orta sesli birine baş müezzinlik verilmesi kendini bu makama hazırlayanlar için büyük bir elem olmuştu. Musikiye aşina olanların boynu büküldü. Bu acayip olay zamanın sahifesine şaşkınlık içinde kaydedildi.”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-104" id="footnote-288-104-backlink">104</a></span></p>

      <p class="harici-baslik-E">Sermahfel Hasan Ağa</p>

      <p class="a--Paragraf-E">“Mihrap müezzinlerinin en kıdemlisiydi. Sarayda Sermahfel denilen Hasan Ağa Seferli Odası’nda yetişmişti. Makam bilgisi gibi, sadası da emsalinden üstündü. Ne var ki kendisi hünkârın iltifatına nail olamadı. Görünüşte bunun pek çok sebebi olsa da asıl sebep silahtar olan Giridli Ali Ağa ile aralarında geçen eski anlaşmazlıklardı. Ali Ağa kendisine yapılacak ihsanlara siper olmuştu. 15 senelik Sermahfel müezzin başı olmak değil bir kere vekil dahi olamadı. İkbal yollarının kapandığını gören Hasan Ağa kendisini şiire verdi, şarkılar besteledi.</p>

      <p class="a--Paragraf-E">İşittim ey peri ruhsar</p>

      <p class="a--Paragraf-E">Beni geçmiş sana ağyar</p>

      <p class="a--Paragraf-E">İderdim halimi izhar</p>

      <p class="a--Paragraf-E">Bugün dursun merakım var</p>

      <p class="a--Paragraf-E"></p>

      <p class="a--Paragraf-E">Sanırdım ey meh-i nazım</p>

      <p class="a--Paragraf-E">Geçer elbet bu niyazım</p>

      <p class="a--Paragraf-E">Bilmezliğe açtım razım</p>

      <p class="a--Paragraf-E">Şimden sonra neme lazım</p>

      <p class="a--Paragraf-E">Buselik makamında bestelenen bu şarkılar ağızdan ağza gezmiş, Sabit mahlasıyla gazeller yazmıştı. Kaderin işi Hasan Ağa bunca yıl düşmanı bildiği Giridli Ali Ağa’nın silahtar olması üzerine korkuya kapıldı.</p>

      <p class="a--Paragraf-E">Ali Ağa için bir tarih manzumesi yazıp barışmak ve affını arz etmek zorunda kaldı. Silahtar büyüklük gösterdi, bunca sene sonra ne dilerse yapacağını vaat etti.</p>

      <p class="a--Paragraf-E">Hasan Ağa ‘Bunca yıl sonra kulunuza ancak emeklilik yaraşır.’ karşılığını verdi. Hasan Ağa’nın durumunda olanlara ancak on keselik bir geçimlik verilirdi. Silahtar Ağa emsali görülmemiş şekilde ancak arz ağalarına verilen 60 keselik gelir ile onu emekli etti.”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-105" id="footnote-288-105-backlink">105</a></span></p>

      <p class="harici-baslik-E">Hızır İlyas</p>

      <p class="a--Paragraf-E">“Hikmet-i İlahî fakir küçüklüğümden beri tesirli bir sese sahip olmadığım bilinmekteydi.</p>

      <p class="a--Paragraf-E">Enderun’daki subayların gayreti ile Hafız-ı Kur’an olduğum övünülecek bir şey de değildi.</p>

      <p class="a--Paragraf-E">Cuma gününe tesadüf eden mübarek gecede Osmanlı sultanlarının en büyüklerinden biri olan Gazi Sultan Mahmud Han, Hırka-i saadet’e teşriflerinde, Anahtar Ağası Câcib Said Ağa beni çağırıp hazırladı ve yatsı namazını kıldıktan sonra bir aşr-i şerif okumamı ihtar etti.</p>

      <p class="a--Paragraf-E">Fakir bin kere korkup utanmakla birlikte o cennet gibi güzel mekâna geldim. Bir iki ayet okuduktan sonra acele ile geri dönmek istediğim halde hünkâr “Oku” diye işaret buyurunca birkaç ayet daha okudum. Bu benim için bir övünç meselesiydi. Bu şekilde bir hizmet ve iltifattan sonra odamıza geri döndüğümde âdet olduğundan fazla altın gönderildiğini gördüm.</p>

      <p class="a--Paragraf-E">Gayretli Şehinşah, okuduğum Kur’an’dan mahzuz ve mahzun olmuşlar, ikinci gün mihrapta müezzinliğe devam etmemizi irade buyurmuşlardı. Mabeyn-i Hümayun’a gidip müezzinlik yapmam Müezzinbaşı Emin Ağa’ya söylenmiş.</p>

      <p class="a--Paragraf-E">Anahtar ağası beni çağırttı. Emir ve iradeleri tebliğ ettikten sonra ‘Seni şevketli efendimiz Mabeyn’e müezzin yaptı.” buyurdular.</p>

      <p class="a--Paragraf-E">Ancak Lalamız Çuhadar Mesud Ağa, eski tarzda bir adamdı. (Kudema reftar) ‘Böyle hanende ve sazende içinde yapılacak hizmetlerden ben hazzetmem! Başka lalanın yanına verilsin!’ demelerine üzülmüştüm”.<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-106" id="footnote-288-106-backlink">106</a></span></p>

      <p class="x3-baslik-E" id="toc_marker-6-6-8">h. Hünkâr İmamı</p>

      <p class="a--Paragraf-E">20 Ramazan 1228/16 Eylül 1813</p>

      <p class="a--Paragraf-E">Birinci hünkâr imamı Kâmili Efendi yaşlılıktan emekliye ayrılınca İkinci imam Abdülkerim Efendi birinci imam oldu.</p>

      <p class="a--Paragraf-E">Abdülkerim Efendi, III. Selim döneminde Enderun’da ağa olmuştu. Seferli Odası’nda sesinin güzelliği dikkat çekince 1220/1805 tarihinde müezzinbaşı yapılarak Hasoda’ya alındı. İki sene içinde hünkâr imamlığına hak kazandı. 1807 senesinden 1816 senesine kadar İmam-ı Müslimin Halife-i Ruy-ı Zemin’e imamlık yaptı. 9 yıl süren bu hizmetin 7 yılı küçük imamlık, 2 yılı büyük imamlık makamında geçti.</p>

      <p class="a--Paragraf-E">İlmiye sınıfı rütbelerinden Mekke-i Mükerreme rütbesi ile kanaat etmişti.</p>

      <p class="a--Paragraf-E">Onun nöbetine denk gelen günlerde cuma kılmak için camilerde yer bulmak muhaldi. O cami ne kadar büyük olursa olsun kapıdan mihraba kadar dolardı. Bu halde bülbül edalı sesine dayanmak mümkün olmazdı.</p>

      <p class="a--Paragraf-E">Gelecek haftaya kadar onun medh-u senasıyla meşgul olmak sanki insanlar için dinî bir görevdi.</p>

      <p class="a--Paragraf-E">Abdülkerim Efendi, Ramazanın 21’in de cennet yurduna göç etti. Allah rahmetini bol kılsın. (21 Ramazan 1231/15 Temmuz 1816)<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-107" id="footnote-288-107-backlink">107</a></span></p>

      <p class="a--Paragraf-E">‘ Ne sendedir ne bendedir ne çarh-ı kine verdendir</p>

      <p class="a--Paragraf-E">Bu derd-i ser humar-ı neşve-i cam-ı kaderdendir.’</p>

      <p class="a--Paragraf-E"><span class="italik-E" xml:lang="tr-TR">(Bu dert</span> <span class="italik-E" xml:lang="tr-TR">ne senin yüzünden ne de benim yüzümdendir. Bu bize kindar</span> <span class="italik-E" xml:lang="tr-TR">zamanın bir oyunudur. Senin başındaki dert, kader kadehinden aldığın neşenin</span> <span class="italik-E" xml:lang="tr-TR">verdiği sersemliktir)</span></p>

      <p class="harici-baslik-E">Hünkâr İmamı Arif Efendi</p>

      <p class="a--Paragraf-E">“Kıbrıslızade İmam Arif Efendi, 1230/1814 yılında küçük imam,1236/1816 yılında büyük imam olmuştu. Her fani gibi gittikçe edası değişmiş ve sedası tesir etmez olmuştu. Azledildi. Şöhretini, itibarını ve bayramlarda alacağı hediyeleri Nusretiye Camii imamı Kasidezade Mustafa Nuri Efendi’ye devretmek zorunda kaldı.</p>

      <p class="a--Paragraf-E">İmam Arif Efendi’nin resmî rütbesi Anadolu rütbesine ulaşmış, büyük devlet ricali arasına katılmıştı. Ama sultanın hizmetinden azlini kendine yediremedi. Halkın içinde melul, mahzun gezerdi. Nihayet 1243/1827 senesi Ramazanın 15. gecesi Hırka-i şerif ziyaretine katılmış, evine döndüğü sırada ani bir ölümle dünya yükünden kurtulmuştu.</p>

      <p class="a--Paragraf-E">“Maceramız bizim ey dil dahi çok su götürür”</p>

      <p class="x2-baslik-E" id="toc_marker-6-7">7. Kandil Geceleri</p>

      <p class="x3-baslik-E" id="toc_marker-6-7-1">a. Miraç Kandili’nde Mevlevî Ayini</p>

      <p class="a--Paragraf-E">“Recep ayının 27. gecesi enbiyalar serveri yüce zatın miracı vuku bulduğu için İstanbul minareleri kandil ile süslenmek dinî merasimin şerefini artıran bir gelenekti.</p>

      <p class="a--Paragraf-E">Bu sene Miraç gecesi Cuma gecesine rast geldiği için hazırlıklar daha dikkatli yapılmıştı. Selatin camileri şeyhleri arasında saygıyla anılan Eba Eyyübel-Ensari (r.a) Camii’nde baş imam Hoca Abdullah Efendi, Çinili Köşk’e davet edildi.</p>

      <p class="a--Paragraf-E">İkinci İmam Abdülkerim Efendi’nin ardında akşam namazı kılındı. Hünkârın huzuruna konan kürsüye Abdullah Efendi yükseldi. Gerektiği kadar vaaz ve nasihat etti.</p>

      <p class="a--Paragraf-E">Mevlevî ayini için Çırağan civarındaki Mevlevîhane Postnişini el-Hac Yusuf Efendi, cümle dedeler ve sevenleri ile birlikte huzurdaydı.</p>

      <p class="a--Paragraf-E">Müezzinbaşı Emin Ağa, şeyhin makamını tayin, huzurun edep ve erkânı telkin etmiş, postun serileceği mekânı tezyin etmişti. Onun işareti ile Ayin-i şerif okundu, hürmet ve tanzim içinde dinlendi. Ayin sona erince mutrib arasında olan neyzen ve kudümzenler Sultan Veled devrine başladılar. Mevlevîler ellerini yere vurup devrana kalktılar. Şeyhin makamına boyun kesen dedeler, devranı tamamladıktan sonra sonsuz bir hürmet ve saygı ile meydandan çekildiler.</p>

      <p class="a--Paragraf-E">Ardınca tennure giyenler sema’a başladılar. Âdet olduğu kadar sema ile safa bulduktan sonra şeyh Efendi:</p>

      <p class="a--Paragraf-E">An Feridun-ı Cihan-ı manevî</p>

      <p class="a--Paragraf-E">Pes bud bürhan-ı kadreş Mesnevî</p>

      <p class="a--Paragraf-E">Men çe guyem vasf-ı an ali cenab</p>

      <p class="a--Paragraf-E">Nist peygamber veli dared kitab</p>

      <p class="a--Paragraf-E">Mealiyle sözlerini süsledi. <span class="italik-E" xml:lang="tr-TR">(Kalp</span> <span class="italik-E" xml:lang="tr-TR">ülkesinin Feridun’u -sultanı- Mevlana’dır. Onun kadrinin</span> <span class="italik-E" xml:lang="tr-TR">yüceliğine Mesnevîsi</span> <span class="italik-E" xml:lang="tr-TR">bir delildir. Ben o yüce zatı övmek için ne diyebilirim</span><span class="italik-E" xml:lang="tr-TR">. O bir peygamber değildir, ancak kitabı vardır)</span></p>

      <p class="a--Paragraf-E">Sonra ellerini duaya kaldırdı. Devlet-i ebed müddet ve hazret-i padişahın ömr-i devleti için dualar etti. Cümle dedeler dem çekerek (hu dediler) âmin söylediler. Kürsü şeyhi ile Mevlevî şeyhine kıymette eşit kürkler verildi.</p>

      <p class="a--Paragraf-E">Şeyhler uğurlandıktan sonra saray imamları ve müezzinler Mabeyn’de hatm-i şerif okudular. Sevabını ehl-i imana ve dar-ı cinana göçmüş olan Al-i Osman’ın sultanlarına bağışladılar. (27 Recep 1228 26 Temmuz 1813)”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-108" id="footnote-288-108-backlink">108</a></span></p>

      <p class="x3-baslik-E" id="toc_marker-6-7-2">b. Kadir Gecesi</p>

      <p class="alinti-E"><span class="italik-E" xml:lang="tr-TR">Leyle-i kadirde sultanın saltanat alayı ile birlikte Ayasofya</span> <span class="italik-E" xml:lang="tr-TR">Camii’ne gelmesi kuraldı.</span></p>

      <p class="alinti-E"><span class="italik-E" xml:lang="tr-TR">Yaz mevsiminde sultan sayfiyelerinden birinde ikamet</span> <span class="italik-E" xml:lang="tr-TR">ediyorsa o gece yeni saraya iftara gelirdi. Yeni saraydan Ayasofya</span> <span class="italik-E" xml:lang="tr-TR">kapısına kadar sokaklara karşılıklı olarak meşaleler dizilirdi. Meşalelerin arkasından 40</span> <span class="italik-E" xml:lang="tr-TR">kadar kırmızı yeşil renkli kandillerle haseki ağalar, sultanın maiyeti ile</span> <span class="italik-E" xml:lang="tr-TR">beraber yürürlerdi.</span></p>

      <p class="alinti-E"><span class="italik-E" xml:lang="tr-TR">Fener alayı ile camiyi teşrif eden sultan, Leyle-</span><span class="italik-E" xml:lang="tr-TR">i Kadir namazını cemaatle kıldıktan sonra aynı şekilde saraya dönerdi.</span></p>

      <p class="alinti-E"><span class="italik-E" xml:lang="tr-TR">Ayrıca Sultan I. Abdülhamid, kandil gecelerinde tarikat şeyhlerini etbalarıyla birlikte</span> <span class="italik-E" xml:lang="tr-TR">saraya davet eder, onlara hankahlarında icra ettikleri ayinleri icra ettirir,</span> <span class="italik-E" xml:lang="tr-TR">seyrederdi.</span></p>

      <p class="alinti-E"><span class="italik-E" xml:lang="tr-TR">Zikrin sonunda şeker şerbet dağıtılır şeyhe kaftanlar, kürkler giydirilirdi.</span> <span class="italik-E" xml:lang="tr-TR">Dervişlere ihsanlarda bulunulurdu.</span> <span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-109" id="footnote-288-109-backlink">109</a></span></p>

      <p class="harici-baslik-E">Sultan’ın Kadir Gecesi</p>

      <p class="a--Paragraf-E">“Sultan Mahmud Han, bütün tarikatları sevmekle birlikte Mevlevî ve Nakşibendî şeyhlerini daha çok severdi. Nakşibendî Şeyhi Halil Efendi’ye ziyadesiyle düşkündü. Vefatlarında tebdil-i kıyafet eden sultan, Fatih Camii’ndeki cenaze namazına katılmıştı.</p>

      <p class="a--Paragraf-E">Mağfiret ayı Ramazan-ı şerifin 27. gecesi hünkâr ikindi vaktinde kadir gecesi duasına katılmak üzere Beşiktaş’tan İstanbul Sarayı’na geldiler.</p>

      <p class="a--Paragraf-E">‘Kölenin nesi varsa efendisinindir’ denildiği gibi Sadullah Ağa her şeyini ortaya koyup çok çeşitli taamlar hazırlattı. Silahtar ağanın sofada olan köşkünde takdim etti.</p>

      <p class="a--Paragraf-E">İftardan sonra hünkâr İstanbul sarayında kalıp kendisi ile Beşiktaş Sarayı’na gelemeyen ağaların ekserisine ihsanlarda bulundu. Hayır, dualarını alıp gönüllerini şenlendirdi.</p>

      <p class="a--Paragraf-E">Akşam ile yatsı arası şaşaalı meşaleler ve renkli fenerlerle düzenlenen alayla birlikte kadir namazı için Ayasofya Camisine gidildi.</p>

      <p class="a--Paragraf-E">Dönüşlerinde cami içinde itikâfa girmiş olan ümmetin salihlerine, çantacı Rakıp Efendi sadakalar dağıttı. Sevap yollarının her birinden ayrı ayrı dua aldı.</p>

      <p class="a--Paragraf-E">Donanma şenliği eşliğinde derya üzerinden Beşiktaş Sarayı’na dönmesi görülecek manzaraydı. Sanki derya tutuşmuş yanıyordu.</p>

      <p class="a--Paragraf-E">Kadir gecesi İstanbul sarayında bulunduğu günlere dek düşerse Eyüp Sultan’a gittikleri de olurdu.</p>

      <p class="a--Paragraf-E">“Cihan şahı kadir gecesine ayrı bir önem verirdi. Eyüp-el- Ensari Camii’ne yatsıdan önce geldi. Teravih namazı kılındıktan sonra 12 rekât kadir namazını tertip üzere kıldı. Camide itikâfa girmiş olan salih müminlere ihsanlar da bulundu.</p>

      <p class="a--Paragraf-E">Daha sonra Alemdar civarında bulunan kız kardeşi Esma Sultan’ın sarayına misafir oldular ve geceyi orada geçirdiler.”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-110" id="footnote-288-110-backlink">110</a></span></p>

      <p class="x3-baslik-E" id="toc_marker-6-7-3">c. Mevlid</p>

      <p class="alinti-E"><span class="italik-E" xml:lang="tr-TR">Mevlid-i Şerif, fetret devrinde Yıldırım Bayezid’in oğlu Süleyman</span><span class="italik-E" xml:lang="tr-TR">’ın Edirne’deki sarayında Süleyman Çelebi tarafından yazıldı. Türklerin Peygamber</span> <span class="italik-E" xml:lang="tr-TR">aşkını ifade eden mevlid-i şerif Kur’an’dan sonra</span> <span class="italik-E" xml:lang="tr-TR">en çok okunan metin unvanını kazandı. Bunun tesiri ile bütün</span> <span class="italik-E" xml:lang="tr-TR">İslam coğrafyasında mevlit metinleri yazıldı. Farklı farklı merasim şekilleri ortaya</span> <span class="italik-E" xml:lang="tr-TR">çıktı. Anadolu ve Harameyn başta olmak üzere Mısır, Halep, Şam</span><span class="italik-E" xml:lang="tr-TR">, Bağdad, Kudüs, Yemen, Hicaz, Dağıstan, Buhara ve Kaşgar taraflarında hâlâ</span> <span class="italik-E" xml:lang="tr-TR">en önemli dinî merasim olma özelliğini korumaktadır.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-111" id="footnote-288-111-backlink">111</a></span></p>

      <p class="alinti-E"><span class="italik-E" xml:lang="tr-TR">Osmanlı saltanatının</span> <span class="italik-E" xml:lang="tr-TR">dinî gün ve gecelere verdiği önem sayesinde İstanbul bir Peygamber</span> <span class="italik-E" xml:lang="tr-TR">şehri olma özelliğini kazandı. Mevlid, III. Murad devrinden itibaren, 996</span> <span class="italik-E" xml:lang="tr-TR">/ 1590 senesinde, resmen Osmanlı imparatorluk teşrifatında yer aldı ve halk</span> <span class="italik-E" xml:lang="tr-TR">nazarında gittikçe artan bir rağbet kazandı. Hatta daha sonraları âdeta</span> <span class="italik-E" xml:lang="tr-TR">bir bayram mahiyetini aldı. Mevlid alayları bayram alaylarıyla aynı seviyede</span> <span class="italik-E" xml:lang="tr-TR">olurdu.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-112" id="footnote-288-112-backlink">112</a></span></p>

      <p class="alinti-E"><span class="italik-E" xml:lang="tr-TR">Devlet erkânının katıldığı resmî mevlid merasimleri, İstanbul’un</span> <span class="italik-E" xml:lang="tr-TR">fethinden sonra Sultan Ahmed Camii inşa edilene kadar Ayasofya Camii</span><span class="italik-E" xml:lang="tr-TR">’nde yapılmıştır. Osmanlı padişahları, mevlid cemiyetlerine özellikle 1603’ten sonra</span> <span class="italik-E" xml:lang="tr-TR">resmî bir hüviyet kazandırmışlardı.</span></p>

      <p class="alinti-E"><span class="italik-E" xml:lang="tr-TR">Mevlid cemiyetinin Sultan Ahmed Camii’nde</span> <span class="italik-E" xml:lang="tr-TR">yapılmasının önemli bir sebebi, törenlerde dağıtılan şerbet, şeker, mevlidhânlara verilen</span> <span class="italik-E" xml:lang="tr-TR">caize ve hil’atlerin masraflarını karşılamak üzere I. Ahmed’in</span> <span class="italik-E" xml:lang="tr-TR">bir vakıf tesis etmiş olmasıydı.</span></p>

      <p class="alinti-E"><span class="italik-E" xml:lang="tr-TR">Mevlîd-i Nebevî’de Sultan</span> <span class="italik-E" xml:lang="tr-TR">Ahmed Camii’nde yapılan dinî tören ve âyinin -daha küçük</span> <span class="italik-E" xml:lang="tr-TR">ve mütevazi ölçüde- Mekke Camii’nde de yapılması kanundu. II</span><span class="italik-E" xml:lang="tr-TR">. Mustafa aynı merasimin Medine-i Münevvere’de Ravza-i Mutahhara</span><span class="italik-E" xml:lang="tr-TR">’da yapılmasını sağlamıştı. Mevlîd, bütün camilerde okunmakla birlikte, bu üç</span> <span class="italik-E" xml:lang="tr-TR">camide yapılan merasim, halifelik icaplarından sayılır ve resmî şekilde icra</span> <span class="italik-E" xml:lang="tr-TR">edilirdi.</span></p>

      <p class="alinti-E"><span class="italik-E" xml:lang="tr-TR">Mevlid töreni bazen, geriye bırakılırdı. Sultan I. Ahmed (1613</span><span class="italik-E" xml:lang="tr-TR">) tarafından konulan töre gereğince mevlid alayı, hacıların Şam’a selâmetle</span> <span class="italik-E" xml:lang="tr-TR">vardıkları haberini getiren müjdecibaşının İstanbul’a geliş gününde yapılırdı. Eğer</span><span class="italik-E" xml:lang="tr-TR">, gecikme olursa tören ertelenirdi.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-113" id="footnote-288-113-backlink">113</a></span></p>

      <p class="harici-baslik-E">Ağalar Camisinde Saray Mevlidi</p>

      <p class="a--Paragraf-E">“Mevlid-i Şerif gecesinde padişahın huzurunda Nazm-ı Nebevi okunması âlemlerin övüncü Resul-ü Ekrem Aleyhisselatü Vesselam Efendimizin dünyayı şereflendirdikleri gün ve geceye hürmet etmek, ümmet-i merhume için bir emanetti.</p>

      <p class="a--Paragraf-E">Şah-ı cihan bağışlanma sebebi olan bu bereketli geceye büyük bir hürmet göstermek için resmî elbiselerini giyinip akşam ile yatsı arasında Ağalar Camii’ne geldi. Kendisine ayrılan makamda herkesi taltif buyurdukları sırada, çiçekli kaftanlar ile hürmetini gösteren Hasodalılar ve onların ardından baştanbaşa sırmalı takkeler ile el pençe divan duran aşağı odalılar yerleri öperek oturma izni aldılar.</p>

      <p class="a--Paragraf-E">Aynı anda Müezzinbaşı Emin Ağa, vaizi kürsüye çıkardı. Vaiz, makama münasip sözler söyledi. Kısa, öz ve faydalı nasihatlerin ardınca duaya el kaldırdı.</p>

      <p class="a--Paragraf-E">Kürsüden inince kendisine bol yenli sincap kürkü giydirildi. Ve yerine iade edildi.</p>

      <p class="a--Paragraf-E">Baş mevlitçi ihtiyar Şemsi Efendi geçimini sadece mevlid kıraati ile sağlardı. Yol verildi kürsüye yükseldi. Mevlidin meşhur ilk bendini, ihtiyarca bir eda ile okuması herkesin rikkatine dokunmuş, indiğinde bir sincap kürke nail olmuştu. Ayrıca bahşiş verildi.</p>

      <p class="a--Paragraf-E">İkinci bölümü Beylerbeyi Hatibi meşhur Hünkârbeğendi Rıfat Efendi okudu. Makamdan makama geçerek sesini süsledi, dinleyenlere aferin dedirtti. Kürsüden indiği, sincap kürkü beğendiği içindi. Üçüncü bendi zakirbaşı Hacı İbrahim Efendi okudu. Sesi az ise de tiz olduğu için tercih edilmişti. Dördüncü bendi Selimiye hatibi Şeyh Ömer Efendi okudu. Padişah kalan bölümleri de kendisinin okuması için işaret buyurdu. Merasim tamamlandığında cümleye ihsanlar edildi.</p>

      <p class="a--Paragraf-E">Mabeyn müezzini olan ağaların, mevlidhanların kürsüye inip çıkarken okudukları ilahiler ayrıca güzeldi. Hünkâr imamları tecvit üzere hatim okumaya başladılar.</p>

      <p class="a--Paragraf-E">Ardınca yatsı namazı için küçük imam Abdülkerim Efendi imamete geçirildi. Namazdan sonra Şah-ı Cihan haremlerine çekildiler. İkinci gün Sultan Ahmed Camii’nde okunan mevlide de katılıp halkın gözlerini ve gönüllerini aydın kıldılar.</p>

      <p class="a--Paragraf-E">Her iki mevlidin sonunda aldıkları dua, dünya ve içindekilere eşit göründü. (12 Ra. 1228/ 15 Mart 1813)”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-114" id="footnote-288-114-backlink">114</a></span></p>

      <p class="x3-baslik-E" id="toc_marker-6-7-4">d. Hüdayî Tekkesi’nde Mevlid<span class="Preference-E" style="font-size:0.88em;" xml:lang="tr-TR"><a class="footnote-link" href="#footnote-288-115" id="footnote-288-115-backlink">115</a></span></p>

      <p class="a--Paragraf-E">“Allah’a hamd olsun. Temiz yaratılışlı Osmanlı sülalesi öteden beri Ehlullah’ın kutlu nazarlarına mazhar olmuşlardır. Daima Ricalu’l-gaybın celbine çalışırlardı. Hayırlı dualarının kabul olunduğu, layık oldukları işlerin büyüklüğü ile anlaşılır.</p>

      <p class="a--Paragraf-E">Zamanın şahı bu mevlid kandili için ecdadlarının doğru yolunu takip ederek yüce tarikat erbabının teveccühlerine talip olmuştu.</p>

      <p class="a--Paragraf-E">Eski gelenek üzere ağalar dairesi mescidinde okunan mevlid-i şerifi dinleyip Enderun’da bulunan bendelerine iltifatlar ettiler. Mevlid sonrasında Kutbu’l-arifin Gavsu’l-vasilin Şeyh Aziz Mahmud Hüdayi Dergâhı postnişini Şehabeddin Efendi, hangahında mevcut olan sofilerle birlikte tarikat ayinlerini icra ettiler.</p>

      <p class="a--Paragraf-E">Tevhid-i şerif arasında yüksek sesle ilahiler okuyan suyolcuzade Salih Efendi, dikkatleri üzerine çekmişti. Sesi tesirliydi, esasen okuduğu nutk-ı şerif evliya sözü olduğu için kim işitse etkilenirdi.</p>

      <p class="a--Paragraf-E">Hazreti Hakk’ın Habibi sevgili bir tanesi</p>

      <p class="a--Paragraf-E">Olduğu için oldu âlem mihrinin pervanesi</p>

      <p class="a--Paragraf-E">Kenz-i aşkın mahzeni olmuş Sezayi galiba</p>

      <p class="a--Paragraf-E">İstemez asla imaret bu dil viranesi</p>

      <p class="a--Paragraf-E"><span class="italik-E" xml:lang="tr-TR">(Allah</span><span class="italik-E" xml:lang="tr-TR">’ın bir tane sevgilisi olduğu için bütün cihan, o güneşe</span> <span class="italik-E" xml:lang="tr-TR">pervane kesilmiştir- herkes canını o ateşte yakmak istiyor- Sezai</span><span class="italik-E" xml:lang="tr-TR">, aşk hazinesinin mahzeni olmuştur, bu gönlünün imar olmasını hiç istemez</span><span class="italik-E" xml:lang="tr-TR">. -çünki hazineler viranelerde saklanır-)</span></p>

      <p class="a--Paragraf-E">Bu ilahi, her ferdin kalbinde bir ateş yakıp bırakmıştı. ‘Ah şu çocuğu saraya alsaydılar’ sözü herkesin dilindeydi. Hünkâr bu umumi talebi anlamış olmalı ki suyolcu Salih Efendi’yi Enderun’a aldı ve Seferli odaya şakirt oldu.</p>

      <p class="a--Paragraf-E">Kavmin büyüğü olan Şeyh Efendi’ye izzet ve ikramda kusur edilmedi. Cümle erkânı ile dergâhına uğurlandı. Yine âdet olduğu üzere hünkâr, ikinci gün Sultan Ahmed Camii’nde okunan mevlidi dinledi.” (12.Ra.1230/23 Şubat 1815)<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-116" id="footnote-288-116-backlink">116</a></span></p>

      <p class="x3-baslik-E" id="toc_marker-6-7-5">e. Kurban Bayramı</p>

      <p class="a--Paragraf-E">“Kurban bayramının arefesi cumartesiydi. Şah-ı cihan ikindi namazı için Hırka-i saadet’e geldi. Ardınca Arz Odası’na girip şehinşahlık kıyafetini giyindi. Kapı haricine kurulmuş olan sedefkari arefe tahtına oturduğu sırada Babüssaade ile orta kapının arasında tabl-ı âlem çalındı. Bir miktar dinleyip kutlu arefe gününün bereketi ile haz aldı. Buradan tekrar Arz Odası’na geçildi. Kur’an okuyan büyük hocalara, salatin camileri imamlarına ihsanlar verdi. Ardından silahtar ağanın dairesine bakan köşkün üst katına çıktılar. Kasrın önünde bulunan meydana ağaların bayramlık takke ve fesleri ile dizildikleri sırada Mehterhane’nin Irak ve Hicaz makamında etrafa korku salan heybetli sesi yükseldi.</p>

      <p class="a--Paragraf-E">Öbür yanda silahtar tarafından Arefe günleri takdim oluna gelen süslenmiş at, Başçuhadarın elinde huzura getirildiği sırada, silahtarın ayak öpme resmini yerine getirdiği görüldü. Sonra ağalara tomak oynattırılıp çil para serpildi.</p>

      <p class="a--Paragraf-E">Cihan padişahı Mustafa Paşa Köşkü’ne azimet etti. Bu sırada âlemi aydınlatan güneş batmıştı. Köşkün önündeki meydana baştanbaşa şamdanlar, meşaleler dizildi. Kilerli ağaların yaktıkları taht mumları, geceyi gündüze çevirdi.</p>

      <p class="a--Paragraf-E">Meşalelerin aydınlığından coşkun olan cihan padişahının aydınlık ruhu, cömertçe ihsanlarda bulundu. Musahip ve çavuşlarına bayram harçlığı dağıttı.</p>

      <p class="a--Paragraf-E">Limonluk önünde çalınan mehterin sesi uzak yakın herkesin gönül derdine deva olsun diye, taşra mehter başı Kız Osman ile Seferli’den olan çavuşlardan Zurnazen İzzet Ağa’ya hediyeler gönderildi. Musahip Said Efendi ve Abdi Ağa ile bir miktar sohbet eden padişah, buradan Harem’e geçti.</p>

      <p class="a--Paragraf-E">Bayram sabahında Sünnet Odası’na şeref verdiler. ‘Mekân şerefini oturandan alır.’ derler. Orada bayram için hazırlanan elbiselerini giyinip hüma tüylü elmas sorguçlar takındı. Gerek sorguçlarındaki elmasları, gerekse hançerlerindeki mücevherleri tarif etme imkânı, âlem-i imkânda yoktu.</p>

      <p class="a--Paragraf-E">Hırka-i Resul’ün önünde cemaatle sabah namazını kıldı. Sıra bayramlaşmadaydı. Enderun halkının en önünde Darüssaade ağası olurdu. Her birinin başında bir türlü kıyafet olan ağalar onun ardına dizilmişlerdi.</p>

      <p class="a--Paragraf-E">Ağalarının her birinin başında Selimiye ve sırtlarında dört yenli samur kürk vardı.</p>

      <p class="a--Paragraf-E">Babüssaade ağasının bayramlık elbisesi, Darüssaade ağasının elbisesine benzerdi. Hasoda başının külahı da onların Selimiyesini andırırdı. Ancak arkasına giydiği samur kürkü, farklı bir kesimde olurdu. Çakşır yerine al kadifeden şalvar giymesi bayram geleneğiydi.</p>

      <p class="a--Paragraf-E">Harem ağalarından Hazinedar ağa bayramlarda başına giydiği kallavisi ile diğerlerinden ayrılırdı. Ancak arkasında çuha kaplı bol yenli, samur kürk giymekle kadrinin vezirler kadar olmadığı anlaşılırdı.</p>

      <p class="a--Paragraf-E">Silahtar ağa ile çuhadar ağanın bayramlıkları çok daha müstesnaydı. Başlarına üsküf giyip zülüf takınmaları makamlarına uygun düşerdi.</p>

      <p class="a--Paragraf-E">Arkalarına inci ile işlenmiş kürk giyerler, bellerine elmas işlemeli kuşak sararlardı. Başyazıcıda olan defterde yazıldığına göre kuşak üzerine takındıkları mücevher işlemeli hançer pek kıymetliydi.</p>

      <p class="a--Paragraf-E">Üç odanın çavuşları ile çuhadarların kıyafetleri diğerlerinden ayrıydı.</p>

      <p class="a--Paragraf-E">Özellikle çavuş ağalar, takke yerine yelkenli giyinirler, sırtlarındaki Hitaî kaftanlar övülmeye layık olurdu.</p>

      <p class="a--Paragraf-E">Bellerindeki çavuş kuşakları diğerlerinden daha çok süslenirdi.</p>

      <p class="a--Paragraf-E">Çuhadarların resmî elbiseleri yaratılışa uygun şeylerdi. Etekli canfes kaftanları cana yakın olduğundan başka, bellerindeki sim yaftalı yaldızlı kuşakları baştanbaşa süslü olur, üzerlerine mücevher hançerler ve murassa bıçaklar takarlardı. Başlarında sırmalı takke ve zülüfler ile gören herkesi kıskandıracak kadar güzel bir kıyafet giyinirlerdi.</p>

      <p class="a--Paragraf-E">‘Gözün gördüğünü söz anlatamaz.’ derler. Başlarındaki takkelere taktıkları iki adet sırma ile işlenmiş zülf-i perişan, koğuş ağası kıyafetinin daimi bir alametiydi.</p>

      <p class="a--Paragraf-E">Rikabdar ağadan dümendeki Hasodalıya kadar her şahsın bayramlığı birbirinin aynıydı. Mabeyncilerin ve sairlerin giydikleri üstufe kaftan olurdu. Bellerine şal yerine tepebaşı kuşandıkları bilinirdi. Üzerine kimisi elmaslı hançer, kimisi yeşim kabzalı bıçak takındığı olurdu.</p>

      <p class="a--Paragraf-E">Musahipler adi paşalı kavukları takınıp, sırtlarına samur kontuş giyerek bayramlaşırlardı.</p>

      <p class="a--Paragraf-E">Bunlar başlarına devetüyü renginde sivri külah takınır, sırtlarına turuncu çuhadan tolamar giyinirlerdi. Taşralı oldukları anlaşılsın diye zülüflü baltacılar ağası ile has ahır eskisinin külahları sivri olmazdı. Ayrıca arkalarında gezi kaftanı bulunurdu. Kulağının iki tarafına zülüf takındığı, ocağına alamet sayılırdı.</p>

      <p class="a--Paragraf-E">Hasahır eskisinin kircili külahı beyaz bir şeydi.</p>

      <p class="a--Paragraf-E">Bütün bunların arkasında küçük imam bulunurdu. Bunlarla bayramlaşan cihan sultanı Arz Odası’na gelir burada imam-ı evvel ve hekimbaşı ile bayramlaşırdı. Bunlardan ilmi ve rütbesi hangisinin ileri ise ondan başlamak âdetti.</p>

      <p class="a--Paragraf-E">Onlar çıktıktan sonra hünkâr, bayram tahtına otururdu. Burada Nakıbü’l-eşrafın ardınca vezirler, âlimler ile diğer makam ve rütbe sahipleri sırasıyla gelir sultanı bayramlardı.</p>

      <p class="a--Paragraf-E">Sonra Sultan Ahmed Camii’ne bayram namazı için gidilirdi. Namazı takiben saraya dönülür, Hırka-i saadet kapısı önlerinde 40 kadar koç kurban edilirdi. İlk kurbanı Hakan-ı Cihan, sevaba nail olmak emeli ile kendi eliyle keser, diğerleri için Darüssaade ağasına vekâlet verirdi.</p>

      <p class="a--Paragraf-E">Sultanın biat köşküne geldiği ağalara haber verilince, mehterhane eşliğinde üç odalı muayede salonunda merasim başlardı.</p>

      <p class="a--Paragraf-E">Önce dört yenli sincap kürkler giyinmiş Ak ağalar bayramlaşır, sonra Hazine ağaları, sonra Kilerli ve Seferli oda ağaları bayramlama şerefine nail olurlardı.</p>

      <p class="a--Paragraf-E">Bayramlaşma sonrasında Yalı Köşkü’nde şenlik düzenlenmesi âdetti.</p>

      <p class="a--Paragraf-E">Meşhur silahşörler hünkâr atlarına biner gezdirirlerdi. Gerçi bu hareketin faydasız olduğu açıksa da seyri öteden beri kaide olduğu için yapılması zorunluydu. Öğle vaktinde şah-ı cihan at üzerinde Yalı Köşkü’ne geldi. Şahinci ve çakır başıların getirdikleri avları burada kabul etti, hediyelerini verdi.</p>

      <p class="a--Paragraf-E">Merasimin sona ermesinden sonra akşamüzeri Şah-ı cihan yukarı saraya döndü.</p>

      <p class="a--Paragraf-E">Bayramın üçüncü gününde Gülhane Köşkü’nde bayram rikabı (bağlılık resmi) yapıldı. Şeyhülislam Dürrizade ile Kaymakam Rüştü Paşa burada huzura kabul edilip, nazikâne iltifatlar gördüler. Huzurdan ayrıldıklarında kendilerine Enderun ağalarının oynadıkları ciridi seyretme izni verildi.</p>

      <p class="a--Paragraf-E">Darüssaade ağasının dairesinde keyiflerince seyrettiler.</p>

      <p class="a--Paragraf-E">Kurban bayramının son günü Eski Saray’da düzenlenen şenliğe katılmak üzere devlet erkânı istirahata çekildiler.</p>

      <p class="a--Paragraf-E">Padişah Eski saray şenliğine de katıldı ve İstanbul halkının gönlünü aldı. Saray önünde cirit oynayan vezir askerlerine ihsanlarda bulundu. Özellikle Vezir kethüdası Said Halet Efendi’ye bol yenli samur kürk giydirerek iltifat etti. Sonra Eski Saray’da kalıp gitmiş ihtiyar Harem ağalarına ihsanlarda bulundu. Eski saray Ağası Sünbül Ağa’yı gül-ü reyhana gark etti.</p>

      <p class="a--Paragraf-E">Yeni sarayda teberdar olanlara tomak vuruşturdu. Oyunun sonunda tomak yiyenler, tabak tabak çil altın aldılar. Bu eğlenceler sonrasında Mercan yokuşundan geçip seyir için gelen insanların sevgi gösterileri arasında saraylarına döndüler. (10 Zilhicce 1227/15 Aralık 1812)”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-117" id="footnote-288-117-backlink">117</a></span></p>

      <p class="x2-baslik-E" id="toc_marker-6-8">8. Saray Eğlenceleri</p>

      <p class="x3-baslik-E" id="toc_marker-6-8-1">a. Saray ve Musiki</p>

      <p class="alinti-E"><span class="italik-E" xml:lang="tr-TR">Öteden beri</span> <span class="italik-E" xml:lang="tr-TR">Osmanlı sarayı musikinin en çok itibar gördüğü mekânlardan biriydi. Bizzat</span> <span class="italik-E" xml:lang="tr-TR">bu ilmi tahsil eden sultanlardan II. Selim, III. Murad, V</span><span class="italik-E" xml:lang="tr-TR">. Mehmed, III. Ahmed, III. Selim ve II. Mahmud gibi isimler</span> <span class="italik-E" xml:lang="tr-TR">Isfehan, Taşkent, Semerkant sanatkârları ayarında kendilerini yetiştirmişlerdi. Osmanlı sultanları ilahi</span><span class="italik-E" xml:lang="tr-TR">, semai, beste, peşrev, nakış gibi musikinin çeşitli makamlarında, nefis nameler</span> <span class="italik-E" xml:lang="tr-TR">ortaya koydular. Kendi namlarını cihanda ebedi kıldılar.</span></p>

      <p class="alinti-E"><span class="italik-E" xml:lang="tr-TR">Özellikle Sultan Mahmud</span> <span class="italik-E" xml:lang="tr-TR">Han döneminde Türk musikisi altın çağlarından birini yaşamıştı. Bu gelişme</span> <span class="italik-E" xml:lang="tr-TR">elbette sultanın söz ve saz ehline gösterdiği yakın ilgiden kaynaklanıyordu</span><span class="italik-E" xml:lang="tr-TR">. Ata Bey’in değerlendirmelerine göre II. Mahmud, memlekete saray yoluyla</span> <span class="italik-E" xml:lang="tr-TR">Garb mûsikîsinin ilk defa teşkilâtlı olarak Osmanlı ülkesine girmesine imkân</span> <span class="italik-E" xml:lang="tr-TR">veren bir pâdişâhtır. Aynı zamanda, Türk mûsikisini de ihmâl etmemiş</span> <span class="italik-E" xml:lang="tr-TR">ve “amm-i ekremlerinin fenn-i mûsikide müsellem olan malûmatlarından</span> <span class="italik-E" xml:lang="tr-TR">evân-ı inzivalarında ekser evkâtda birlikte bulunarak, hüsn-i ülfet</span> <span class="italik-E" xml:lang="tr-TR">ve bu fenden ve sâir fünûndan istihsâl-i malûmata himmet</span> <span class="italik-E" xml:lang="tr-TR">buyurmuşlar” ve “asr-ı hümâyûnları bu usûl ve makamatta hemen</span> <span class="italik-E" xml:lang="tr-TR">İran sâzgârlarıyla Horasan ve Isfahan karperdazlarına hakîkaten tefevvuk etmek derecelerine</span> <span class="italik-E" xml:lang="tr-TR">varmış ve kendilerinin şarkı ve besteleri ise şarkıların pâdişahı” olur</span><span class="italik-E" xml:lang="tr-TR">.</span> <span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-118" id="footnote-288-118-backlink">118</a></span></p>

      <p class="alinti-E"><span class="italik-E" xml:lang="tr-TR">Sultan Mahmud, şiir ve musikiye yeni bir can</span> <span class="italik-E" xml:lang="tr-TR">verdi. Musahip Hatıf Efendi, musahip Said Efendi, Selim Han döneminde</span> <span class="italik-E" xml:lang="tr-TR">Küpeli Çavuş diye şöhret bulan musahip Abdi Bey, Derviş İsmail</span> <span class="italik-E" xml:lang="tr-TR">Dede Efendi, tanburiler Numan Ağa, Zeki Mehmed Ağa, Müezzinbaşı Şakir</span> <span class="italik-E" xml:lang="tr-TR">Efendi, Nakibü’l-eşraf Mustafa İzzet Efendi gibi yüzün üzerinde</span> <span class="italik-E" xml:lang="tr-TR">musiki şinas yetişmişti. Meşkhanede usûlü üzere musiki talimi yapılır, odalarda</span> <span class="italik-E" xml:lang="tr-TR">bulunan servet sahibi ağalar, silahtar Ağa’dan izin alırlar, ayda</span> <span class="italik-E" xml:lang="tr-TR">bir iki defa odalardan birinde bir kahvaltı hazırlarlar, yatsı namazını</span> <span class="italik-E" xml:lang="tr-TR">kıldıktan sonra fasla başlarlardı. Şarkı, semai, beste, kâr, nakış çalınır,</span> <span class="italik-E" xml:lang="tr-TR">söylenir sabaha yakın ağalar odalarına çekilirdi.</span></p>

      <p class="alinti-E"><span class="italik-E" xml:lang="tr-TR">Bu fasılların hünkârın huzurunda</span> <span class="italik-E" xml:lang="tr-TR">yapılanlarına saray tabirince “köme faslı” denirdi. Bu fasıllara saray dışında</span> <span class="italik-E" xml:lang="tr-TR">yetişmiş ya da sarayda yetişip emekli edilmiş ustalar da katılırdı.</span> <span class="italik-E" xml:lang="tr-TR">Köme faslına katılan zarif ustalardan Musahip Said Efendi, ekser vakitte</span> <span class="italik-E" xml:lang="tr-TR">neyzendi. Beşiktaş Mevlevîhanesi Şeyhi Yusuf Dede, Yenikapı Şeyhi Abdülbaki Dede,</span> <span class="italik-E" xml:lang="tr-TR">Kasımpaşa Şeyhi Şemsettin Dede, Hekimbaşı Behçet Efendi, Keçecizade İzzet Molla,</span> <span class="italik-E" xml:lang="tr-TR">Meşhur Halet Efendi ve daha nice sanat erbabı vardı.</span></p>

      <p class="alinti-E"><span class="italik-E" xml:lang="tr-TR">Enderun’</span><span class="italik-E" xml:lang="tr-TR">a alınan acemilerden musikiye istidadı olanlar, Seferli Koğuşu civarında bina</span> <span class="italik-E" xml:lang="tr-TR">edilen Meşkhane’ye devam ederler, burada Dede Efendi ve Neyzen</span> <span class="italik-E" xml:lang="tr-TR">başı Çallılı gibi üstadlardan usûl ve makam talim ederlerdi ve</span> <span class="italik-E" xml:lang="tr-TR">Meşkhane’de birçok üstad hoca bulunurdu.</span></p>

      <p class="x3-baslik-E" id="toc_marker-6-8-2">b. Dede Efendi Kürk Giyindi</p>

      <p class="a--Paragraf-E">“Sahip olduğu makam bilgisi ile gözleri aydınlanan Derviş Dede İsmail Efendi<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-119" id="footnote-288-119-backlink">119</a></span> ile zevk ve sefa ehli olan Arif Ağa’nın musikide maharetleri herkesçe bilinirdi. Seslerindeki güzelliğin bir benzeri bulunmazdı.</p>

      <p class="a--Paragraf-E">Bu sıralarda musiki yükselebileceği en yüce burçlara kadar yücelmişti. Padişahın yaratılışına uygun beste ve sesleri nakış ve şivelerle rubaileri yorumlamakla meşhur olmuşlardı.</p>

      <p class="a--Paragraf-E">Özellikle şarkı, hisar ve arz-ı barlarını kim dinlerse beğenirdi.</p>

      <p class="a--Paragraf-E">Bunun farkında olan Mahmud Han, zamanın Farabi’si sayılan bu iki kafadarı kendisine müsahib edinmişlerdi.</p>

      <p class="a--Paragraf-E">Ağlayan gönüllerinden çıkan feryatları dillendiren bu iki garibi, akılları hayrette bırakan bir usûlle sadrazamın huzurunda sincap kürk giydirerek akranlarından üstün bir mevkie çıkardı.”(1812)<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-120" id="footnote-288-120-backlink">120</a></span></p>

      <p class="harici-baslik-E">Sultaniye Şenliği</p>

      <p class="a--Paragraf-E">“Cihan padişahı küre-i zeminin saltanat kayığına binmiş, Sultaniye semtine ulaşmıştı. Enderun halkı kendisini karşılamak için iskele başından Otağ-ı hümayuna kadar iki sıra halinde dizilmişlerdi. Padişah hazretleri makamına layık azamet ile içlerinden geçmekte, onun kutlu nazarları ile iltifatına nail olan yüzler gülmekteydi.</p>

      <p class="a--Paragraf-E">Önce öğle namazı kılındı. Birinci imama uyma şerefine erenlerin içleri huzurla doldu. Namazın sonunda ağalar, musahipler ve çavuşlara iltifatlar edildi.</p>

      <p class="a--Paragraf-E">Musahiplerini birbiri ile takıştırmış, zurnalar çalınmış, güreş başlamıştı. Çifter çifter meydana inen yiğitlerden biri diğerine galip gelmek için hiçbir gayreti esirgemiyorlardı. Ne var ki yenişmek mümkün olmuyordu. Bu hali gören padişah berabere kalmalarını hoş karşıladı. Eksiksiz olarak ihsanlarını verdi. Çantacı Bekir Efendi bu durumda büyük bir şan kazanmış demekti.</p>

      <p class="a--Paragraf-E">Ardından tüfek atışları başlamış ne var ki bütün nişanlar kırılamamıştı. Bu neşeyi her zaman ince saz sesleri tamamlardı. Padişahın arzusu bu yolda yürüyünce musiki ashabı, baş başa vermiş, sazların ahlarını kendilerine sığınak yapmışlardı.</p>

      <p class="a--Paragraf-E">Bir devlet içün çarha temennadan usandık</p>

      <p class="a--Paragraf-E">Bir vuslat için ağyara müdaradan usandık</p>

      <p class="a--Paragraf-E">Bestesi deryanın dalgaları içine akmaya başlamıştı. <span class="italik-E" xml:lang="tr-TR">(Bir</span> <span class="italik-E" xml:lang="tr-TR">devlet için zamanın karşısında</span> <span class="italik-E" xml:lang="tr-TR">eğilmekten usandık, sevgiliyle bir kere görüşmek</span> <span class="italik-E" xml:lang="tr-TR">için birçok yabancıya güler yüz göstermekten usandık)</span></p>

      <p class="a--Paragraf-E">Meşhur kemanî Ali Ağa ile musahip Dede İsmail Efendi’nin çaldığı keman kimseye eman vermedi.</p>

      <p class="a--Paragraf-E">Tanbura ses verenler arasında Çavuş Numan, Şirin Arif Ağa ve musahip Zeki Ağa öne çıkmışlardı.</p>

      <p class="a--Paragraf-E">Musahip Yekçeşm’in neyinden yükselen feryat ve figanlar herkesin parmağını ağzına götürmüştü.</p>

      <p class="a--Paragraf-E">Dürbinizade musahip Mustafa’nın miskali de bunlardan geri kalmazdı. Meclis cihan şahının sazende ve hanendelere ayrı ayrı ihsanlarda bulunması ile sona erdi.</p>

      <p class="a--Paragraf-E">Geri dönme vakti geçmişti. Kılınan akşam namazı ile gönüllerden vakti kaçırma korkusu uzaklaştırıldı.</p>

      <p class="a--Paragraf-E">Beşiktaş Sarayı’na geri dönenler için anlatılacak çok şey vardı.”</p>

      <p class="a--Paragraf-E">(16 Ağustos 1812, Pazartesi)</p>

      <p class="harici-baslik-E">Kemanî Mustafa Ağa</p>

      <p class="a--Paragraf-E">“Sanma ki hunhar berhudar olur”</p>

      <p class="a--Paragraf-E">Bazen aksilikle de eksik olmazdı: “Kemanî Mustafa Ağa’nın keman taksimleri hünkâr sofrasının tuzu biberi olmuştu. Ünü her geçen gün biraz daha artmaktaydı.</p>

      <p class="a--Paragraf-E">Silahtar ağa, Kemanî’nin mizacında gördüğü bazı kusurları yüzünden tabanlarına birkaç el sopa atılması emrini verdi.</p>

      <p class="a--Paragraf-E">Ne var ki Kemanî bunu reddetti. Kendisine değnek vuracak Hazine eskisini kovduğu gibi, onu gönderen peşkir ağasına da “diş kirası verirsen yerim” diye itiraz etti.</p>

      <p class="a--Paragraf-E">Bu açık bir hakaretti. Silahtar ağa “şimdi saraydan gitsin” emrini verdi.</p>

      <p class="a--Paragraf-E">Biçare kemancı ardına bakmadan çekip gitti.</p>

      <p class="a--Paragraf-E">Cerahatü’s-sinani leha iltiyamün</p>

      <p class="a--Paragraf-E">Velâ yeltâmü mâ ceraha’l-lisani</p>

      <p class="a--Paragraf-E"><span class="italik-E" xml:lang="tr-TR">(</span><span class="italik-E" xml:lang="tr-TR">Kılıç yarası iyileşir amma dil yarası iyileşmez)”</span><span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-121" id="footnote-288-121-backlink">121</a></span></p>

      <p class="x3-baslik-E" id="toc_marker-6-8-3">c. Sultanın Musahibleri</p>

      <p class="alinti-E"><span class="italik-E" xml:lang="tr-TR">Padişahların hususi sohbet arkadaşlarına musahip adı verilirdi. Mabeynci,</span> <span class="italik-E" xml:lang="tr-TR">kurena, ser kurena diye anılan isimlerin de görevi aşağı yukarı</span> <span class="italik-E" xml:lang="tr-TR">aynıydı. Musahipler gerek saray ağaları, gerekse vezir ve beğlerbeği arasından</span> <span class="italik-E" xml:lang="tr-TR">seçilen bilgili, sözünden sohbetinden istifade edilir kimselerdi. Yetkili bir görev</span> <span class="italik-E" xml:lang="tr-TR">olmamasına rağmen birçok olayda tarihî roller oynadıkları da az görülmüş</span> <span class="italik-E" xml:lang="tr-TR">şey değildi. Bilgi ve tecrübesiyle padişahı etkileyen yanlış kararlar almasını</span> <span class="italik-E" xml:lang="tr-TR">önleyen çok güçlü şahsiyetler, bir padişahın en büyük şansıydı aslında.</span></p>

      <p class="harici-baslik-E">Hatif Efendi<span class="Preference-E" style="font-size:1.05em;" xml:lang="tr-TR"><a class="footnote-link" href="#footnote-288-122" id="footnote-288-122-backlink">122</a></span></p>

      <p class="a--Paragraf-E">“Çinili Köşkte hünkâr, musahipleri ile birlikteydi. Bir ara hünkâr Hatif Efendi’ye döndü: ‘Hatif Efendi, seni pek ihtiyar oldu diyorlar. Zannederim onların tahmin ettiği kadar yaşlı değilsin’ dedi.</p>

      <p class="a--Paragraf-E">Hayalî Said Efendi hemen söze karıştı. ‘Efendim yaşın zararı yok. Ancak 80–90 yaşına girer girmez çarçabuk bunayıp, bunak hükmüne konulduğuna biz de üzüldük! Lakin neyleyelim söylediği sözü bilmiyor. Rast geldiği hekime, ‘Ben ilaca muhtaç değilim, lakin evvelki gibi taamda gıdam, yeme içmede devam yok. Midem bir şey hazmetmiyor. Dizlerimde zaafım var. Bana kuvvet macunu gibi bir şey tertip etseniz. Yahut bir reçete yazsanız da ben yaptırsam’ dediğini hekim başı Behçet Efendi duacınız işitince acele ile bir reçete yazmış elime geçti. Ferman buyurursanız reçeteyi yanında okuyayım!’</p>

      <p class="a--Paragraf-E">‘Musahip Abdi Bey de tedaviden anlar, o okusun!’</p>

      <p class="a--Paragraf-E">Abdi Bey reçeteyi okumaya başladı:</p>

      <p class="a--Paragraf-E">‘Biçare gelip fakire bir gün derman taleb eder</p>

      <p class="a--Paragraf-E">Hatif-i zar, baktım nabzına derdine derman yok.</p>

      <p class="a--Paragraf-E">Hubb-ı zeheb şarab u dinar …’ derken Hatif Efendi hemen yer öptü çavuş duası ettikten sonra ‘Benim derdime derman padişahımız efendimizdir. Ben hekim başından derman talep etmem! Bunların işleri güçleri hep oyun. Hele Said kulunuz bütün bütün mecnundur. Abdi Beyle Daruşşifayı istedikleri yakinen malumumdur’ diyerek sözü bağladı.</p>

      <p class="a--Paragraf-E">Bu iltifattan memnun kalan hünkâr, Hatif Efendi’ye bin altın bağışladı ‘virane gönlünü bununla yenile buyurdu.’</p>

      <p class="a--Paragraf-E">Hünkâr kendisine bin altın vermiş, bununla gönlünü yenile demişti ama bin altın bu iş için kâfi değildi.</p>

      <p class="a--Paragraf-E">Hatif Efendi Sultan Abdülhamid devrinden kalma musahiblerdendi. Tulumbacılık, sonra mücellitlik yapmıştı. Şehzadelerin cüzlerine işlediği levhalar görenleri hayran bırakınca musahipliğe alındı. Şubat 1822 tarihinde vefat etti.<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-123" id="footnote-288-123-backlink">123</a></span></p>

      <p class="x3-baslik-E" id="toc_marker-6-8-4">d. Hayalî Said Efendi<span class="Preference-E" style="font-size:0.88em;" xml:lang="tr-TR"><a class="footnote-link" href="#footnote-288-124" id="footnote-288-124-backlink">124</a></span></p>

      <p class="a--Paragraf-E">“1242 Ramazanın 15’inde (19 Ağustos 1826 Cumartesi) Hırka-i saadet ziyaretine gidiliyordu. O günlerde yeniçerilerin imhası henüz tamamlanmış, yeniçeri kıyafetleri bütünüyle ortadan kalkmamıştı.</p>

      <p class="a--Paragraf-E">Fatih civarında üzerinde yeniçeri sarığı ve elbisesi bulunan bir şahsın serbest ve laubali tavırlarla yürüdüğü hünkârın gözüne ilişti.</p>

      <p class="a--Paragraf-E">Bu şahıs Sultan Selim Han’ın şehid edildiği olaylara karışmış, son yeniçeri isyanında da eli ayağı bulunan 31. Bölüğün emektar ustalarından Süleyman’dı. Hünkâr onu tanımıştı. ‘Bu bizim aradığımız büyük canilerdendir’ demekle imhasını emretmesi bir oldu. Silahtar ağa, Musahip Said Efendi’den göz kaş işareti ile bir çare bulmasını istedi. Durum zordu, Said Efendi söze karıştı ve hemen hayali bir hikâye uydurdu.</p>

      <p class="a--Paragraf-E">Bu Süleyman usta, yeniçeri ustası değildi. Esma Sultan’ın yağlıkçısı Hacı Raşid Ağa’nın biraderinin hanımının akrabasından Mustafa Ağa namında birinin amcaoğlu Ahmed Ağa’nın akrabasından Süleyman ustaya benzer bir adam olduğunu vs. saymaya devam etti.</p>

      <p class="a--Paragraf-E">Hünkâr aldanmış olabilir miydi? Belki? Eh adam bu yüzden korkutulmuştu. Kendisine hatırı sayılır bir ihsanda bulunmak lazımdı. Mübarek Ramazan gününde kan dökülmesini istememişlerdi. Hünkâr kandırılmış, meşhur cani Süleyman usta aldığı ihsanlarla yakayı kurtarıp gitmişti.</p>

      <p class="a--Paragraf-E">Aynı günlerde Said Efendi, hünkârla birlikte Mahmud Paşa yokuşunu tırmanmaktaydılar. Karşıdan göğsü, dizlerine kadar bacakları ile omuz başlarına kadar kolları açık bir Osmanlı geliyordu. Kollarında yeniçerilerin 31. Bölüğüne mensup olduğunu gösteren döğmeler vardı. Mürekkeple işlenmiş topuz nişanı, başında külahlı fes üzerine eğrice sarılmış şalı vardı. Her şeyiyle bir yeniçeriydi o.</p>

      <p class="a--Paragraf-E">Pervasız bir yürüyüşle yukarıdan aşağı inen genç, hünkârın kafilesine aldırmamış, yolda yüz yüze geldiği Mabeynci Said Paşa’ya çarpıp onu kaldırım kenarındaki Yahudi tezgâhının üzerine yuvarlamıştı. Said Paşa’nın çıkardığı gürültü üzerine o tarafa bakan hünkâr, karşısında bir yeniçeri görünce derhal idam edilmesi emrini verdi.</p>

      <p class="a--Paragraf-E">Musahip Said Efendi araya girdi. ‘Her zaferin bir sadakası olur. Yeniçerilere galip gelmemizin sadakası da bu gencin hayatı olsun sultanım!’</p>

      <p class="a--Paragraf-E">Hünkâr musahibini kırmadı. Said Efendi, Said Paşa’yı kopardığı yaygara için bir iyice payladı. Son yeniçeri hiçbir şey olmamış gibi yoluna devam etti. Said Efendi musahip olduğu yıllarda hiçbir kötülüğe bulaşmamış, güzel ahlakı ona güzel bir hayat hazırlamış 80 yaşına kadar hünkârın yakın arkadaşlığını yapmıştı”.<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-125" id="footnote-288-125-backlink">125</a></span></p>

      <p class="x3-baslik-E" id="toc_marker-6-8-5">e. Cin Ahmed ve Kambur</p>

      <p class="a--Paragraf-E">“Her sene Ramazan-ı şerife birkaç gün kala, iki hisse mevacib verilirdi.</p>

      <p class="a--Paragraf-E">21 Şaban Salı günü seher vaktinde adil padişah, Beşiktaş’tan İstanbul Sarayı’na geldi. Mustafa Paşa Köşkü’nü severdi. Orada birkaç saat vakit geçirdi. Silahtar Ali Bey, -ulufe taksimi sona erinceye kadar eğlenmeleri için- İstanbul sarayında kalmış, kötü talihli, yıldızları sönmüş, iflah olmaz eskilerin birer bahane ile taltif edilmelerini zarifane bir şekilde padişaha arz etti.</p>

      <p class="a--Paragraf-E">Padişah silahtarın meramını anlamıştı. Acele olarak huzuruna getirilmeleri için bir çavuş gönderildi.</p>

      <p class="a--Paragraf-E">Önce Kiler’de oturan Sarsak Emin huzura çıktı. Felçli gibi malul ya da nüzul vurmuş bir aciz olduğu halde lisanındaki kekrelikle halkın taklidini kesmeğe çalışması onu meşhur etmişti. ‘Bir mektup oku.’ denildiğinde koynundan yarım tabaka bir kâğıt çıkarıp, çekinmeden okumaya başlardı.</p>

      <p class="a--Paragraf-E">Hünkârın huzurunda etrafına bakınırken ara yerde ‘İşçilerin mektuplarını yanlış okumak günahtır.’ diye laf atıldı. Bu sözden cihan padişahı hoşlanmıştı.</p>

      <p class="a--Paragraf-E">Padişahın memnun kaldığını gören Sarsak iyice iştahlandı. ‘Efendim bu saçma mektuplar, Anadolu’dan saraya kavuşması için İstanbul’a gelen Türklere, vilayetlerden çirkin ve ağır ifadelerle yazılmış tebrik namelerin kopyasıdır. Ve mektup okunurken gülenlerin taklididir.’ dedi.</p>

      <p class="a--Paragraf-E">Yaptığı taklitler hadsiz zevklere sebep oldu.</p>

      <p class="a--Paragraf-E">Cömert padişah Sarsak Emin’e bir çıkın altın ihsan eyledi. Altın götüren çavuş ile birlikte yer öpmeye çalışması yine gülünç oldu. Sakat olduğu için bu mümkün değildi.</p>

      <p class="a--Paragraf-E">Sıra renkli zevvaklardan Erdekli Mehmed Ağa’nın oyununa geldi.</p>

      <p class="a--Paragraf-E">Mehmed Ağa, Ak ağalar içinde Arapkirli Mehmed Ağa gibi kirli bir adamdı.</p>

      <p class="a--Paragraf-E">Alışveriş için verdiği paralara aklı ermediği için üzülen birini canlandırırdı:</p>

      <p class="a--Paragraf-E">Günlük hesap kitabına ağalar vakıf olunca son derece canı sıkılır, ihtiyarlık hırsı ile kendini çoban köpeğine döndürür, herkese sövüp saymaya başlardı. Ne kadar sövüp saysa da halk kendini mazur sayar ve hoş görürdü.</p>

      <p class="a--Paragraf-E">Cihan padişahının bu oyunu seyretmesi için Mehmed Ağa huzura getirildi. Oyunu başlatması için Seferli’de Cin Ahmed’e işaret edildi. Cin Ahmed sessizce ağanın yanına sokuldu.</p>

      <p class="a--Paragraf-E">‘Eksik olma Erdekli, nerde senin gibi kavi Müslüman? Hep paranı hayra sarf edersin. Hak Teala ömrünü artırsın! Tez günde yere batırsın! Dünyada her hayrı işledin, bir hayır var onu işlemedin.!’</p>

      <p class="a--Paragraf-E">‘O ne şekil hayırdır, ben hayırdan kaçmam! Söyle bakayım!’</p>

      <p class="a--Paragraf-E">‘Hazır bir ayağın çukurdayken şu muamelede olan paralar ile peşin bir hac vasiyet etsen, sonra arkasından sen de gitsen olmaz mı?</p>

      <p class="a--Paragraf-E">‘Nere gitsem?’</p>

      <p class="a--Paragraf-E">‘Muameleciler nereye giderler ise oraya gitsen’</p>

      <p class="a--Paragraf-E">‘Bre cehennem kütüğü, bre ağzı kırılacak kahpe! Ben muamele bilir miyim? Benim muameleye verecek akçem var mı? Bre gözü kör olacak kâfir boncuğu kâfir! Bre koltuk yastığı kıyafetli p.., muşt’</p>

      <p class="a--Paragraf-E">Cin Ahmed temkinlice: ‘Gücenme benim eski püskü kıyafetli babacığım!’</p>

      <p class="a--Paragraf-E">Erdeklinin (çaresizce) ‘Parça parça olunup beni dile düşürmüşsün, diye kırgınlık göstermesine herkes gizli gizli güldükçe, o biçarenin açıktan ağlamasına cihan padişahı acıyıp ‘Duanı isteriz.’ diye altın gönderdiği sırada Erdekli ‘elhamdülillahi ala külli hal’ demesine canlar dayanmazdı.</p>

      <p class="a--Paragraf-E">Padişah ona da ihsanlar edip yerine gönderdi.</p>

      <p class="a--Paragraf-E">İç ağalardan Hazine’de Tiryaki Sofu Mehmed Ağa ile Seferli’de Saltanat Mustafa Ağa dedikleri iki ihtiyar yadigâr daha vardı.</p>

      <p class="a--Paragraf-E">Ayrıca Seferli’de Kanbur Hafız ile Kiler’de Veli Baba denilen emektarların tomak vuruşmaları irade edildi.</p>

      <p class="a--Paragraf-E">Bu dört ihtiyarın, eli çabuk askerler gibi tomak vuruşmak değil yerlerinden kalkacak halleri yoktu. Ancak ne çare ki emir verilmişti. En azından kendisini yapamasalar da taklidini yapmaya mecburdular.</p>

      <p class="a--Paragraf-E">Çavuşların verdikleri tomakları ellerine aldılar. Önce Sofu, Saltanat’la arkadaş oldu.</p>

      <p class="a--Paragraf-E">Kanbur Hafız da Veli Babaya yol arkadaşı olacaktı.</p>

      <p class="a--Paragraf-E">Kanbur eline aldığı tomağı kaldırıp Sofu’nun arkasına vurayım derken suratına vurunca Sofu şaşırmış:</p>

      <p class="a--Paragraf-E">‘Bre sakar kör kanbur. Gözümü mü çıkaracaksın? Acele ile suratıma vurmakta ne mana var?</p>

      <p class="a--Paragraf-E">Kanbur, bizi yiğit diye başımıza çelenk takıp sefere göndermezler. Ne akla hizmet edip bu çirkin işi yaptın tiz söyle!’</p>

      <p class="a--Paragraf-E">Kanbur: ‘Gerini de kırarım!’ dedikçe dünya güldüğü için cihan padişahı Sofu’ya ihsan gönderdi. Ayrıca emekli etme sözü verdi. Sofu bu müjde ile sevindiği sırada gümüş kubbe altında ulufe dağıtma işinin sona erdiği haberi geldi.</p>

      <p class="a--Paragraf-E">Padişah, Mustafa Paşa Köşkü’nden Arz Odası’na teşrif etti.</p>

      <p class="a--Paragraf-E">Arz Odası’nda Kaparça adı verilen göğsü elmas ile müzeyyen murassa kürkünü giyindi. Hüma tüylü sorgucunu takındı. Babüssaade haricinde dizilmiş olan divan üyelerinin huzuruna çıktığı anda Enderun-ı hümayun çavuşları hep bir ağızdan ‘Menzilin mübarek olsun devletinle bin yaşa’ duasını ayyuka çıkardılar.</p>

      <p class="a--Paragraf-E">Kaide üzerine Vezirazam Devletlü Şakir Ahmed Paşa Hazretleri ve ardından ‘sadreyn-i muhteremeyn’ ile defterdar ve bir iki devletli birer birer, cihan padişahının huzuruna çıktılar.” (1 Eylül 1812)<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-126" id="footnote-288-126-backlink">126</a></span></p>

      <p class="x3-baslik-E" id="toc_marker-6-8-6">f. İki Maskara</p>

      <p class="a--Paragraf-E">“Sultan havalar müsait oldukça Silahtar Çiftliğine gider olmuştu. Sultanın son günlerde aşırı rağbet ettiği ok yarışları tamamlandıktan sonra havuz başındaki yerlerini alan çavuşlar ile musahipler şehnaz-buselik makamında taksime başlamışlardı.</p>

      <p class="a--Paragraf-E">Cana tesir eden ah u efganlar dügah perdesine vardığında sevgilinin naz u niyazı şehnaza ulaşmış, şevk haddi aşınca havuzda dönen fıskiyelerin velvelesi, felek çarkları dönerken çıkan seslere denk düşmüştü. O kadar ki sazların sesleri, ancak sultanın ihsan ettiği altınlardan çıkan sevinç çığlıkları ile kesildi.</p>

      <p class="a--Paragraf-E">Bugün sultanın kederini dağıtacak olan farklı iki maskaraydı. Biri itibar edilmeyen her hünerde mahir Galata sarayından çağrılan Kambur Esad, diğeri kibir-vakar budalası Kambur Haşmet Efendi’lerdi.</p>

      <p class="a--Paragraf-E">Kambur Esad’ın umursamaz bir tavırla Kambur Haşmet’in yanına gelmesi, Haşmet’in gururuna dokunmuştu. Ona küçümseyici bir bakış attı. “Yanımda ne arıyorsun.” der gibiydi. Esad saygısız dalgacı, Haşmet edepli ve kibirli görünüyordu. Esad ihtiyarlığı ve arsızlığı bir yana, afyon çekmeyi ve çığırtkanlığı kazanç kapısı yapmanın tadını çıkartıyordu.</p>

      <p class="a--Paragraf-E">Esad ‘Aman kardeş, canım arkadaş hekim kimdir- başına gelen derler! Benim derdime çare bulsan yine sen bulursun. Hele ben arka üzerine yatmanın yolunu bulamadım. Bilmem sen nasıl edersin bana kolayını söyle!’</p>

      <p class="a--Paragraf-E">Haşmet utangaç bir tavırla hafifçe çekilip gitmek istedi. Esad ‘Cevap vermeden gitme arkamızda yük büyüktür, şakaya gelmez’ diyerek Haşmet’in kamburuna vurmaktaydı. İyice şaşıran Haşmet ‘Aman çirkin herif bana bulaşma! Aklını başına topla!’ demek istese de Esad kayıtsız bir şekilde saçmalamaya devam ediyordu. ‘Aman sende kendini yorma! Sana bana nerede olsa hak üç yuvarlak, çay ördeği, kavurma çömleği, gibi yaraşıklı sözler bulup söylüyorlar. Bu sözler benim vakarıma ve belki biraz da kibrime dokunuyor! Lakin ne yapayım, elimden ne gelir? Senin gibi bir çarpık adamın biri de benim, kendimi helak mı edeyim.’</p>

      <p class="a--Paragraf-E">Haşmet’in iyiden iyiye canı sıkılmış olmalıydı. ‘Aman el aman ne arsız pirsiz bir herif imişsin. Beni rezil ettin, durma yanımdan git! Şimdi yangın var diye bağırırım’</p>

      <p class="a--Paragraf-E">Esad hiç oralı değildi.</p>

      <p class="a--Paragraf-E">‘Ey gayri kusura kalma, sende cahillik var! Bundan sonra böyle hovardalıktan elimizi çekelim. Seninle mektebe başlayalım, biraz okuyup biraz yazalım’</p>

      <p class="a--Paragraf-E">Bu sırada muzip çavuşlar işe karışmışlardı. Her iki kamburun başlarından kavuklarını çekip aldılar. Yerlerine yazma yemeni bağladılar.</p>

      <p class="a--Paragraf-E">Haşmet başına gelecekleri anladığı için Esad’a uyar oğlu görünmek istiyorsa da vakarını buna engel görüyordu. Sadece ‘Aman alçak herif! Çok söyledin çok’ diye mırıldanmaktan başka bir şey elinden gelmiyordu.</p>

      <p class="a--Paragraf-E">Esad ‘Bu sözlerin fakiri tasdik etmektedir. Doğrusun şu meydanda ikimizden başka alçak herif yoktur. Hatta sen boyunu posunu bilmeden çuhadarlık rica etmişsin. Demek oluyor ki sen bizleri uzun emele düşüreceksin. Zira bizim bildiğimiz kamburlar Hasoda’ya gidemez. Çuhadar olamaz, başka hizmete de giremez. Eğer sen olursan bize de yol olur!</p>

      <p class="a--Paragraf-E">Haşmet gülerek ‘herif ettiğin gibi bul.’ diyerek aradan sıvışıp kaçmak istemişse de yine eteğini Esad Efendi’ye kaptırmıştı.</p>

      <p class="a--Paragraf-E">‘Kaçma benden gel beri sen</p>

      <p class="a--Paragraf-E">Boşboğaz sanma beni sen’ bu kez Haşmet iyiden iyiye kızmıştı. ‘Sus artık yansak köpek! Cahil zevzek! Hala nasara ne kelime deseler bilmezsin, mevzun söz söylemek istersin!’</p>

      <p class="a--Paragraf-E">Esad ‘nasra ne kelime bilmem amma akanses kelimesini bilirim ve kamburlara yapılmış beyitleri senden âlâ okurum. Özellikle de</p>

      <p class="a--Paragraf-E">Behâki kabr-i nâpâki yenahi</p>

      <p class="a--Paragraf-E">beduh şâki şarabi kamburaki</p>

      <p class="a--Paragraf-E">beytini çok güzel okurum.’</p>

      <p class="a--Paragraf-E">Haşmet bu sefer alınmış ağlama derecesine gelmişti.</p>

      <p class="a--Paragraf-E">Öte yandan musahip Abdi Bey kamburları çocuk yerine koyup kendisini kadın nine rolünde farz ederek elindeki değneğe dayanmış, kamburların yanına gelip ‘Aslanlarım kavga etmeyin! Ben sizi bir mektebe başlatayım da o kadarcık olsun bir mürüvvetinizi göreyim.’ derken aynı anda Hayalî Said Efendi mektep hocası olmuş, saray çocuklarını ‘âmin çağrıştırarak’ havuzun kenarına gelmişlerdi.</p>

      <p class="a--Paragraf-E">Mukallid çavuşlardan Çilingiroğlu Ahmed Ağa zenne taklidi ile Abdi Bey’in yanına varmış.</p>

      <p class="a--Paragraf-E">‘Canım hanım nine, bu hoca efendi pek okumuş mudur? Bana haber ver.’</p>

      <p class="a--Paragraf-E">Abdi Bey (hanım nine) ‘Ne okuduğu bilmem, lakin hoca olalı abdest aldığını görememişler!’</p>

      <p class="a--Paragraf-E">‘Namazda ne okur, kendine soruver.’</p>

      <p class="a--Paragraf-E"><span class="italik-E" xml:lang="tr-TR">(Bu arada Kambur Esad</span> <span class="italik-E" xml:lang="tr-TR">çocukluğa özenip Haşmet’e)</span></p>

      <p class="a--Paragraf-E">‘Ha de gardaşım havuza girelim, ördek gibi yüzelim! Yine çıkalım, yine istersen girelim’</p>

      <p class="a--Paragraf-E">Haşmet (hiddetli) ‘Be hey sersem kaz, sen benim yanıma karada gelsen ben boğuluyorum. Allah saklasın suya girecek olsam bütün bütün boğulurum. Hayda defol şuradan bıktım senden.’</p>

      <p class="a--Paragraf-E">Bu sözler atışmanın sonunu getirecekti. Esad Efendi pir-i evvel diye Haşmet Efendi’yi takdir etmiş, cihan padişahı kamburlara bolca altın ve gümüş verilmesini emretmişti.</p>

      <p class="a--Paragraf-E">Sultanın bir günü daha böylece akşama ulaşmıştı. (13 Ağustos 1824 Cuma)”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-127" id="footnote-288-127-backlink">127</a></span></p>

      <p class="x3-baslik-E" id="toc_marker-6-8-7">g. Kol Oyunu ve Hayalî Hamid Ağa<span class="Preference-E" style="font-size:0.88em;" xml:lang="tr-TR"><a class="footnote-link" href="#footnote-288-128" id="footnote-288-128-backlink">128</a></span></p>

      <p class="a--Paragraf-E">“Bugünlerde kem talihin işleri, kol oyunu denilen oyun Enderun içinde meşhur olmuştu. Taklitte eli ve mukallitlikte dili olan herkes gizli açık araştırılmaktaydı.</p>

      <p class="a--Paragraf-E">Saraya Galata’dan gelme ağalar, Galata Sarayı’nda Hayalî Hamid denilen bir mukallitten söz ettiler.</p>

      <p class="a--Paragraf-E">Hemen Hayalî Hamid Ağa, Enderun’a getirildi. Artık her sözü en değerli inciler gibi hazinelerde saklanmaya layık bir insandı o.</p>

      <p class="a--Paragraf-E">İkinci gün kol takımı ile birlikte huzura çıkarıldı. Kol oyunu başlamıştı, ama oyun boyunca Hamid Ağa, ağzını açmamıştı. Oyunun sonunda onu tavsiye eden ağalar ‘Aman Hamid sen mukallit değil miydin? Niçin ağzını açmayıp bizi yalancı çıkardın?’ diye sitem ettiler.</p>

      <p class="a--Paragraf-E">‘Sukutu merd-i dana hasmın iskat için saklar’</p>

      <p class="a--Paragraf-E"><span class="italik-E" xml:lang="tr-TR">(Akıllı insanın suskunluğu hasmını mağlup etmek içindir</span><span class="italik-E" xml:lang="tr-TR">)</span></p>

      <p class="a--Paragraf-E">Hamid’in suskunluğunun bir manası vardı. Ağalar da bundan korkuyorlardı. Eskiden tanış olduğu ağalara ‘bir parça hayal (gölge oyunu) meşk ettiğini, başka bir şey bilmediğini’ söylüyordu. Taklit ustaları bir parça rahatladılarsa da neticeden emin değillerdi.</p>

      <p class="a--Paragraf-E">Ayın son çarşambasında Topkapı Sarayı’nda hünkârın önünde oynattığı hayal oyununun beğenilip beğenilmediği merak konusuydu.</p>

      <p class="a--Paragraf-E">Fakir ben de oradaydım. Saat beşe doğru yukarı saraya döndüğümde (maskara takımından) Çavuş Aziz Bey’in meraktan olacak hâlâ gözlerine uyku girmemişti.</p>

      <p class="a--Paragraf-E">Acele yanıma geldi. ‘Hayali beğendiler mi?’ diye sordu.</p>

      <p class="a--Paragraf-E">‘Zehi tasavvur-ı batıl</p>

      <p class="a--Paragraf-E">Zehi hayal-ı muhal’</p>

      <p class="a--Paragraf-E"><span class="italik-E" xml:lang="tr-TR">(ne</span> <span class="italik-E" xml:lang="tr-TR">olmayacak hayal, ne batıl düşünce)</span></p>

      <p class="a--Paragraf-E">dedim ve saat beşe kadar seyrettiklerine göre beğenme ihtimalleri olduğunu söyledim.</p>

      <p class="a--Paragraf-E">Aziz Bey bin dereden su getirip hünkârın bu işi beğenmeyeceğini anlatmaya çalıştı.</p>

      <p class="a--Paragraf-E">Ama o gece pek beğendikleri için mi, yoksa Aziz Bey gibi davalı mukallitleri kızdırmak istediklerinden mi nedir bilinmez, seher vaktinde emir geldi. Hünkâr yeni alınan Hamid ile birlikte kol takımını Mabeyn’de huzuruna istiyordu.</p>

      <p class="a--Paragraf-E">Kol takımı huzura girdiğinde ilk defa çok mahcup ve sessiz görünen pinti Hamid, birden utanma perdesini yırtıp sözü kapıverdi. Önce makama münasip sözler söyledi, sonra kol takımının lideri konumundaki Aziz Çavuşu ve Mustafa Bey’i yerin dibine batırdı.</p>

      <p class="a--Paragraf-E">Kolda kendini mukallit sayan şunun bunun kolunu kanadını kırdı.</p>

      <p class="a--Paragraf-E">Hünkâr araya girdi Hamid’e biraz da Hâkim Sakıp Efendi’nin taklidini yap diyerek yol gösterdi ve meclise nihayet verdi. (10 Ekim 1824, Pazar)”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-129" id="footnote-288-129-backlink">129</a></span></p>

      <p class="x3-baslik-E" id="toc_marker-6-8-8">h. Sardunyalı Cambazlar</p>

      <p class="a--Paragraf-E">“Dost devletlerden Sardunya’dan prende atan bir cambaz ile ihtiyar bir kadın, Avrupa’da çeşitli oyunlarda hüner kazandıklarını ileri sürerek İstanbul’da hünerlerini göstermek için izin istediler.</p>

      <p class="a--Paragraf-E">Kendilerine izin verildiği gibi cihan sultanının da seyre geleceği ima edildi. Perşembe günü Çinili Köşk meydanında hünerlerini göstermelerine fırsat verildi.</p>

      <p class="a--Paragraf-E">Hünkârın meydana teşrifinden sonra yer öpen Sardunyalı hünerini göstermek için izin istedi.</p>

      <p class="a--Paragraf-E">Kefere tarif üzerine yapılan yüksekçe bir mahalle, on beş kadar sandalyeyi kendi elleri ile birbiri üzerine koydu. Çivi ile çakmış gibi sağlamca yerleştirdi. Sonra sandalyelerin üzerine tırmanmaya başladı. Sandalyelerden hiçbirinin düzeni bozulmadan en son sandalyenin üzerine çıkıp oturdu. Öyle yüksek mekânda yeme içmeyle meşgul oldu. Sonra göz ermeyecek bir süratle bulunduğu yerde perende atıp baş aşağı ayaklarını yukarı kaldırdı.</p>

      <p class="a--Paragraf-E">Bu hal, hendesede olan vukufuna verildi. Arkadaşı olan kokana daha garip şeyler yapmaya başladı. Hatta saçına çeki taşı bağlayıp gezdirdiğini görenler bu bir sihirbazdır dediler. Cündîlerden Lezki Mehmed Ağa at ile meydana yapılmış ahır gibi bir odaya girdi. Odanın tavanında olan demir halkalara kalın ipler geçirilip kokananın kâkülüne kement edildi. Ayrıca siyah zülüflerine de Lezki’nin bindiği at bağlandı.</p>

      <p class="a--Paragraf-E">Acayip! Acuze karı yavaş yavaş ayağa kalkmaya ve yüksek yere doğru bir iki adım atmaya davranınca at ile Lezki Mehmed ve onun girdiği ahırın tamamı iki zira kadar yerden kesildi. Seyirciler nerdeyse aklını oynatacaktı.</p>

      <p class="a--Paragraf-E">Kokana âdet harici işler yapmak için izin istedi.</p>

      <p class="a--Paragraf-E">Hemen imaretten büyük bir kazan istenildi. Kazanın içinde erittiği kurşunları eliyle karıştırıp hurda misket gülleleri yapması akılları hayrete düşürdü.</p>

      <p class="a--Paragraf-E">Kokana yere yattı, cündîlerin at sürüp üzerine, karnına basmaları yeniden herkese parmak ısırttı. Bu iki kefere gösterdikleri hünerlerle hünkârın ihsanına layık olduklarını ispat ettiler.”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-130" id="footnote-288-130-backlink">130</a></span></p>

      <p class="x3-baslik-E" id="toc_marker-6-8-9">i. Fil Gördün mü?</p>

      <p class="a--Paragraf-E">“Kötü yollu acem şahının Âlem padişahına dağ gibi bir fil takdim etmek emelinde olduğu işitilmiş ve kabulü uygun görülmüştü.</p>

      <p class="a--Paragraf-E">Ocak ayının ortalarında İstanbul’a getirilen fil hünkârın huzuruna çıkarılacaktı. Bakıcısı ile birlikte Şimşirlik önündeki meydana getirildi. Böyle büyük cüsseli bir hayvanı ilk defa gören saray halkı, hayrete düşmüşlerdi.</p>

      <p class="a--Paragraf-E">Hele ağzının içinde sopadan kalın, sağında ve solunda iki ziradan uzun fildişi dedikleri dişlerine halkın hayret ile bakması kudret ve kuvvet-i ilahinin tefekkürüne vesile oldu. Şöylece bir saat kadar hünkârın huzurunda aşağı yukarı gezdirilen fil, yeme içmesine yarayan hortumu ile önüne konan 20–30 kavun karpuzu birden ağzına atması ve küfelerle gelen çeşit çeşit sebzevatı yiyip tüketmesi ve buna rağmen pek zayıf bir fil bakıcısının elinde esir olması ibret vericiydi.</p>

      <p class="a--Paragraf-E">Hünkâr Başçavuş Kemanî Ali Ağa ile fil bakıcı ve maiyetinde gelen Kızılbaşlara sayısız kızıl altınlar gönderdi.”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-131" id="footnote-288-131-backlink">131</a></span></p>

      <p class="x3-baslik-E" id="toc_marker-6-8-10">j. Mısır’dan Zürafa Geldi</p>

      <p class="a--Paragraf-E">“Siyah Habeş kıtasında vücudu, Rum diyarında ismi mevcut zürafa isimli mübarek hayvanlardan birini Mısır Valisi Mehmed Ali Paşa, cihan hünkârına hediye göndermişti.</p>

      <p class="a--Paragraf-E">Kutlu Osmanlı ülkesinde şimdiye kadar görülmemiş, bir benzeri bulunmayan bu hayvanı görmek vaciptir diye bir kanaat uyanmış; halk, iskele meydanına yığılmıştı. Pazar günü İstanbul’a getirilen hayvan hünkârın emri ile Çinili Köşk meydanına götürüldü. Cümle Enderun ağaları hünkârın huzurunda seyre geldiler. Bir azim temaşa oldu.</p>

      <p class="a--Paragraf-E">Hayret dolu bakışlarla seyredilen zürafanın heyet ve kıyafeti onu böylece tasvir eden Allah’ın kudret ve hikmetini tefekkür için ibretli bir eser oldu.</p>

      <p class="a--Paragraf-E">Beygir şeklinde görünürken başı sanki öküze, boynu deveye, gövdesi kaplana benzemesi yüzünden acem şairleri zürafa hakkında ‘öküz ve kaplan satın aldılar’ tabirini kullanmışlardı.</p>

      <p class="a--Paragraf-E">Hünkâr bu hayvanın gelişini uğur saymış, huzurunda bulunan musahipler zürafaya ‘Zeyd u Amr’ ismini takmışlardı. Zürafa ile ilgili teşbih ve temsiller hünkârın hoşuna gider zannıyla esassız sözler uzayınca ehl-i akıl şöyle dediler:</p>

      <p class="a--Paragraf-E">‘Şevk-i dilberle sözün vezni bulunmazsa nola</p>

      <p class="a--Paragraf-E">Arzu-yı leb-i yâr âdeme çok bal yedirir’</p>

      <p class="a--Paragraf-E">Durumu kavrayan ağalar yer öpüp odalarına çekildiler.’ (27 Aralık 1823)</p>

      <p class="a--Paragraf-E">‘Gülhane Meydanı’nda ağalar tomak vuruşuyorlardı. Bir süre pehlivanları seyreden hünkâr sıkılmıştı. Eğlence olsun diye düşündü. Küpeli Abdi Bey’in İstanbul’un yeni misafiri zürafadan pek korktuğunu işitmişti. Has ahır hademesine zürafa nam mübarek hayvanın huzura getirilmesini emretti. Abdi Bey başına gelecekleri anlamıştı, huzurda titremeye başladı ‘Aman padişahım bu hayvan tek durmaz, pek yaramazdır.’ diye yalvardıysa da faydası olmadı.</p>

      <p class="a--Paragraf-E">Musahipler söz birliği etmişlerdi. Seferli Odası’ndan Cin Ahmed söze girdi. ‘Zürafa mübarek bir hayvandır. Onu eliyle meydanda bir kere gezdiren Müslüman, dünyada zarar ziyan görmezmiş, şunu bugün birer birer elimizle gezdirelim hünkârım!’</p>

      <p class="a--Paragraf-E">Hünkâr ‘öyle olsun’ buyurunca Abdi Bey “Aziz başınız için inanmayım hünkârım! Kulunuz her adımına bir hac sevabı yazılsa, yine rızam ile gezdiremem! Zürafa gibi vahşi bir hayvanın yanına hiç gidemem! Gerçi ecri varsa da ‘şimdi sevaptan kaç ki günaha girmeyesin’ vaktidir.”</p>

      <p class="a--Paragraf-E">Cin Ahmed temkinli:</p>

      <p class="a--Paragraf-E">‘Bre kezzab herif sözleşmedik mi, şimdi niçin inkâr edersin?’ diye Abdi Bey’in yüzüne sayha etti. Abdi Bey ‘şikâyetim Allah’a, bu cin bana musallat oldu’ derken zürafa huzura getirilmişti bile.</p>

      <p class="a--Paragraf-E">Cin Ahmed’in Abdi Bey’e ‘Sen bin, ben yularından çekeyim.’ demesine fırsat kalmadan, has ahır hademeleri Abdi Bey’i kaptıkları gibi zürafanın üzerine atmaları bir oldu. Zürafa aynı anda İshakiye Köşkü’ne doğru koşmaya başladı.</p>

      <p class="a--Paragraf-E">Abdi Bey feryat ediyordu. ‘Artık yalan tükendi. Ahiret hakkını helal edin efendim. İlk menzilimiz ecel beşiği olsun!’</p>

      <p class="a--Paragraf-E">Fakat bu feryatlar ağaların kahkahalarını ateşlemekten başka bir işe yaramıyordu.</p>

      <p class="a--Paragraf-E">Zürafaya bakıcı tayin edilen seyis, zürafa gibi koşmuş, bin bir hile ile hayvanı çevirip huzura getirmişti. Önceden öğretildiği için Abdi Bey’e çıkışıyor, kendi lisanı ile ona küfürler savuruyordu.</p>

      <p class="a--Paragraf-E">Biçare Abdi Bey ‘İşte bilmem ne yemenin Arapçası diye buna derler. Sen bana uzak ol herif, ben korkarım. Benden uzak ol!’ diye Arap’ın yüzüne bağırıyor, Arap ‘hey veled-i z…, hay maskara!’ diye Abdi Bey’i susturmaya çalışıyordu.</p>

      <p class="a--Paragraf-E">Hünkâr gülüyordu. İşte can sıkıntısını atmış, üç maskaraya ihsanlarda bulunmuştu. Elde edilen bunca ihsandan sonra zürafanın mübarek bir hayvan olduğu konusunda hiç kimsenin şüphesi kalmadı.</p>

      <p class="a--Paragraf-E">Zürafa sıcak iklimlere göre yaratılmıştı. Her yerde yaşamayacağı herkes tarafından biliniyordu. Bu yüzden has ahır hademeleri ona çok ilgi gösteriyorlardı. Buna rağmen kış günlerinde hastalandı ve bir iki gün içinde fevt oldu.</p>

      <p class="a--Paragraf-E">Kimse bu güzel hayvanın bütün bütün kaybolup gitmesini istemiyordu. Hemen hekimler çağrıldı. İçerisi tıbbi eczalarla temizlendi. Derisine pamuk doldurup Enderun hazinesine teslim edildi”. (18 Şubat 1824)<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-132" id="footnote-288-132-backlink">132</a></span></p>

      <p class="x2-baslik-E" id="toc_marker-6-9">10. II. Mahmud’un Şehzadeleri</p>

      <p class="alinti-E"><span class="italik-E" xml:lang="tr-TR">İstanbul’da hayat,</span> <span class="italik-E" xml:lang="tr-TR">sarayın etrafında dönerdi. Ve orada yaşanan her olay halkın mutluluğuna</span> <span class="italik-E" xml:lang="tr-TR">veyahut kederine sebep olurdu. Şehzade doğumları bu açıdan önemliydi. Halk</span> <span class="italik-E" xml:lang="tr-TR">kurulan sofralarda yemek yer, oyunları seyreder, gönlünce eğlenirken şairler, şiirler</span> <span class="italik-E" xml:lang="tr-TR">söyler ihsanlar alırdı. Saray halkının mutluluğu ise başka bir âlemdi</span> <span class="italik-E" xml:lang="tr-TR">kuşkusuz.</span></p>

      <p class="alinti-E"><span class="italik-E" xml:lang="tr-TR">Padişahların çocukları olduğunda valide sultanların hazırladığı beşik, bir alayla</span> <span class="italik-E" xml:lang="tr-TR">Hareme götürülürdü. Çoğu zaman saray içinde yapılan bu törenler, valide</span> <span class="italik-E" xml:lang="tr-TR">sultanın bulunmaması durumunda sultan hanımlardan biri hazırlardı. Sadrazam konağından saraya</span> <span class="italik-E" xml:lang="tr-TR">gönderilen bir beşik alayı şöyleydi:</span></p>

      <p class="alinti-E"><span class="italik-E" xml:lang="tr-TR">Dîvân-ı âlî alay çavuşları,</span> <span class="italik-E" xml:lang="tr-TR">vezir ağaları, sadrazam silahdarı gibi birinci derecede devlet adamlarını temsil</span> <span class="italik-E" xml:lang="tr-TR">eden görevliler ile Reisü’l-küttâb Efendi, Telhisci Ağa ve</span> <span class="italik-E" xml:lang="tr-TR">Teşrifatçı Efendi, gibi ikinci derecede devlet memurları saltanatın haşmetini gösteren</span> <span class="italik-E" xml:lang="tr-TR">parlak renkli giysiler içerisinde beşiği başları üzerinde taşırlardı. Beşiğin iki</span> <span class="italik-E" xml:lang="tr-TR">yanında belleri gümüş kamçılı diğer kırk nefer çuhadar yürürdü. Beşikörtüsü</span> <span class="italik-E" xml:lang="tr-TR">inci sırmalı yorganı Başçuhadar ağa başının üzerinde taşırdı. Alay adımlarını</span> <span class="italik-E" xml:lang="tr-TR">sadrâzam mehterhanesinin güzel nağmelerine uygun olarak atardı.</span></p>

      <p class="alinti-E"><span class="italik-E" xml:lang="tr-TR">Vilayet bahçesi Paşakapı’</span><span class="italik-E" xml:lang="tr-TR">sından başlayan alay, Cağaloğlu, Mehmudpaşa yolundan şimdiki üniversite merkez binasının</span> <span class="italik-E" xml:lang="tr-TR">önüne çıkar, Bayazıd Camii avlusundan geçerek Divan Yolu’na girerdi.</span> <span class="italik-E" xml:lang="tr-TR">Ana yoldan Topkapı Sarayı Babı Hümâyûn’a varılır, atlı olanlar</span> <span class="italik-E" xml:lang="tr-TR">burada atlarından inerdi.</span></p>

      <p class="alinti-E"><span class="italik-E" xml:lang="tr-TR">Sadâret Kethüdası, mücevherli altın beşiğin ayaklarını öptükten</span> <span class="italik-E" xml:lang="tr-TR">sonra Harem Kapısı önünde bekleyen Kızlarağası’na teslim ederdi. Kızlarağası</span> <span class="italik-E" xml:lang="tr-TR">aynı şeklide beşiğin ayaklarını öptükten sonra yine el ve baş</span> <span class="italik-E" xml:lang="tr-TR">üstünde Harem’e götürürdü.</span></p>

      <p class="alinti-E"><span class="italik-E" xml:lang="tr-TR">Beşiği saraya bırakan alay, aynı tantana</span> <span class="italik-E" xml:lang="tr-TR">ve ahenk ile geri dönerdi.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-133" id="footnote-288-133-backlink">133</a></span></p>

      <p class="x3-baslik-E" id="toc_marker-6-9-1">a. Şehzade Abdülhamid Efendi</p>

      <p class="a--Paragraf-E">“28 Ocak 1813 Perşembe günü padişahın temiz sulbünden bir şehzade dünyaya geldi. İsmini Abdülhamid koydular. Koruyucuların en hayırlısı olan Allah u zül celal onun nazenin vücudunu semadan inen ve yerden çıkan belalardan muhafaza buyursun (âmin). Şehzadenin doğum tarihi için eli kalem tutanlar, birçok taraftan ibareler düzüp bir vesile ile sultana takdim ettiler.</p>

      <p class="a--Paragraf-E">İçlerinden Vasıf Osman Bey’in tarihi, cümlesinden üstün göründü.</p>

      <p class="a--Paragraf-E">Vasıf bu nazm-ı hoş meal</p>

      <p class="a--Paragraf-E">Bir düşdü tarih-i bî misal</p>

      <p class="a--Paragraf-E">Şehzadenin şah-ı kemal</p>

      <p class="a--Paragraf-E">İsmin kodu Abdülhamid</p>

      <p class="a--Paragraf-E">Hasodalı Rasih Efendi’nin düştüğü tarihte sağlam düşmüştü.</p>

      <p class="a--Paragraf-E">‘Sulb-ı pâk-i Hazret-i Mahmud Haniden yine</p>

      <p class="a--Paragraf-E">Meymenetle geldi dehre hamd ola Sultan Hamid’</p>

      <p class="a--Paragraf-E">Bugünden sonra yedi gün yedi gece şenlik yapıldı. 1813”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-134" id="footnote-288-134-backlink">134</a></span></p>

      <p class="x3-baslik-E" id="toc_marker-6-9-2">b. Şehzade Süleyman</p>

      <p class="a--Paragraf-E">Sultan için mutlu bir gün daha başlamıştı:</p>

      <p class="a--Paragraf-E">“Cihan şahının sulbünden 03.12.1817 Çarşamba günü şehzade Süleyman vücuda geldi. Yedi gün yedi gece eğlence düzenlenecek, ayrıca anneleri ikbale kavuşacak, emsalleri için uygulana gelen teşrifat onun için de icra edilecekti. Hemen Hazine Ağası Sadullah Ağa marifeti ile annelerine incili cibinlik ve şehzadeye müzeyyen beşik hazırlandı.</p>

      <p class="a--Paragraf-E">Doğumun yedinci günü düzenlenen alay ile annelerine teslim edilecekti. Süre gelen âdet üzerine Enderun’da tekellüflü bir alay düzenlendi. Hırka-i şerif kapısından Kuşhane kapısına kadar üç odanın ağaları geçilecek yolu süslediler.</p>

      <p class="a--Paragraf-E">Alaya dâhil olan çavuş ve çuhadarlar ve cümlenin üstünde Hasoda erkânı, Mabeynciler, arz ağaları ve silahtar resmî elbiseleri ile alayın önünde yürümekteydiler. Meydanın ortasından sağlı sollu geçen alayın en başında, baştanbaşa mücevherlerle süslü beşiğin üstündeki sorguç güneş gibi parlamaktaydı.</p>

      <p class="a--Paragraf-E">Beşiği götürenlerden hazineli Mahmud Efendi’ye, göç eskisi Hamid Ağa’ya, Peşkir oğlanı Lezki Mehmed Ağa’ya ve Sazendebaşı Kolçak İsmail Ağa’ya ağır üstufe askılar hediye edildi. Alayın ardınca çalınan mehterhane için mehterbaşı çavuş İsmail Ağa’ya da aynı hediyenin verilmesi mehteranın sevinmesine yol açtı.</p>

      <p class="a--Paragraf-E">Şan ve şerefle Kuşhane’den girildiği görülünce Harem’de hizmete memur Darüssaade ağası beşik alayını karşılamıştı. Hazine ağası, beşiği kendisine teslim etti. Oradan daha ileriye Harem ağaları götürecekti.</p>

      <p class="a--Paragraf-E">Hemen cihan sultanı beşik alayını seyrettikleri yerden ağaların durdukları yere teşrif ettiler. Halis altınlar ihsan ettiler. Bilhassa silahtarları çil paralar serptiler. Aynı şekilde harem tarafından şehzadelerin anneleri adına, baş ağalar tarafından serpilen muhtelif cinste hediyeleri Enderun sakinleri toplamaktan aciz kaldılar.</p>

      <p class="a--Paragraf-E">Şehzade Süleyman’ın doğum şenliğinin verdiği sevinç ve coşkunluk ile dağıtılan ihsanların bir benzeri daha önce görülmediği için şairler birçok manzumeler ve tarihler düzüp takdim ettiler.</p>

      <p class="a--Paragraf-E">Amedi kalemi kâtiplerinden Pertev Efendi’nin tarihi cümleden üstündü.</p>

      <p class="a--Paragraf-E">Habbeza Şehzade-i Sultan Mahmudu’n neseb</p>

      <p class="a--Paragraf-E">Ol seher ki kıldı çün mihr-i cihan âra tulu</p>

      <p class="a--Paragraf-E">Söyledim afaka Pertev şevk ile tarihini</p>

      <p class="a--Paragraf-E">Gün be gün Sultan Süleyman kıldı şems-asa tulu (1233)</p>

      <p class="a--Paragraf-E"><span class="italik-E" xml:lang="tr-TR">(Sultan Mahmud’un şehzadesi cihanı aydınlatan</span> <span class="italik-E" xml:lang="tr-TR">güneş gibi doğdu. Pertev tarihini ilan etti Sultan Süleyman güneş</span> <span class="italik-E" xml:lang="tr-TR">gibi doğdu)</span><span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-135" id="footnote-288-135-backlink">135</a></span></p>

      <p class="a--Paragraf-E">Dört yıl sonra doğan Şehzade Mehmed de cümlenin mutluluğuna sebep olacaktı. (21 Mart 1822 Perşembe)<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-136" id="footnote-288-136-backlink">136</a></span></p>

      <p class="x3-baslik-E" id="toc_marker-6-9-3">c. Şehzade Mehmed</p>

      <p class="a--Paragraf-E">“Allah’ın emirlerinin hâkimi, Resulullah’ın halifesi Cihan padişahının bir şehzadesi daha doğdu. İsmini Mehmed koydular. Ağalar mehterane sedasını işittiklerinde topluca Topkapı’ya gittiler, köşk önünde cihan şahının eliyle saçtığı altınları kapıştılar. Nasiplerince ceplerini doldurduktan sonra silahtar ağanın serptiği şeyleri de kapışmaktan geri kalmadılar. Ardından kul takımının gelmelerine izin verildi.</p>

      <p class="a--Paragraf-E">Acube şekilli bir takım curcunacı meydanı doldurdu. İçlerinden meşhur Melahem Yahudi’nin kaba zurna ile yaptığı nağmeler herkesin aklını başından aldı. İki saat kadar bu curcuna sürdü. Herkes zevkin her çeşidini tattı. Söylenen gülünç şeyler nerdeyse dünyanın aklını başından alacaktı.</p>

      <p class="a--Paragraf-E">Yedi gün yedi gece saz ve söz ile şenlenip mesrur oldular. Ayrıca şair ve edipler tarih manzumeleri yazıp padişaha takdim ettiler, değerli hediyeler aldılar.</p>

      <p class="harici-baslik-E">Hazinede Şair Nazif Efendi</p>

      <p class="a--Paragraf-E">Nazifâ bir düştü tarih gayri pür şevk ol yürü</p>

      <p class="a--Paragraf-E">Makdem-i Sultan Mehmed etti hep dünyayı şad (1822)</p>

      <p class="a--Paragraf-E">Babıâli’den tezkireci Salih Efendi’nin düştüğü tarih ise çok kimseleri kıskandırmıştı.</p>

      <p class="a--Paragraf-E">Zehi Sultan Mehmed nusret-efza kıldı dünyayı</p>

      <p class="a--Paragraf-E">Vucuda geldi zib-ara-i nihal-i fevz-i Han Mahmud</p>

      <p class="a--Paragraf-E">Eta min sulb-i sultan-ı celil-i nâyiri’z-zaman</p>

      <p class="a--Paragraf-E">Beda nur-ı Muhammed câhidâ min meşrak’il-Mahmud</p>

      <p class="a--Paragraf-E">Zi mecd-i saltanat Sultan Mehmed nam-ı nur emed</p>

      <p class="a--Paragraf-E">Bi âlem-i ziver-i zâde-i mahdum-ı Han Mahmud</p>

      <p class="a--Paragraf-E">Türkçe, Arapça ve Farsça söylenen mısraların tamamında şehzadenin doğum tarihi vardı. <span class="italik-E" xml:lang="tr-TR">(Şehzade Sultan Mehmed’in doğumu bütün cihan için bir</span> <span class="italik-E" xml:lang="tr-TR">yardım sebebi oldu. Mahmud hanın gönül ağacının süsü doğdu)”</span></p>

      <p class="x3-baslik-E" id="toc_marker-6-9-4">d. Şehzade Abdülmecid</p>

      <p class="a--Paragraf-E">“Cuma günü saat bire doğru Abdülmecid’in doğum müjdesi geldi. Çinili Köşk’e gelen cihan padişahı burada çil çil altınlar dağıttı. Çinili Köşk meydanında geceleri çalgı, hayyal ve meddahlar ile gündüzleri şenlikler, rıkablar ile yedi gün yedi gece İstanbul, şehzadenin doğumunu kutladı. Cihan padişahı o kadar çok altın saçmıştı ki fakir daha önceki doğum şenliklerinde en çok 11 altın kapmışken, bu defa 24 altın kaptı. 25 Nisan 1823 Cuma”</p>

      <p class="a--Paragraf-E">Şehzadenin doğumu üzerine çok sayıda kaside ve tarih manzumesi takdim edildi.</p>

      <p class="a--Paragraf-E">İzzet Mollanın tarihi, tarihe geçecek kadar güzeldi;</p>

      <p class="a--Paragraf-E">Bed nazardan dur ola izzet dedim tarihini</p>

      <p class="a--Paragraf-E">Oldu nur-ı dide-i Mahmud Han Abdülmecid</p>

      <p class="a--Paragraf-E">Hazine kâtiplerinden Rıfat Efendi’nin tarihi de güzeldi.</p>

      <p class="a--Paragraf-E">Geldi ahde sulb-ı Mahmud Handan Abdülmecid”(1823)</p>

      <p class="x3-baslik-E" id="toc_marker-6-9-5">e. Şehzade Abdülaziz</p>

      <p class="a--Paragraf-E">“Hazine vekili paşa çırağı Abdullah Ağa’nın getirdiği haber, sultanı yürekten sevindirdi. Saray halkı uzun zamandır onu hiç bu kadar sevinçli görmemişlerdi. Sultanın bir oğlu olmuştu. Hemen ismini Abdülaziz koydular. Yedi gün yedi gece fişek donanması yapılacaktı.</p>

      <p class="a--Paragraf-E">Darüssaade ağası, Babıâli’ye gönderildi. Silahtar ağa da Seraskerlik kapısına koştular. Bu sevince bütün İstanbul ortak olacaktı. Her taraftan top atışları şehri uyandırırken yakılan fenerler de geceyi aydınlatmaktaydı. Hünkârın çevresinde sabah hiç olmadı. Sevincin bütün sebepleri hazırdı. Gölge oyuncuları, meddahlar, ikramlar, çalgılar, şarkılar, şairler. Yedi gün yedi gece çalgılar çalındı, çenk ve rebab hiç susmadı. Rakkaslar yıldızlarla yarıştılar.</p>

      <p class="a--Paragraf-E">Bir veli ni’metim vardı benim Nevresâ</p>

      <p class="a--Paragraf-E">Gördüğüm inamını ihsanını etsem hesap</p>

      <p class="a--Paragraf-E">Nüsha-i ta’dad a’dadında olup intiha</p>

      <p class="a--Paragraf-E">Ol dibacede lazım gelir temmel kitap</p>

      <p class="a--Paragraf-E"><span class="italik-E" xml:lang="tr-TR">(Ben sultandan gördüğüm ihsanları</span> <span class="italik-E" xml:lang="tr-TR">saymaya kalksam daha kitap bu bahis tamamlanmadan sona erer)</span></p>

      <p class="a--Paragraf-E">Şairler neler söyledi. Fakir bugünlerde orduda bulduğum için söylenenler elime geçmedi. Ancak hevesi çok, şiirinin tadı yok Ekmel Bey’in tarih beytini hatırladım.</p>

      <p class="a--Paragraf-E">Nazm u nesre oldu destres nev heves Ekmel yine</p>

      <p class="a--Paragraf-E">Âlemi hep kıldı şen şehzademiz Abdülaziz</p>

      <p class="a--Paragraf-E"><span class="italik-E" xml:lang="tr-TR">(Acemi</span> <span class="italik-E" xml:lang="tr-TR">şair Ekmel yine yazıya ve şiire el attı, Şehzade Abdülaziz</span> <span class="italik-E" xml:lang="tr-TR">âlemi şenlendirdi.)</span></p>

      <p class="a--Paragraf-E">Nazif Bey de şöyle demiş:</p>

      <p class="a--Paragraf-E">Şevk u şad ile Nazifâ söyledim tarih-i tam</p>

      <p class="a--Paragraf-E">Âlemi etti aziz şehzademiz Abdülaziz (1245)<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-137" id="footnote-288-137-backlink">137</a></span></p>

      <p class="x3-baslik-E" id="toc_marker-6-9-6">f. Şehzadelerin ölümü</p>

      <p class="a--Paragraf-E">“Şehzadelerin cennet tarafına yolculukları.</p>

      <p class="a--Paragraf-E">Padişahın temiz sulbünden geçen yıl içinde iki adet şehzadeleri vücut âlemine ayak basmışlardı.</p>

      <p class="a--Paragraf-E">Sekiz ay kadar kucaklarında terbiye ettikleri Sultan Murad ile Şehzade Bayezid hazretlerinin vücut mülklerine nisan yağmurları yağmayınca, ömür fidanları Tuba ağacı gibi boy atamadı.</p>

      <p class="a--Paragraf-E">Ömür ağaçlarına hazan vurmuştu. Ne çiçek, ne yaprak kaldı. İlahi takdir uyarınca murad kapıları kapandı. Üçer gün ara ile âlem halkını yasa boğdular. (20 Temmuz 1812)”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-138" id="footnote-288-138-backlink">138</a></span></p>

      <p class="a--Paragraf-E">“Allah’ın kullarını ve İslam mülkünü koruyan cihan padişahı iki şehzadenin ölümü üzerine pek üzgün ve kederliydiler.</p>

      <p class="a--Paragraf-E">Veziriazam ve şeyhülislamı, Çırağan Yalısı’na davet ettiler. Her ikisi gelip padişahın sohbeti ile şereflendiler. Teselli edici sözlerle şefkatli kalplerinden üzüntü izlerini gidermeye çalıştılar.</p>

      <p class="a--Paragraf-E">Uzun sohbetin sonrasında padişahın kalbi haz ile dolmuş, bütün kederlerini unutmuştu. (30 Temmuz 1812)”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-139" id="footnote-288-139-backlink">139</a></span></p>

      <p class="x3-baslik-E" id="toc_marker-6-9-7">g. Hanım Sultan Yandı</p>

      <p class="a--Paragraf-E">“Koruyucuların en hayırlısı olan Rabbimiz görünür ve görünmez kazalardan emin eylesin. Özellikle de yeryüzünün halifesini afiyet kalesinin en güvenli yerinde saklasın! İslam dini itikadı üzere yaşayan muvahhidlerin en önemli dilekleri budur.</p>

      <p class="a--Paragraf-E">Öyle de olsa 17 Ekim Salı günü dördüncü kadın dairesinin külhanından kaza ile bir ateş zuhur etti.</p>

      <p class="a--Paragraf-E">Bir anda herkesi huzursuz ve uykusuz bırakan bu ateşi söndürmek için edilen çabalar sonuç vermedi. Bitişikte olan camekâna sıçradı. Camekân içinde istirahat beşiği içinde uyuyan henüz bir yaşında bir hanım sultan kundağı ile can yakıcı ateşin kucağına düştü.</p>

      <p class="a--Paragraf-E">İnsanlardan hiç kimse bunun farkına varmamıştı.</p>

      <p class="a--Paragraf-E">Harem ağaları ve iç ağaları, tunç kapıdan Harem’e girdiler. Bir saat kadar ateşin söndürülmesine çalıştılar. Bütün gayretler boşa gitmiş, külhanın bitişiğinde bulunan camekân bir anda la mekân olmuştu. Camekân etrafındaki daireler de aydınlık saçan birer meşale gibi gecenin karanlığını gündüze çevirdiler.</p>

      <p class="a--Paragraf-E">Harem ağaları bir yandan taşınabilir kıymetli eşyaları Çinili Köşk’e taşıyorlardı. 500’e yakın Harem ağası pahalı eşyaların yanında ağır döşemelerin büyük kısmını yanmaktan kurtardılar.</p>

      <p class="a--Paragraf-E">Güneşin doğuşuna yakın sultan hanımın ateşin kucağına düştüğü anlaşıldı. Bu durumu hünkâra anlatmanın imkânı yoktu. Harem halkının cümlesi hünkârın önünde yüzleri yerde utanç denizine batmış haldeydiler.</p>

      <p class="a--Paragraf-E">Harem Ağası Hafız İsa ile Silahtar Ali Bey için Çinili Köşk sahilinden kendilerini deryaya atmaktan başka çare görünmüyordu. Bir iki defa iskeleye hücum etmeleri Sultan’ın şefkatini celp etti.</p>

      <p class="a--Paragraf-E">‘Ansızın zuhur eden bu kaza için hiç kimseyi suçlamaya mahal yoktur’ buyurdular. Geçmişte güzel bir yol tutmuş büyük sultanların bile hiçbirinin sahifesinde bulunması mümkün olmayan güzel bir davranışta bulundular.</p>

      <p class="a--Paragraf-E">Ateşi işittikleri zaman saraya can atan hizmetçilere, özellikle de İstanbul yangınının söndürülmesi için büyük gayretler sarf eden Sadrazam Rauf Paşa hazretlerine pek çok iltifatlar ettiler.</p>

      <p class="a--Paragraf-E">O saatte Çinili Köşk’e nakledilen eşyalar mavnalarla Çırağan Yalısı’na nakledildi. Hünkâr köhne baharın çıkışına kadar Çırağan Yalısı’nda kalacaktı.</p>

      <p class="a--Paragraf-E">İkinci gün oda-i selasede bulunan dört beş yüz kadar ağalara 80’er kuruş bahşiş verildi. (17 Ekim 1816)”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-140" id="footnote-288-140-backlink">140</a></span></p>

      <p class="x3-baslik-E" id="toc_marker-6-9-8">h. Şehzade Sünneti ve Tıraşı</p>

      <p class="a--Paragraf-E">“Şehzade Abdülhamid Efendi 8 yaşına ayak basmıştı. Saray geleneklerine göre tıraş edilecekti. Uğurlu saat soruldu ve belirlenen saatte berberbaşı, Başmabeyinci Ali Paşa besmele ile tıraşa başladı. Şehzadenin kesilmiş saçları sadrazama götürüldü.</p>

      <p class="a--Paragraf-E">Bundan büyük bir sevinç duyan sadrazam teşekkürler etti. Babıâli ve devlet ricali ile cümle halk adına bu vesile ile büyük bir mutluluk duyduklarına dair arzu haller tanzim edildi. Berberbaşı ile hünkâra gönderildi.</p>

      <p class="a--Paragraf-E">Seferli’de Türk Mehmed Ağa şehzade berberi olarak tayin edildi. Birçok şair gibi Pertev Efendi de bugünkü sevinci ifade eden kasidesinde;</p>

      <p class="a--Paragraf-E">Hazret-i Mahmud Han ol şah-ı gerdun-ı rifatin</p>

      <p class="a--Paragraf-E">Ferş eder hurşid her gün payına zerrin kumaş</p>

      <p class="a--Paragraf-E">Kevkeb-ı baht-ı hümayunu gibi şehzadesi</p>

      <p class="a--Paragraf-E">Doğduğu günden beri oldu cihana lamia-paş</p>

      <p class="a--Paragraf-E">Nev tıraş ol kurre-i çeşm-i cihana fer verip</p>

      <p class="a--Paragraf-E">Âlemin fart-ı meserretle gözünden aktı yaş</p>

      <p class="a--Paragraf-E">Hamd ile Pertev dedim tarih-i cevher- darını</p>

      <p class="a--Paragraf-E">Meymenetdür mu be mu Sultan Hamid oldu tıraş (1821)<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-141" id="footnote-288-141-backlink">141</a></span></p>

      <p class="a--Paragraf-E"><span class="italik-E" xml:lang="tr-TR">(Güneş her gün zamanın şahı, şanı felekler</span> <span class="italik-E" xml:lang="tr-TR">gibi yüce Sultan Mahmud’un ayaklarına altın işlemeli kumaşlar serer</span><span class="italik-E" xml:lang="tr-TR">. Şehzadesi doğduğu günden beri yüce baht yıldızı gibi âleme ışık</span> <span class="italik-E" xml:lang="tr-TR">serpmektedir. İlk tıraşı o cihanın göz bebeğine aydınlık verdi. Cihanın</span> <span class="italik-E" xml:lang="tr-TR">gözlerinden sevinç gözyaşları aktı. Pertev Allah’a şükrederek noktalı harflerle</span> <span class="italik-E" xml:lang="tr-TR">tarih beytini söyledi. Sultan Hamid’in tıraş olması, cihan için</span> <span class="italik-E" xml:lang="tr-TR">bir bereket sebebidir)”</span></p>

      <p class="x2-baslik-E" id="toc_marker-6-10">11. Sarayda Tababet</p>

      <p class="alinti-E"><span class="italik-E" xml:lang="tr-TR">Osmanlılarda ilk hekim</span> <span class="italik-E" xml:lang="tr-TR">başı, İran vezirlerinden iken Fâtih Sultan Mehmet devrinde İstanbul’a</span> <span class="italik-E" xml:lang="tr-TR">gelen Kutbüddin Efendi’dir. Hekimbaşılar, saray-ı hümayunun hususi tabibi,</span> <span class="italik-E" xml:lang="tr-TR">padişahların tıbbi müşaviri idi. Memleketin her tarafında tıp umurunu hekim</span> <span class="italik-E" xml:lang="tr-TR">başı idare eder, hekimlerin azil ve nasiplerine onlar karışırdı (17.</span> <span class="italik-E" xml:lang="tr-TR">ci asır). 1850’de Tıbbiye Nezareti’nin ihdası üzerine Hekimbaşılık</span> <span class="italik-E" xml:lang="tr-TR">saray doktorluğu ile sınırlı kaldı..</span></p>

      <p class="alinti-E"><span class="italik-E" xml:lang="tr-TR">Sarayda Fatih zamanında yaptırılan Başlala</span> <span class="italik-E" xml:lang="tr-TR">Kulesi’nde otururlardı. Kule altında bulunan eczahanede onun nezareti altında</span> <span class="italik-E" xml:lang="tr-TR">saray eczacıları tarafından ilaçlar yapılırdı. Sarayda ayrıca Hasoda eczahanesi vardı.</span> <span class="italik-E" xml:lang="tr-TR">Hükümdarlar vefat ettikleri zaman Hekimbaşıların azlolunması âdetti.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-142" id="footnote-288-142-backlink">142</a></span></p>

      <p class="alinti-E"><span class="italik-E" xml:lang="tr-TR">Sultan Mahmud</span> <span class="italik-E" xml:lang="tr-TR">tahta geçtiği günlerde saray çevresinde klasik tıbbın yanında batı tıbbını</span> <span class="italik-E" xml:lang="tr-TR">yakından takip eden Şanizade Ataullah ve Mustafa Behcet Efendiler vardı.</span></p>

      <p class="alinti-E"><span class="italik-E" xml:lang="tr-TR">Mustafa Behcet Efendi 1774-1843 yılları arasında yaşadı. İtalyanca bilirdi.</span></p>

      <p class="alinti-E"><span class="italik-E" xml:lang="tr-TR">III.</span> <span class="italik-E" xml:lang="tr-TR">Selim’in açmak istediği Tersane Tıbhanesi, yeniçeri isyanları ve sonrasında</span> <span class="italik-E" xml:lang="tr-TR">gelişen Alemdar vakası yüzünden gerçekleşememişti. Sultan II. Mahmud nihayet 14</span> <span class="italik-E" xml:lang="tr-TR">Mart 1827 tarihinde Mustafa Behcet Efendi’nin III. Hekimbaşılığı sırasında</span> <span class="italik-E" xml:lang="tr-TR">Tıbhane ve Cerrahhane adıyla iki ayrı okul açtı.</span></p>

      <p class="alinti-E"><span class="italik-E" xml:lang="tr-TR">Hekimbaşı Mustafa</span> <span class="italik-E" xml:lang="tr-TR">Behçet Efendi, mektebe hem nazır hem muallim tayin edilmişti. Ayrıca</span> <span class="italik-E" xml:lang="tr-TR">kardeşi Abdülhalık Molla, Sermüneccim Osman Saib, Ahmet Hilmi, Vasıf ve</span> <span class="italik-E" xml:lang="tr-TR">Hüseyin Efendiler mektebin ilk Türk hocaları arasında yer aldılar.</span></p>

      <p class="alinti-E"><span class="italik-E" xml:lang="tr-TR">Tıbhaneye</span> <span class="italik-E" xml:lang="tr-TR">girmek isteyenlere teşvik olması için, giriş imtihanı aranmamış sadece adını</span> <span class="italik-E" xml:lang="tr-TR">kaydettirmek yeterli görülmüştü. Mektebin öncelikli gayesi, yeni askerî teşkilata hekim</span> <span class="italik-E" xml:lang="tr-TR">ve cerrah yetiştirmekti. Bu sıralarda Süleymaniye külliyesindeki Tıb Medresesi sivil</span> <span class="italik-E" xml:lang="tr-TR">hizmetler için hekim yetiştirmeğe devam ediyordu,</span></p>

      <p class="alinti-E"><span class="italik-E" xml:lang="tr-TR">Bu dönemde tababet ve</span> <span class="italik-E" xml:lang="tr-TR">cerrahlık bir arada tedris edilmiş, fakat harp esnasında cerrahlığa daha</span> <span class="italik-E" xml:lang="tr-TR">fazla ihtiyaç duyulunca 1831 senesinde Topkapı Sarayı’ndan üç koğuş,</span> <span class="italik-E" xml:lang="tr-TR">cerrahhane yapılmış, Tıp mektebindeki cerrahlık talebeleri buraya taşınmıştı.</span><span class="Preference-E" style="font-size:1.21em;" xml:lang="tr-TR"><a class="footnote-link" href="#footnote-288-143" id="footnote-288-143-backlink">143</a></span></p>

      <p class="harici-baslik-E">Hekimbaşı Tayini</p>

      <p class="a--Paragraf-E">“Ahmed Han devrinden bu yana ecdadımız tıp ilminde ileri derecede bilgi ve tecrübe kazanmışlardı.</p>

      <p class="a--Paragraf-E">Behçet Efendi’nin bu ilmi öğrenmesi ve 1797 Ekiminde saray hekimi olması, kaderin takdirine uygun düşmüştü. (Allah’a hamd olsun)</p>

      <p class="a--Paragraf-E">Sahip olduğu yüksek istidat sayesinde 7 sene zarfında hekim başı olması hanedanı için büyük bir şeref ve sevinç vesilesiydi.</p>

      <p class="a--Paragraf-E">1222/1807 yılında III. Selim’in şehadeti ile neticelenen olayların sonrasında saray hekimlerinden Tuğcuzade Ahmed Efendi hekim başlığı elde etmiş, ancak hırsı yüzünden 12 ay sonra mahrumiyete uğradı. O dönemde ülkede hiç kimsenin can güvenliği yoktu. Mustafa Han’ın taraftarları mağlup olduktan sonra Sultan Mahmud Han, saltanatın başına geçti. Bu mutlu günün ardından hekimbaşılık Mesud Efendi’ye verildi. (15 Ağustos 1817)</p>

      <p class="a--Paragraf-E">Bir süredir tedavi görmekte olan Valide Sultan tebdil-i hava için Çamlıca’ya nakledilmiş, ancak bir faidesi görülmemişti. Nihayet geri getirildiği Beşiktaş sarayında beka ülkesine yolcu edildi.</p>

      <p class="a--Paragraf-E">Hünkârın cülusundan bu yana sarayda baştabib olarak görev yapan saray hekimi mevaliden Mesud Efendi, bu olay üzerine azl edildi.</p>

      <p class="a--Paragraf-E">Nihayet şehit Selim Han’ın hekimbaşısı İslambol rütbeli Behçet Efendi’ye, Darüssaade ağası tarafından bir haberci gönderildi.</p>

      <p class="a--Paragraf-E">Behçet Efendi, Beşiktaş Sarayı’nda Darüssaade ağasının elinden samur kürk giydikten sonra Babıâli’ye gitti. Aynı şekilde bol yenli çuha kaplı samur kürk giydirilip, hekimbaşılık ihsan buyrulduğu haber verildi.</p>

      <p class="a--Paragraf-E">Sadrazamın eteğini öpen Behçet Efendi geri saraya döndü. “</p>

      <p class="a--Paragraf-E">“Bu tarihten dokuz sene sonra Behçet Efendi’nin küçük biraderi Abdülhak’ın saray hekimi yapılması için hekimler tarafından ricada bulunuldu. Ancak Behçet Efendi henüz yaşı gençtir diye onu Eski Saray’a gönderdi.</p>

      <p class="a--Paragraf-E">Abdülhak Eski Saray’a devam ederken herkesi rahatsız eden olaylar yaşandı. Behçet Efendi, devlet erkânının önde gelen isimleri arasında olduğu için çıkan olaylarla ilgili görülerek Keşan’a sürgün edildi.<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-144" id="footnote-288-144-backlink">144</a></span></p>

      <p class="a--Paragraf-E">Bu zor günlerde hekimbaşılık anadan doğma mecnun Mustalah Said Efendi’ye kaldı. ‘Her kavmin bir ıstılahı (lehçesi) vardır.’ derler, ıstılah parçalayarak hanedanın feyzini kesmek emeli ile Abdülhak’a olmadık hakaretler yapmaya cesaret etti.</p>

      <p class="a--Paragraf-E">Ve yalnızca kıskançlığı yüzünden onu Eski Saray hekimliğinden aldı. Nihayet bir hafta sonra Berberbaşı Giridli Ali Ağa, silahtar oldu. Musahib Abdi Beyle birlikte bir Ramazan gününde Üsküdar’da İskele Camii’ne gitmişlerdi. Abdülhak Efendi cami içinde bir köşede yalnız başına oturuyordu. Ali Ağa, Abdülhak Efendi’nin yanına oturdu.</p>

      <p class="a--Paragraf-E">Bu kadarlık iltifat Abdülhak Efendi için kâfiydi. Lütfedip hatırını sordu. Söz bunca tecrübesine rağmen saraya alınmadıklarına geldi. Ali Ağa, namaz sonrasında Abdülhak’ı sandalına alıp saraya iftara getirdi.</p>

      <p class="a--Paragraf-E">İkinci gün Abdülhak’ın yeni saraya tabip olduğunu bildiren irade çıktı. Hekimbaşı korktuğuna uğramıştı. ‘Bize korktuğumuzdan eman ver.’ duasına devam etmediği anlaşılıyordu.</p>

      <p class="a--Paragraf-E">Abdülhak’ın sarayda göreve başlaması hekimbaşı için onulmayacak bir yürek yarasıydı. Eski düşmanlıklarına devam etmek istese de üzerinden bir ay geçmeden azledilecekti.’</p>

      <p class="a--Paragraf-E">‘Bir yıl kadar önce hekimbaşılıktan azledilip Keşan’a sürülen Kazasker Hekimbaşı Behçet Efendi, 1238/1822 yılı Safer ayı içinde affedildi. Bir ay sonra İstanbul’a geldi. Birkaç ay geçtikten sonra kendisine Rumeli rütbesi verildi. Bu bahane ile padişahın huzuruna kabul edilmesi Hekimbaşı olacağı yönündeki beklentileri artırmıştı.</p>

      <p class="a--Paragraf-E">Nihayet Babıâli’ye çağrıldı. Vezir-i azamın huzurunda Samur kürk giydirildi ve saraya gönderildi.</p>

      <p class="a--Paragraf-E">Çend ruz eylese de suyı hilafa cereyan</p>

      <p class="a--Paragraf-E">Yine mecray-ı kadimin bulup ab-ı ihsan</p>

      <p class="a--Paragraf-E"><span class="italik-E" xml:lang="tr-TR">(Nice günler aksi yönde aksa da</span> <span class="italik-E" xml:lang="tr-TR">yine ihsan suları eski yatağına döner)</span> beytini aklı başında olanlara okutturdu.</p>

      <p class="a--Paragraf-E">Mustalah’ın kavim ve kabilemiz hakkında zehir zıkkım söyler söylediği herkes tarafından bilinmekteydi. Hulleci tarzında hekim başı olduğunu unutmuşa benziyordu. Kendini yeryüzünün ikinci Lokman’ı sayar, mahşere kadar bu makamda kalacağını sanırdı. Rast geldiği yerde Behçet Efendi’yi cahillikle suçlar, ‘o benim gibi hekimbaşılığa layık değildir’ derdi. Şükür ki kısa zamanda herkes cinnetine şahit oldu ve bu durum Behçet Efendi’nin kısa zamanda affına sebep oldu.</p>

      <p class="a--Paragraf-E">Behçet Efendi’nin seçkin ahlakından ve faydalı ilminden her sınıf insan memnundu.</p>

      <p class="a--Paragraf-E">Hünkârın bu tayini şairler arasında da sevinçle karşılandı.</p>

      <p class="a--Paragraf-E">‘Ol dibacede lazım gelir temmet-kitap’ denildiği gibi</p>

      <p class="a--Paragraf-E">İzzet Molla:</p>

      <p class="a--Paragraf-E">“Geldi ya ikbal müjde sadrı Rum’un Behçet’i”</p>

      <p class="a--Paragraf-E">Raif Bey:</p>

      <p class="a--Paragraf-E">“Ser etibba Behçet Efendi’ye hakka Rumeli”</p>

      <p class="a--Paragraf-E">(3. Za. 1238 Pazar / 13 Temmuz 1823)<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-145" id="footnote-288-145-backlink">145</a></span></p>

      <p class="x3-baslik-E" id="toc_marker-6-10-1">a. Salgın Hastalıklar</p>

      <p class="a--Paragraf-E">“Bu sene zor ve tehlikeli bir hastalık İstanbul halkını dehşete düşürdü. Böyle olaylara üzülmenin kadere iman hükmüne aykırı olduğuna inanan temiz itikatlı Enderun ağalarından Hasodalı Abdullah Bey, Hırka-i saadet hizmetine nöbeti geldiği gün hastalanmış Hasoda hastanesine nakledilmişti. Orada on gün kadar ah u enin ederek yüce Rabbinden mağfiret bekledi. Lisan-ı halinden:</p>

      <p class="a--Paragraf-E">‘Bimarım ey ecel bekle</p>

      <p class="a--Paragraf-E">Gel bu gece canımı al’</p>

      <p class="a--Paragraf-E">Mısraı okunurdu. Pazartesi günü o nadir yaratılışlı vücut ebediyet âlemine yolcu oldu.</p>

      <p class="a--Paragraf-E">Enderun içindeki ahbabının yüreklerine bir ateş düşmüştü. Onu diğerleri takip etti. Hasoda şerbetçilerinden Karakulak-zade Mehmed Ağa, Mustafa Han zamanında Seferli olan Hasodalı Gürcü Mehmed Ağa bu devasız dertten kurtulamayıp bu sebatsız hayatı, baki olanı ile değiştirdiler. Enderun halkının ağzında tat kalmamıştı. Bu derdin devasına tazarru ve niyazdan başka çare yoktu.”</p>

      <p class="x3-baslik-E" id="toc_marker-6-10-2">b. Çiçek Hastalığı</p>

      <p class="a--Paragraf-E">“Allah cihan şahının ömrünü uzun etsin ve onu her türlü musibetlerden korusun. Bugünlerde çiçek hastalığı her tarafı istila etti. Yeni çiçek açan bütün tomurcukları kırdı geçirdi. Cihan padişahının şehzadelerine de ziyadesiyle eza verdi. Her birinin gül kokan yanaklarını soldurdu. Özellikle en büyük şehzadeleri Abdülhamid’in kamet-i şebboylarını ıtır kokuları saçan bahar toprağına seriverdi.</p>

      <p class="a--Paragraf-E">Bütün cihanın ciğerlerinde kan yakan bu acı karşısında cihan padişahı da aciz kalmıştı. Haftalarca ruhuna Kur’an okundu.” (Nisan 1825)<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-146" id="footnote-288-146-backlink">146</a></span></p>

      <p class="x2-baslik-E" id="toc_marker-6-11">12. Sultan Mahmud’un Şairleri</p>

      <p class="a--Paragraf-E">“Benimdir nebet-i feryat</p>

      <p class="a--Paragraf-E">Bülbüller hep hamuş olsun”</p>

      <p class="x3-baslik-E" id="toc_marker-6-11-1">a. Enderunlu Vasıf<span class="Preference-E" style="font-size:0.88em;" xml:lang="tr-TR"><a class="footnote-link" href="#footnote-288-147" id="footnote-288-147-backlink">147</a></span></p>

      <p class="a--Paragraf-E">“Sultan Hamid zamanından Şehid Selim devrinin sonuna kadar ömrünü iflas ile geçirmişti.</p>

      <p class="a--Paragraf-E">1803 senesinde Silahtar Süleyman Paşa, kendisine kaftancı edindi. 1807 senesinde Mustafa Han’ın tahta oturduğu yıl Hasoda’ya alındı. Burada düşürdüğü tarihler ile yazdığı kaside ve gazeller rağbet görünce Enderunlu Vasıf adıyla şöhret buldu.</p>

      <p class="a--Paragraf-E">Kiler ağası Emin Ağa, silahtar olunca, yerine Osman Vasıf Ağa’yı teklif etti.</p>

      <p class="a--Paragraf-E">Osman Vasıf, Hasoda’da usûle uygun olarak rütbeleri devretmiş, yollu yolunca yükselmişti. Padişahın huzurunda giydiği hilat, adının şerefini şiirinin şerefine denk düşürdü.</p>

      <p class="a--Paragraf-E">Artık Kiler Odası’nda Osman Vasıf’ın damenini öpmek, âli rütbelere nail olmak isteyenlerin âdeti olacaktı.<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-148" id="footnote-288-148-backlink">148</a></span></p>

      <p class="a--Paragraf-E">“Himmeti yüce, kerim sıfatları bulunan üstün ahlaklı bir insandı Osman Vasıf Ağa. Ne var ki ihtiyarlık ve hastalık bir anda kendisini kuşatı verdi. Bolayır’da Şehzade Süleyman Paşa’ya ait vakıflarının idaresi boşalınca Bolayır valiliği ile emekli edildi”. (1819)<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-149" id="footnote-288-149-backlink">149</a></span></p>

      <p class="a--Paragraf-E">Vasıf Bey’in şiirde emsali nadirdi. Sarayın mizacına uygun olarak söylediği şarkı ve gazelleri dillerde gezerdi.</p>

      <p class="a--Paragraf-E">“La’lin hased-i la’l ile suy-ı döşektir.</p>

      <p class="a--Paragraf-E">Güya leb-i rengin-teri yakut yüzüktür</p>

      <p class="a--Paragraf-E">Dava edemem yok deyi amma leb-i yâri</p>

      <p class="a--Paragraf-E">Var ise de yoktur denecek rütbe küçüktür</p>

      <p class="a--Paragraf-E">Ünsiyet-i Etrak’i bana eyleme teklif</p>

      <p class="a--Paragraf-E">Ben ehl-i tabiattanım ey şuh o hödüktür</p>

      <p class="a--Paragraf-E">Feryat girift olsa da dünyaya me’ser</p>

      <p class="a--Paragraf-E">Nay-ı dil-i nalânıma nisbet ne düdüktür</p>

      <p class="a--Paragraf-E">Mazmun-ı neva elbet bulunur dilinde</p>

      <p class="a--Paragraf-E">Vasıf ne kadar olsa yine eski kütüktür”</p>

      <p class="yildiz-E">***</p>

      <p class="a--Paragraf-E">“Mihneti kendine zevk etmedir âlemde hüner</p>

      <p class="a--Paragraf-E">Gam u şadi-i felek böyle gelir böyle gider”</p>

      <p class="a--Paragraf-E">Şeklindeki güfteleri çalınıp söylendi. Musahip Hatif Efendi gibi zarif, edip insanlarla takıştığı olurdu. Onun hatırasını yâd etmek emeliyle yazdığım birkaç nahif örneği buraya kaydettim.</p>

      <p class="a--Paragraf-E">Hatif istersen gücen her gün bana</p>

      <p class="a--Paragraf-E">İki dane kirli hanım kaşgaval olmuş sana</p>

      <p class="a--Paragraf-E">Bir şekerli şerbet içmiş söylemiş Vasıf gibi</p>

      <p class="a--Paragraf-E">Eskiyüp bakkalda pekmez şimdi bal olmuş sana</p>

      <p class="a--Paragraf-E">Laubali bir yalın yüzlü dellakmış diyen</p>

      <p class="a--Paragraf-E">Parça parça kirli bezler peştamal olmuş sana</p>

      <p class="a--Paragraf-E">Pis-i pirlikten bakiye oda kalmış bir yelek</p>

      <p class="a--Paragraf-E">Eskimiş astarı şimdi destmal olmuş sana</p>

      <p class="a--Paragraf-E">Baldırı çıplak tulumbacıya bacak bir gece</p>

      <p class="a--Paragraf-E">İçeri girmiş demiş bilmem ne hâl olmuş sana</p>

      <p class="a--Paragraf-E">Hatif Efendi vaktiyle tulumbacılık ettiği için onunla alay etmişti. Hazinede hattat Sağır Hoca için yazdığı taşlama burada yazılmaya değerse de bir iki satırını ancak yazdım.</p>

      <p class="a--Paragraf-E">“Hiç sorma sakın hal-i dil-i zara karışmam</p>

      <p class="a--Paragraf-E">Küstüm sana ben nafile yalvarma barışmam</p>

      <p class="a--Paragraf-E">Ben haddimi bilirim herkesle yarışmam</p>

      <p class="a--Paragraf-E">Küstüm sana ben nafile yalvarma barışmam”</p>

      <p class="x3-baslik-E" id="toc_marker-6-11-2">b. Şair Ekmel Bey</p>

      <p class="a--Paragraf-E">“Devlet-i Aliye ricalinden Sadık Efendi’nin oğlu Hazine-i hümayun ağalarından Ekmel Bey’in parlak şiirleri vardı.</p>

      <p class="a--Paragraf-E">Kendince bulduğu taze maznunları herkese gösterirdi. Yapılan tenkitlere aldırmaz ‘Aman Beyefendi şu hayal ürününüz olan hayret verici sözlerde hiçbir lezzet bulamadık.’ diyenlere ‘El ma’na fi batni’ş-şair’ demekle yetinmez, güya sözlerindeki gizli esrarı izah etmeye çalışırdı. Onun bu hali zamanla sarayın eğlence konularından biri oldu.</p>

      <p class="a--Paragraf-E">‘Giymiş serapa kühsar hilat-i beyza berf</p>

      <p class="a--Paragraf-E">Dikmiş libas-ı mâi şimdi rişte-i sermâ’</p>

      <p class="a--Paragraf-E"><span class="italik-E" xml:lang="tr-TR">(Dağlar baştanbaşa beyaz kürk giyinmiş, kar, kış</span> <span class="italik-E" xml:lang="tr-TR">ipi şimdi mavi bir elbise dikmiş)</span></p>

      <p class="a--Paragraf-E">beytindeki yüksek manayı Kâtip Tayyar Efendi tamir vadisinde bir şey söylemiş ‘lakin bizim güfte sizinki gibi benzersiz olmadı’ diye tî geçmesine Ekmel Bey inanmıştı.</p>

      <p class="a--Paragraf-E">‘Bir nazar kıl arza kim temkin ile buldu şeref</p>

      <p class="a--Paragraf-E">Zatına şayetse oldu hilat-ı beyza-ı berf’</p>

      <p class="a--Paragraf-E">Tayyar Efendi’nin bu sözü telef olmaması için sahife-i letaife kaydedildi. <span class="italik-E" xml:lang="tr-TR">(</span><span class="italik-E" xml:lang="tr-TR">Bak dünya sakinlikle şeref bulduğu için kardan beyaz bir kürk</span> <span class="italik-E" xml:lang="tr-TR">giyinmesi ona yaraştı.)</span></p>

      <p class="a--Paragraf-E">Gerçi ilmi derindi, ama eserleri hatadan hali değildi. Bir iki yıl önce ‘Ekmel aşufte-dil’ diyerek yaptığı beytin içinden bu fakir o tabiri çıkarıp bir iki söz ilave etmiştim. Aramızın biraz açılmasına sebep olan manzum taşlamamız, Ekmel Bey’in parlak şiirinden daha aşağı olduğunu göstermek için buraya derc edildi.</p>

      <p class="a--Paragraf-E">Hiç tabiat yok mu sende Ekmel-i aşufte dil</p>

      <p class="a--Paragraf-E">Bir vezindir yaptığın hep şi’r-i nâ- mevzun bil</p>

      <p class="a--Paragraf-E">Zevk ise söyle muradın etmeyim tezyif seni</p>

      <p class="a--Paragraf-E">Yoksa gerçekten şiirse yazdığını şimdi sil</p>

      <p class="a--Paragraf-E">Bu cehl-i lafzın tecessüm etse âlemde eğer</p>

      <p class="a--Paragraf-E">Zat-ı ulyanız için olmazdı âlemde kat’a kâl u kîl</p>

      <p class="a--Paragraf-E">Hatıra geldikçe eş’ârın güler gönlüm sana</p>

      <p class="a--Paragraf-E">Canım Ekmel Beyefendi eksik olma bunca yıl</p>

      <p class="a--Paragraf-E">Şöyle bir icmal-i halin söyleyeyim istersen</p>

      <p class="a--Paragraf-E">Muhtasar yani mufassal Ekmel aşufte dil</p>

      <p class="a--Paragraf-E">Bu alayları gördükten sonra biraz bozulmuş ‘Artık ben de sizleri hicve mecburum ve ne söylesem mazurum’ diye tepki göstermişti. Ancak çok geçmeden affetti.</p>

      <p class="a--Paragraf-E">Bu davranışı hezeyan şairine teşekkür etmeme sebep oldu.”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-150" id="footnote-288-150-backlink">150</a></span></p>

      <p class="x3-baslik-E" id="toc_marker-6-11-3">c. Hattat Hoca İzzet</p>

      <p class="a--Paragraf-E">“Divan hocalarından İsmail Efendi’nin oğluydu. Şehit Selim devrinde 1794’te Hazine’ye çırak yazıldı. Bu tarihten sonra kendisini ilim tahsiline verdi. Hazine-i hümayun Odası’nda peşkir oğlanlığı seviyesine kadar gelmişti. Hoca İzzet altı aydan beri müptela olduğu hastalıktan kurtulamadı. Dünya sahilinden deryay-ı rahmete açıldı gitti.</p>

      <p class="a--Paragraf-E">Kendisinde güzel yazı yazma kabiliyeti (özellikle talik yazıda) Yesarizade’ye denk sayılırdı. Ayrıca şiirde önemli bir varlık gösterdi. Herkesin ağzında dolanan bir şarkısı buraya alındı.</p>

      <p class="a--Paragraf-E">Etti eser aşk canıma</p>

      <p class="a--Paragraf-E">Var bir sözüm Sultanıma</p>

      <p class="a--Paragraf-E">Mahfice gelsin yanıma</p>

      <p class="a--Paragraf-E">Var bir sözüm Sultanıma</p>

      <p class="a--Paragraf-E"></p>

      <p class="a--Paragraf-E">Ben kim ile gönlüm eyleyem</p>

      <p class="a--Paragraf-E">Sensiz cihanı neyleyem</p>

      <p class="a--Paragraf-E">Makbul olursa söyleyem</p>

      <p class="a--Paragraf-E">Var bir sözüm Sultanıma</p>

      <p class="a--Paragraf-E"></p>

      <p class="a--Paragraf-E">Ağyara etme rağbeti</p>

      <p class="a--Paragraf-E">Lütfet unutma İzzeti</p>

      <p class="a--Paragraf-E">Korkma uzatma sohbeti</p>

      <p class="a--Paragraf-E">Var bir sözüm Sultanıma”<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-151" id="footnote-288-151-backlink">151</a></span></p>

      <p class="x3-baslik-E" id="toc_marker-6-11-4">d. Şair İzzet Molla<span class="Preference-E" style="font-size:0.88em;" xml:lang="tr-TR"><a class="footnote-link" href="#footnote-288-152" id="footnote-288-152-backlink">152</a></span></p>

      <p class="a--Paragraf-E">“Şairin çektiği yürek yarası</p>

      <p class="a--Paragraf-E">Bülbülün çektiği dil belası”</p>

      <p class="a--Paragraf-E">“İzzet Molla, İstanbul rütbesine kavuşmuş iyi bir âlim, bütün beldelerde makbul ve meşhur, zamanın nadir yetiştiği simalardan nüktedan bir şairdi. Şen ve şuh bir tabiatı vardı. Söz açıldığında lafı gediğine koymaktan çekinmezdi.</p>

      <p class="a--Paragraf-E">Son Rus seferini gereksiz görüyor, barışı savaşa tercih ettiğini söylüyor ve tenkitlerde bulunuyordu.</p>

      <p class="a--Paragraf-E">Cihan şahı ise şaire kırgındı. ‘Ordu-yı hümayun muzaffer olmadan sulh nice kelimedir. Düşman ne teklif ederse kabul mü edelim’ diyordu.</p>

      <p class="a--Paragraf-E">Bunca yıldır iltifatlar ettiği, ihsanlara boğduğu şairi zamanın kahrına hedef etti. Rütbelerini ve arpalığını elinden alıp Sivas’a sürgün etti.</p>

      <p class="a--Paragraf-E">Şairi teslim alan çavuşlar katı yürekli ve söz bilmez takımındandı. Bu şairin son seferi oldu ve Sivas’ta vefat etti.” (4 Kasım 1828, Salı)<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-153" id="footnote-288-153-backlink">153</a></span></p>

      <p class="a--Paragraf-E">“Gülhane Köşkü’nün tamiri tamamlandığında söylediği tarih beyitleri en az köşk kadar talihsizdi.</p>

      <p class="a--Paragraf-E">Bende gönlümden niyaz edip Hüda-yı Ekreme</p>

      <p class="a--Paragraf-E">Kaldırıp destim dedim ey padişah-ı lâmekân</p>

      <p class="a--Paragraf-E"></p>

      <p class="a--Paragraf-E">Padişahlar padişahısın sana müşkil değil</p>

      <p class="a--Paragraf-E">Bende itsün pâdişahânı kulun Mahmud Han</p>

      <p class="a--Paragraf-E"></p>

      <p class="a--Paragraf-E">Gonca veş tarih-i İzzet oldu şeb namdar-ı feyz</p>

      <p class="a--Paragraf-E">Kasrın ihya eyledi Gülhanenin Şah-ı cihan</p>

      <p class="a--Paragraf-E"></p>

      <p class="a--Paragraf-E">Gülşen etti kişverin Gülhane Meydanı gibi</p>

      <p class="a--Paragraf-E">Nahl-i bâğ-ı şevketin Hak sayesin memdud ede</p>

      <p class="a--Paragraf-E"></p>

      <p class="a--Paragraf-E">Mülk-i İslama o şeh çok kişveri zam eyleyip</p>

      <p class="a--Paragraf-E">Az zamanda devletin eslafına mahsud eda</p>

      <p class="a--Paragraf-E"><span class="italik-E" xml:lang="tr-TR">(Sultan Mahmud mülkünün her tarafını Gülhane</span> <span class="italik-E" xml:lang="tr-TR">Meydanı gibi gül bahçesine çevirdi. Allah onun kudret ağacının gölgesini</span> <span class="italik-E" xml:lang="tr-TR">uzun etsin. O şah İslam mülklerine nice ülkeler ekleyip kısa</span> <span class="italik-E" xml:lang="tr-TR">zamanda geçmiş hükümdarları kıskandırsın)”</span></p>

      <p class="x3-baslik-E" id="toc_marker-6-11-5">e. Hafız Efendi</p>

      <p class="a--Paragraf-E">Başyamak Hafız Efendi, hünkârın sarık işlerine bakardı.</p>

      <p class="a--Paragraf-E">Sevgilinin perişan zülfüne kendini kaptırmış, pervane ettiği canını, gece gündüz aşk ateşinde yakmaktaydı. Her zamanın bir aşk sultanı vardır derler ya işte Hafız Efendi bu isimsiz sultanlardan biriydi.</p>

      <p class="a--Paragraf-E">Vallahi bu aşk ehline taklit ile olmaz</p>

      <p class="a--Paragraf-E">Ey ebu’l- hevesan etmeyin izhar-ı muhabbet</p>

      <p class="a--Paragraf-E">Gönlü kan tutan âşık şairlerin şiirleri, aşk taklidi yapan ölü gönüllü derbederlere sermaye olurlar. Bu sözde âşıklar Hafız Efendi’nin her bir şiirini ayrı bir makamda besteleyerek yalancı baharlarına kavuşma ümidini canlı tutarlardı.</p>

      <p class="a--Paragraf-E">Ey saki cem-i neşe-i mül taze yetişti</p>

      <p class="a--Paragraf-E">Gülzar-ı ümidim de o gül taze yetişti</p>

      <p class="a--Paragraf-E">Mahmur idi mestane gönül taze yetişti</p>

      <p class="a--Paragraf-E">Gülzar-ı ümidimde o gül taze yetişti</p>

      <p class="a--Paragraf-E"></p>

      <p class="a--Paragraf-E">Sahip o ten-i nazike gül ile dokunma</p>

      <p class="a--Paragraf-E">Şebnem gibi bar olma sakın üstüne konma</p>

      <p class="a--Paragraf-E">Ey bülbül-i şuride aman pençeni sunma</p>

      <p class="a--Paragraf-E">Gülzar-ı ümidimde o gül taze yetişti</p>

      <p class="a--Paragraf-E">Şarkısı o günlerde şarkta ve garpta herkesin diline düşmüştü.</p>

      <p class="a--Paragraf-E">Sahib mahlasını kullanan Hafız’ın zaman zaman bazı büyük şairlerin şiirlerini tahmis ya da tesdis ettiği de olurdu. Kırım Hanlarından Şahin Giray’ın bir şiirine yaptığı tesdisten:</p>

      <p class="a--Paragraf-E"></p>

      <p class="a--Paragraf-E">Yar ki bu sinemin derdine olur deva</p>

      <p class="a--Paragraf-E">Ah ide mi ruz u şeb hasret ile bu geda</p>

      <p class="a--Paragraf-E">Yâd girib araya oldum o mehden cüda</p>

      <p class="a--Paragraf-E">Vasıl-ı canan iken canımı verdim kira</p>

      <p class="a--Paragraf-E">Yar gelip aşıkın menzilini kılsa câ</p>

      <p class="a--Paragraf-E">Eyleye mi gün yüzün dideleri ruşenâ</p>

      <p class="a--Paragraf-E"></p>

      <p class="a--Paragraf-E">Yavru iken kondurur pençe-i şahı kula</p>

      <p class="a--Paragraf-E">Tac-ı ser-efraza şayetse vü layık ola</p>

      <p class="a--Paragraf-E">Saltanat u devletin hablini bende bula</p>

      <p class="a--Paragraf-E">Destine alsa reva her dü serayı nola</p>

      <p class="a--Paragraf-E">Yaver olursa eğer lutf-ı hüda bir kula</p>

      <p class="a--Paragraf-E">Bir pula muhtaç iken dehre olur padişâ</p>

      <p class="a--Paragraf-E"></p>

      <p class="a--Paragraf-E">Gibi yazdığı şeyler seba-i muallâka gibi elden ele gezerek her diyarda meşhur olmuştu.</p>

      <p class="a--Paragraf-E">Aşk derdinden kurtulamaz, yaşlı güzellere iltifat etmezdi.</p>

      <p class="a--Paragraf-E">“Geçmiş zaman olur ki hayali cihan değer</p>

      <p class="a--Paragraf-E">Köhne civan olur ki cemali bin civan değer”</p>

      <p class="a--Paragraf-E">sözüne iltifat etmezdi.</p>

      <p class="a--Paragraf-E">Bir müneccime iltifat etmiş, ismi Mustafa olan biri yakında hünkâra sır kâtibi olacak müjdesini almıştı.</p>

      <p class="a--Paragraf-E">Hafızın ismi Mustafa’ydı. Biçare bunu kendi üzerine almış, günlerce müjdeci beklemişti. Ne var ki çantacı Ragıp Efendi’nin acemisi kâtip Mustafa Efendi sırkatibi olunca bütün hayalleri yıkılıvermişti.</p>

      <p class="a--Paragraf-E">Hemen kaleme sarılıp gönlünden kinaye Alîl olmuş ihtiyarım diye emekliliğini istedi. (17 Mart 1824)<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-154" id="footnote-288-154-backlink">154</a></span></p>

      <p class="harici-baslik-E">Eski Şiirde Güzellik</p>

      <p class="alinti-E"><span class="italik-E" xml:lang="tr-TR">Eski divan şiirinin motiflerinde geçen sevgili kavramı ya</span> <span class="italik-E" xml:lang="tr-TR">da sevgili ile ilgili güzellik tarif ve teşbihlerinde cinsiyet ayrımı</span> <span class="italik-E" xml:lang="tr-TR">yoktur.</span></p>

      <p class="alinti-E"><span class="italik-E" xml:lang="tr-TR">Başka bir deyişle eski tarz toplum hayatında kadının yeri</span> <span class="italik-E" xml:lang="tr-TR">sınırlı olduğu için, şiirde anlatılan mutlak güzelliktir.</span></p>

      <p class="alinti-E"><span class="italik-E" xml:lang="tr-TR">Bu güzellikten yola</span> <span class="italik-E" xml:lang="tr-TR">çıkan şairler çeşitli teşbihler yaparak bir hayal dünyası kurar. Bu</span> <span class="italik-E" xml:lang="tr-TR">dünyada aşkın her türlü hali için bir mazmun, bir sembol</span> <span class="italik-E" xml:lang="tr-TR">üretir. Bu mazmun ve sembollerle şiirini örer. Bu hayal dünyası</span> <span class="italik-E" xml:lang="tr-TR">tamamıyla ütopik veya platoniktir. Genellikle gerçek dünya ile veya o</span> <span class="italik-E" xml:lang="tr-TR">dönemdeki toplumsal hayatın yapısı ile ilgili kavramlar içermez.</span></p>

      <p class="alinti-E"><span class="italik-E" xml:lang="tr-TR">Güzelliğin izafi</span> <span class="italik-E" xml:lang="tr-TR">oluşu ya da Esma-i hüsna’dan bir tecelli oluşu</span> <span class="italik-E" xml:lang="tr-TR">tasavvufî bir hayat tarzı ile bütünleşince bu sahaya nefsanî ve</span> <span class="italik-E" xml:lang="tr-TR">şeytanî hislerin girmesine imkân kalmaz.</span></p>

      <p class="alinti-E"><span class="italik-E" xml:lang="tr-TR">Eski şairlerin bir kısmında bir</span> <span class="italik-E" xml:lang="tr-TR">parça izah etmeye çalıştığımız güzellik anlayışının idolü diye bileceğimiz bazı</span> <span class="italik-E" xml:lang="tr-TR">çocuk isimlerine rastlanır. Bunlar henüz sakalı bıyığı bitmemiş, ilmihalde ‘şâb</span><span class="italik-E" xml:lang="tr-TR">-ı emret’ denilen gençlerdir. İslamiyet her türlü yanlış anlayışı önlemek</span> <span class="italik-E" xml:lang="tr-TR">için bu çocuklara bakılmasını yasaklamıştır. Zaten bugün şehvete esir</span> <span class="italik-E" xml:lang="tr-TR">olmuş akıl ve nefislerle, eski tarz bir aşk anlayışına sahip</span> <span class="italik-E" xml:lang="tr-TR">olmak mümkün değildir.</span></p>

      <p class="alinti-E"><span class="italik-E" xml:lang="tr-TR">Eski şiirimizi okurken sevgilinin, hayal dünyasında</span> <span class="italik-E" xml:lang="tr-TR">üretilmiş maddî vücudundan ziyade kavramlardan inşa edilmiş, muhayyel bir model</span> <span class="italik-E" xml:lang="tr-TR">olduğunu hatırda tutmalıyız.)</span></p>

      <p class="x3-baslik-E" id="toc_marker-6-11-6">f. Dellalzade İsmail Ağa<span class="Preference-E" style="font-size:0.88em;" xml:lang="tr-TR"><a class="footnote-link" href="#footnote-288-155" id="footnote-288-155-backlink">155</a></span></p>

      <p class="a--Paragraf-E">Hünkârın musahiplerinden Hanende Derviş İsmail Efendi’nin sırdaşı Dellalzade İsmail Çavuş, musiki ilminin üstatlarından sayılırdı. 1815 tarihinden bu yana Enderun’daki her saz ve söz meclisinde bulunmuştu.</p>

      <p class="a--Paragraf-E">‘Raks eyler iken ez kazâ</p>

      <p class="a--Paragraf-E">Sen şuha oldum müptela’</p>

      <p class="a--Paragraf-E">Yollu şarkılar söylerdi. Ama onun derdi başkaydı.</p>

      <p class="a--Paragraf-E">Şarkı öğrettiği çocuklar arasında Haşim Bey’deki güzelliğe vurulmuştu.</p>

      <p class="a--Paragraf-E">Her gece mumlar gibi yanıp tükenmekteydi.</p>

      <p class="a--Paragraf-E">Su gibi çağladığım</p>

      <p class="a--Paragraf-E">Yüreğim dağladığım</p>

      <p class="a--Paragraf-E">Senin aşkın değil mi</p>

      <p class="a--Paragraf-E">Her gece ağladığım</p>

      <p class="a--Paragraf-E">Bu konuda dedikodu edilmesine infial gösteren Dellalzade çocuğun lalası olduğu için, onu insanlarla fazla görüşmekten alıkoymuş, devamlı şarkı ve semai öğreterek çavuş mülazımı yaptırmıştı.</p>

      <p class="a--Paragraf-E">Ancak Dellalzadenin rakipleri dillerini kesmeyeceklerdi.</p>

      <p class="a--Paragraf-E">Ne yapıp edip çocuğu çuhadarlardan sarıkçı Şakir Ağa’nın hizmetine verdirdiler. Bu olay üzerine Dellalzade, artık saray benim yerim değildir diye firar edip gitti. Ardınca üretilen ‘bir çocuk için padişah sarayını terk etti’ türünden dedikodular için, adı Enderun ağaları defterinden silindi. Âlemin dedikodusu kabiliyetli bir musiki üstadını parlak bir istikbalden mahrum etmişti.</p>

      <p class="a--Paragraf-E">Haşim Bey muharrir fakire ‘lalamın emeğini benim yüzümden heba ettiler’ demişti. Şu iki mısra hatırıma geldi:</p>

      <p class="a--Paragraf-E">‘Sanma rahminden sunar destin dil-i bimarına</p>

      <p class="a--Paragraf-E">Ol keman ebru ciğerde tir-i müjğanın arar’</p>

      <p class="a--Paragraf-E">bu iki mısrayı birisi İsmail Bey’in üzerine okuyup üflese sevaba girer. <span class="italik-E" xml:lang="tr-TR">(Sevgilinin elini uzatması hasta gönlüne merhamet ettiği için</span> <span class="italik-E" xml:lang="tr-TR">değildir, o keman kaşlı sevgili aşığının ciğerinde ok gibi batan</span> <span class="italik-E" xml:lang="tr-TR">kirpiklerini arar)</span><span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-156" id="footnote-288-156-backlink">156</a></span></p>

      <p class="a--Paragraf-E">İsmail Ağa kendi kendine ağlayıp sızlarken gün geldi Vaka-i Hayriye ortaya çıktı. Devlete sadık namuslu vatandaşlar Sancak-ı Şerif altında toplanmaya çağrılacaktı. Ama dellallar Yeniçerilerin korkusundan her yere gidemiyorlar, halkın gelip geçtiği yerlerde açıktan bağıramıyorlardı. Ortalıkta dehşetli bir korku vardı. O tehlikeli günde Dellalzade İsmail birden ortaya çıktı. Yüksek sedası ile herkesi Sancak-ı Şerif altında toplanmaya çağırdı.</p>

      <p class="a--Paragraf-E">Zorbaların yanında açıktan açığa çağrıda bulunması halka cesaret verdi ve sebat etmelerini sağladı. Bu cesaret cihan padişahının zorbalara tümüyle galip gelmesinde çok büyük rol oynamıştı. Yapılan bütün hayırlı işler için Dellalzade üçüncü bir sebep sayıldı. Hünkâr bu eski bendesine vefalı davrandı. Kendisine maaş bağlatıp musahipleri arasına aldı. Dellalzadenin âşık-ı sadık olduğu anlaşılmıştı. (7 Nisan 1826)</p>

      <p class="x3-baslik-E" id="toc_marker-6-11-7">g. Şemsi Ağa</p>

      <p class="a--Paragraf-E">Seferli Odası ağalarından Şemsi Ağa beş on gün kadar önce çuhadar yapılmıştı.</p>

      <p class="a--Paragraf-E">Âşıkane gazeller yazardı. Çoğu müptezel ifadeler içeren manzumelerini odalar arasında düzenlenen fasıllarda çalıp söylediği sultanın kulağına gitmişti. Bir gün huzurda çalıp söylemesi ferman edildi.</p>

      <p class="a--Paragraf-E">Pazartesi gece yarısına kadar hünkârın huzurunda beş on gazel okudu, destan gibi şeyler söyledi.</p>

      <p class="a--Paragraf-E">Serkurena, sarayda âlimlerin en bilginlerinden sayılırdı. Hünkârın hoşlandığını görünce, hatır için şairi övmek zorunda kalmıştı.</p>

      <p class="a--Paragraf-E">Hünkâr, Serkurena’ya ‘Bu kadar güzel fasih ve beliğ manzumeleri parlak şiirleri mecmuanıza kaydetseydiniz daha fazla vefalı davranmış olurdunuz.’ yolunda iltifatlarda bulundu. Sultanın bu iltifatı Şemsi Ağa için şöhret vesilesi oldu. Ayrıca Serkurena, hünkârın arzusunu emir kabul etti.</p>

      <p class="a--Paragraf-E">Şemsi’nin manasız güftelerini yazdı. Şemsi artık ihya olmuştu. Silahtarın kendisini çakırsalanlığa layık görmesi ile çıkabileceği ikbalin en yüce burcuna çıkmış oldu.</p>

      <p class="a--Paragraf-E">Fakir o gece nöbetçi olduğum için çalınıp söylenenleri ben de dinlemiştim. Hatırımda kalan birkaç satır:</p>

      <p class="a--Paragraf-E">Ne idi bir zaman halk ile bizim ünsiyetimiz</p>

      <p class="a--Paragraf-E">Var idi pek muteber adamlar ile ülfetimiz</p>

      <p class="a--Paragraf-E">Ne acep suret-i ahire girmiş heyetimiz</p>

      <p class="a--Paragraf-E">Kalmamış kimse katında azıcık rağbetimiz</p>

      <p class="a--Paragraf-E">Kader-i Hak’ka ne söz böyle imiş kısmetimiz</p>

      <p class="a--Paragraf-E"></p>

      <p class="a--Paragraf-E">Var iken dilde bu gam neşeli halet mi olur</p>

      <p class="a--Paragraf-E">Feleğin çile-i hicranına takat mi olur</p>

      <p class="a--Paragraf-E">Tutmadım mameleki başka kabahat mi olur</p>

      <p class="a--Paragraf-E">Bile ne gittiği bundan da rezalet mi olur</p>

      <p class="a--Paragraf-E">Came-i köhneyi yok almaya kudretimiz</p>

      <p class="a--Paragraf-E"></p>

      <p class="a--Paragraf-E">Suikast eylemedim kimseye bir dem asla</p>

      <p class="a--Paragraf-E">Hüsnü zan eyleyerek cümleyi bildim a’la</p>

      <p class="a--Paragraf-E">Oldu sermaye-i ömrüm gam-ı zilletle heba</p>

      <p class="a--Paragraf-E">Ne şekil hâle duçar etti bizi Bar-i Hüda</p>

      <p class="a--Paragraf-E">Kalbimizde yok idi kimseye kem niyetimiz</p>

      <p class="a--Paragraf-E"></p>

      <p class="a--Paragraf-E">Acımaz kimse bizim nale-i şebkirimize</p>

      <p class="a--Paragraf-E">Af idüp Bari-i Hüda taksirimize</p>

      <p class="a--Paragraf-E">Buluruz sehv u hatayı yine tedbirimize</p>

      <p class="a--Paragraf-E">İdemem doğrusu bühtan hele takdirimize</p>

      <p class="a--Paragraf-E">Bilmedik ni’met-i Mevla’yı budur töhmetimiz</p>

      <p class="a--Paragraf-E"></p>

      <p class="a--Paragraf-E">Hüsn ile hezar maliki üftade idik</p>

      <p class="a--Paragraf-E">Sitem-i zulm-i dehrden dahi azade idik</p>

      <p class="a--Paragraf-E">Hatır-ı merî idik rütbe-i ulyada idik</p>

      <p class="a--Paragraf-E">Akla gelmez başkaca hayalde idik</p>

      <p class="a--Paragraf-E">Kimseye yoğ idi cihanda minnetimiz<span class="Preference-E" style="font-size:1.1em;" xml:lang="tr-TR"><a class="footnote-link" href="#footnote-288-157" id="footnote-288-157-backlink">157</a></span></p>

      <p class="b--Paragraf-E">_______________</p>

      <div class="footnotes">
        <div class="footnote">
          <p class="b--Paragraf-E"><a class="footnote-anchor" href="#footnote-288-3-backlink" id="footnote-288-3">3</a> Ramazan Balcı, Sarayın Sırları, İstanbul.2009 s. 81-82</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-4-backlink" id="footnote-288-4">4</a> F.İsfendiyaroğlu, Galata Sarayı Tarihi, İstanbul 1952, s. 85-88</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-5-backlink" id="footnote-288-5">5</a> Halil İnalcık, Osmanlı İmparatorluğu Toplum ve Ekonomi Üzerinde Arşiv Çalışmalar, İncelemeler, Eren, İstanbul 1993, s.329</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-6-backlink" id="footnote-288-6">6</a> Ö. Faruk Günay, Üst Düzey Kamu Yöneticilerinin Yetiştirilmesi, Ankara Ünv. Yönetim Bilimleri, Doktora Tezi, Ankara-2004, s. 52</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-7-backlink" id="footnote-288-7">7</a> Hayati Taşdan, Türkiye’de Mülki İdare Akademisi, Ankara Ünv. Yönetim Bilimleri, Yüksek Lisans Tezi, Ankara 2003, s. 25-36</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-8-backlink" id="footnote-288-8">8</a> Emin Cenkmen, Osmanlı Sarayı ve Kıyafetleri, Türkiye Yayınevi, İstanbul 1953, s. 159-169</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-9-backlink" id="footnote-288-9">9</a> Akkutay, s.137</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-10-backlink" id="footnote-288-10">10</a> İsmail Hakkı Uzunçarşılı, Osmanlı Devleti Teşkilatından Kapukulu Ocakları, TTK 1988, s. 142</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-11-backlink" id="footnote-288-11">11</a> Hafız, Hızır İlyas, Tarih-i Enderun veya Vekayi-i Letaif-i Enderun, Matbaa-i Amire (1276/1859), s. 31</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-12-backlink" id="footnote-288-12">12</a> Mehmed Halife, <span class="italik-E" xml:lang="tr-TR">Târih-i Gılmanî,</span> Türk Târîh-i Encümenî Mecmuası, Orhaniye Matbaası, İstanbul 1340, s. 95-98</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-13-backlink" id="footnote-288-13">13</a> Ata, C I, s. 142–144.</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-14-backlink" id="footnote-288-14">14</a> Mehmed Halîfe, s. 98.</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-15-backlink" id="footnote-288-15">15</a> Tahir Güngör, Enderun Saray Mektebi’nde Has Oda Teşkilatı, Marmara Ünv.,İslâm Tarihi, Master Tezi İstanbul, 2007, s. 12-13</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-16-backlink" id="footnote-288-16">16</a> Bu saray günümüzde bulunmamakta olup Sultan Abdülmecid tarafından yıktırılıp yerine Dolmabahçe Sarayı yaptırılmıştır.)</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-17-backlink" id="footnote-288-17">17</a> Letaif, s. 98</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-18-backlink" id="footnote-288-18">18</a> Letaif, s. 103</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-19-backlink" id="footnote-288-19">19</a> Letaif, s. 217</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-20-backlink" id="footnote-288-20">20</a> Letaif, s. 182</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-21-backlink" id="footnote-288-21">21</a> Raşid Tarihi, c III, s. 80 vd</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-22-backlink" id="footnote-288-22">22</a> Ata, c I, s. 209</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-23-backlink" id="footnote-288-23">23</a> Letaif , s.155</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-24-backlink" id="footnote-288-24">24</a> Ali Ağa, Giritlidir. Enderûn-ı Hümâyun’da yetişerek berberbaşı oldu. Aralık 1822’de def’aten silahdâr-ı şehriyârî yapıldı. 10 Ekim 1831’de vefat eyledi. Padişahın gözdesi idi. Evlâdına pek çok servet bıraktıysa da oğulları yok eylediler. Oğullarından Tevfik Mehmed Bey su nâzırı olup 1855’de vefat eylemiş, diğeri Mehmed Emin Bey 10 şubat 1849’de ölmüştür. Hepsi Eyüp’de medfundurlar. (Mehmed Süreyya ,Sicil-i Osmanî, Osmanlı Ünlüleri , c,III s.563)</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-25-backlink" id="footnote-288-25">25</a> Letaif, s. 249</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-26-backlink" id="footnote-288-26">26</a> Letaif, s. 245-251</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-27-backlink" id="footnote-288-27">27</a> Emin Cenkmen, Osmanlı Sarayı ve Kıyafetleri, Türkiye Yay. 1953, s.234</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-28-backlink" id="footnote-288-28">28</a> Letaif, s. 288</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-29-backlink" id="footnote-288-29">29</a> Ata, c. I, s.294</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-30-backlink" id="footnote-288-30">30</a> Ata, c I, s. 159</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-31-backlink" id="footnote-288-31">31</a> Letaif, s. 225</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-32-backlink" id="footnote-288-32">32</a> Letaif, s. 336</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-33-backlink" id="footnote-288-33">33</a> Vakanüvis Lûtfi Tarihi, c. 3, s. 165</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-34-backlink" id="footnote-288-34">34</a> Letaif, s. 236</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-35-backlink" id="footnote-288-35">35</a> Ata, c. I, s. 257</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-36-backlink" id="footnote-288-36">36</a> Ülkü Altındağ; “Darussaade” İslam Ans, c. IX, s. 50 vd.</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-37-backlink" id="footnote-288-37">37</a> İsmail H. Baykal, Enderun Mektebi Tarihi, İstanbul 1953, s. 19-21</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-38-backlink" id="footnote-288-38">38</a> Letaif, s. 31</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-39-backlink" id="footnote-288-39">39</a> Letaif, s.274, 276</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-40-backlink" id="footnote-288-40">40</a> Abdülkadir Özcan, “Çuhadar”,İslam Ans.. c. VIII, s. 381</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-41-backlink" id="footnote-288-41">41</a> R. Ekrem Koçu. “Çuhadar”, İstanbul Ans.., c. VIII, s. 4159-4160</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-42-backlink" id="footnote-288-42">42</a> Letaif, s.160</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-43-backlink" id="footnote-288-43">43</a> Letaif, s. 28</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-44-backlink" id="footnote-288-44">44</a> Tahir Güngör, Enderun Saray Mektebi’nde Has Oda Teşkilatı,Marmara Üniversitesi İslâm Tarihi, Master Tezi İstanbul, 2007, s. 37</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-45-backlink" id="footnote-288-45">45</a> Letaif, s. 34</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-46-backlink" id="footnote-288-46">46</a> Letaif, s.131, 142</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-47-backlink" id="footnote-288-47">47</a> Atâ,, c, 1, <span class="italik-E" xml:lang="tr-TR">s.</span> 208</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-48-backlink" id="footnote-288-48">48</a> Uzunçarşılı, Osmanlı Devleti’nin Saray Teşkilatı, s. 351.</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-49-backlink" id="footnote-288-49">49</a> Letaif, s. 332</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-50-backlink" id="footnote-288-50">50</a> Ata, c. I, s.177</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-51-backlink" id="footnote-288-51">51</a> Atıf Kahraman, <span class="italik-E" xml:lang="tr-TR">Osmanlı Devleti’nde Spor</span>, KBY, Ankara 1995, s. 153-159.</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-52-backlink" id="footnote-288-52">52</a> Letaif, s. 45</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-53-backlink" id="footnote-288-53">53</a> Necdet Sakaoğlu, Bu Mülkün Sultanları 36 Osmanlı Pâdişahı, İstanbul 2002, s. 475.</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-54-backlink" id="footnote-288-54">54</a> Letaif, s. 49</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-55-backlink" id="footnote-288-55">55</a> Kahraman, s. 165 vd.</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-56-backlink" id="footnote-288-56">56</a> Letaif, s. 59</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-57-backlink" id="footnote-288-57">57</a> Letaif, s. 77</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-58-backlink" id="footnote-288-58">58</a> 1779 yılında Köprü’de doğan Şâkir Ağa’nın babası Hayriyye Tüccarlarından Ahmed Emin Ağa’dır.</p>

          <p class="b--Paragraf-E">III. Selim döneminde Enderun’a alınmış, önceleri Dede Efendi’den eserler meşk etmiştir. Daha sonra aralarında gizli bir rekabet başlamıştır. II. Mahmud padişah olduğu zaman iyi bir bestekar, hanende, tanburî ve kemanî olarak şöhrete ulaşmıştı. Sultanın nedimleri arasına katıldı ve müezzinbaşı yapıldı.</p>

          <p class="b--Paragraf-E">Şâkir Ağa, 1828’de saraydan ayrıldı. Evinde musiki dersleri vermekle meşgul oldu. 1840 yılında Eyüp Sultan Camii mihrabı önünden ahirete yolcu edildi. <span class="italik-E" xml:lang="tr-TR">Ferahnak makamının mucidi</span> <span class="italik-E" xml:lang="tr-TR">olan Şakir Ağa</span> büyük bir şarkı bestekarı olarak kabul edilir. (bkz. Sadun Aksüt, Türk Mûsikîsinin 100 Bestekârı, İnkılap Kitabevi 1993)</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-59-backlink" id="footnote-288-59">59</a> Pakalın, Tarih Terimleri ve Deyimleri Sözlüğü, c. III, s. 368</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-60-backlink" id="footnote-288-60">60</a> Letaif, s. 126</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-61-backlink" id="footnote-288-61">61</a> Baki Kunter, Eski Türk Sporları, Cumhuriyet Matbaası, İstanbul 1938, s. 8</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-62-backlink" id="footnote-288-62">62</a> Pakalın, c. II, s. 722</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-63-backlink" id="footnote-288-63">63</a> Letaif , s.152</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-64-backlink" id="footnote-288-64">64</a> Kahraman, <span class="italik-E" xml:lang="tr-TR">s</span>. 165. vd.</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-65-backlink" id="footnote-288-65">65</a> Letaif, s. 5</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-66-backlink" id="footnote-288-66">66</a> Letaif, s. 112</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-67-backlink" id="footnote-288-67">67</a> Letaif, s. 127</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-68-backlink" id="footnote-288-68">68</a> Letaif, s.385</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-69-backlink" id="footnote-288-69">69</a> Letaif, s. 453</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-70-backlink" id="footnote-288-70">70</a> Koçu, “Biniş”, İstanbul Ans., c. V, 2798-2799</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-71-backlink" id="footnote-288-71">71</a> M. Ali Beyhan, Saray Günlüğü, (1802-1809), İstanbul 2007, s. 23.</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-72-backlink" id="footnote-288-72">72</a> Letaif, s. 13</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-73-backlink" id="footnote-288-73">73</a> Letaif, s. 17</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-74-backlink" id="footnote-288-74">74</a> Letaif, s. 101</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-75-backlink" id="footnote-288-75">75</a> Letaif, s. 32</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-76-backlink" id="footnote-288-76">76</a> Letaif, s. 73</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-77-backlink" id="footnote-288-77">77</a> Letaif, s. 168</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-78-backlink" id="footnote-288-78">78</a> Letaif, s. 15</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-79-backlink" id="footnote-288-79">79</a> Letaif, s. 278; 283</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-80-backlink" id="footnote-288-80">80</a> Koçu, “Boğaziçi Gezileri”, İstanbul Ans. c. VI. s.2891.</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-81-backlink" id="footnote-288-81">81</a> Letaif, s. 29</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-82-backlink" id="footnote-288-82">82</a> Letaif, s. 57</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-83-backlink" id="footnote-288-83">83</a> Dersaadet’ten Haremeyn’e Surre-i Hümayun haz. Yusuf Çağlar- Salih Gülen, İstanbul 2009 s.17</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-84-backlink" id="footnote-288-84">84</a> Pakalın, c. III. s. 285</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-85-backlink" id="footnote-288-85">85</a> Sema Ok, <span class="italik-E" xml:lang="tr-TR">Harem Ağaları</span>, İstanbul 1997, s. 101–102</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-86-backlink" id="footnote-288-86">86</a> Sâfiye Ünüvar, <span class="italik-E" xml:lang="tr-TR">Saray Hâtıralarım</span>, İstanbul 2000, s. 88</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-87-backlink" id="footnote-288-87">87</a> Letaif, s. 54</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-88-backlink" id="footnote-288-88">88</a> Dündar Alikılıç, <span class="italik-E" xml:lang="tr-TR">XVII. Yüzyıl Osmanlı Saray</span> <span class="italik-E" xml:lang="tr-TR">Teşrifatı ve Törenleri</span>, Atatürk Ünv. Sosyal Bilimler Enstitüsü, Erzurum 2002,</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-89-backlink" id="footnote-288-89">89</a> Hakan T. Karateke, Padişahım Çok Yaşa!, İstanbul 2004, s.108- 122.</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-90-backlink" id="footnote-288-90">90</a> Letaif, s. 357</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-91-backlink" id="footnote-288-91">91</a> Letaif, s. 22</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-92-backlink" id="footnote-288-92">92</a> Abdullah b. Ömer b. Muhammed el-Beyzavi’nin (ö. 1286) meşhur tefsiri. <span class="italik-E" xml:lang="tr-TR">Envâr üt-tenzil ve Esrar üt-te’</span><span class="italik-E" xml:lang="tr-TR">vil</span> adıyla bilinir. Tefsir üzernide 255 kadar şerh ve haşiye yazılmış defalarca basılmıştır.</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-93-backlink" id="footnote-288-93">93</a> Ata, c. I, s. 212</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-94-backlink" id="footnote-288-94">94</a> Ebulula Mardin , Huzur Dersleri, İstanbul 1956, s. 109,</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-95-backlink" id="footnote-288-95">95</a> Letaif, s. 25</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-96-backlink" id="footnote-288-96">96</a> Letaif, s. 457</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-97-backlink" id="footnote-288-97">97</a> Letaif, s. 306</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-98-backlink" id="footnote-288-98">98</a> Letaif, s. 25-27</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-99-backlink" id="footnote-288-99">99</a> Ata, c. I, s. 86</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-100-backlink" id="footnote-288-100">100</a> Abdurrahman Şeref, “Topkapı Sarayı Hümayunu” <span class="italik-E" xml:lang="tr-TR">TOEM</span>, cüz. 6–7, s. 404</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-101-backlink" id="footnote-288-101">101</a> Ata, c. I, s. 215-219</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-102-backlink" id="footnote-288-102">102</a> Ata, c. I, s, 142–144.</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-103-backlink" id="footnote-288-103">103</a> Letaif, s. 455</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-104-backlink" id="footnote-288-104">104</a> Letaif, s. 33</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-105-backlink" id="footnote-288-105">105</a> Letaif, s. 252</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-106-backlink" id="footnote-288-106">106</a> Letaif, s. 121</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-107-backlink" id="footnote-288-107">107</a> Letaif, s. 60</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-108-backlink" id="footnote-288-108">108</a> Letaif, s. 55</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-109-backlink" id="footnote-288-109">109</a> Ata, c. I, s. 220</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-110-backlink" id="footnote-288-110">110</a> Letaif, s. 458</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-111-backlink" id="footnote-288-111">111</a> Ata, c. I, s. 235</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-112-backlink" id="footnote-288-112">112</a> Ali Seydi Bey, <span class="italik-E" xml:lang="tr-TR">Teşrifat ve Teşkilatımız</span>, İstanbul (?), s. 151</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-113-backlink" id="footnote-288-113">113</a> Kılıç. s.107</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-114-backlink" id="footnote-288-114">114</a> Letaif, s. 47</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-115-backlink" id="footnote-288-115">115</a> Celvetiyye tarikatının kurucusu, mutasavvıf, şair, Aziz Mahmud Hüdayî tarafından Üsküdar’da kurulan tekke. Hüdayî, 1541 Şereflikoçhisar’da doğdu. İstanbul’da Küçükayasofya Medresesi’nde yetişti. Halvetiyye tarikatına girdi ve Muhyiddin Üftâde’nin himmeti ile seyr ü sülûkünü tamamladı. Şeyhlik ile birlikte İstanbul’un çeşitli camilerinde yaptığı vaazlarla derin bir tesir bırakan Aziz Mahmud Hüdâyî, Sultan Ahmed Camii’nin açılışında (1616) ilk hutbeyi okudu. Bu yıllarda Üsküdar Bulgurlu’da yaptırdığı çilehâne ile Hüdayî tekkesinin ilk çekirdeği atılmış, sonraki devirlerde sultanların özel himayesi ile gelişmiştir. Evliya Çelebi’nin ifadesi ile aralarında III. Murad, I. Ahmed, ve IV. Murad’ın bulunduğu, “yedi padişah Hüdâyî’nin elini öpmüştür.” Hüdayî’nin 1628’de vefatından sonra da Hüdayî Tekkesi şeyhleri, Osmanlı sultanları tarafından himaye görmeye devam ettiler. (bkz. H. Kamil Yılmaz, Aziz Mahmud Hüdayi ve Celvetiye Tarikatı, İstanbul 1999.)</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-116-backlink" id="footnote-288-116">116</a> Letaif, s. 87</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-117-backlink" id="footnote-288-117">117</a> Letaif, s. 35</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-118-backlink" id="footnote-288-118">118</a> Mesut Cemil, Tanburî Cemil’in Hayatı, Sakarya Basımevi 1947. s. 110</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-119-backlink" id="footnote-288-119">119</a> İsmail Dede Efendi, Hamâmîzâde, (1778 -1846)</p>

          <p class="b--Paragraf-E">9 Ocak 1778 İstanbul Şehzadebaşı’nda doğdu. Doğumu kurban bayramının ilk gününe rastladığı için kendisine İsmail adı verilmiş, Mevleviyye tarikatına mensup olduğundan “İsmail Dede” diye tanınmıştır.</p>

          <p class="b--Paragraf-E">Daha öğrenciliği sırasında sesinin güzelliğinden dolayı ilâhicibaşı olan İsmail, Yenikapı Mevlevîhânesi’nde Ali Nutkî Dede’den musiki dersleri aldı. 20 yaşlarında üç yıl sürecek olan Mevlevi çilesine soyundu. Çilesinin ikinci yılında iken bestelediği, “Zülfündedir benim baht-ı siyahım” mısraıyla başlayan buselik şarkısı III. Selim’in dikkatini çekti.</p>

          <p class="b--Paragraf-E">“Ey çeşm-i âhû hicr ile tenhâlara saldın beni” hicaz nakış bestesi şöhretini artırdı. Oğlu Salih’in vefatı üzerine söylediği bayâtî murabba, “Bir gonca femin yâresi vardır ciğerimde” aynı şekilde dikkat çekmişti.</p>

          <p class="b--Paragraf-E">İsmail Dede, II. Mahmud tarafından 1812’de musâhib-i şehriyârî tayin edilip müezzinbaşılığa getirildi. Sultan Abdülmecid döneminde bu görevine devam etti. Talebeleri Dellâlzâde İsmail ve Mutafzâde Ahmed efendilerle birlikte gittiği hac seferinde Mina’da vefat etti (29 Kasım 1846) Cennetü’l-muallâ’da Hz. Hatice’nin ayak ucuna defnedildi. (bkz. Nuri Özcan, İslam Ans. Dede Efendi)</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-120-backlink" id="footnote-288-120">120</a> Letaif, s. 3</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-121-backlink" id="footnote-288-121">121</a> Letaif, s. 326</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-122-backlink" id="footnote-288-122">122</a> Hâtif Efendi, Mücellid iken Sultan I. Abdülhamîd’e mücellidbaşı olmuş, Hoca Neş’et Efendi’den ders okumuştur. 1808’de padişah musahibleri arasına alınmış 1816’da başmusahib tayin edilmiştir. Bu görevde iken 5 Şubat 1822’de vefat etmiştir. Şairliğe özenen Hatif Efendi, Vâsıf tarafından hicvedilmiştir. (Sicil, c. IV/621)</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-123-backlink" id="footnote-288-123">123</a> Letaif, s. 223</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-124-backlink" id="footnote-288-124">124</a> Hayalî Said Mehmed Efendi. Enderun-ı hümâyûn’dan yetişmedir. Sultan III. Selim devrinde muhâsib-i padişahî 1808’de ihraç olunmuştu. Sultan Mahmud geri çağırdı. Kasım 1822’de Adana’ya sürgün edildiyse de bir süre sonra affedildi. Sultan Mahmud’un vefatı üzerine inzivaya çekildi (1839). 4 Şubat 1856’da vefat etti. Eyüp’te Bahariye’ye defnedildi. (Sicil, c. III, s. 45)</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-125-backlink" id="footnote-288-125">125</a> Ata, c. III, s. 195-197</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-126-backlink" id="footnote-288-126">126</a> Letaif, s. 18-21</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-127-backlink" id="footnote-288-127">127</a> Letaif, s. 311</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-128-backlink" id="footnote-288-128">128</a> Eskiden Karagöz oynatan kişiye Hayâlî, Hayâlbâz, Şebbâz isimleri verilirdi. Letaif sahibi bu oyunu kol oyunu olarak tabir etmiştir.</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-129-backlink" id="footnote-288-129">129</a> Letaif, s. 353</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-130-backlink" id="footnote-288-130">130</a> Letaif, s. 78-79</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-131-backlink" id="footnote-288-131">131</a> Letaif, s. 121</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-132-backlink" id="footnote-288-132">132</a> Letaif, s. 324</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-133-backlink" id="footnote-288-133">133</a> Koçu, “Beşik Alayı”, İstanbul Ans. c. V, s. 2362.</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-134-backlink" id="footnote-288-134">134</a> Letaif, s. 44</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-135-backlink" id="footnote-288-135">135</a> Letaif, s.137</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-136-backlink" id="footnote-288-136">136</a> Letaif, s. 226</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-137-backlink" id="footnote-288-137">137</a> Letaif, s. 483</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-138-backlink" id="footnote-288-138">138</a> Letaif, s. 11</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-139-backlink" id="footnote-288-139">139</a> Letaif, s. 11</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-140-backlink" id="footnote-288-140">140</a> Letaif, s. 115</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-141-backlink" id="footnote-288-141">141</a> Letaif, s. 213</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-142-backlink" id="footnote-288-142">142</a> İzzet Bey, Hekimbaşı Odası, İlk Eczahane, Başlala Kulesi, Kader matbaası, İstanbul, 1933, s. 6 (zkr. Pakalın, Hekimbaşı mad)</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-143-backlink" id="footnote-288-143">143</a> Süheyl Ünver, Osmanlı Tababeti ve Tanzimat, Maarif Matbaası, İstanbul 1940, s.935-937</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-144-backlink" id="footnote-288-144">144</a> Letaif, s. 222</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-145-backlink" id="footnote-288-145">145</a> Letaif, s. 267</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-146-backlink" id="footnote-288-146">146</a> Letaif, s. 330</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-147-backlink" id="footnote-288-147">147</a> Enderûnî Vâsıf Osmân Beğ, “Bostancıbaşı Arnabud Halîl Pâşâ’nın akribâsından olup uzun süre Enderûn-ı hümâyûnda hidemât-ı seniyyede istihdam edildi. Çırâğ u bekâm buyrulup hânesine çekilmişken 1240 târîhinde dâr-ı bekâya rihlet eylemiştir. Matbû bir kıt‘a Dîvân-ı eş‘ârı vardır.” (Fatin Tezkeresi, s. 428)</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-148-backlink" id="footnote-288-148">148</a> Letaif, s. 119</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-149-backlink" id="footnote-288-149">149</a> Letaif, s. 168</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-150-backlink" id="footnote-288-150">150</a> Letaif, s. 201</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-151-backlink" id="footnote-288-151">151</a> Letaif, s. 237</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-152-backlink" id="footnote-288-152">152</a> I. Abdülhamid’in sadrazamlarından Sâlih Efendi’nin oğlu Keçecizâde Mehmed İzzet Efendi Dersaâdet’de dünyaya geldi (1200). 1238’de Galata mevleviyyetine nâil oldu. Bir ara Keşan’a sürüldü. 1241’de Mekke-i Mükerreme mevleviyyeti verildi. Padişahın sohbet arkadaşlarındandı. 1245’te Rusya seferinin devâmını isteyen cenkçilere karşı sulhçu olduğundan nifak ashabının gayreti ile Sivas’a sürüldü aynı yıl orada vefat etti. Vefâtına şeyhülislâmlardan Ârif Hikmet Bey “İzzet şâire de kıydı cihân” diye tarih düşürmüştü. Akrânı nadir maharetli bir şairdi. “Bahar-efkâr” ve diğeri “Hazan-âsâr” adıyla iki Dîvânı, “Mihnet-keşân” ve “Gülşen-i Aşk” isminde iki eseri vardır. (Fatin Tezkeresi, s. 302)</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-153-backlink" id="footnote-288-153">153</a> Letaif, s. 448</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-154-backlink" id="footnote-288-154">154</a> Letaif, s. 301</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-155-backlink" id="footnote-288-155">155</a> Dellalzade İsmail Efendi 1797 yılında Fatih’in Sarıgüzel semtinde doğdu. Sesinin güzelliği ne dikkat eden Dede Efendi delaletiyle 1815 yılında Endurun’a alındı. “Sadası perde-i keman gibi tiz ve nağmesi ney gibi temiz” olarak tarif edilen İsmail Efendi, Sultan’ın köme fasıllarında yer aldı. Enderun’a girişinden 11 yıl sonra 1 yıl kadar saraydan ayrı kaldı. Yeniçeri olaylarında gösterdiği sadakat üzerine itibarı iade edildi.</p>

          <p class="b--Paragraf-E">Ne varki Yeniçeriler ile birlikte her şey değişmişti. Mehterhane kapatılmış, Padişah, öğrencilerini İtalya’dan getirttiği Donizetti’nin emrine vermiş, Saray fasılların yıldızı sönmüştü. Klasik musikinin üstadları Dede Efendi, Mutaf-zade Ahmed Efendi ile birlikte üzgün bir şekilde hacca gittiler. Dede, Mekke’de öldü.</p>

          <p class="b--Paragraf-E">Dönüşünde Sultan Mecid 1846 yılında Beşiktaş’ta kurulan Muzika-i Humayun’a hanende öğretmen olarak tayin etti. 1862 yılında “Müezzinbaşı” lığa terfi ettirildi. 1869 yılında vefat etti. Yahya Efendi mezarlığında toprağa verildi. Edvar kitaplarında sözü edilen musiki ile astroloji arasındaki ilişkiyi araştırmış, ayrıca halk edebiyatı ile uğraşmıştır.</p>

          <p class="b--Paragraf-E">Gönül adlı bülbülüm var,</p>

          <p class="b--Paragraf-E">Yar olmağa gül istiyor</p>

          <p class="b--Paragraf-E">Kaşı kara, çeşmi siyah</p>

          <p class="b--Paragraf-E">Kakülü sünbül istiyor.</p>

          <p class="b--Paragraf-E">(bkz. Dr. M. Nazmi Özalp-Türk Musikisi Tarihi, c. I, MEB 2000 )</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-156-backlink" id="footnote-288-156">156</a> Letaif, s. 356</p>
        </div>

        <div class="footnote">
          <p class="b--Paragraf-E"><a class="footnote-anchor" href="#footnote-288-157-backlink" id="footnote-288-157">157</a> Letaif, s. 323</p>
        </div>
      </div>
    </div>
  </div>
</body>
</html>
