<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="http://calibre-ebook.com" name="generator" />

  <title>Buzyeli Vadisi Serisi 3 Buçukluğun Mücevheri</title>
  <meta content="R. A. Salvatore" name="author" />
  <meta content="2013-7-16" name="creation-time" />
  <meta content="2013-7-16" name="revision-time" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="calibre1">
    <div class="s1">
      <p class="calibre2">Ve cücenin ardında Cattibrie hâlâ kıpırtısız yatıyordu. Bu görüntü Wulfgar'ın içindeki bütün hiddeti yeniden alevlendirdi. "Tempus!" diye gürleyerek savaş tanrısına seslendi ve tünel boyunca, pisliğin içinde hızla hücuma geçti. Bruenor ile dövüşen sıçanadamlar geriye doğru kaçmaya çalışırken dostlarına takılıp tökezlediler ve cüceye iki tane daha düşmanını kesip biçme şansı verdiler -cüce bu lütfü memnuniyetle kabul etti. Sıçanadamlar tüneller labirentine doğru geri kaçıştılar.</p>

      <p class="calibre2">Wulfgar onların peşinden gitmek, hepsini avlamak ve intikamını almak niyetindeydi. Ama Cattibrie ayağa kalkıp onu durdurdu. Barbar şaşkınlık içinde dururken, kız onun göğsüne sokuldu, kollarını boynuna doladı ve onu şimdiye kadar olabileceğini hiç tahmin etmeyeceği kadar büyük bir tutkuyla öptü.</p>

      <p class="calibre2">Adam kızı kollarının mesafesinde tuttu ve şaşkınlık içinde kekeleyerek, aval aval ona baktı. Derken yüzünde neşe dolu bir gülümseme belirdi ve diğer bütün duyguları silip süpürdü. Sonra Wulfgar onu tekrar öpmek için kıza sarıldı. Bruenor araya girip onları ayırdı. "Elf n'oolacak?" diye hatırlattı onlara. Şimdi yarı yarıya çamurla kaplanmış ve ışığlf azalmış olan meşaleyi yerden aldı ve tünel boyunca başı çekti. Karşılarına çıkan sayısız yan geçide dönmeye kaybolmaktan korktukları için cesaret edemediler. Onlara neye mal olacak olsa bile ana tünel en kestirme yoldu ve Drizzt'i bulmak için sadece küçük bir hareket görmeyi ya da bir ses duymayı ümit edebilirlerdi. Bunlar yerine bir kapı buldular.</p>

      <p class="calibre2">"Lonca mı?" diye fısıldadı Cattibrie.</p>

      <p class="calibre2">"Başka ne olabilir ki?" diye yanıtladı Wulfgar. "Sadece bir hırsızın evinde lağıma açılan bir kapı vardır." Kapının üzerinde, gizli bir oyuğun içinde duran Entreri, üç dostu ilgiyle izledi. Bu gecenin erken saatlerinde sıçanadamlar lağımlarda toplanmaya başladıkları zaman bir şeylerin yanlış olduğunu anlamıştı. Entreri sıçanadamların şehre çıkacaklarını ummuştu ama görünüşe göre burada kalmaya niyetlilerdi.</p>

      <p class="calibre2">Sonra bu üçü kapının önünde belirivermişti ve drow yanlarında değildi.</p>

      <p class="calibre2">Entreri çenesini avucunun içine koydu ve bir sonraki hareketini düşünüp tasarladı.</p>

      <p class="calibre2">Bruenor kapıyı ilgiyle inceledi. Kapının üzerinde, bir insanın göz hizası boyunda küçük, ahşap bir kutu çiviyle çakılı duruyordu. Bilmecelerle kaybedecek zamanı olmayan cüce elini uzattı ve kutuyu çekip yuvasından söktü. Sonra ihtiyatla kutunun içine baktı.</p>

      <p class="calibre2">Cüce içerdeki şeyi görünce yüzü daha büyük bir şaşkınlıkla buruştu. Omuz silkti ve kutuyu Cattibrie ile Wulfgar'a uzattı.</p>

      <p class="calibre2">Wulfgar o kadar da şaşırmamıştı. Daha önce, Baldur Kapısı'ndaki limanda buna benzer bir şey görmüştü. Bu Artemis Entreri'den gelen bir başka hediyeydi -bir buçukluk parmağı daha. "Katil!" diye gürledi ve kapıyı omuzladı. Kapı kırılarak menteşelerinden koptu ve Wulfgar kapıyı önünde bir kalkan gibi tutarak odaya dalıverdi. Daha kapıyı bir kenara atamadan önce ardından gelen bir çarpma sesi duydu ve yaptığı hareketin ne kadar da ahmakça olduğunu anladı. Entreri'nin tuzağının tam ortasına düşmüştü.</p>

      <p class="calibre2">Odanın eşiğinden aşağı demir parmaklıklı bir sürme kapı inmiş ve onu Bruenor ile Cattibrie'dan ayırmıştı.</p>

      <p class="calibre2">Drizzt'in karanlık küresinin ötesine geri geçen şeyler sıçanadamların uzun mızraklarının uçlarıydı. Drow, en öndeki sıçanadamı devirmeyi başardı ama arkadan gelen grubun baskısı sonucu geri çekilmek zorunda kaldı. Düşmanlarının kılıç savurma saplama darbelerini savunma hareketleriyle engelleyerek geri çekildi. Fakat her ne zaman bir açıklık görse kılıcını hedefe saplamakta çabuk davrandı.</p>

      <p class="calibre2">Sonra yayılan bir koku, bütün lağım sisteminin pis kokusunu bile bastırdı. Drowun aklında çok eski anıları canlandıran tatlı bir kokuydu bu. Sıçanadamlar, sanki bu koku onların dövüş isteklerini yenilemişçesine daha da büyük bir hırsla hücum ettiler.</p>

      <p class="calibre2">Drizzt hatırladı. Anayurdu Menzoberranzan'da, bazı drow elfleri böyle koku yayan yaratıkları evcil hayvan olarak beslerdi. Bu canavarımsı yaratıklara sundew deniliyordu. Yakına gelen her şeyi kavrayıp eriten bez parçası gibi, yapışkan vantuzlara sahip olan yumru halindeki yaratıklardı.</p>

      <p class="calibre2">Şimdi Drizzt her adımda savaş veriyordu. Feci bir ölümle karşılaşmak ya da, belki de, yakalanmak üzere gerçekten de buraya doğru sürülmüştü. Zira bir sundew kurbanlarını pek yavaş yutarlardı ve sadece birkaç sıvı sayesinde vantuzlardan kurtulmak mümkündü.</p>

      <p class="calibre2">Drizzt ardından bir ses geldiğini işitti ve omzunun üzerinden geriye baktı. Sundew en fazla üç metre ötedeydi ve yüzlerce yapışkan uzvuyla ona doğru uzanmaktaydı.</p>

      <p class="calibre2">Drizzt, şimdiye kadar yaptığı en muhteşem dövüş dansını sergilerken palaları yukarı ve aşağı savruldu, döndü ve kesti. Sıçanadamlar daha ilk darbeyi yediklerini anlayamadan on beş ayrı darbe alıyordu.</p>

      <p class="calibre2">Ama o kadar çok sıçanadam vardı ki Drizzt yeri koruyamazdı. Ayrıca sundewin görüntüsü onlara daha da fazl cesaret vermişti.</p>

      <p class="calibre2">Drizzt kıpırdanan vantuzların sırtına değdiğini hissetti. Şimdi manevra yapacak kadar yeri yoktu; mızraklar on canavarın içine doğru püskürtecekti.</p>

      <p class="calibre2">Drizzt gülümsedi ve gözlerindeki heves dolu ateşle daha da parlak yandı. "Böyle mi bitecekmiş?" diye fısılda yüksek sesle. Aniden kahkaha attı ve bu sıçanadamların afallamasını sağladı.</p>

      <p class="calibre2">Drizzt, Parıltı'yı önünden savurarak topukları üzerinde döndü ve sundewin tam kalbine dalıverdi.</p>

      <p class="calibre2">&nbsp;</p>
    </div>

    <div class="s">
      <p class="calibre2"><span class="none4">-19-</span></p>

      <p class="calibre2"><span class="none5">M</span><span class="none5">EŞALELE</span><span class="none5">R VE TUZAKLAR</span></p>
    </div>

    <div class="s1">
      <p class="calibre2">Wulfgar kendisini döşenmemiş, dört köşeli, ahşap bir odada buldu. Duvardaki meşale tutacaklarında iki meşale kısık bir şekilde yanıyor ve demir parmaklıkların tam karşısında duran bir diğer kapıyı gözler önüne seriyordu. Kırık kapıyı bir kenara fırlattı ve dostlarına doğru döndü. "Beni koru," dedi Cattibrie'a fakat kız kendi üzerine düşeni çoktan anlamış ve yayını gerip çoktan odanın öbür tarafındaki kapıya nişan almıştı zaten. Wulfgar demir parmaklıklı kapıyı kaldırmak için bulunacağı girişim için ellerini ovuşturdu. Gerçekten de ağır bir kapıydı fakat barbar bunun gücünün ötesinde olmadığını düşünüyordu. Demir parmaklıkları sıkıca kavradı ve daha kaldırmayı bile denemeden hayal kırıklığıyla bıraktı.</p>

      <p class="calibre2">Parmaklıklar yağlanmıştı.</p>

      <p class="calibre2">"Entreri yaptı, yoksa ben de sakallı bir gnomum," diye homurdandı Bruenor. "Oraya tıkıldın kaldın evlat."</p>

      <p class="calibre2">"Onu nasıl dışarı çıkartacağız?" diye sordu Cattibrie.</p>

      <p class="calibre2">Wulfgar omzunun üzerinden kapalı kapıya baktı. Burada durarak hiçbir şey başaramayacaklarını biliyordu ve yukarıdan düşerek inen demir kapının epey ilgi çekmiş olduğundan korkuyordu -ki bu ilgi sadece dostları için tehlike demek olacaktı.</p>

      <p class="calibre2">"Daha da derine gitmeyi düşünüyor olamazsın," diye itiraz etti Cattibrie.</p>

      <p class="calibre2">"Başka seçeneğim var mı?" diye yanıtladı Wulfgar. "Belki de orada kapıyı açacak bir kol vardır."</p>

      <p class="calibre2">"Bir kiralık katil olması daha muhtemel," diye söylendi Bruenor, "ama bir denemelisin." Wulfgar kapıya doğru ilerlerken Cattibrie yayını sıkıca gerdi. Kapının kulbunu çevirmeyi denedi ama kilitli olduğunu gördü. Arkasını dönüp dostlarına baktı ve omuz silkti, sonra hızla dönüp ağır çizmesiyle tekmeledi. Ahşap titredi, çatlayıp kırıldı ve başka bir odaya açıldı. Bu seferki karanlıktı.</p>

      <p class="calibre2">"Bir meşale al," dedi Bruenor ona.</p>

      <p class="calibre2">Wulfgar tereddüt etti. Yanlış olan, ya da yanlış kokan bir şeyler vardı. Altıncı hissi, savaşçı içgüdüsü, ona ikinci odayı ilki kadar boş bulamayacağını söylüyordu. Ama gidecek başka bir yeri olmadığından dolayı meşalelere doğru ilerledi.</p>

      <p class="calibre2">Odanın içindeki olayla meşgul olan Bruenor ile Cattibrie, tünelin az mesafe ötesinde, duvardaki gizli oyuktan aşağı karanlık bir suretin indiğini fark etmediler. Entreri önce ikisini halletmeyi düşündü. Onları kolayca ve belki de sessizce temizleyebilirdi ama kiralık katil arkasını döndü ve karanlığın içinde kaybolup gitti. O hedefini çoktan seçmişti.</p>

      <p class="calibre2">Rassiter, yan geçidin önünde yatan iki cesedin üzerine doğru eğildi. Sıçan ile insan arası değişim geçirerek can verdikleri için, bir likantropun tadabileceği en acı verici ölümü yaşamışlardı. Bunlar da, tıpkı ana tünelin çok ötesindekiler gibi, bir ustanın kılıcının kesin darbeleriyle kesilip biçilmişlerdi. Eğer cesetler yolu yeterince açık göstermiyor-duysa bile karanlık küresi kesinlikle gösteriyordu. Rassiter tuzağının işe yaradığını düşündü fakat bunun bedeli oldukça yüksek olmuştu.</p>

      <p class="calibre2">Duvarın en dibine doğru eğildi ve gizlice ilerledi, diğer tarafa vardığında eski lonca arkadaşlarının cesetlerine takılıp devrilecekti neredeyse.</p>

      <p class="calibre2">Birkaç metrede bir dostlarının cesetlerine takılan sıçanadam tünelde yürürken gördüklerine inanamayarak kafasını salladı. Bu usta kılıç adamı kaç tanesini öldürmüştü? "Bir Drow!" Rassiter son dönemeci de döndüğünde aniden gerçeği anlayarak afalladı.Yoldaşlarının cesetleri burada büyük bir yığın halindeydi ama Rassiter cesetlerin ötesine bakıyordu. Önünde gördüğü manzara için böyle bir bedeli seve seve öderdi. Zira şimdi elinde karanlık bir savaşçı vardı, esir bir kara elf! Pook Paşa'nın takdirini kazanacak ve nihai olarak Artemis Entreri'den daha yüksek bir konuma gelecekti.</p>

      <p class="calibre2">Geçidin sonunda bine yakın vantuz tarafından etrafı sarılmış olan Drizzt, sessizce sundewe yaslanıp duruyordu. İki palası hâlâ ellerindeydi ama kolları gevşek bir şekilde yandan sarkıyordu, kafası öne doğru devrilmişti ve lavanta renkli gözleri kapalıydı.</p>

      <p class="calibre2">Drowun daha ölmemiş olmasını ümit eden sıçanadam ihtiyatla geçidin sonuna doğru ilerledi.</p>

      <p class="calibre2">Sirkeyle dolu olan su tulumunu inceledi ve yanında sundewin kıskacını kırıp Drow'u serbest bırakmaya yetecek kadar sirke getirmiş olduğunu umdu. Rassiter feci şekilde bu avı canlı istiyordu.</p>

      <p class="calibre2">Öyle olursa Pook bu hediyeyi daha fazla beğenirdi.</p>

      <p class="calibre2">Sıçanadam, Drow'u dürtüklemek için kılıcını uzattı ama bir hançer parlayarak gelip koluna bir çizik attığı zaman acı içinde iki büklüm oldu. Arkasını döndüğünde karşısında Artemis Entreri'yi gördü. Kiralık katil, süvari kılıcını çekmişti ve karanlık gözlerinde ölümcül bir bakış vardı.</p>

      <p class="calibre2">Rassiter kendi kazdığı kuyuya düşmüştü; bu geçitten başka bir kaçış yolu yoktu. Duvara sırtını yasladı, kanayan kolunu tuttu ve milim milim geçide doğru ilerlemeye başladı. Entreri sıçanadamı gözlerini kırpmadan izledi. "Pook seni asla affetmez," diye uyardı Rassiter. "Pook asla bilmeyecek ki," diye tısladı Entreri.</p>

      <p class="calibre2">Dehşete kapılan Rassiter, böğrüne bir kılıç darbesi yemeyi bekleyerek kiralık katilin yanından hızla koştu. Ama Entreri, Rassiter'i hiç umursamıyordu; gözleri geçidin sonuna, çaresiz ve yenilmiş bir şekilde öylece duran Drizzt Do'Urden'e doğru kaydı.</p>

      <p class="calibre2">Entreri mücevherli hançerini geri almak için ilerledi. Drow'u kesip biçmek ile onu sundewin vantuzları arasında yavaş bir ölüme terk etmek arasında kararsızdı.</p>

      <p class="calibre2">"Nasıl olsa öleceksin," diye fısıldadı en sonunda, hançerindeki lağım suyunu silerek.</p>

      <p class="calibre2">Meşaleyi önünde tutan Wulfgar, dikkatle ikinci odaya girdi. İlki gibi, bu oda da dört köşeli ve mobilyasızdı ama duvarlardan bir tanesi tabandan tavana kadar uzanan bir paravanla kapanmıştı. Wulfgar tehlikenin o paravanın arkasında gizlendiğini, bunun Entreri'nin hazırladığı ve kendisinin körlemesine içine düştüğü tuzağın bir parçası olduğunu biliyordu. Doğru düzgün düşünüp de karar vermediği için kendisini azarlayacak vakti yoktu. Odanın ortasında, hâlâ dostlarının görebileceği bir yerde durarak kendisini hazırladı vel meşaleyi ayaklarının dibine bırakarak Aegis-fang'i iki eliyle sıkıca kavradı.</p>

      <p class="calibre2">Ama canavar hızla dışarı çıktığında, yine de barbarın ağzı hayretler içinde bir karış açılıverdi. Sekiz tane yılankavi kafa, baş döndürücü bir dans sergiliyordu. Sanki çılgınlar gibi örgü ören bir kadının aynı kumaşa bir sürü iğne batırması gibiydi. Fakat Wulfgar o durumda komik bir şeyler bulamıyordu, zira her bir ağız ustura keskinliğinde, sıra sıra dişlerle doluydu. Cattibrie ile Bruenor, Wulfgar'ın bir adım gerilediğini gördüklerinde başının dertte olduğunu anladılar. Barbarın karşısına Entreri'nin ya da bir sürü savaşçının çıkmış olduğunu düşünüyorlardı. Sonra hidra açık kapı eşiğinden dışarı çıktı</p>

      <p class="calibre2">"Wulfgar!" diye dehşet içinde haykırdı Cattibrie, bir ok fırlatarak. Gümüş ok, canavarın yılankavi boynunda derin bir delik açtı. Hidra acı içinde gürledi ve yan taraftan ona acı verici bir şekilde saldıran düşmanını görmek için kafalarından birini çevirdi. Diğer yedi kafa ise Wulfgar'a saldırdı.</p>

      <p class="calibre2">"Beni hayal kırıklığına uğrattın Drow," diye devam etti Entreri. "Seni benimle eşdeğer, ya da neredeyse eşdeğer sanıyordum. Kimin hayatının bir yalan olduğunu anlayabilmemiz amacıyla seni buraya getirmek için ne çok zahmete katlandım, ne çok risk aldım! Sıkı sıkıya bağlandığın o duyguların, gerçek bir savaşçının kalbinde hiç yeri olmadığını sana kanıtlayacaktım.</p>

      <p class="calibre2">"Ama şimdi boşuna uğraşmış olduğumu anlıyorum," dedi kiralık katil esefle. "Sorunun cevabı çoktan verilmiş bile, tabii ortalıkta herhangi bir soru vardıysa. Ben olsam böyle bir tuzağa asla düşmem!"</p>

      <p class="calibre2">Drizzt tek gözünü yarı yarıya açtı ve Entreri'yle göz göze gelmek için kafasını kaldırdı. "Ben de düşmem," dedi, ölü sundewin gevşek vantuzlarını üzerinden silkeleyerek. "Ben de düşmem!" Drizzt dışarı çıktığında canavarın yarası gözler önüne serildi. Drow, sundevvi tek bir darbeyle öldürmüştü.</p>

      <p class="calibre2">Entreri'nin yüzünde bir gülümseme belirdi. "Tebrikler!" diye haykırdı, silahlarını çekerek. "Muhteşem!"</p>

      <p class="calibre2">"Buçukluk nerede?" diye hırladı Drizzt.</p>

      <p class="calibre2">"Bunun buçuklukla bir ilgisi yok," diye yanıtladı Entreri, "ya da senin o saçma oyuncağınla, panterle yani."</p>

      <p class="calibre2">Drizzt, yüzünü buruşturmasını sağlayan hiddeti çabucak dizginledi.</p>

      <p class="calibre2">"Ah, onlar hayattalar," diye alay etti Entreri, düşmanını sinirlendirip dikkatini dağıtmayı umarak.</p>

      <p class="calibre2">Kontrolsüz hiddet, daha zayıf düşmanlar karşısında savaşçılara sık sık fayda sağlardı. Ama becerikli kılıç adamlarının yaptığı eşit bir dövüşte, darbeler ölçülü olmalı ve savunma asla açık vermemeliydi.</p>

      <p class="calibre2">Drizzt iki kılıcını da saplayarak hamle yaptı. Entreri süvari kılıcıyla onları savuşturdu ve hançeriyle karşılık verdi.</p>

      <p class="calibre2">Drizzt dönerek tehlikeden uzaklaştı, tam bir daire çizdi ve Parıltı'yı yukarıdan aşağı doğru savurdu. Entreri silahı süvari kılıcıyla engelledi, böylece kılıçların kabzaları birbirine kenetlendi ve rakipleri birbirine yaklaştırdı.</p>

      <p class="calibre2">"Baldur Kapısı'nda hediyemi aldınız mı bakalım?" diye güldü kiralık katil.</p>

      <p class="calibre2">Drizzt hiç tepki vermedi. Regis ve Guenhwyvar şu anda düşüncelerinin dışındaydı. O, Artemis Entreri'ye odaklanmıştı.</p>

      <p class="calibre2">Sadece Artemis Entreri'ye.</p>

      <p class="calibre2">Kiralık katil sözlerine devam etti. "Bir maske mi?" diye sordu, yüzünde kocaman ve yapmacık bir sırıtışla. "Tak onu drow. Olmadığın biriymiş gibi davran!"</p>

      <p class="calibre2">Drizzt aniden Entreri'yi itti ve geriye doğru fırlattı.</p>

      <p class="calibre2">Kiralık katil, savaşı belli bir mesafeden sürdürmekte memnuniyet duyarak onun hareketine devam etti. Ama Entre dengesini sağlamaya çalışırken, ayağı tünel zemininde çamurlu bir çıkıntıya çarptı ve bir dizinin bükülmesine sebe oldu.</p>

      <p class="calibre2">Drizzt, iki palasını da savurarak, şimşek gibi üzerine atıldı. Entreri'nin elleri de eşit bir hızla hareket etti, süvari kılıcı ve hançeri darbeleri savuşturup kesmek için kıvrılıp döndü. Ayağa kalkmaya çabalarken, kafası ve omuzlan çılgınlar gibi ve olağanüstü bir şekilde aşağı yukarı hareket etti.</p>

      <p class="calibre2">Drizzt yakaladı avantajı kaybettiğini anladı. Daha da kötüsü, kiralık katilin hamlesi sonucunda bir omzu duvara oldukça yakın bir şekilde, garip bir pozisyonda kalmıştı. Entreri ayağa kalkmaya başladığında Drizzt geriye doğru sıçradı.</p>

      <p class="calibre2">"Kolay mı sandın?" diye sordu Entreri, ikisi birbirinden uzaklaşınca. "Onca zamandır bu dövüşü, daha başlangıç darbelerinde ölmek için mi iple çektiğimi düşünüyorsun?"</p>

      <p class="calibre2">"Artemis Entreri'nin dahil olduğu hiçbir konuda hiçbir şey düşünmüyorum," diye yapıştırdı cevabı Drizzt. "Bana çok yabancısın katil. Senin sebeplerini anladığımı sanmıyorum, onları öğrenmek istediğimi de hiç sanmıyorum."</p>

      <p class="calibre2">"Sebepler mi?" diye şaşırıp kaldı Entreri. "Ben bir dövüşçüyüm -katıksız bir dövüşçü. Hayatımın anlamını kibarlık ve sevgi gibi yalanlarla karıştırmıyorum ben." Süvari kılıcını ve hançerini gösterdi. "Benim tek dostum bunlar ve bunlarla birlikte—"</p>

      <p class="calibre2">"Sen hiçbir şeysin," diye sözünü kesti Drizzt. "Senin hayatın boşa harcanmış bir yalandan ibaret."</p>

      <p class="calibre2">"Bir yalan mı?" diye sordu Entreri. "Maskeyi takan sensin drow. Saklanması gereken de sensin."</p>

      <p class="calibre2">Drizzt bu sözleri bir gülümsemeyle birlikte kabul etti. Sadece birkaç gün evvel, bu ona acı verebilirdi. Ama şimdi, Cattibrie'ın ona gösterdiği gerçekler üzerine, kiralık katilin sözleri Drizzt'in kulağına boş geliyordu. "Yalan olan sensin Entreri," diye yanıtladı sakince.</p>

      <p class="calibre2">"Sen hayatı hiç tadamayacak olan doldurulmuş bir arbalet yayından, hissiz bir silahtan başka bir şey değilsin." Ne yapması gerektiğini bildiği için çenesi vakarla dimdik duran Drizzt, kiralık katile doğru ilerlemeye başladı.</p>

      <p class="calibre2">Entreri de benzer bir özgüvenle yürüyordu.</p>

      <p class="calibre2">"Gel ve öl, drow," dedi.</p>

      <p class="calibre2">Wulfgar, hidranın baş döndürücü saldırılarını savuşturmak için çekicini ileri geri savurarak geri çekildi. Durmadan saldıran bu yaratığı uzun süre engelleyemeyeceğini biliyordu.</p>

      <p class="calibre2">Canavarın şiddetli saldırılarına karşılık vermenin bir yolunu bulması gerekliydi.</p>

      <p class="calibre2">Ama hipnotize edici bir dans sergileyen ve ya hep beraber ya da tek tek saldıran yedi tane kafaya karşı Wulfgar'ın bir saldırı düzenleyecek zamanı yoktu.</p>

      <p class="calibre2">Kafaların menzilinin ötesinde duran Cattibrie, yayıyla daha fazla başarı kaydediyordu.</p>

      <p class="calibre2">Wulfgar için korkan kızın gözleri yaşlarla doldu ama pes etmemeye katı bir şekilde karar vererek yaşlarını engelledi. Kendisine doğru dönen kafaya bir ok daha isabet etti ve tam gözlerinin arasına bir delik açıverdi. Kafa titredi ve geriye doğru savruldu, sonra epey ölü bir şekilde, 'güm' diye yere devrildi.</p>

      <p class="calibre2">Ya kızın saldırısı, ya da duyduğu acı hidranın geri kalan kısmını sadece bir saniyeliğine felce uğrattı. Ve çaresiz barbar bu fırsatı kaçırmadı. Bir adım ilerledi ve Aegis-fang'i bütün gücüyle bir başka kafanın burun kısmına indirerek onun geriye doğru savrulmasını sağladı. Bu kafa da ölerek yere devrildi.</p>

      <p class="calibre2">"Yaratığı kapının önünde tut!" diye haykırdı Bruenor. "Ve sakın bize seslenmeden bu tarafa geleyim deme. Yoksa kız seni vurabilir!"</p>

      <p class="calibre2">Hidra aptal bir yaratık olsa bile, en azından avlanma taktiklerini anlıyordu. Vücudunu açık kapıya doğru belirli bir açıyla döndürerek Wulfgar'ın geçmesine hiçbir şans bırak» madı. İki kafası yere serilmişti ve arka arkaya iki tane gümüş ok daha ıslık çalarak geldi. Bu sefer hidranın vücut kısmına isabet ettiler. Sıçanadamlarla az önce şiddetli bir savaşa tutuşmuş olan ve şimdi de çılgınlar gibi mücadele eden Wulfgar yorulmaya başlıyordu.</p>

      <p class="calibre2">Saldıran bir kafayı savuşturmayı başaramadı ve güçlü dişler kolunun üzerine kapanarak omzunun tam altına yarıklar açtı.</p>

      <p class="calibre2">Hidra kafasını çevirip adamın kolunu koparmaya çalıştı -ki bu onun alışılmış yöntemiydi— fakat daha evvel Wulfgar'ın gücünde birine rastlamamıştı. Barbar, acıyı yüzünü buruşturarak kabul etti, kolunu yan tarafında sıkıca tuttu ve hidranın olduğu yerde durmasını sağladı. Sonra serbest eliyle Aegis-fang'i tam kafa kısmının altından tutarak dibini hidranın gözüne batırdı. Yaratık çenesini açtı ve Wulfgar hızla kolunu çekti, saldıran diğer beş kafadan kendisini son anda kurtararak geriye doğru düştü. Hâlâ dövüşebilirdi ama bu yara onu daha da yavaşlatacaktı. "Wulfgar!" diye yine haykırdı Cattibrie, barbarın inlediğini duyarak. "Oradan uzaklaş evlat!" diye bağırdı Bruenor.</p>

      <p class="calibre2">Wulfgar çoktan harekete geçmişti bile. Arka duvara doğru dalışa geçti ve hidranın etrafından dolaştı. Ona en yakın olan iki kafa barbarın hareketini takip etti ve onu ısırıp kapmak için hamle yaptı.</p>

      <p class="calibre2">Wulfgar yuvarlanıp ayağa kalktı ve yönünü değiştirerek güçlü bir darbeyle kafalardan birinin çenesini paramparça etti. Wulfgar'ın çaresiz dövüşüne tanık olan Cattibrie, diğer kafanın gözüne bir ok fırlattı.</p>

      <p class="calibre2">Hidra ıstırap ve hiddet içinde gürleyerek etrafta dönmeye başladı.Şimdi yere çarpıp duran dört tane ölü kafası vardı.</p>

      <p class="calibre2">Odanın diğer tarafında doğru kaçmış olan Wulfgar, paravanın arkasında ne olduğunu görebilecek bir açı yakalamıştı. "Bir kapı daha var!" diye haykırdı dostlarına. Hidra, Wulfgar'ın peşinden giderken Cattibrie bir ok daha fırlattı. Kapı menteşelerinden sokulurken Bruenor ile Cattibrie çıkan çatırtıyı duydular. Sonra iri adamın arkasından başka bir demir parmaklıklı kapı daha indiğinde ise 'güm' diye bir ses çıktı.</p>

      <p class="calibre2">Saldırıyı sürdüren Entreri'ydi. Süvari kılıcını Drizzt'in boynuna doğru savuruyor, aynı anda hançeriyle alçaktan saplama darbeleri deniyordu. Bu cüretkar bir hareketti ve eğer kiralık katil silahlarını kullanmada bu kadar marifetli olmasaydı Drizzt kesinlikle düşmanının kalbine kılıcını saplamak için bir boşluk bulabilirdi. Fakat Drow oldukça meşguldü. Süvari kılıcını kesmek için bir palasını yukarı kaldırdı ve diğerini ise hançeri savuşturmak için aşağı savurdu. Entreri buna benzer çift yönlü bir saldırı dizisi gerçekleştirdi ve Drizzt hepsini savuşturdu. Entreri geri çekilmek zorunda kalmadan evvel, Drowun omzuna sadece küçük bir çizik atmayı başarabildi.</p>

      <p class="calibre2">"İlk kanı ben döktüm," diye böbürlendi kiralık katil. Bir parmağını süvari kılıcının keskin tarafında gezdirdi ve Drowa kızıl kan lekesini gösterdi.</p>

      <p class="calibre2">"Son kanı dökmek daha önemli," diye yapıştırdı cevabı Drizzt, kılıçları önünde saldırıya geçerken. Palalar imkansız açılarla kiralık katile doğru savruldu; bir tanesi omzuna doğru inişe geçerken diğeri göğüs kafesinin altına doğru yükseldi. Entreri de, tıpkı Drizzt gibi, bu saldırıları mükemmel hamlelerle savuşturdu.</p>

      <p class="calibre2">"Hayatta mısın evlat?" diye seslendi Bruenor. Cüce, koridorlardan yeniden dövüş seslerinin yükseldiğini duyunca rahatladı, çünkü bu sesler Drizzt'in hâlâ hayatta olduğunu gösteriyordu. "Ben iyiyim," diye yanıtladı Wulfgar, içine girmiş olduğu yeni odayı incelerken. Odada birkaç sandalye ve görünüşe göre az bir zaman önce kumar oynamak için kul*] lanılmış olan bir masa vardı. Bir binanın, büyük ihtimalle hırsızlar loncası binasının altında olduğu konusunda Wulfgar'ın artık hiç şüphesi yoktu.</p>

      <p class="calibre2">"Geri dönüş yolum kapandı," diye seslendi dostlarını! "Drizzt'i bulun ve sokağa geri çıkın. Ben sizinle orada buluşmanın bir yolunu bulacağım!"</p>

      <p class="calibre2">"Seni burada bırakmayacağım!" diye yanıtladı Cattibrie.</p>

      <p class="calibre2">"Ama ben seni bırakacağım," diye kızdı Wulfgar. Cattibrie dik dik Bruenor'a baktı. "Ona yardım et," diye yalvardı.</p>

      <p class="calibre2">Bruenor'un bakışı da eşit derecede sertti. "Durduğumuz yerde durursak hiç şansımız yok demektir," diye seslendi Wulfgar. "Eğer bu demir kapıyı kaldırıp da hidrayı öldürsem bile, geldiğim yolları geri yürüyemem. Git, sevgilim. Ve bir daha karşılaşacağımıza inan!"</p>

      <p class="calibre2">"Oğlanı dinle," dedi Bruenor. "Kalbin sana kalmanı söylüyor ama eğer kalbini dinlersen Wulfgar için hiçbir iyilik yapmamış olacaksın. Ona güvenmek zorundasın."</p>

      <p class="calibre2">Önünde duran parmaklıklara dayanan Cattibrie'ın başı kana ve yağa bulanmıştı. Çok derinlerden bir yerden başka bir parçalanan kapı sesi daha geldi. Bu ses, sanki kızın kalbine kazık çakan bir çekiç gibiydi. Bruenor hafifçe kızın kolunu kavradı.</p>

      <p class="calibre2">"Gel kızım," diye fısıldadı. "Drow ortalıklarda ve bize ihtiyacı var. Wulfgar'a güven."</p>

      <p class="calibre2">Cattibrie, parmaklıklı kapının önünden kendisini zorlayarak ayrıldı ve tünele doğru Bruenor'u takip etti.</p>

      <p class="calibre2">Drizzt, kiralık katilin yüzünü inceleyerek saldırısını sürdürdü. Cattibrie'ın tavsiyelerine kulak vererek ve macerasının öncelikli sebebini hatırlayarak, kiralık katile olan nefretini dizginlemekte başarı kaydetmişti. Entreri, sadece Regis'i kurtarma konusunda önüne çıkan bir engelden ibaretti. Drizzt sakin kafayla işine yoğunlaştı. Rakibinin darbelerine ve savuşturmalarına, sanki Menzoberranzan'daki bir çalışma salonundaymış gibi rahatlıkla tepki veriyordu.</p>

      <p class="calibre2">Duygusuz biri olduğu için daha üstün bir dövüşçü olduğunu iddia eden Entreri'nin yüz ifadesi sık sık sertleşiyor ve hiddetten patlama sınırında geziniyordu. Entreri, Drizzt'ten tam anlamıyla nefret ediyordu. Drow, bu dünyada bulduğu bütün o sevgi ve dostluklara rağmen silahlarını kullanmada mükemmelleşmeyi başarmıştı. Drizzt, Entreri'nin her saldırısını savuşturduğunda ve eşit derecede hünerli bir karşılık verdiğinde, kiralık katilin varoluşunun boşluğunu gözler önüne seriyordu.</p>

      <p class="calibre2">Drizzt, Entreri'nin hiddetten köpürdüğünü fark etti ve bunu kendi avantajına kullanmanın bir yolunu aradı. Başka bir aldatıcı saldırı silsilesi daha gerçekleştirdi ve yine engellendi. Sonra, palalarını yan yana ve birbirinden sadece bir santim arayla tutarak çift saplama manevrasını gerçekleştirdi. Entreri süvari kılıcıyla büyük bir yay çizerek iki palayı da savuşturdu. Bu sırada Drizzt'in yaptığı bariz hata sebebiyle sırıtıyordu. Şeytanca hırlayan Entreri hançerini açık yere doğru savurdu, Drowun kalbine doğru.</p>

      <p class="calibre2">Ama Drizzt bu hareketi bekliyordu -daha doğrusu kiralık katili bunu yapmaya o teşvik etmişti. Süvari kılıcı onu karşılamaya gele dursun, öndeki palasının açısını değiştirerek aşağı indirdi, Entreri'nin kılıcının altına soktu ve ters döndürerek bir darbe savurdu. Entreri'nin hançer tutan eli tam palanın önüne çıkıverdi ve daha kiralık katil Drowun kalbine hançeri saplayamadan evvel Drizzt'in palası adamın kolunun arka kısmını yardı.</p>

      <p class="calibre2">Hançer pisliğin içine düştü. Entreri yaralı kolunu kavradı, acıyla yüzünü buruşturdu ve geri çekilerek savaştan kaçtı. Drizzt'e bakan gözleri hiddet ve şaşkınlıkla kısıldı.</p>

      <p class="calibre2">"Hırsın yeteneğini gölgeliyor," dedi Drizzt ona, bir adım ilerleyerek. "Bu gece ikimiz de bir aynaya baktık. Belki de sen gördüğün manzaradan pek hoşlanmadın."</p>

      <p class="calibre2">Entreri hiddetten köpürdü ama verecek cevabı yoktu. "Henüz kazanmış değilsin," diye haykırdı meydan okurcasına ama Drowun oldukça büyük bir avantaj yakalamış olduğunu biliyordu.</p>

      <p class="calibre2">"Belki de kazanamamışımdır," diye omuz silkti Drizzt, "ama sen yıllar önce kaybetmişsin." Entreri şeytanca gülümsedi ve eğilerek reverans yaptı. Sonra geçide doğru hızla sıvıştı. Drizzt hemen peşine takıldı. Fakat karanlık küresinin kenarına vardığında diğer taraftan bazı seslerin geldiğini duyarak durdu ve kendisini hazırladı. 'Entreri bu kadar ses çıkartmaz,' diye mantık yürüttü ve bir başka sıçanadamın tünele geri dönmüş olduğundan şüphelendi. "Orada mısın elf?" diye geldi tanıdık bir ses. Drizzt karanlığın içinden hızla geçti ve şaşkına uğrayan dostlarını durdurdu. "Entreri nerede?" diye sordu, yaralı katilin kimseye görülmeden geçip gitmemiş olduğunu umarak.</p>

      <p class="calibre2">Bruenor ve Cattibrie merakla omuz silktiler ve Drizzt koridorun karanlığına doğru koşmaya başladığında arkalarını dönüp onu takip ettiler.</p>

      <p class="calibre2">&nbsp;</p>
    </div>

    <div class="s">
      <p class="calibre2"><span class="none4">-20-</span></p>

      <p class="calibre2"><span class="none5">SİYAH ve BEYAZ</span></p>
    </div>

    <div class="s1">
      <p class="calibre2">Bitkinlikten ve kolundaki acıdan dolayı neredeyse tükenmiş olan Wulfgar, yukarı doğru meyil eden bir koridorun düz duvarına yaslandı. Kanının akışını durdurmayı umarak yarasını sıkıca tutuyordu.</p>

      <p class="calibre2">Kendisini nasıl da yalnız hissediyordu.</p>

      <p class="calibre2">Dostlarını göndermekle doğru bir iş yaptığını biliyordu. Ona pek az yardımları dokunabilirdi ve orada, Entreri'nin tuzağını kurmak için seçtiği ana koridorun hemen kenarında durmak onları saldırıya açık bırakırdı. Wulfgar şimdi kendi başına ilerlemiş ve büyük ihtimalle kötü şöhretli hırsızlar loncasının tam ortasına dalıvermişti.</p>

      <p class="calibre2">Pazısını tutmayı bıraktı ve yarasını inceledi. Hidra onu çok derinden ısırmıştı ama hâlâ kolunu kıpırdatabildiğim fark etti. Aegis-fang'i dikkatle birkaç kez savurdu. Sonra bir kez daha sırtını duvara dayadı ve gerçekten de çaresiz gibi görünen bir yolda bir sonraki hareketinin ne olacağını tasarlamaya çalıştı.</p>

      <p class="calibre2">Drizzt bir tünelden diğerine geçiyor, bazen de takibine yardımcı olabilecek bazı hafif sesleri dinlemek için adımlarını yavaşlatıyordu. Aslında herhangi bir şey duymayı da beklemiyordu; Entreri en az onun kadar sessiz hareket edebilirdi. Ve tıpkı Drizzt gibi kiralık katil de, bir meşale hatta tek bir mum bile taşımadan yolunu bulabilirdi.</p>

      <p class="calibre2">Ama Drizzt seçtiği yollar konusunda kendisine güveniyordu, sanki kendisi de Entreri'ye yön gösteren mantıkla hareket ediyormuş gibiydi. Kiralık katilin etrafta olduğunu hissediyor, adamı kabul etmek istediğinden de fazla tanıyordu. Ve artık ne o Entreri'den, ne de Entreri ondan kaçamazdı. İkisinin arasındaki savaş aylar önce Mithril Salonu'nda başlamıştı -veya belki de ikisinin arasındaki mücadele, dünyanın şafağından beri süregelen daha büyük bir çatışmanın şu anda büründüğü vücuttu. Ama ezeli ve ebedi prensip çatışmalarının iki ayrı piyonu olan Drizzt ve Entreri için, içlerinden biri zafer elde etmedikçe savaşın bu bölümü sona eremezdi.</p>

      <p class="calibre2">Drizzt yan tarafta bir parıltı gördü. Bir meşalenin titrek sarı ışığı değil, sürekli ve gümüş renkli bir aydınlıktı. İhtiyatla ilerledi ve açık bir lağım mazgalı buldu. Ay ışığı parlıyor ve lağım duvarına dayanmış olan demir bir merdivenin ıslak basamaklarını aydınlatıyordu. Drizzt çabucak -çok çabuk bir şekilde— etrafına bakındı ve merdivene doğru koşturdu. Sol tarafında kalan gölgeler bir anda harekete geçti ve Drizzt bir kılıcın parıltısını son anda görüp hızla sırtını dönerek darbe yemekten son anda kurtuldu. Kürek kemikleri arasında bir yanma hissederek ileri doğru tökezledi ve daha sonra pelerinin altından süzülen kanının ıslaklığını fark etti.</p>

      <p class="calibre2">Herhangi bir tereddüdün ölüm demek olduğunu bilen Drizzt acıyı duymazdan geldi. Hızla arkasını dönüp sırtını duvara çarptı ve palalarının keskin kıvrımlarını savunmacı bir şekilde iki yana doğru savurdu.</p>

      <p class="calibre2">Entreri bu sefer alay etmiyordu. Kurduğu pusunun şok edici etkisi geçmeden önce Drizzt'i haklaması gerektiğini bildiği için şiddetle saldırıyor, süvari kılıcıyla kesme ve saplama hareketleri yapıyordu. Ustanın hareketleri yerini saldırganlığa bıraktı ve yaralı katili bir nefret girdabına yakalandı.</p>

      <p class="calibre2">Drizzt'e doğru sıçradı. Drowun kollarından birini kendi yaralı kolunun altına sıkıştırdı ve süvari kılıcını düşmanının boynuna saplamak için kaba kuvvet kullanmaya çalıştı. Drizzt kendisini ilk saldırıyı kontrol altında tutabilecek kadar çabuk toparladı. Kiralık katilin, onun kolunu kıskaç altında tutmasına izin verdi ve sadece kılıç darbesini engellemek için palasını serbest bırakabilmek üzerine yoğunlaştı. Palanın kabzası yine Entreri'nin süvari kılıcının kabzasına takıldı ve iki rakibin üzerinde kılıcın kıpırtısız bir şekilde durmasını sağladı. Kendi kılıçlarının ardından Drizzt ile Entreri birbirlerine açık bir nefretle bakıyordu. Çatık kaşlı yüzleri birbirinden birkaç santim uzaktaydı.</p>

      <p class="calibre2">"Seni işlediğin kim bilir kaç tane suç için cezalandırmalıyım, katil?" diye hırladı Drizzt.</p>

      <p class="calibre2">Söylediği sözle güç bulan Drizzt süvari kılıcını bir milim geri iterek kendi ölümcül kılıcının açısını değiştirdi ve tehditkar bir şekilde Entreri'ye doğru yaklaştırdı.</p>

      <p class="calibre2">Entreri ne cevap verdi ne de kılıcın açısındaki hafif değişim karşısında endişeye kapıldı.</p>

      <p class="calibre2">Gözlerinde çılgınca, keyif duyan bir bakış hasıl oldu ve dudakları iki yana doğru genişleyip kocaman bir sırıtış halini aldı.</p>

      <p class="calibre2">Drizzt katilin oynayacağı başka bir oyunu daha olduğunu anladı.</p>

      <p class="calibre2">Daha Drow oyunun ne olduğunu anlayamadan önce, Entreri onun lavanta renkli gözlerine bir ağız do l usu pis lağım suyu püskürttü.</p>

      <p class="calibre2">Yeniden yükselen dövüş sesleri Bruenor ile Cattibrie'a tüneller içinde yol gösterdi. Entreri şeytani kozunu oynadığı sırada, ay ışığıyla aydınlanmış iki suretin boğuşmakta olduğunu gördüler.</p>

      <p class="calibre2">"Drizzt!" diye haykırdı Cattibrie. Ona yetişemeyeceğini hatta Entreri'yi durdurmak için yayını zamanında doğrultamayacağını biliyordu.</p>

      <p class="calibre2">Bruenor hırladı ve aklında tek bir düşünceyle fişek gibi koşmaya başladı: Eğer Entreri Drizzt'i öldürürse, o köpeği ikiye bölecekti!</p>

      <p class="calibre2">Lağım suyunun gözlerini yakışı ve onu görebilecek tek bir anın bile çok uzun bir süre olduğunu biliyordu. Çaresiz bir şekilde kafasını yana doğru eğdi.</p>

      <p class="calibre2">Entreri, süvari kılıcını aşağı doğru eğerek Drizzt'in alnına bir yarık açtı ve Drowun başparmağını iki kılıcın kabzası arasında ezdi. "Seni hakladım!" diye haykırdı, durumun aniden değişimine zar zor inanarak.</p>

      <p class="calibre2">O feci anda Drizzt, katilin bu gözlemine itiraz edemezdi. Ama Drowun bir sonraki hareketi mantıklı bir seçimden çok içgüdüsel bir dürtüyle ve Drizzt'i bile şaşırtan bir çeviklikle meydana geldi. Sadece küçücük bir sıçrayışla Drizzt ayaklarından birini Entreri'nin bileğinin arka tarafına attı ve diğerini de öbürkünün üzerine doladı. İleri doğru abandı ve tam o sırada bacaklarını büktü. Böylesine kaygan bir zeminde Entreri'nin bu çelmeden kaçmaya şansı yoktu. Böylece pis suya doğru sırt üstü düştü ve Drizzt de sular sıçratarak onun üzerine devrildi.</p>

      <p class="calibre2">Drizzt'in ağır düşüşü sırasında, palasının kabza kısmı Entreri'nin gözüne isabet etti. Drizzt kendi hareketinin şaşkınlığını Entreri'den daha çabuk atlattı ve önüne çıkan fırsatı kaçırmadı.</p>

      <p class="calibre2">Elini kabzanın üzerinde çevirip kılıcın savruluş yönünü değiştirerek palasını Entreri'nin kılıcından kurtardı. Geriye ve aşağıya doğru kısa bir darbe indirdi ve palasının ucu kiralık katilin kaburgalarına dalmaya başladı. Drizzt acı bir tatmin duyarak kesmeye başladığını hissetti.</p>

      <p class="calibre2">Şimdi çaresizlikten doğan bir hareket sergileme sırası Entreri'deydi. Süvari kılıcını kaldıracak zamanı olmayan kiralık katil dosdoğru yumruk savurdu ve silahının kabzasıyla Drizzt'in yüzüne vurdu. Drizzt'in burnundan yanaklarına kan fışkırdı ve gözlerinin önünde yıldızlar dönmeye başladı. Palası daha başladığı işi bitiremeden önce kendisinin havaya doğru kaldırılıp kenara doğru itildiğini hissetti.</p>

      <p class="calibre2">Entreri hızla onun yanından kaçtı ve kendisini çekerek pis sudan dışarı çıktı. Drizzt de yana doğru yuvarladı ve ayağa kalkabilmek için dönen başına karşı mücadele verdi. Ayağa kalkmayı başarabildiğinde kendisini bir kez daha Entreri'yle yüz yüze buldu. Kiralık katil ondan bile kötü bir haldeydi.</p>

      <p class="calibre2">Entreri Drowun omzunun üzerinden tünele doğru baktı, hücum eden cüceyi ve ölümcül yayını onun başına doğru kaldıran Cattibrie'ı gördü. Yan tarafa, demir merdivene doğru sıçradı ve sokağa doğru tırmanmaya başladı.</p>

      <p class="calibre2">Cattibrie onu akıcı bir hareketle takip etti ve öldürmek üzere nişan aldı. Hele bir kez düzgün bir nişan alabilirse onun elinden hiç kimse, hatta Artemis Entreri bile kaçamazdı. "Hakla onu kızım!" diye haykırdı Bruenor.</p>

      <p class="calibre2">Drizzt dövüşe kendisini o kadar çok kaptırmıştı ki dostlarının geldiğini fark etmedi bile. Hızla arkasını döndü ve Bruenor'un koşturarak geldiğini ve Cattibrie'ın tam ok atmak üzere olduğunu gördü.</p>

      <p class="calibre2">"Dur!" diye hırladı Drizzt, sesinde öyle bir tını vardı ki Bruenor olduğu yerde kaldı ve Cattibrie'ın tüyleri ürperdi. İkisi de ağızları bir karış açık bir halde, aval aval Drizzt'e baktılar.</p>

      <p class="calibre2">"O benim!" dedi Drow.</p>

      <p class="calibre2">Entreri şansını değerlendirmekte tereddüt etmedi. Açık sokaklarda, onun sokaklarında, sığınacak bir yer bulurdu.</p>

      <p class="calibre2">Şaşkına uğrayan iki dostundan da hiçbir cevap çıkmayınca, Drizzt büyülü maskeyi yüzüne geçirdi ve hızla Entreri'nin peşine düştü.</p>

      <p class="calibre2">Gecikmenin dostlarını tehlikeye atacağını anlayan Wulfgar harekete geçti -zira onunla sokakta yeniden buluşmanın bir yolunu bulmak için aceleyle uzaklaşmışlardı. Aegis-fang'i yaralı kolunun eliyle sıkıca kavradı ve incinmiş kaslarını emirlerine tepki vermeye zorladı. Drizzt'i düşündü. Dostunun, aşılması imkansız sayılar karşısında korkusunu tamamen bastırıp yerine etkili bir hiddet duygusunu geçirebilme vasfını hatırladı.</p>

      <p class="calibre2">Bu sefer gözleri içsel bir ateşle yanan kimse Wulfgar idi. Koridorun ortasında bacaklarını açıp kendisini yere sabitlemiş bir şekilde duruyor, nefesi alçak sesli hırıltılar halinde çıkıyor ve kasları ise onları mükemmel bir dövüşe hazırlayacak şekilde kasılıp gevşiyordu. 'Hırsızlar loncası, Calimport'taki en güçlü bina,' diye düşündü.</p>

      <p class="calibre2">Barbarın yüzünde bir gülümseme belirdi. Artık acısı geçmiş ve kemiklerindeki bitkinlik uçup gitmişti. İleri doğru atılırken gülümsemesi içten bir kahkahaya dönüştü. Şimdi dövüş zamanıydı.</p>

      <p class="calibre2">Koşarken tünelin yukarı doğru meylettiğini fark etti ve gireceği bir sonraki kapının ya sokak seviyesinde yada sokak seviyesine yakın bir yerde olacağını anladı. Kısa süre sonra karşısına bir değil üç tane kapı çıktı: tünelin sonunda bir, her iki tarafta da birer tane. Wulfgar pek yavaşlamadı, takip etmekte olduğu yönün en iyisi olduğuna karar verdi ve koridorun sonundaki kapıyı omuzladı. İçinde dört tane şaşkına uğramış muhafız bulunan sekizgen şeklindeki bir muhafız odasına daldı.</p>

      <p class="calibre2">"Hey!" diye haykırdı odanın ortasında duran bir muhafız. Bu sırada Wulfgar'ın koca yumruğu onu yere yapıştırmakla meşguldü. Barbar, girdiği kapının tam karşısında başka bir kapının daha olduğunu gördü ve dövüşmek zorunda kalmadan odadan çıkmayı umarak dosdoğru oraya koşturdu.</p>

      <p class="calibre2">Muhafızlardan birisi -zayıf, esmer saçlı, küçük bir haydut— daha hızlı davrandı. Kapıya doğru fişek gibi koştu, deliğe bir anahtar yerleştirdi ve kilitledi. Sonra kırık dişleri görünür bir şekilde sırıtarak ve anahtarı kaldırıp sallayarak Wulfgar'a doğru döndü.</p>

      <p class="calibre2">"Anahtar," diye fısıldadı, anahtarı yanda duran dostlarından birine fırlatırken.</p>

      <p class="calibre2">Wulfgar'ın kocaman eli, göğsünden epey kıl kopartarak muhafızın gömleğini kavradı ve küçük haydut ayaklarının yerden kesildiğini hissetti.</p>

      <p class="calibre2">Wulfgar tek eliyle onu kapının üzerine fırlattı. "Anahtar," dedi barbar, kırık kapı parçacıklarının ve hırsızın üzerinden geçip giderken.</p>

      <p class="calibre2">Fakat Wulfgar tehlikeyi pek de atlatmış sayılmazdı. Bir sonraki oda, düzinelerce yan odaya açılan kocaman bir toplantı salonuydu. Barbar içeri girip koşmaya başladığında alarm çığlıkları yükseldi ve üzerinde epey çalışılmış bir savunma sistemi harekete geçti. İnsan hırsızlar, yani Pook'un esas lonca üyeleri, gölgeler içine ve güvenli odalarına doğru sıvıştılar.</p>

      <p class="calibre2">Zira bir yıldan fazla bir süredir -yani Rassiter ve tayfası loncaya katıldığından beri— davetsiz misafirlerin icabına bakma sorumluluğunu üstlenmek zorunda kalmamışlardı. Wulfgar az basamaklı bir merdivene doğru hızla koştu ve tek bir sıçramayla merdiveni aşıp ardında duran kapıyı omuzladı. Önünde koridorlardan ve açık kapılardan oluşan bir labirent uzanıyordu. Burası, barbarın şimdiye kadar hayal dahi edemediği koleksiyonların ötesinde sanat eserleriyle -heykeller, tablolar ve duvar haklarıyla— dolu bir hazine bölümüydü. Fakat Wulfgar'ın sanat eserlerini takdir edecek zamanı yoktu. Peşinden gelen bazı suretler görmüştü. Bu suretlerin, yanlardan ilerleyip yolunu kesmek için koridorlarda toplandıklarını da görmüştü. Onların ne olduklarını biliyordu; lağım kanallarından yukarı daha henüz gelmişti. Sıçanadamların kokusunu tanıyordu.</p>

      <p class="calibre2">Entreri ayağını sıkıca yere sabitlemiş, Drizzt'in açık lağım mazgalından dışarı çıkmasını hazır bir şekilde bekliyordu. Drowun sureti sokağa doğru çıkmaya başladığında, kiralık katil süvari kılıcıyla aşağıya doğru vahşi bir darbe savurdu.</p>

      <p class="calibre2">Fakat demir merdivenden yukarı mükemmel bir dengeyle çıkmakta olan Drizzt'in elleri serbestti. Entreri'den böyle bir hareket beklediği için, merdiveni tırmanırken palalarını başının üzerinde çapraz bir şekilde tutmuştu. Entreri'nin süvari kılıcını palalarıyla kıskaca aldı ve zararsız bir şekilde savuşturdu.</p>

      <p class="calibre2">Sonra ikisi, açık sokakta karşı karşıya kaldılar. Şafağın ilk ışıkları doğru göğünde belirmişti, hava sıcaklığı daha şimdiden yükseliyordu ve tembel şehir uyanmaya başlamıştı.</p>

      <p class="calibre2">Entreri hışımla saldırdı. Drizzt ise acımasız misillemeler ve katıksız bir güçle ona karşı koydu.</p>

      <p class="calibre2">Drow gözünü dahi kırpmıyordu, yüz hatları kararlı bir şekilde sertti. İki palasıyla da düzgün ve sağlam darbeler savurarak, düzenli bir şekilde kiralık katilin üzerine yürüdü.</p>

      <p class="calibre2">Sol kolu işlev dışı kalmış ve sol gözü bulanık görmekte olan Entreri, kazanmak için hiç şansı olmadığını biliyordu. Drizzt de bunu fark etti. Böylece tempoyu kendisi belirledi ve Entreri'nin tek savunma silahını daha fazla yıpratma çabasıyla, git gide yavaşlayan süvari kılıcına darbeler indirdi.</p>

      <p class="calibre2">Ama Drizzt düşmanını zorlarken, büyülü maskesi bir kez daha gevşemiş ve yüzünden aşağı kaymıştı.</p>

      <p class="calibre2">Kesin ölümden bir kez daha kurtulduğunu bilen Entreri sırıttı. Kaçış yolunu bulmuştu. "Foyan ortaya mı çıktı?" diye fısıldadı şeytanca. Drizzt anlayıverdi.</p>

      <p class="calibre2">"Bir Drow!" diye feryat etti Entreri, yakındaki gölgelerden bu dövüşü izlemekte olduklarını bildiği bir sürü kimseye. "Mir Ormanı'ndan gelmiş! Bu bir öncü, bir ordunun habercisi! Bir Drow!"</p>

      <p class="calibre2">Bunun üzerine merak unsuru, büyük bir kalabalığı gizlenme yerlerinden çıkartmaya başladı.</p>

      <p class="calibre2">Savaş zaten az önce epey ilgi çekiciydi ama şimdi sokak halkı Entreri'nin iddiasının doğru olup olmadığına bakmak için geliyordu. Azar azar, iki rakibin etrafında bir kalabalık halkası toplandı ve Drizzt ile Entreri kınlarından çıkan kılıçların çınlamalarını duydular.</p>

      <p class="calibre2">"Hoşça kal Drizzt Do'Urden," diye fısıldadı Entreri, yükselmekte olan kargaşa ve "Drow!" haykırışlarının arasından. Drizzt, kiralık katilin bu hilesinin yarattığı etkiyi reddedemezdi. Her an arkasından bir saldırı gelmesini bekleyerek etrafına endişeyle baktı.</p>

      <p class="calibre2">Entreri, ihtiyaç duyduğu zamanı kazanmıştı. Drizzt kafasını çevirip öteki tarafa yeniden baktığında, kiralık katil hızla koştu ve kalabalığı paldır küldür ayırarak kaçmaya başladı. Bu sırada "Drow'u öldürün! Öldürün onu!" diye haykırıyordu.</p>

      <p class="calibre2">Tedirgin kalabalık ihtiyatla yaklaşırken, Drizzt kılıçları hazır bir şekilde bir o yana bir bu yana dönüp durdu. O sırada Cattibrie ile Bruenor sokağa çıktılar ve neler olduğunu, neler olmak üzere olduğunu hemen gördüler. Bruenor, Drizzt'in yanına koşturdu ve Cattibrie yayına bir ok yerleştirdi.</p>

      <p class="calibre2">"Geri basın!" diye homurdandı cüce. "Burada kesinlikle kötü bir kişi yok, tabii sizin kaçmasına izin verdiğiniz kişi dışında!" Adamın biri, elinde mızrağıyla cesurca yaklaştı.</p>

      <p class="calibre2">Silahın gövdesinde gümüşi bir patlama oldu ve ucunu sapından ayırdı. Dehşete kapılan adam kırık mızrağı yere düşürdü ve kafasını çevirip baktı. Cattibrie yayına çoktan bir ok daha yerleştirmişti.</p>

      <p class="calibre2">"Geri çekil," diye adama hırladı Cattibrie. "Elfi rahat bırak, yoksa bir sonraki atışım silahına denk gelmez, ona göre!"</p>

      <p class="calibre2">Adam geri çekildi ve kalabalık, dövüş isteğini kazandığı kadar çabuk bir şekilde kaybetti. Zaten içlerinden hiçbiri bir Drow elfine bulaşmak istemiyordu ve şimdi hepsi birden, cücenin sözlerine inanıp bu Drowun şeytani olmadığını kabul etmekten oldukça memnundu. "Wulfgar!" diye kükredi Bruenor, lonca binasına doğru gümbür gümbür yürüyerek. Cattibrie onu takip etmeye başladı ama Drizzt'e şöyle bir bakmak için durdu. Drow ikiye bölünmüş gibiydi. Bir lonca binasına, bir kiralık katilin kaçtığı yöne doğru bakıyordu. Entreri'yi mağlup etmişti; yaralı adamın ona karşı koyması mümkün değildi. Entreri'nin gitmesine nasıl izin verebilirdi?</p>

      <p class="calibre2">"Dostlarının sana ihtiyacı var," diye hatırlattı Cattibrie ona. "Eğer Regis'in olmasa bile Wulfgar'ın var."</p>

      <p class="calibre2">Drizzt kendisini azarlayarak kafasını salladı. Bu kritik anda dostlarını yarı yolda bırakmayı nasıl düşünebilirdi? Hızla Cattibrie'ın yanından geçti ve Bruenor'u takip etti.</p>

      <p class="calibre2">Haydutlar Bulvarı'nın üzerinde, şafağın ışıkları Pook Paşa'nın şaşaalı odalarına çoktan ulaşmıştı bile. LaValle odasının yan tarafındaki perdeye doğru ihtiyatla ilerledi ve perdeyi açtı. Deneyimli bir büyücü olmasına rağmen o bile bu muazzam derecede şeytani nesneye, güneş doğmadan evvel yaklaşamazdı. Bu onun en güçlü -ve en korkunç— büyülü aleti olan Taros Çemberi idi. 275</p>

      <p class="calibre2">Demir çerçevesini kavradı ve içinde durduğu küçük gömme dolaptan dışarı çıkarttı. Destek ayaklarının üzerindeyken, çember onun boyundan daha uzundu. Bir adamın içinden geçebileceği kadar geniş olan çember, yerden tamı tamına yarım metre yüksekte duruyordu. Pook bunun, kendi büyük kedilerini eğiten adamın kullandığı çembere benzediğini belirtmişti. Ama Taros Çemberi'nin içinden geçen aslanların hiçbiri öteki tarafta sağ salim bir şekilde yere inemezdi.</p>

      <p class="calibre2">LaValle çemberi yana doğru çevirdi ve ona dosdoğru baktı, iç kısmını kaplamış olan simetrik örümcek ağını inceledi. Örümcek ağı çok narin görünüyordu ama LaValle o iplik-lerdeki gücü, varoluş düzlemlerini aşmayı sağlayan büyülü gücü biliyordu.</p>

      <p class="calibre2">LaValle, aletin çalışmasını sağlayan, kocaman kara bir inciyle süslenmiş ince asayı çıkartıp kemerine taktı ve Taros Çemberi'ni o katın merkezi odasına doğru döndürdü. Planını test etmek için biraz zamanı olmasını dilerdi, zira efendisini bir kez daha hayal kırıklığına uğratmayı kesinlikle istemiyordu. Fakat güneş, doğu göğünde neredeyse tamamen yükselmişti ve Pook gecikmeden memnun kalmazdı.</p>

      <p class="calibre2">Hâlâ gece entarisi üzerinde olan Pook, LaValle'in çağrısı üzerine zar zor merkezi odadan dışarı çıktı. Taros Çemberi'ni gören lonca başkanının gözleri aydınlandı. Zira o bir büyücü değildi, böyle bir nesnenin içerdiği tehlikeleri anlayamıyordu ve onu muhteşem bir oyuncak olarak görüyordu.</p>

      <p class="calibre2">Bir elinde asayı diğerinde ise Guenhwyvar'ı çağıran oniks heykelciği tutan LaValle aletin hemen önünde duruyordu. "Bunu tut," dedi Pook'a, heykelciği ona doğru fırlatırken. "Kediyi sonra çağırabiliriz; şu andaki iş için o hayvana ihtiyacım olmayacak." Pook, heykelciği dalgın bir şekilde ceplerinden birine koydu.</p>

      <p class="calibre2">"Varoluş düzlemlerini araştırdım," diye açıkladı büyücü. "Kedinin Astral Düzlem'den olduğunu biliyordum ama buçukluğun orada kalacağından emin değildim tabii çıkmanın bir yolunu bulabilirse. Ve, elbette ki, Astral Düzlem oldukça engindir."</p>

      <p class="calibre2">"Yeter!" diye emretti Pook. "Sadede gel! Bana ne göstereceksin?"</p>

      <p class="calibre2">"Sadece şunu," diye yanıtladı LaValle, asayı Taros Çemberi'nin önünde şöyle bir gezdirerek. Örümcek ağı büyülü bir güçle titredi ve küçük, parlak ışıklar saçmaya başladı. Işıklar azar azar sürekli bir hal alarak ağ ipliklerinin arasındaki boşlukları kapladı ve örümcek ağının görüntüsü bulutlu bir mavi renge bürünüp arka plana geçti.</p>

      <p class="calibre2">LaValle bir emir sözcüğü söyledi ve çember, parlak, iyice aydınlanmış bir gri alana odaklandı; Astral Düzlem'den bir görüntüydü bu. İşte Regis oradaydı. Yıldız ışığıyla etrafı çizilmiş bir meşe ağacına rahatça sırtını dayamış, ellerini kafasının arkasında kavuşturmuş ve bir bacağını diğerinin üzerine atmış bir şekilde oturuyordu.</p>

      <p class="calibre2">Pook, bitkinliğini silkeleyip attı. "Onu getir," diyerek öksürdü. "Onu nasıl getirebiliriz?"</p>

      <p class="calibre2">Daha LaValle bir cevap veremeden önce kapı hızla açıldı ve Rassiter paldır küldür odaya daldı. "Dövüş var, Pook," dedi nefes nefese, "aşağı katlarda. Devasa bir barbar."</p>

      <p class="calibre2">"Bu işi halledeceğine dair bana söz vermiştin," diyerek dik dik ona baktı Pook.</p>

      <p class="calibre2">"Kiralık katilin dostları—" diye başladı Rassiter ama Pook'un açıklama dinleyecek zamanı yoktu. Şimdi yoktu.</p>

      <p class="calibre2">"Kapıyı kapat," dedi Rassiter'e.</p>

      <p class="calibre2">Rassiter sustu ve kendisine söyleneni yaptı. Zaten tünellerde yaşanan faciayı duyunca Pook ona yeterince kızacaktı -yangına körükle gitmenin alemi yoktu.</p>

      <p class="calibre2">Lonca başkanı, LaValle'ye doğru geri döndü. Bu sefer soru sormuyordu. "Onu buraya getir," dedi.</p>

      <p class="calibre2">LaValle yavaşça bir şeyler mırıldandı ve asayı Taros Çemberi'nin önünde bir kez daha gezdirdi. Sonra çemberin düzlemleri ayıran cam gibi yüzeyinin içine elini uzattı ve uyuklayan Regis'i saçından kavradı.</p>

      <p class="calibre2">"Guenhwyvar!" diye haykırmayı başardı Regis ama o sırada LaValle onu boyut çemberinden içeri çekti ve buçukluk yere yuvarlanarak Pook Paşa'nın ayaklarının dibine düştü. "Şey... Merhaba," diye kekeledi, kafasını kaldırıp özür dilercesine Pook'a bakarak. "Bunun hakkında biraz konuşabilir miyiz?" yalvaracaksın, diye soz verdi lonca başkanı. Regis tek kelimesinden bile şüphe etmiyordu.</p>

      <p class="calibre2">&nbsp;</p>
    </div>

    <div class="s">
      <p class="calibre2"><span class="none4">-21-</span></p>

      <p class="calibre2"><span class="none5">GÜNEŞİN PARLAMADIĞI BİR YER</span></p>
    </div>

    <div class="s1">
      <p class="calibre2">Wulfgar, heykeller ve rulo halindeki ağır duvar halılarından oluşma bir sıranın arasında eğilerek ve kenara kaçarak koşturuyordu. Etrafında, üzerine kapanan o kadar çok sıçanadam vardı ki kaçmayı ümit dahi edemezdi.</p>

      <p class="calibre2">Bir koridora çıktı ve üzerine doğru üç tane sıçanadamın hücum ettiğini gördü. Dehşete kapılmış gibi yapan barbar koridorun girişine doğru koşturdu sonra hemen durdu ve sırtını sımsıkı duvara dayadı. Sıçanadamlar odaya daldıklarında Wulfgar, Aegis-fang ile savurduğu hızlı darbelerle onları hakladı.</p>

      <p class="calibre2">Sonra, kendisini takip edenlerin geri kalan kısmının kafasını karıştırmayı umarak tekrar koridora çıktı ve sıçanadamların geldiği yöne doğru gitti.</p>

      <p class="calibre2">Sıra sıra koltukların olduğu, yüksek tavanlı, geniş bir salona geldi -Pook'un kendine özel düzenlettiği dans gösterileri için tasarlanmış bir sahne dairesiydi. Üzerinde bin kadar mum yanan devasa bir avize odanın tam ortasında asılı duruyordu. Duvarlarda ise, itinayla oyularak ünlü kahramanlar ve egzotik canavarların suretleri ile biçimlendirilmiş mermer sütunlar sıra halinde uzanıyordu. Wulfgar'ın bu sefer de salonun dekorasyonunu inceleyecek zamanı yoktu. Dairede sadece tek bir şeyi fark etti; yan taraftan yukarıdaki bir balkona çıkan kısa bir merdiven.</p>

      <p class="calibre2">Sıçanadamlar salonun sayısız girişlerinden içeri doluştular. Wulfgar omzunun üzerinden koridora doğru baktı ve orasının da kapanmış olduğunu gördü. Omuz silkti ve tabana kuvvet merdivenleri çıktı. Bu yolun, en azından düşmanlarıyla kalabalık halde değil bir sıra halinde dövüşmesine izin vereceğini düşünüyordu.</p>

      <p class="calibre2">Hemen arkasından iki tane sıçanadam koşturdu ama Wulfgar sahanlığa çıkıp onlara doğru döndüğünde, ikisi de dezavantajlarının farkına vardılar. Eğer yan yana duruyor olsalardı bile, barbar onların üzerinde bir kule gibi yükselirdi. Şimdi, üç basamak yukarıdayken, Wulfgar'ın dizleri sıçanadamların göz hizasındaydı.</p>

      <p class="calibre2">Saldırmak için o kadar da iyi bir konum değildi, zira sıçanadamlar Wulfgar'ın savunmasız duran bacaklarına mızraklarını batırabilirdi. Ama o sırada Aegis-fang kocaman bir yay çizerek aşağı doğru indi. Sıçanadamların hiçbirisinin onun hızını kesmesi mümkün değildi. Ve merdivenlerin üzerindeyken kaçıp da darbeden kurtulabilecekleri kadar fazla yerleri yoktu. Savaş çekici, sıçanadamlardan birisinin kafatasına, ayak bileklerinin kırılmasına yol açan bir güçle indi. Ve kahverengi kürkünün altında beti benzi atan diğeri ise merdivenlerin kenarından aşağı atladı.</p>

      <p class="calibre2">Wulfgar neredeyse kahkahayı basıyordu. Derken hazırlanmakta olan mızrakları gördü. Parmaklıklar ve sandalyelerden siper olarak yararlanma düşüncesi ve başka bir çıkış yolu bulma ümidiyle balkona doğru koştu. Sıçanadamlar onun peşinden merdivene doğru akın ettiler.</p>

      <p class="calibre2">Wulfgar başka bir kapı bulamadı. Tuzağa düştüğünü anlayarak kafasını salladı ve Aegis-fang'i hazırladı.</p>

      <p class="calibre2">Drizzt ona şans hakkında ne demişti? Gerçek bir savaşçının her zaman doğru bir yol bulduğunu, dışarıdan bakanların şans olarak adlandıracağı fakat aslında önünde açık olan tek yolu izlediğini mi?</p>

      <p class="calibre2">İşte Wulfgar şimdi kahkahayı bastı. Bir keresinde tepesinde duran bir buzul sarkıtını devirerek bir ejderha öldürmüştü. Üzerinde bin tane mum yanan devasa bir avizenin, sıçanadamlarla dolu bir odaya neler yapabileceğini merak etti</p>

      <p class="calibre2">"Tempus!" diye gürleyerek savaş tanrısına seslendi ve kendisine yardım etmesi için bir miktar tanrısal şans istedi -Drizzt her şeyi de biliyor olamazdı ya! Aegis-fang'i bütün gücüyle fırlattı ve savaş çekicinin arkasından fişek gibi koşmaya başladı.</p>

      <p class="calibre2">Aegis-fang, Wulfgar'ın şimdiye kadar onunla yaptığı bütün fırlatışlarda olduğu gibi, odanın içinde döne döne uçtu. Avizenin destek yerlerine çarptı ve beraberinde tavanın büyük bir bölümünü alaşağı etti. Kristalden ve mum ateşinden oluşan devasa bir top zemine 'güm' diye çakılınca, sıçanadamlar kaçışıp yerlerde yuvarlandılar.</p>

      <p class="calibre2">Hâlâ hızla koşmakta olan Wulfgar bir ayağını balkonun parmaklıklarına attı ve havaya sıçradı.</p>

      <p class="calibre2">Lonca binasının kapısını tek bir darbede paramparça etmeye niyetli olan Bruenor, gürledi ve baltasını havaya kaldırdı. Ama cücenin binaya varmasına birkaç adım kala omzunun üzerinden bir ok ıslık çalarak geçti, kapı kilidinin üzerinde dumanlar tüten bir delik açtı ve kapı açıldı.</p>

      <p class="calibre2">Hızını kesmesi imkansız olan Bruenor hışımla içeri daldı ve kapının ötesinde duran merdivenlerden aşağı tepe taklak yuvarlandı. Beraberinde ise iki tane şaşkına uğramış muhafız da götürdü.</p>

      <p class="calibre2">Afallayan cüce dizlerinin üzerine doğruldu ve arkasına bakınca Drizzt'in merdivenleri beşer beşer indiğini, Cattibrie'ın da onun ardından henüz inmeye başladığını gördü. "Alacağın olsun, kızım!" diye kükredi cüce. "Bunu yapmaya niyetlendiğinde önce bana söyle demiştim sana!"</p>

      <p class="calibre2">"Zaman yok," diye araya girdi Drizzt. Son yedi basamağı da sıçrayarak ve dizleri üzerindeki cücenin üzerinden aşarak indi ve Bruenor'un arkasından tepesine binmeye gelen iki sıçanadamı durdurmak için ilerledi.</p>

      <p class="calibre2">Bruenor miğferini yerden alıp kafasına geri taktı ve eğlenceye katılmak için arkasını döndü. Ama iki sıçanadam da, daha cüce ayağa kalkamadan çok önce ölmüştü ve Drizzt binanın içinden gelen daha büyük bir dövüşün seslerine doğru koşturmaktaydı. Bruenor, yanından hızla koşup geçen Cattibrie'ın koluna girerek onunla beraber hız kazandı.</p>

      <p class="calibre2">Wulfgar, uzun bacaklarıyla avizeden yığınının üzerinden aştı, başını kollarının arasına alıp bir sıçanadam grubunun üzerine düştü ve onların oraya buraya yuvarlanmasını sağladı. Afallayan ama hâlâ yolunu seçebilecek kadar kendinde olan Wulfgar başka bir kapıyı daha omuzladı ve başka bir geniş daireye girdi. Karşısında, başka bir odalar ve koridorlar labirentine çıkan açık bir kapı duruyordu.</p>

      <p class="calibre2">Ama önünde on tane sıçanadam varken Wulfgar oraya varmayı ummuyordu. Odanın yan tarafına doğru kaçtı ve sırtını duvara dayadı.</p>

      <p class="calibre2">Barbarın silahsız olduğunu düşünen sıçanadamlar, neşeyle çığlıklar atarak hücuma geçtiler. O sırada Aegis-fang büyüsünü kullanarak Wulfgar'ın ellerine geri döndü ve ilk iki sıçanadamı kenara savurdu. Wulfgar şansının yaver gidip gitmeyeceğini görebilmek için etrafına bakındı. Bu sefer gitmeyecekti.</p>

      <p class="calibre2">Keskin dişleriyle havaya ısırıklar savuran sıçanadamlar dört bir yanından ona tıslıyordu. Böyle bir devin -dev bir sıçanadamın— loncalarına getireceği faydaları anlamaları için Rassiter'in onlara açıklama yapmasına gerek yoktu.</p>

      <p class="calibre2">Düşmanlarının attığı her ısırık hedefi kıl payı kaçırırken barbar kendisini kolsuz tuniğinin içinde aniden oldukça çıplak hissetti. Wulfgar, böyle yaratıklar hakkında likantrop ısırığının feci sonuçlarını anlayabilecek kadar çok efsane duymuştu. Bu sebeple, elinden gelen bütün gücü kullanarak mücadele etti.</p>

      <p class="calibre2">Dehşetinden dolayı damarlarına adrenalin pompalanıyor olsa bile, koca adam bu gecenin yarısını dövüşerek geçirmişti ve bir sürü yarası vardı. En dikkate değer olanı ise hidranın kolunda bıraktığı yarığın balkondan aşağı atladığında yeniden açılmış olmasıydı. Çekiç darbeleri yavaşlamaya başlıyordu.</p>

      <p class="calibre2">Wulfgar normalde, dudaklarında bir şarkıyla sonuna kadar savaşır, bir yandan etrafında düşmanlarından oluşan bir yığın bırakırken bir yandan da gerçek bir savaşçı olarak öleceğini bildiği için gülümserdi. Ama şimdi, durumunun ümitsiz olduğunu, sonuçlarının ölümden de beter olacağını bildiğinden dolayı kendisini öldürebilmenin temiz bir yolunu arayarak etrafına bakmıyordu.</p>

      <p class="calibre2">Kaçması imkansız, zafer kazanmak daha da imkansızdı. O anda Wulfgar'ın tek düşüncesi ve arzusu, likantrop olmanın ıstırabı ve rezilliğinden kurtulabilmekti. O sırada Drizzt odaya dalıverdi. Sıçanadam saflarının arka tarafından, hazırlıksız bir köye bastıran ani bir kasırga gibi geldi. Saniyeler içinde palaları kan kırmızısı rengine bürünüp parlamaya ve havada sıçan postu parçaları uçuşmaya başladı. Onun yolunun üstünde durup da kurtulmayı başarabilen pek az sayıda sıçanadam, ölümcül Drow ile aralarına olabildiğince mesafe koyabilme çabasıyla odadan dışarı kaçıştılar.</p>

      <p class="calibre2">Sıçanadamlardan birisi arkasını döndü ve palayı engellemek için kılıcını havaya kaldırdı ama Drizzt yaratığın kolunu dirseğinden kesip koparttı ve ikinci palasını da göğsüne sapladı. Sonra Drow, dev dostunun yanına geldi ve onun ortaya çıkışı Wulfgar'ın cesaretini ve gücünü tazeledi. Wulfgar neşeyle homurdanarak saldırganlardan birisinin göğüne Aegis-fang'i indirdi ve sefil yaratığı duvara çiviledi. Sıçanadam ölü bir şeklide öylece kaldı. Kıç tarafı öbür odanın içindeydi ama bacakları odaya yeni açılan pencereden diz kapaklarından aşağı doğru sallanmaktaydı ve yoldaşları bu olaya şahit olurken garip bir şekilde seğiriyorlardı. Sıçanadamlar destek bekleyerek birbirilerine baktılar ve iki savaşçıya ürkekçe yaklaştılar. Zaten çöküşe geçmiş olan moralleri, bir saniye sonra odaya kükreyerek dalan cüce ve sıçanları hatasız bir kesinlikle devirip duran bir gümüş ok yağmuru sayesinde tamamen yok oldu. Sıçanadamlar için lağımdaki sahne yeniden yaşanıyordu -ki o gecenin erken saatlerinde, orada iki düzineden fazla yoldaşlarını yitirmişlerdi. Dört dost bir araya gelmişken sıçanadamların onlara karşı savaşmaya cesaretleri yoktu ve kaçmayı başarabilenler kaçtılar. Orada kalanların ise yapması gereken zor bir seçimi vardı: çekiç, kılıç, balta ya da ok.</p>

      <p class="calibre2">Pook büyük tahtında arkasına yaslandı ve Taros Çemberi'nin içine bakarak o yıkım sahnesini izledi.</p>

      <p class="calibre2">Sıçanadamların öldüğünü görmek lonca başkanını üzmüyordu -sokaklarda atılacak birkaç iyi yerleştirilmiş ısırıkla birlikte o sefil şeylerden yeterince tedarik edilebilirdi. Fakat, bu kahramanların lonca içinde kendi yollarını kese biçe açtıklarını gören Pook, eninde sonunda onun karşısında da dikileceklerini biliyordu.</p>

      <p class="calibre2">Bu sahneyi, Pook'un tepe devi harem ağalarından biri tarafından pantolonunun kıç kısmından havada asılı tutulan Regis de izliyordu. Sadece, Mithril Salonu'nda öldüğünü sandığı Bruenor'u görmek bile buçukluğun gözlerini yaşlarla doldurdu. Ayrıca, dostlarının onu kurtarmak için Diyarlar boyunca yolculuk etmiş olması ve şu anda, şimdiye kadar hiç görmediği kadar büyük bir gayretle savaşmaları, buçukluğu çok duygulandırıyordu. Özellikle Cattibrie ile Drizzt olmak üzere hepsi de yara bere içindeydi ama Pook'un ordusunu darmadağın ederken hepsi de acıyı duymazdan geliyordu. Attıkları kesme ve saplama darbeleriyle düşmanlarını tek tek devirdiklerini gören Regis, dostlarının ona ulaşacağından pek şüphe duymuyordu. Derken buçukluk, Taros Çemberi'nin yanına doğru baktı. LaValle'nin orada, kollarını göğsünün üzerinde kavuşturmuş bir halde, inci süslü asayla omzuna hafif hafif vurarak kayıtsız bir şekilde durduğunu gördü.</p>

      <p class="calibre2">"Adamların pek iyi iş çıkartmıyor Rassiter," diye belirtti lonca başkanı. "Hatta korktukları dahi söylenebilir."</p>

      <p class="calibre2">Rassiter rahatsızlıkla kıpırdanarak ağırlığını bir ayağından diğerine verdi. "Yoksa plandaki rolünü yerine getiremiyor musun?"</p>

      <p class="calibre2">"Loncam bu gece kudretli düşmanlara karşı savaşıyor," diye kekeledi Rassiter. "Onlar... biz pek başarılı... savaş daha kaybedilmedi!"</p>

      <p class="calibre2">"Sanırım sıçanlarının daha iyi iş çıkarmasını sağlamalısın," dedi Pook sakince. Rassiter bu emirdeki -daha doğrusu tehditteki— ses tonunu gayet iyi duydu. Eğilip reverans yaptı ve kapıyı ardından çarparak hızla odadan dışarı çıktı.</p>

      <p class="calibre2">Buyurucu lonca başkanı bile bu faciadan tümüyle sıçanadamları sorumlu tutamazdı.</p>

      <p class="calibre2">"Muhteşem," diye mırıldandı, Drizzt iki eş zamanlı darbeyi savuşturup iki sıçanadamı da birbirinden ayrı fakat mistik bir şekilde uyumlu hareketlerle kesip biçerken. "Kılıçla bu denli zarafeti daha evvel hiç kimsede görmedim." Bunu yeniden düşünmek için bir an duraksadı. "Belki de sadece birinde."</p>

      <p class="calibre2">Aklına gelen şeyle şaşırıp kalan Pook, LaValle'ye baktı. Büyücü ise başıyla onayladı. "Entreri," diye düşünceyi tamamladı LaValle. "Benzerlik gün gibi aşikar. Kiralık katilin bu grubu neden güneye getirdiğini şimdi biliyoruz işte."</p>

      <p class="calibre2">"Drow ile dövüşmek için mi?" dedi Pook düşünceli düşünceli. "En sonunda emsali olmayan adama bir rakip mi çıktı?" "Öyle görünüyor."</p>

      <p class="calibre2">"Peki o nerede öyleyse? Neden onun karşısına çıkmadı?" "Belki de çoktan çıkmıştır," diye yanıtladı LaValle sıkkınlıkla.</p>

      <p class="calibre2">Pook bu sözleri uzun bir süre durup düşündü; inanamayacağı kadar gerçek üstü sözlerdi. "Entreri yenildi mi yani?" dedi boğulacak gibi bir sesle. "Entreri öldü mü?" Bu sözler, kiralık katil ile Drizzt arasındaki çekişmeyi ta en başından beri dehşetle izlemiş olan Regis'e hoş bir müzik gibi geliyordu. Regis en başından beri, bu ikisinin günün birinde içlerinden sadece birinin hayatta kalabileceği bir düelloya tutuşacaklarından şüpheleniyordu. Ve buçukluk en başından beri drow dostu için korkuyordu.</p>

      <p class="calibre2">Entreri'nin ölmüş olması ihtimali, önünde bekleyen savaş konusunda Pook Paşa'nın farklı bir bakış açısı edinmesine sebep oldu. Aniden Rassiter ile tayfasına yeniden muhtaç kalmıştı; Taros Çemberi'nden izlediği kıyım sahnesi, aniden loncasının o andaki gücüne daha kesin bir darbe indirmeye başlamıştı.</p>

      <p class="calibre2">Tahtından ayağa kalktı ve şeytani nesneye doğru yavaşça yürüdü. "Bunu durdurmalıyız," diye hırladı LaValle'ye. "Onları karanlık bir yere gönder!"</p>

      <p class="calibre2">Büyücü şeytanca sırıttı ve aceleyle koşturup deriden yapılmış siyah bir cildi olan büyük bir kitap getirdi. İşaretlenmiş sayfayı açan LaValle, Taros Çemberi'ne doğru yürüdü ve uğursuz bir büyünün ilk sözlerini söylemeye başladı.</p>

      <p class="calibre2">Odadan dışarı çıkan ilk kişi, Regis'e gitmenin uygun bir yolunu -ve kesip biçecek daha fazla sıçanadam— bulmak isteyen Bruenor oldu. Kısa bir koridor boyunca fırtına gibi ilerledi, bir kapıyı tekmeleyerek açtı. Karşısında sıçanadam değil, iki tane oldukça şaşırmış insan hırsız buldu. Savaşla yoğrulmuş kalbinde biraz merhamet olan Bruenor -eninde sonunda binaya istila eden kendisiydi— yerinde durmayan baltasını geri çekti ve iki haydudu kalkanıyla yere yapıştırdı. Sonra koridora geri koşturdu ve dostlarının arkasından sıraya girdi. "Sağına dikkat et!" diye haykırdı Cattibrie, Wulfgar'ın yanında ve sıranın önünde duran bir duvar halısının gerisinde bir hareket fark ederek. Barbar, ağır duvar halısını tek bir asılışta yerinden söktü. Halının arkasında, yere sinmiş, sıçramaya hazırlanmış bir şekilde duran ve bir buçukluktan pek az büyük olan minik bir adam duruyordu. Açığa çıkan küçük hırsız savaş isteğini çabucak kaybetti ve Wulfgar onun minicik hançerini bir kenara iterken özür dilercesine omuz silkti.</p>

      <p class="calibre2">Wulfgar küçük hırsızı ensesinden yakaladığı gibi havaya kaldırdı ve kendi burnunu onun burnuna bastıracak kadar yüzünü yaklaştırdı. "Sen ne çeşitsin?" diye azarladı Wulfgar. "İnsan mı sıçan mı?"</p>

      <p class="calibre2">"Sıçan değil!" diye feryat etti, dehşete kapılmış olari hırsız. Dediği şeyi vurgulamak için yere tükürdü. "Sıçan değil!"</p>

      <p class="calibre2">"Regis?" diye sordu Wulfgar. "Onu biliyor musun?" Hırsız başını hevesle salladı. "Regis'i nerede bulabilirim?" diye kükredi Wulfgar, sesi hırsızın yüzündeki bütün kanın çekilmesini sağlayarak.</p>

      <p class="calibre2">"Yukarıda," diye viyakladı küçük adam. "Pook'un odalarında. Hepsi yukarıda." Sadece hayatta kalabilme içgüdüsüyle hareket eden ve bu canavarımsı barbardan kurtulmaktan başka hiçbir düşüncesi olmayan hırsız, elini kemerinin arkasında gizlenmiş olan bir hançere attı. Yanlış bir karardı.</p>

      <p class="calibre2">Drizzt palalarından biriyle hırsızın koluna vurarak onun bu hareketini Wulfgar'a gösterdi.</p>

      <p class="calibre2">Wulfgar bir sonraki kapıyı açmak için küçük adamı kullandı.</p>

      <p class="calibre2">Yine takip başlamıştı. Sıçanadamlar gölgelerin içinden oraya buraya koşturup dört dostu yanlardan takip ediyordu ama karşılarına çıkıp onlarla yüzleşen pek azdı. Önlerine çıkanlar ise belli bir tasarıdan çok kazayla onlarla yüzleşiyor-du!</p>

      <p class="calibre2">Daha çok kapı parçalandı ve daha çok oda boşaltıldı. Birkaç dakika sonra önlerine bir merdiven çıkıverdi. Geniş ve cafcaflı bir şekilde üzerine halı serilmiş, parlak sert ahşaptan süslü tırabzanları olan bu merdiven sadece Pook Paşa'nın dairelerine çıkıyor olabilirdi. Bruenor neşeyle kükredi ve hızla koşmaya başladı. Cattibrie ile Wulfgar onu hevesle takip ettiler. Drizzt tereddüt etti ve aniden bir korku duyarak etrafına bakındı. Drow elfleri doğaları itibarıyla büyüsel canlılardı ve şimdi Drizzt garip, tehlikeli bir titreşim seziyor, kendisine doğru yöneltilmiş bir büyünün başlangıcını hissedebiliyordu. Etrafındaki duvarların ve zeminin, sanki bir şekilde somutluklarını yitirmiş gibi aniden zayıflamaya başladığını gördü.</p>

      <p class="calibre2">Sonra olan biteni anladı. Daha evvel, büyülü kedisi Guenhwyvar ile beraber düzlemler arasında boyut değiştirmişti. Ve o anda, birinin ya da bir şeyin onu Ana Madde Düzlem'den çekip götürmekte olduğunu biliyordu. İleri doğru baktı ve Bruenor ile diğerlerinin de tıpkı onun gibi afallamış olduğunu gördü.</p>

      <p class="calibre2">"El ele tutuşalım!" diye haykırdı Drow, büyü onları oradan alıp götürmeden önce dostlarının yanına varmak için koştururken.</p>

      <p class="calibre2">Regis, dostlarının aceleyle bir araya toplanışını çaresiz bir dehşetle izledi. Sonra lonca binasının alt katlarının Taros Çemberi'ndeki görüntüsü değişip daha karanlık bir yere odaklandı. Sis ve gölgelerle, gulyabaniler ve iblislerle dolu bir yerdi burası.</p>

      <p class="calibre2">Güneşin parlamadığı bir yerdi.</p>

      <p class="calibre2">"Hayır!" diye haykırdı buçukluk, büyücünün niyetini fark ederek. LaValle ona hiç aldırış etmedi, Pook ise sadece sırıttı. Saniyeler sonra Regis, dostlarının yeniden bir araya toplanmış olduğunu gördü. Bu sefer o karanlık düzlemin dönüp duran dumanları arasında duruyorlardı. Pook bastonuna dayandı ve güldü. "Umutları söndürmeye nasıl da bayılırım!" dedi büyücüye. "Bir kez daha değerinin ölçülemeyeceğini kanıtladın, kıymetli LaValle!" Regis dostlarının acınası bir savunma güdüsüyle sırt sırta verdiklerini gördü. Daha şimdiden karanlık suretler üzerlerinde uçuşmaya ve süzülmeye başlamıştı -çok kudretli ve çok şeytani olan varlıklardı bunlar.</p>

      <p class="calibre2">Regis daha fazla izlemeye tahammül edemeyerek bakışlarını yere indirdi. Ah, başını çevirme küçük hırsız," diyerek güldü Pook. "Ölümlerini izle ve onlar adına mutlu ol. Zira onların çekeceği acının senin için tasarladığım işkencelerle kıyaslanamayacağı konusunda seni temin ederim."</p>

      <p class="calibre2">O adamdan ve dostlarını böyle bir tehlikeye soktuğu için kendisinden nefret eden Regis, Pook'a hiddet dolu bir bakış attı. Dostları onun için gelmişti. Bütün dünyayı onun için aşmışlardı. Artemis Entreri'yle, bir ordu dolusu sıçanadamla ve muhtemelen daha bir sürü düşmanla savaşmışlardı. Bütün bunlar onun yüzünden olmuştu.</p>

      <p class="calibre2">"Lanet olsun sana," diye sövdü Regis. Aniden bütün korkuları geçmişti. Kendisini aşağı doğru sallandırdı ve harem ağasının üst bacağını sertçe ısırdı. Dev acıyla feryat etti ve elini bırakarak Regis'in yere düşmesine sebep oldu.</p>

      <p class="calibre2">Buçukluk yere düştüğü an koşmaya başladı. Pook'un yanından geçerken onun destek için kullandığı bastonu tekmeledi. Bu sırada oldukça eli çabuk bir şekilde Pook'un cebine elini atıp heykelciği geri aldı. Sonra LaValle'ye doğru koşturdu.</p>

      <p class="calibre2">Büyücünün tepki vermek için daha çok zamanı vardı ve Regis üzerine gelirken hızlı bir büyü yapmaya başlamıştı. Ama buçukluk daha hızlı çıktı. Regis havaya sıçradı, LaValle'nin gözlerine iki parmağını batırarak büyüsünü engelledi ve adamın geriye doğru tökezlemesini sağladı.</p>

      <p class="calibre2">Büyücü dengesini korumak için debelenirken, Regis elmaslı asayı elinden çekip aldı ve Taros Çemberi'nin önüne geldi. Daha kolay bir yol bulabilir mi diye son bir kez odaya bakındı. Gözüne çarpan tek şey Pook idi. Yüzü kan kırmızısı olmuş ve hiddetten buruşmuştu. Lonca başkanı saldırının şaşkınlığını atlatmıştı ve şimdi bastonunu bir silah gibi sallıyordu. Regis bunun ölümcül olduğunu deneyimlerine dayanarak biliyordu.</p>

      <p class="calibre2">"Lütfen bu sefer yardım edin," diye fısıldadı Regis, o anda kendisini dinleyebilecek bütün tanrılara hitaben. Dişlerini sıktı, kafasını eğdi ve asayı önünde tutarak Taros Çemberi'nden içeri daldı.</p>

      <p class="calibre2">&nbsp;</p>
    </div>

    <div class="s">
      <p class="calibre2"><span class="none4">-22-</span></p>
    </div>

    <div class="s1">
      <p class="calibre2">Üzerinde durdukları zeminden yayılan dumanlar kasvetli bir şekilde süzülüyor ve ayaklarının etrafında dönüp duruyordu. Dumanlar dönme açılarına göre her iki yana doğru savrulup sadece bir iki metre ötelerinde tekrar yere çarpıyor, sonra başka bir bulut halini alıp tekrar yükseliyordu. Dostlar bunun sayesinde dar bir geçitte, sonsuz bir uçurumun üzerindeki bir köprüde durduklarını gördüler.</p>

      <p class="calibre2">Üzerlerinde ve altlarında birkaç metreden daha geniş olmayan benzer köprüler uzanıyordu ve görebildikleri kadarıyla bu düzlemdeki tek katı zemin onlardı. Hiçbir yönde bir kara parçası yoktu, sadece bükülüp kıvrılan köprüler vardı.</p>

      <p class="calibre2">Dostların hareketleri yavaştı, rüyadaki gibiydi. Havanın ağırlığına karşı mücadele veriyorlardı. Pis kokuların ve ıstırap dolu çığlıkların hakim olduğu bu karanlık yer, etrafa kötülük yayıyordu. İğrenç, şekli bozuk canavarlar kafalarının üzerinden süzülüp kasvetli boşluğun ortasında uçuyor ve böylesine lezzetli lokmaların aniden ortaya çıkışı için neşeyle haykırıyordu. Kendi dünyalarındaki tehlikelere karşı yılmayan dört dost, burada cesaretlerini yitirmişlerdi. "Dokuz Cehennem mi?" diye fısıldadı Cattibrie kısık bir sesle, sözlerinin sonsuz gölgelerin içinde toplanmakta olan çok sayıdaki canavarı harekete geçirmesinden korkarak. "Hades," diye tahmin etti bilinen düzlemler konusunda daha eğitimli olan Drizzt. "Kaos'un diyarı." Dostlarının hemen yanında duruyor olmasına rağmen sesi tıpkı Cattibrie'ınki gibi uzaktan geliyordu.</p>

      <p class="calibre2">Bruenor ters bir cevap vermeye başladı ama Wulfgar ile Cattibrie'a, evlatları gibi sevdiği kişilere bakınca sesi azalıp kayboldu. Şimdi onlara yardım etmek için elinden gelen hiçbir şey yoktu.</p>

      <p class="calibre2">Wulfgar cevaplar alabilmek için Drizzt'e baktı. "Buradan nasıl kaçabiliriz?" dedi dosdoğru bir şekilde. "Bir kapı var mıdır? Kendi dünyamıza açılan bir pencere falan?" Drizzt başını sağa sola salladı. Bir tehlike sırasında hazırlıklı olabilmeleri için onları kaygılarından kurtarm.ık isterdi. Fakat bu sefer, Drowun verilecek hiçbir cevabı yoktu. Hiçbir kaçış yolu, hiçbir umut göremiyordu.</p>

      <p class="calibre2">Yüzü garip ve bariz bir şekilde insana benzeyen, yarasa kanatlı, köpeğimsi bir yaratık Wulfgar'ın üzerine doğru dalışa geçti ve o pis pençelerinden birini barbarın omzuna doğrulttu.</p>

      <p class="calibre2">"Yere yat!" diye en son saniyede haykırdı Cattibrie. Barbar bu emri sorgulamadı. Kendisini yüz üstü yere attı ve yaratık hedefi kaçırdı. Bir daire çizdi ve hızla dönmeden evvel havada bir saniye asılı kaldı. Sonra, yaşayan canlıların etlerine aç bir halde tekrar dalışa geçti.</p>

      <p class="calibre2">Fakat Cattibrie bu sefer hazırlıklıydı ve yaratık üzerlerine yaklaşırken bir ok fırlattı. Alışıldık gümüş renginde ışıldayarak uçmak yerine donuk bir gri çizgi çizen ok, tembelce ilerleyip canavara saplandı. Fakat büyülü ok alışılmış gücüyle hedefe saplandı ve canavarın köpek postunda feci bir yara açarak yaratığın uçuş dengesini bozdu. Kendisini toparlamaya çabalayan canavar hemen üzerlerinden aşağı doğru çakılmaya başladı ve Bruenor onu baltasıyla keserek aşağıdaki karanlığın içine düşmesini sağladı.</p>

      <p class="calibre2">Dostlar bu küçük zafer karşısında pek de kendilerinden memnun olamadılar.Yukarıda, aşağıda ve yanlarda yüzlerce benzer yaratık uçuşup duruyordu ve birçoğu da Bruenor ile Cattibrie'ın öldürdüğü canavardan daha iriceydi.</p>

      <p class="calibre2">"Burada duramayız," diye homurdandı Bruenor. "Nereye gideceğiz elf?"</p>

      <p class="calibre2">Drizzt, durdukları yerde kalmaktan da gayet memnun olurdu ama bir yerlere doğru giderlerse, dostlarının en azından bu durum karşısında ilerleme kaydediyorlarmış gibi hissedip biraz rahatlamalarını sağlayacağını biliyordu. Şimdi yüz yüze oldukları dehşetin boyutlarını bir tek Drow anlıyordu. Ve bu karanlık düzlemde nereye giderlerse gitsinler durumun hep aynı olacağını, hiç kaçış olmadığını bir tek Drizzt biliyordu.</p>

      <p class="calibre2">"Bu taraftan," dedi, birkaç saniye düşünüp taşınmış gibi yaptıktan sonra. "Eğer bir kapı varsa, bu tarafta olduğunu hissediyorum." Dar köprüde bir adım attı fakat dumanlar önünden yükselip dönmeye başladığında aniden durdu. Sonra tam önünden bir şey yükseldi. Biçim olarak insansıydı ve uzun inceydi. Şişman, kurbağamsı bir kafası ve ucunda pençeler bulunan uzun, üç parmaklı elleri vardı. Wulfgar'dan bile daha uzun olan yaratık Drizzt'in önünde kule gibi yükselmişti.</p>

      <p class="calibre2">"Kaos mu dedin, kara elf?" dedi, peltek ve yabancı bir sesle. "Hades mi?"</p>

      <p class="calibre2">Parıltı hemen Drizzt'in elinde belirip ışıldadı. Fakat diğer kılıcı, buz büyüsüyle yaratılmış olan kılıç, neredeyse kendi iradesiyle canavarın üzerine atlayacaktı. "Yanılıyorsun," diye gürledi yaratık.</p>

      <p class="calibre2">Bruenor hızla koşup Drizzt'in yanına geldi. "Geri bas bakalım, iblis," diye hırladı. "İblis değil," dedi Drizzt, yaratığın ne kastettiğini anlayarak ve Drow şehrindeki yıllarında Düzlemler hakkında gördüğü sayısız dersleri hatırlayarak. "İblisçik." Bruenor merakla ona baktı.</p>

      <p class="calibre2">"Ve Hades değil," diye açıkladı Drizzt. "Tarterus." "Aferin, kara elf," dedi iblisçik. "Halkın aşağı düzlemleri iyi bilir."</p>

      <p class="calibre2">"Öyleyse halkımın gücünü anlıyorsundur," diye blöf yaptı Drizzt, "ve bize karşı gelen iblis lordlarına bile nasıl karşılık verdiğimizi biliyorsundur."</p>

      <p class="calibre2">İblisçik güldü -tabii buna gülmek denirse, çünkü boğulan bir adamın boğazından gelen ölüm seslerine daha çok benziyordu. "Ölü Drowlar intikam almaz. Evinden çok uzaktasın!" Drizzt'e doğru elini tembelce uzattı.</p>

      <p class="calibre2">Bruenor koşturarak dostunun yanına geldi. "Moradin!" diye haykırdı ve mithril baltasıyla iblisçiğe bir darbe savurdu. Fakat iblisçik, cücenin beklediğinden daha hızlı çıktı ve kolayca darbeden kaçtı. Balyoz gibi koluyla bir karşı darbe savurdu ve Bruenor'un yüz üstü düşüp köprü üzerinde yuvarlanmasına neden oldu.</p>

      <p class="calibre2">İblisçik, yuvarlanarak geçen cüceye doğru o feci pençelerinden birini uzattı. Daha el Bruenor'a ulaşamadan önce Parıltı onu kesip koparttı.</p>

      <p class="calibre2">İblisçik hayretler içinde Drizzt'e doğru döndü. "Canımı yaktın, kara elf," diye inledi fakat sesinde hiçbir acı emaresi yoktu. "Ama daha iyisini yapmalısın!" Yaralı elini Drizzt'e doğru savurdu ve Drow refleksif olarak darbeden kaçarken, iblisçik ikinci elini cücenin işini bitirmek için devreye soktu.</p>

      <p class="calibre2">Yerde yatan cücenin omzuna üç çizgi halinde derin yarıklar açtı.</p>

      <p class="calibre2">"Lanet olası!" diye kükredi Bruenor, dizlerinin üzerine doğrularak. "Seni pis, bok çuvalı..." diye homurdandı, ikinci başarısız darbesini savururken.</p>

      <p class="calibre2">Drizzt'in arkasında, Cattibrie yukarı aşağı hareket ederek Taulmaril ile temiz bir nişan almaya çalışıyordu. Wulfgar onun yanında duruyor ve köprü üzerinde Drowun yanına gidebilecek kadar yer olmadığı için hazır bir şekilde bekliyordu.</p>

      <p class="calibre2">Drizzt uyuşukça hareket ediyor, palaları ise eğri büğrü bir saldırı sergileyerek hantalca dönüp duruyordu. Belki de bunun sebebi uzun bir gece boyunca savaşmış olması ya da düzlemin havasının alışılmadık derecede ağır oluşuydu. Fakat onu hayretle izleyen Cattibrie, daha evvel Drow'u hiç bu denli isteksiz görmediğini fark etti.</p>

      <p class="calibre2">Köprünün daha aşağısında hâlâ dizleri üzerinde olan Bruenor, alışılmış savaş arzusundan çok hüsran içinde darbeler savuruyordu.</p>

      <p class="calibre2">Cattibrie olan biteni anladı. Bunun sebebi yorgunluk ya da havanın ağır oluşu değildi. Dostlarını alaşağı eden şey umutsuzluktu.</p>

      <p class="calibre2">Bir şeyler yapmasını dilemek için Wulfgar'a baktı ama barbarın onun yanında dururkenki görüntüsü kızı hiç rahatlatmadı. Yaralı kolu gevşek bir şekilde duruyordu ve Aegis-fang'in ağır kafası yere doğru eğilip dumanların içinde kaybolmuştu. Daha kaç tane savaşta çarpışabilirdi ki? Sonu gelmeden önce bu sefil iblisçiklerden kaç tanesini öldürebilirdi? 'Peki hiç bitmeyen savaşlarla dolu bir düzlemde herhangi bir zafer ne getirebilir?' diye düşündü Cattibrie.</p>

      <p class="calibre2">Umutsuzluğu en derinden hisseden kişi Drizzt idi. Zorlu yaşamındaki bütün çetin sınavlar sırasında, Drow hep nihai adalete inanmıştı. Bunu kendisine her ne kadar itiraf etmeye korksa da, kıymetli prensiplerine karşı olan boyun eğmez inancının ona en sonunda hakkettiği ödülü getireceğine inanırdı. Ve şimdi karşısına bu çıkıvermişti. Sadece ölümle sonuçlanabilecek olan, bir zaferin daha çok savaş getireceği bir mücadele. "Lanet olsun hepinize!" diye haykırdı Catti-brio.</p>

      <p class="calibre2">Güvenli bir açıyla nişan alamamıştı fakat yine de okunu fırlattı. Oku, Drizzt'in kolunu çizip kanattıktan sonra iblisçiğe saplandı ve onun geriye doğru sendelemesini sağlayarak Bruenor'a, Drizzt'in yanına geri gelme fırsatı verdi. "Dövüşü kaybettiniz demek?" diye azarladı dostlarını Cattibrie.</p>

      <p class="calibre2">"Sakin ol kızım," diye yanıtladı Bruenor kasvetle, iblisçiğin dizlerine doğru alçaktan bir darbe savurarak. Yaratık, dikkatle baltanın üzerinden atladı ve yine saldırıya geçti. Drizzt bu saldırıyı savuşturdu.</p>

      <p class="calibre2">"Sen sakin ol Bruenor Battlehammer!" diye haykırdı Cattibrie. "Kendini klanın kralı diye adlandıracak yüzün var demek. Hah! Senin böyle dövüştüğünü görseydi Garumn mezarında ters dönerdi!"</p>

      <p class="calibre2">Bruenor, Cattibrie'a hiddet dolu bir bakış attı. Boğazı öyle bir kurumuştu ki bir cevap dahi veremedi.</p>

      <p class="calibre2">Drizzt gülümseye çalıştı. Genç kadının, o muhteşem genç kadının ne yapmaya çalıştığını biliyordu. Lavanta renkli gözleri içsel bir ateşle parlamaya başladı. "Wulfgar'ın yanına git," dedi Bruenor'a. "Arkamızı koru ve yukarıdan gelecek saldırılara dikkat et."</p>

      <p class="calibre2">Drizzt iblisçiğe baktı. Yaratık da Drowun tavrındaki ani değişimi fark etmişti.</p>

      <p class="calibre2">"Gel bakalım, farastu," dedi Drow dosdoğru, bu yaratık türüne verilen adı da hatırlayarak.</p>

      <p class="calibre2">"Farastu," diye alay etti, "iblisçik türünün en zayıfı. Gel ve bir Drow kılıcının ısırığını hisset bakalım."</p>

      <p class="calibre2">Bruenor, Drizzt'ten uzaklaşırken neredeyse kahkahayı basacaktı. İçinden bir ses, "Ne fark eder ki?" demek istiyordu. Fakat Cattibrie'ın cücenin gurur dolu geçmişine yaptığı iğneleyici göndermelerle uyandırdığı daha gür bir sesin söyleyeceği başka şeyler vardı. "Gelin de dövüşün öyleyse!" diye kükredi, sonsuz uçurumun gölgelerine doğru. "Sizden bir dünya dolusunu haklamaya yeteriz!"</p>

      <p class="calibre2">Drizzt birkaç saniye içinde kendisine hakimiyetini tamamen sağladı. Hareketleri hâlâ düzlemin ağırlığından dolayı yavaştı ama yine de muhteşemdiler. İblisçiğin yaptığı her hareketi bozarak, ahenk içinde sahte saldırılar yapıp kesikler attı, darbeler savurup darbeler savuşturdu.</p>

      <p class="calibre2">Wulfgar ve Bruenor onun yardımına koşmak için içgüdüsel olarak harekete geçtiler fakat sonra durup bu gösteriyi izlemeye karar verdiler.</p>

      <p class="calibre2">Cattibrie etrafı kolluyor, dumanların arasından her ne zaman çirkin bir suret çıkacak olsa yayıyla onu haklıyordu. Çok yukarıdaki bir karanlığın içinden aşağı inen bir surete nişan aldı. Taulmaril'i en son anda tam bir şok içinde yere indirdi. "Regis!" diye haykırdı. Buçukluk ağır çekim düşüşünü tamamladı ve dostlarından on metre uzaktaki ikinci bir köprüye 'pat' diye inerek dumanların hafifçe havaya yükselmesini sağladı. Ayağa kalktı, dönen başına ve yönünü şaşıran zihnine karşı galip gelip dengesini sağlamayı başardı. "Regis!" diye haykırdı Cattibrie yine. "Buraya nasıl geldin?"</p>

      <p class="calibre2">"Sizi o feci çemberin içinde gördüm," diye açıkladı buçukluk. "Yardımıma ihtiyacınız olabileceğini düşündüm."</p>

      <p class="calibre2">"Pöh! Bence sen buraya kendin gelmedin, seni buraya fırlatıp attılar, Gümbürgöbek," diye karşılık verdi Bruenor.</p>

      <p class="calibre2">"Seni görmek de çok hoş," diye tersledi Regis, "ama bu sefer yanılıyorsun. Kendi seçimimle geldim." Ucu elmaslı asayı kaldırıp onlara gösterdi. "Size bunu getirmek için." Aslında daha Regis onun şüphelerini çürütmeden önce bile, Bruenor küçük dostunu gördüğüne sevinmişti zaten. Hatasını kabul ederek Regis'e doğru reverans yaptı ve sakalı dönüp duran dumanın içinde kayboldu.</p>

      <p class="calibre2">Başka bir iblisçik daha yükseldi. Bu seferki karşı tarafta, Regis ile aynı köprünün üzerindeydi. Buçukluk, asayı tekrar dostlarına gösterdi. "Yakalayın onu," diye yalvardı, fırlatmak için gerilirken. "Buradan çıkmak için tek şansınız bu!" Cesaretini topladı -sadece tek bir şansı vardı— ve bütün gücüyle asayı fırlattı. Asa döne döne uçtu ve üç çift uzanmış ele doğru alay edercesine yavaş bir şekilde ilerledi.</p>

      <p class="calibre2">Fakat ağır havada yeterince hızlı bir yol çizemiyordu ve köprüye gelmeden önce hızını kaybetti.</p>

      <p class="calibre2">"Hayır!" diye haykırdı Bruenor, tek umutlarının da uçup gitmekte olduğunu görerek.</p>

      <p class="calibre2">Cattibrie itiraz içinde hırladı, tek bir hareket yaparak dolu kemerinin kopçasını açtı ve Taulmaril'i yere bıraktı. Asaya doğru dalışa geçti. Bruenor kendisini yüzükoyun yere attı ve çaresizlik içinde kızın ayak bileklerini yakalamaya çabaladı ama aradaki mesafe açılmıştı. Asayı yakalarken Cattibrie'ın gözlerinde memnuniyet dolu bir bakış belirdi. Havadayken belini büktü ve asayı Bruenor'un uzanmış ellerine doğru fırlattı. Sonra, tek bir şikayet sözü dahi söylemeden inişe geçip görünürden kayboldu.</p>

      <p class="calibre2">Aynaya bakan LaValle'nin elleri titriyordu. Regis elinde asayla birlikte çemberden içeri atladığında, dostların ve Tarterus düzleminin görüntüsü kara bir bulanıklık halini almıştı. Ama bu, büyücünün o andaki endişelerinin en küçüğüydü. Sadece yakından incelendiğinde görülebilen ince bir çatlak, yavaşça Taros Çemberi'nin merkezine doğru yarılarak ilerliyordu. LaValle hızla Pook'a doğru döndü, efendisinin üzerine atıldı ve bastonunu elinden aldı. Büyücüye karşı koyamayacak kadar şaşıran Pook bastonu bıraktı ve hayret içinde bir adım geriledi.</p>

      <p class="calibre2">LaValle hızla aynanın yanına koşturdu. "Onun büyüsünü yok etmeliyiz!" diye haykırdı ve bastonu cam gibi yüzeye indirdi.</p>

      <p class="calibre2">Büyülü aletin gücü tarafından kırılan tahta sopa, büyücünün elinde kıymıklara ayrıldı ve LaValle ise odanın öbür tarafına doğru uçtu. "Kır onu! Kır onu!" diye Pook'a yalvardı, sesi acınası bir cıyaklama halinde çıkarak.</p>

      <p class="calibre2">"Buçukluğu geri getir!" diye karşılık verdi Pook, hâlâ Regis ve oniks heykelciği daha fazla düşünerek.</p>

      <p class="calibre2">"Anlamıyorsun!" diye haykırdı LaValle. "Asa buçukluğun elinde! Boyut kapısı öteki taraftan kapanamaz!"</p>

      <p class="calibre2">Büyücünün korkularının ciddiyeti kafasına dank dediğinde, Pook'un yüz ifadesi şaşkınlıktan endişeye dönüştü. "Azizim LaValle," diye başladı sakince, "Sen şimdi bana, odamın tam ortasında Tarterus'a açılan bir kapı bulunduğunu mu söylüyorsun?" LaValle ürkekçe başıyla onayladı.</p>

      <p class="calibre2">"Kırın şunu! Kırın şunu!" diye haykırdı Pook, yanında duran harem ağalarına. "Büyücünün sözlerine kulak verin! O cehennem çemberini kırıp paramparça edin!"</p>

      <p class="calibre2">Pook bastonunun kırılmış olan kısmını yerden aldı. Bir zamanlar, kendisine bizzat Calimshan Paşası tarafından armağan edilmiş olan gümüş uçlu, itinayla oyulmuş bir bastondu bu.</p>

      <p class="calibre2">Sabah güneşi hâlâ doğru göğünde pek yükselmemişti ama lonca başkanı bunun iyi bir gün olmayacağını daha şimdiden biliyordu.</p>

      <p class="calibre2">Acı ve hiddetle titreyen Drizzt, kükreyerek iblisçiğe saldırdı. Her bir darbesini can alıcı bir noktaya nişanlıyordu. Çevik ve deneyimli olan yaratık ilk saldırıdan kaçmayı başardı ama hiddetten köpürmüş Drow'u bir türlü zaptedemiyordu. Parıltı, iblisçiğin kendisini savunan kollarından birisini dirseğinden kesti ve diğer pala kalbine saplandı. Palası sefil yaratığın yaşam enerjisini emerken, Drizzt vücudunda bir güç dolaşımı hissetti. Ama Drow bu gücü, kendi hiddetiyle bastırarak kontrol altında tuttu ve inatla yerini korudu. Yaratık ölü bir şekilde yere serildiğinde Drizzt dostlarına doğru döndü. "Ben yapmadım..." diye kekeliyordu Regis, uçurumun öbür tarafından. "O... ben... "</p>

      <p class="calibre2">Ne Bruenor, ne de Wulfgar ona cevap veremiyor, donmuş gibi öylece duruyor ve aşağıdaki boş karanlığa bakıyorlardı.</p>

      <p class="calibre2">"Kaç!" diye seslendi Drizzt, buçukluğun arkasından yaklaşan bir iblisçik görerek. "Sana yetişeceğiz!"</p>

      <p class="calibre2">Regis gözlerini uçurumdan zorla ayırdı ve içinde bulunduğu durumu düşünüp tarttı. "Gerek yok!" diye seslendi. Oniks heykelciği çıkarttı ve havaya kaldırıp Drizzt'e gösterdi. "Guenhwyvar beni buradan çıkarır, ya da belki de kedi bize yardım—"</p>

      <p class="calibre2">"Hayır!" diye sözünü kesti Drizzt, buçukluğun ne önereceğini tahmin ederek.. "Panteri çağır ve git buradan!"</p>

      <p class="calibre2">"Daha iyi bir yerde yeniden buluşuruz," diye önerdi Regis, sesi burun çekişleriyle kesilerek. Heykelciği yere koydu ve yavaşça pantere seslendi.</p>

      <p class="calibre2">Drizzt asayı Bruenor'un elinden aldı ve onu teselli etmek için dostunun omzuna elini koydu. Sonra büyülü nesneyi göğsüne bastırdı ve düşüncelerini asanın büyülü gücüne odakladı. Tahmininde yanılmamıştı; asa gerçekten de kendi düzlemlerine açılan boyut kapısının anahtarıydı, ayrıca Drizzt bu kapının hâlâ açık olduğunu hissediyordu. Taulmaril'i ve Cattibrie'ın kemerini yerden aldı. "Gelin," dedi, hâlâ karanlığın içine bakmakta olan iki dostuna. Onları nazik ama güçlü bir şekilde köprü üzerinde yürümeleri için ittirdi.</p>

      <p class="calibre2">Guenhwyvar, Tarterus düzlemine geldiği anda Drizzt Do'Urden'in varlığını hissetti. Regis ona kendisini başka bir yere götürmesini istediğinde büyük kedi tereddüt etti. Ama şu anda heykelcik buçukluğun elindeydi ve Guenhwyvar, Regis'i hep dost olarak bilmişti. Regis kısa süre sonra kendisini dönüp duran bir kanalığın içinde buldu. Guenhwyvar'ın kendi düzlemi olan çok uzaktaki ışığa doğru uçuyordu. Buçukluk yaptığı hatayı o anda anladı.</p>

      <p class="calibre2">Oniks heykelcik, yani Guenhwyvar ile bağlantı kurmanın tek yolu, hâlâ Tarterus'taki o dumanlı köprünün üzerinde duruyordu.</p>

      <p class="calibre2">Regis, düzlemler arası tünelin hava akımına karşı debelenerek sağa sola döndü. Tünelin arkada kalan ucundaki karanlığı görüyor ve oraya doğru uzanmanın tehlikelerini tahmin edebiliyordu. Heykelciği orada bırakamazdı. Bunun sebebi sadece bu müthiş kedi dostunu kaybetmek değil, aynı zamanda aşağı düzlemlerdeki bazı pislik yaratıkların Guenhwyvar üzerinde hüküm sahibi olması fikrinden tiksin mesiydi. Geriye üç parmağı kalmış olan elini, kapanmakta olan boyut kapısına doğru cesurca uzattı.</p>

      <p class="calibre2">Bütün duyuları bir anda allak bullak oldu. İki düzlemden birden gelen sinyal ve görüntüler, baş döndürücü bir sel halinde zihnini doldurdu. Elini bir ilgi odağı olarak kullanarak ve bütün düşünceleriyle enerjisini elinin aldığı duyulara yoğunlaştırarak bu karmaşayı engelledi. Sonra eli sert, bariz bir şekilde katı bir nesneye çarptı. Nesne, sanki böyle bir kapıdan geçmek istemiyormuşçasına onun çekişine karşı direndi.</p>

      <p class="calibre2">Ayakları inatçı çekim gücü yüzünden tünelin içinde kalmış ve eli ise asla geride bırakmayacağı heykelciğe yapışmış olan Regis şimdi iyice gerilmişti. Buçukluk, şimdiye kadar hiç sarf etmediği kadar fazla -ve ondan birazcık daha fazla— güç sarf ederek son bir kez asıldı ve heykelciği kapıdan geçirmeyi başardı.</p>

      <p class="calibre2">Düzlemler arası uzanan pürüzsüz tünel şekil değiştirip kabusumsu sıçrayıp hoplamalarla dolu bir yola dönüştü. Regis, baş aşağı dönüp taklalar atıyor ve sanki onun geçmesini engellemek istercesine aniden kıvrılan duvarlara çarpıp geri sekiyordu. Bütün bunlar sırasında Regis'in sıkı sıkıya odaklandığı tek bir düşüncesi vardı: heykelciği elinde tutmak.</p>

      <p class="calibre2">Ölmesinin kesin olduğunu hissetti. Bu çarpıp vurmalardan, başını döndürüp serseme çeviren girdaptan sağ çıkamayacaktı.</p>

      <p class="calibre2">Derken her şey tıpkı başladığı gibi aniden bitiverdi ve heykelciği hâlâ elinde tutan Regis, kendisini astral düzlemdeki bir ağaca sırtını dayamış bir halde Guenhwyvar'ın yanında otururken buldu. Şansına inanamayarak gözlerini kırpıştırdı ve etrafına bakındı.</p>

      <p class="calibre2">"Endişelenme," dedi pantere. "Sahibin ve diğerleri kendi dünyalarına döneceklerdir." Kafasını eğip heykelciğe, yani Ana Madde Düzlem ile arasındaki tek bağlantıya baktı. "Peki ben nasıl döneceğim?"</p>

      <p class="calibre2">Regis umutsuzluk içinde bocalamışken, Guenhwyvar'ın tepkisi farklı oldu. Panter kendi etrafında tam bir tur döndü ve düzlemin yıldızlarla dolu enginliğine doğru kükredi. Guenhwyvar bir oraya bir buraya sıçrayıp tekrar kükrerken ve Astral Düzlem'in boşluğuna doğru koşup kaybolurken, Regis onu hayretle izledi. Şimdiye kadar hiç şaşırmadığı kadar şaşıran Regis heykelciğe baktı. O anda tek bir düşünce, tek bir umut diğer her şeye baskın geliyordu. Guenhwyvar'ın aklında bir şeyler vardı.</p>

      <p class="calibre2">Drizzt acımasız bir şekilde başı çekiyor ve üç dost yollarına çıkmaya cüret eden her şeyi kesip biçerek peşinden koşuyordu. Drowun kendilerini Cattibrie'a götürdüğünü düşünen Bruenor ile Wulfgar vahşice savaşıyorlardı.</p>

      <p class="calibre2">Köprü uzun bir yay çizip yükseliyordu ve Bruenor yolun yukarı doğru çıktığını fark ettiğinde endişelenmeye başladı. Tam karşı çıkmak, Drowa Cattibrie'ın aşağı düştüğünü hatırlatmak üzereydi ki, arkasına baktığında, yola çıkmış oldukları alanın kendilerinden açık bir şekilde yukarıda durduğunu gördü. Bruenor, ışıksız tünellere alışkın bir cüceydi ve herhangi bir eğim oldu mu bunu hatasız bir şekilde tespit ederdi. Yukarı çıkıyorlardı, hatta şimdi daha da dik bir şekilde çıkıyorlardı. Fakat terk etmiş oldukları alan da yükselmeye devam ediyordu. "Nasıl olur elf?" diye haykırdı. "Durmadan yukarı çıkıyoruz ama gözlerimle gördüğüme göre aşağı inip duruyoruz!"</p>

      <p class="calibre2">Drizzt arkasını dönüp baktı ve Bruenor'un neden söz ettiğini çabucak anladı. Drowun felsefi sorgulamalar yapacak zamanı yoktu; yalnızca onları kapıya götüreceği kesin olan asadan gelen duyumları izliyordu. Fakat Drizzt, bu yönsüz ve görünüşe göre dairesel düzlemin karşılarına çıkarabileceği bir olasılığı düşünmek için duraksadı. Önlerine başka bir iblisçik daha çıktı fakat daha canavar herhangi bir saldırı gerçekleştiremeden önce Wulfgar onu köprüden aşağı devirdi. Şimdi barbarı ateşleyen şey kör-lemesine hiddeti, yaralarını ve bitkinliğini bir kenara itmesini sağlayan üçüncü bir adrenalin patlaması idi. Birkaç adım atıp duruyor ve saldırabilecek bir düşman arayarak etrafına bakmıyordu. Sonra ön tarafa, Drizzt'in yanına koştu ve önlerini kesmeye çalışabilecek herhangi bir şeye ilk darbeyi indirmek için hazırlandı.</p>

      <p class="calibre2">Dönüp durmakta olan duman aniden önlerinden kalktı ve karşılarında parlak bir görüntü belirdi. Bulanık görünüyordu ama kesinlikle kendi düzlemlerine aitti. "Kapı," dedi Drizzt. "Asa onu açık tutuyor. İlk olarak Bruenor geçecek."</p>

      <p class="calibre2">Bruenor, Drizzt'e hayretler içinde, boş boş baktı. "Gitmek mi?" diye sordu nefes nefese. "Gitmemi nasıl isteyebilirsin elf? Kızım burada."</p>

      <p class="calibre2">"Kızın gitti, dostum," dedi Drizzt yavaşça. Bruenor, "Pöh!" diye homurdandı fakat daha çok bir burun çekme sesi gibi duyuldu. "Böyle bir şeyi iddia etmekte o kadar çabuk davranma bakalım!"</p>

      <p class="calibre2">Drizzt ona içten bir duygudaşlıkla baktı fakat fikrini değiştirmeyi ya da yolundan sapmayı reddetti.</p>

      <p class="calibre2">"Ve Eğer öldüyse bile burada kalacağım," diye ilan etti Bruenor, "cesedini bulacak ve bu sonsuz cehennemden çıkaracağım!"</p>

      <p class="calibre2">Drizzt, cüceyi omuzlarından kavradı ve yüz yüze gelmek için onu dikleştirdi. "Bruenor, hepimizin ait olduğu yere geri dön," dedi. "Cattibrie'ın bizim için yaptığı fedakarlığı boşa harcama. Onun ölümündeki anlamı mahvetme."</p>

      <p class="calibre2">"Gitmemi nasıl isteyebilirsin?" dedi Bruenor, bu sefer burun çekişini gizlemeyerek. Kurşun rengi gözlerinin kenarlarında yaşlar parıldıyordu. "Bana nasıl—"</p>

      <p class="calibre2">"Geçmişte kalanı unut!" dedi Drizzt keskince. "O kapının ötesinde bizi buraya gönderen büyücü var. Cattibrie'ı buraya gönderen büyücü!"</p>

      <p class="calibre2">Bruenor Battlehammer'ın duymaya ihtiyaç duyduğu tek şey buydu işte. Gözlerindeki yaşlar yerini alevlere bıraktı ve cüce, baltasını kaldırıp hiddetle kükreyerek boyut kapısından içeri daldı.</p>

      <p class="calibre2">"Şimdi—" diye başladı Drizzt ama Wulfgar sözünü kesti.</p>

      <p class="calibre2">"Sen git, Drizzt," diye yanıtladı barbar. "Cattibrie ile Regis'in intikamını al. Hep beraber üstlendiğimiz görevi tamamla. Benim için hiç huzur olmayacak, içimdeki boşluk hiç dolmayacak."</p>

      <p class="calibre2">"Kız öldü," dedi Drizzt bir kez daha.</p>

      <p class="calibre2">Wulfgar başıyla onayladı. "Ben de öyle," dedi sessizce.</p>

      <p class="calibre2">Drizzt onun fikrini çürütmenin bir yolunu aradı. Ama Wulfgar'ın kederi, üstesinden hiç gelemeyeceği kadar büyük gibi görünüyordu.</p>

      <p class="calibre2">Sonra Wulfgar'ın bakışları yukarı kenetlendi. Gözlerine inanamıyordu, ağzı dehşete kapılmış -aynı zamanda neşeyle dolmuş— bir hayretle açılıp kalmıştı. Drizzt hızla döndü ve o kadar da şaşırmadı. Ama yine de gördüğü manzara karşısında yüreği hop etti.</p>

      <p class="calibre2">Cattibrie, tepelerindeki karanlık gökyüzünden aşağı doğru baygın bir şekilde ve yavaşça düşmekteydi.</p>

      <p class="calibre2">Bu dairesel bir düzlemdi.</p>

      <p class="calibre2">Wulfgar ile Drizzt destek almak için birbirilerine dayandılar. Cattibrie'ın ölü ya da canlı olduğunu kestiremi-yorlardı. Ama en azından feci şekilde yaralanmıştı ve onlar izlerken, kanatlı bir iblisçik kıza doğru pike yapıp koca pençeleriyle bacağını kavradı. Herhangi bir bilinçli düşünce Wulfgar'ın aklından geçmeye vakit bile bulamadan önce, Drizzt, Taulmaril'i doğrulttu ve gümüş bir ok yolladı. İblisçik, genç kadını yakaladığı an gümüş ok kafasında patladı ve canavarı öldürüp düşürdü.</p>

      <p class="calibre2">"Git!" diye haykırdı Wulfgar, Drizzt'e, bir adım atarak. "Şimdi görevimi görüyorum! Ne yapmam gerektiğini biliyorum!"</p>

      <p class="calibre2">Drizzt'in başka fikirleri vardı. Wulfgar'ın bacakları arasına bir ayağını attı, kendisini bırakıp yere düşerken diğer bacağını barbarın dizlerinin arkasına kopçalayarak onun yere, kapının olduğu yere düşmesini sağladı. Wulfgar, Drowun niyetini çabucak anladı ve dengesini bulup kalkmaya çalıştı.</p>

      <p class="calibre2">Yine Drizzt daha hızlı çıktı. Palalarından birisinin ucu Wulfgar'ın elmacık kemiğine dayandı ve onu istediği yöne doğru sürdü. Kapıya yaklaştığında, Drizzt ondan çaresiz bir hareket gelmesini bekliyordu. Bu yüzden Drow, bir çizmesini onun omzunun altına yerleştirdi ve sertçe tekmeledi.</p>

      <p class="calibre2">İhanete uğrayan Wulfgar, Pook Paşa'nın odasına devriliverdi. Etrafındakileri boş verdi, Taros Çemberi'ni kavradı ve bütün gücüyle salladı. "Hain!" diye haykırdı. "Bunu asla unutmayacağım, lanet Drow!"</p>

      <p class="calibre2">"Yerini al!" diyerek düzlemler arası bir cevap verdi Drizzt. "Sadece Wulfgar'ın gücü bu kapıyı açık ve güvende tutmaya yeter. Sadece Wulfgar'ın! Kapıyı tut Beornegar'ın oğlu. Eğer Drizzt Do'Urden'i biraz olsun umursuyorsan ve eğer Cattibrie'ı sevdiysen kapıyı tut!" Drizzt o anda sadece, hiddetli barbarın aklındaki mantıklı düşüncenin küçücük bir kısmını uyandırabilmiş olmayı dileyebilirdi. Drow kapıya arkasını döndü, asayı kemerine taktı ve Taulmaril'i omzuna astı. Cattibrie şimdi aşağıdaydı. Hâlâ düşüyor, hâlâ kıpırdamıyordu. Drizzt iki palasını da çekti. Cattibrie'ı yakalayıp bir köprüye doğru çekmesi ve sonra kapıyı bulması ne kadar sürerdi? Yoksa kendisi de sonsuz ve uğursuz bir düşüşe mi kapılacaktı? Peki Wulfgar kapıyı ne kadar süre açık tutmayı başarabilecekti? Bu soruları bir kenara itti. Cevapları düşünüp taşınacak zamanı yoktu.</p>

      <p class="calibre2">Lavanta renkli gözlerinde alevler parladı. Parıltı bir elinde ışıldıyordu ve Drizzt, deşebileceği bir iblisçik kalbi için yalvaran diğer kılıcın arzusunu hissedebiliyordu. Drizzt Do'Urden'in ruhundaki bütün cesaret damarlarında dolaşıyordu. O güzel ve yaralı kadının sonsuz, umutsuz bir boşlukta düşüyor olması görüntüsüyle birlikte, haksızlığa karşı duyduğu bütün hiddet uyanmıştı. Karanlığın içine daldı.</p>

      <p class="calibre2">&nbsp;</p>
    </div>

    <div class="s">
      <p class="calibre2"><span class="none4">-23-</span></p>

      <p class="calibre2"><span class="none5">EĞER CATTİBRİE SEVİYORSAN</span></p>
    </div>

    <div class="s1">
      <p class="calibre2">Bruenor, küfür ederek ve yuvarlanarak Pook'un dairesine paldır küldür daldı. Baştaki hızını kaybettiğinde Taros Çemberi'nden ve Pook'un muhafız olarak diktiği iki tepe devi harem ağasından epey uzağa yuvarlanmıştı. Küplere binmiş cüceye en yakın olan kimse lonca başkanıydı. Bruenor'a dehşetten çok merakla bakıyordu.</p>

      <p class="calibre2">Zaten Bruenor da Pook'a hiç aldırış etmedi. Şişko adamın ardında duran, duvara dayanmış cüppeli surete baktı: Cattibrie'ı Tarterus'a yollayan büyücüye.</p>

      <p class="calibre2">Kızıl sakallı cücenin gözlerindeki ölümcül dehşeti fark eden LaValle hızla ayağa kalktı ve paldır küldür kapıya doğru koşup kendi odasına kaçtı. Kapıyı kilitlediğinde çıkan 'klik' sesini duyduğunda 'güm güm' atan kalbi yavaşladı. Zira bu kapı, üzerinde birkaç koruma ve kapalı tutma tılsımı olan büyülü bir kapıydı. Güvendeydi -ya da öyle olduğunu düşünüyordu. Büyücüler sık sık kendi hatrı sayılır kudretleri sebebiyle diğer güçlerin -belki daha az görmüş geçirmiş ama eşit derecede kuvvetli kimselerin— varlığına karşı kör olurlardı. LaValle, adı Bruenor Battlehammer olan fokurdayan kazanı bilmiyordu ve cücenin hiddetinin ne kadar şiddetli olabileceğini tahmin edemezdi.</p>

      <p class="calibre2">Mithril bir balta, sanki kendi şimşek büyülerinden biriymiş gibi sürgülü kapıya çarpıp onu parçalara ayırdığında ve gözü dönmüş cüce odaya hışımla daldığında, LaValle'nin şaşkınlığı had safhaya çıktı.</p>

      <p class="calibre2">Etrafındakilerin farkında olmayan ve sadece Tarterus'a, yani Cattibrie'ın yanına geri dönmek isteyen Wulfgar, odaya' tam Bruenor dışarı çıktıktan sonra girdi. Fakat Drizzt'in düzlemler arası mesajını, boyut kapısını açık tutması için Drowun ona yalvarmış olmasını bir kenara atamazdı. Zaten o anda barbar, Cattibrie için ya da Drizzt için olsun, kendi üzerine düşen görevin çemberi korumak olduğunu reddetmeyeceğini hissetti. Yine de, Cattibrie'ın o feci yerin sonsuz karanlığında durmadan düşen görüntüsü kalbini sızlatıyor ve barbar, Taros Çemberi'nden geri geçip kızın yardımına koşmak istiyordu. Daha barbar kalbini mi yoksa düşüncelerini mi izleyeceğine karar veremden önce, kafasının yanına kocaman bir yumruk indi ve onu yere deviriverdi. Pook'un tepe devlerinden iki tanesinin ağaç gövdesi gibi bacaklarının arasına yüzüstü yığıldı. Bir dövüşü başlatmak için zor bir yoldu fakat Wulfgar'ın hiddeti de tıpkı Bruenor'unki gibi yoğundu. Devler büyük ayaklarını Wulfgar'ın üzerine indirmeye çalıştılar fakat barbar böyle uyuşuk hareketler için oldukça çevikti. İkisinin arasında hızla ayağa kalktı ve koca yumruğuyla bir tanesinin yüzünün ortasına vurdu. Bir insanın böyle bir yumruk atabileceğine inanamayan dev, uzun bir süre boyunca Wulfgar'a boş boş baktıktan sonra garip bir şekilde geriye doğru devrilerek çuval gibi yere yığıldı.</p>

      <p class="calibre2">Wulfgar diğer deve doğru döndü ve yaratığın burnunu Aegis-fang'in dip kısmıyla paramparça etti. Dev, yüzünü iki eliyle birden kavrayıp kıvırdı. Onun için bu dövüş çoktan bitmişti. Wulfgar bunu ona sorarak zaman harcamadı. Devin göğsünü tekmeledi ve onu odanın öbür tarafına doğru fırlattı.</p>

      <p class="calibre2">"Şimdi bir tek ben kaldım," diye bir ses geldi. Wulfgar, odanın öbür tarafında duran ve lonca başkanının tahtı olan kocaman koltuğa baktı ve Pook Paşa'nın tahtın arkasında durduğunu gördü.</p>

      <p class="calibre2">Pook koltuğun arkasına yere doğru uzanıp iyice gizlenmiş, kocaman, doldurulmuş ve atışa hazırlanmış bir arbalet yayı çıkarttı. "Ben şu ikisi gibi şişko olabilirim," diyerek güldü Pook, "ama aptal değilim." Ağır arbalet yayını tahtın sırt kısmına dayadı.</p>

      <p class="calibre2">Wulfgar etrafına bakındı. Hiçbir kaçış şansı olmadan, kıskıvrak yakalanmıştı.</p>

      <p class="calibre2">Ama belki de kaçmasına gerek yoktu.</p>

      <p class="calibre2">Wulfgar çenesini kaldırdı ve göğsünü gerdi. "Tam buraya sık, öyleyse," dedi, hiç gözü korkmadan, parmağıyla kalbini işaret ederek. "Beni hakla." Omzunun üzerinden geriye bir bakış attı. Taros Çemberi'ndeki görüntüde şu anda toplanmakta olan iblisçiklerin suretleri vardı. "O zaman Tarterus Düzlemi'ne açılan kapıyı sen korursun." Pook parmağını tetikten çekti.</p>

      <p class="calibre2">Wulfgar'ın bu sözü onda etki bırakmıştı. Fakat bir saniye sonra, boyut kapısından dışarı uzanan ve Wulfgar'ın omzunu kavrayan pençeli bir iblisçik eli, Pook'u tam anlamıyla ikna etti.</p>

      <p class="calibre2">Drizzt karanlığın içinde düşerken yüzermiş gibi hareket etti. Attığı kulaçlar onu Cattibrie'a yaklaştırıyordu. Fakat tehlikeye açıktı ve bunu biliyordu. Onun düşüşünü izleyen kanatlı bir iblisçik de bunu biliyordu.</p>

      <p class="calibre2">Rezil yaratık, Drizzt yanından geçtiği anda tünediği yerden aşağı atladı ve pike yaparken hız kazanmak için kanatlarını dar bir açıyla çırptı. Kısa süre sonra drowa yetişti ve yanından geçerken onu deşmek için ustura gibi pençelerini uzattı.</p>

      <p class="calibre2">Drizzt yaratığı son anda fark etti. Dalışa geçen canavarın yolundan kaçabilmek ve palalarını dövüşe hazırlayabilmek için çılgınlar gibi debelenip döndü.</p>

      <p class="calibre2">Hiç şansı yoktu. Burası iblisçiğin mekanıydı ve o canavar, havadayken zeminde olduğundan daha rahat olan kanatlı bir yaratıktı.</p>

      <p class="calibre2">Ama Drizzt Do'Urden kötü şartlara asla bakmazdı.</p>

      <p class="calibre2">İblisçik hızla uçup geçti ve feci pençeleri Drizzt'in ince pelerininde başka bir yırtık daha açtı. Havada olsa bile her zamanki gibi hazır duran Parıltı, yaratığın kanatlarından birisini kesti. İblisçik çaresizce yana doğru kanat çırptı ve aşağı doğru yuvarlanmaya devam etti. Drow elfine karşı savaşmaya hiç cesareti kalmamıştı, ki zaten onu yakalayacak kanadı da yoktu.</p>

      <p class="calibre2">Drizzt ona hiç aldırış etmedi. Hedefi yakındaydı. Cattibrie'ı yakalayıp kollarına aldı ve sıkıca göğsüne kenetledi. Kızın buz gibi soğuk olduğunu acıyla fark etti fakat bunu düşünmeden önce gitmesi gereken çok uzun bir yol olduğunu biliyordu. Düzlem kapısının hâlâ açık olup olmadığından emin değildi ve bu sonsuz düşüşü nasıl durduracağı konusunda hiçbir fikri yoktu.</p>

      <p class="calibre2">Çözüm, hemen önünde başka bir kanatlı iblisçik olarak beliriverdi. İblisçik önlerine çıkmak için onlara doğru pike yapıyordu. Drizzt, yaratığın henüz saldırmaya niyetli olmadığını anlayabiliyordu; zira çizdiği yol daha çok, yanlarından geçme ve düşmanını daha iyi incelemek için altlarına geçme amacı taşıyordu.</p>

      <p class="calibre2">Drizzt bu şansı kaçırmadı. Yaratık altlarına geçtiğinde, kara elf kendisini aşağı doğru bıraktı ve kılıç tutan eliyle sınırlarını zorlayarak gerildi. Öldürmek için hamle yapmamış olan pala hedefi buldu ve yaratığın sırtına saplandı. İblisçik feryat edip yana savruldu ve kılıçtan kendisini kurtardı.</p>

      <p class="calibre2">Fakat yaratığın hareketi, Drizzt ile Cattibrie'ı da beraberinde götürmesini sağlamış ve onları kesişen, dumanlı köprülerden birisiyle aynı hizaya getirmişti.</p>

      <p class="calibre2">Drizzt kendisini hizada tutmak için kıvrılıp dönerek, serbest olan eliyle pelerinini açıp bir rüzgar yakalayarak, ya da rüzgarın itişini engellemek için onu kapayarak yolunu tayin etti. En son anda, kızı çarpışmadan korumak için kendisini Cattibrie'ın üzerine kapadı.Kocaman bir 'güm' sesiyle ve havaya dumanlar yükselterek yere indiler. Drizzt sürünerek kendisini dizleri üzerine doğrulmaya zorladı ve nefes almaya çalıştı. Cattibrie yerde yatıyordu. Rengi solmuştu ve üzeri yara bere içindeydi. Düzinelerce yara görülüyordu, en belirgini ise sıçanadam okundan kalan yarıktı. Akan kanları elbisesini sırılsıklam etmiş ve saçlarını katılaştırmıştı. Ama bu tüyler ürpertici görüntü karşısında Drizzt'in morali bozulmadı. Zira yere düştükleri sırada başka bir şey daha dikkatini çekmişti. Cattibrie hafifçe inlemişti.</p>

      <p class="calibre2">LaValle, küçük masasının arkasına koşturdu. "Geri bas, cüce," diye uyardı. "Ben çok kudretli bir büyücüyüm."</p>

      <p class="calibre2">Bruenor pek de dehşete kapılmış gibi görünmüyordu. Baltasını masaya indirdi ve odayı gözleri kör eden bir duman ve kıvılcım patlamasıyla doldurdu. LaValle birkaç saniye sonra tekrar görebildiğinde, kendisini Bruenor ile yüz yüze buldu. Cücenin elleri ve sakalından dumanlar tütüyordu, küçük masa paramparça olmuştu ve büyücünün kristal küresi tam ortadan ikiye bölünmüştü.</p>

      <p class="calibre2">"Elindekinin en iyisi bu mu?" diye sordu Bruenor. LaValle, boğazındaki düğüm sebebiyle tek kelime bile edemiyordu.</p>

      <p class="calibre2">Bruenor onu kesip biçmek, baltasını adamın çalı gibi kaşlarının arasına saplamak istiyordu.</p>

      <p class="calibre2">Ama intikamını almaya niyetlendiği kişi güzel kızı Cattibrie idi; öldürmekten son derece tiksinti duyan Cattibrie. Bruenor, kızının hatırasına saygısızlık etmeyecekti.</p>

      <p class="calibre2">"Lanet olsun!" diye inledi, LaValle'nin yüzünün ortasına kafa atarken. Büyücü duvara yapıştı ve Bruenor göğsüne bir elini atıp hak yerini bulsun diye birkaç kıl kopartarak onu yüzüstü yere çalana dek afallamış bir şekilde orada öylece kaldı. "Dostlarımın sana ihtiyacı olabilir, büyücü," diye hırladı cüce, "öyleyse sürün bakalım! Ve şunu bil ki, eğer hoşuma gitmeyen tek bir hareket dahi yaparsan, baltam senin kafanı da ortadan ikiye ayırır!"</p>

      <p class="calibre2">Yarı bilinçli bir durumda olan LaValle bu sözleri pek duymadı fakat cücenin ne kastettiğini gayet iyi anladı ve kendisini elleri ile dizleri üzerinde doğrulmaya zorladı.</p>

      <p class="calibre2">Wulfgar ayaklarını Taros Çemberi'nin demirden desteklerine ve kendi demirden elini ise iblisçiğin dirseğine kenetleyerek yaratığın güçlü çekişine karşı koydu. Barbar dıger elinde Aegis-fang'i hazır tutuyor, düzlemler arası kapıdan içen savurmak istemiyor fakat vurmak için kendi dünyasına bir koldan daha zayıf bir yerlerin gelmesini irmıi ediyordu.</p>

      <p class="calibre2">İblisçiğin pençeleri barbarın omzunda iyileşmesi uzun zaman alacak derin ve feci yaralar açmıştı ama Wulfgar acıya karşı direndi. Drizzt ona, eğer Cattibrie'ı seviyorsa kapıyı korumasını söylemişti.</p>

      <p class="calibre2">Kapıyı koruyacaktı.</p>

      <p class="calibre2">Bir saniye daha geçti ve Wulfgar elinin tehlikeli bir şekilde boyut kapısına doğru kaymakta olduğunu gördü. İblisçiğin gücüyle boy ölçüşebiliyordu. Ama canavarın gücü büyülüydü, fiziksel değildi. Ve Wulfgar düşmanından çok önce yorulacaktı.</p>

      <p class="calibre2">Eli bir milim daha kayarsa boyut değiştirip Tarterus'a geçecekti, ki hiç şüphesiz orada daha birçok aç iblisçik bekliyor olacaktı.</p>

      <p class="calibre2">Wulfgar'ın aklında bir görüntü canlandı; yara bere içinde durmadan düşmekte olan Cattibrie'ın son görüntüsü. "Hayır!" diye hırladı ve elini çekmeye başladı, iblisçik ile kendisi başladıkları yere geri dönene dek tüm gücüyle asıldı. Sonra Wulfgar aniden omzunu eğdi ve iblisçiği öbür düzleme atmak yerine odanın içine doğru çekti.</p>

      <p class="calibre2">Oynadığı kumar başarılı olmuştu. İblisçik hızını tamamen kaybetti ve yuvarlandı. Kafası Taros Çemberi'nden geçti ve sadece bir saniyeliğine Ana Madde Düzlem'e çıktı. O bir saniye, Aegis-fang'in yaratığın kafatasını parçalamasına yeterliydi.</p>

      <p class="calibre2">Wulfgar geriye doğru bir adım sıçradı ve savaş çekicini iki eliyle birden kavradı. Başka bir iblisçik içeri girmeye davrandı ama barbar, güçlü bir darbeyle onu Tarterus'a geri fırlattı. Pook bütün bunları tahtının ardından izliyordu, arbalet yayı ise hâlâ öldürmek üzere nişanlanmış bekliyordu. Lonca başkanı bile bu dev adamın sonsuz gücü karşısında büyülenmişti ve harem ağalarından birisi kendisine gelip ayağa kalkmayı başardığında Pook ona Wulfgar'a dokunmamasını işaret etti. İzlemekte olduğu bu olayı bozmak istemiyordu. Fakat yan tarafından gelen bir ses dikkatini o yöne çevirmesine sebep oldu. LaValle odadan dışarıya dizlerinin üzerinde sürünerek çıkıyordu ve eli baltalı cüce de hemen büyücünün yanındaydı. Bruenor, Wulfgar'ın karşı karşıya olduğu tehlikeli durumu çabucak gördü ve büyücünün bütün bunları sadece daha da karmaşıklaştıracağını anladı. LaValle'yi saçından kavradı ve çekerek dizleri üzerine doğrultarak adamın önüne geçti.</p>

      <p class="calibre2">"Uyumak için hoş bir gün," diye yorum yaptı ve LaValle'nin yüzünün ortasına tekrar kafa atarak onu bayılttı. Büyücü yere yığıldığı sırada Bruenor, ardından gelen bir 'klik' sesi duydu ve refleks olarak kalkanını sesin geldiği yöne doğru siper ederek Pook'un arbalet okunu tam zamanında engelledi. Ölümcül ok, kalkanın üzerindeki köpüklü bira kupası ambleminde bir delik açtı ve öbür taraftan dışarı çıktığında Bruenor'un kolunu kıl payı kaçırdı. Bruenor kıymetli kalkanının ucundan kafasını çıkarttı ve oka baktı, sonra tehlikeli bir şekilde gözlerini Pook'a dikti. "Kalkanıma zarar vermemeliydin!" diye hırladı, Pook'a doğru ilerlemeye başladığında.</p>

      <p class="calibre2">Tepe devi çabucak araya girdi.</p>

      <p class="calibre2">Wulfgar bu hareketi gözünün ucuyla fark etti. O da bu dövüşe katılabilirdi -özellikle de Pook ağır arbalet yayını yeniden kurmakla meşgulken. Ama barbarın kendi sorunları vardı. Kanatlı bir iblisçik, boyut kapısından içeri aniden girdi ve Wulfgar'ın yanından geçmeye başladı. Barbarı kurtaran şey keskin refleksleriydi. Wulfgar elini uzattı ve iblisçiği bacağından yakaladı. Canavarın hızı Wulfgar'ın geriye doğru tökezlemesini sağladı ama barbar dayanmayı başardı. İblisçiği yanına doğru savurdu ve savaş çekiciyle tek bir darbe indirerek onu yere serdi.</p>

      <p class="calibre2">Taros Çemberi'nden dışarı birkaç kol birden uzanıyor, kafalar ve omuzlar içeri girip çıkıyordu. Ve Aegis-fang'i çılgınlar gibi savunmakta olan Wulfgar, bu yaratıkları kontrol altında tutmaya uğraşmakla meşguldü.</p>

      <p class="calibre2">Baygın bir halde olan Cattibrie'ı omzuna bir tül gibi asmış olan Drizzt dumanlı köprü üzerinde koşuyordu. Birçok dakika boyunca başka bir direnişle karşılaşmadı ve bunun sebebini boyut kapısına vardığında anlayıverdi.</p>

      <p class="calibre2">Yirmi kadar iblisçik, çemberin etrafında toplanmış ve yolu kapamışlardı.</p>

      <p class="calibre2">İçi kararan Drow, bir dizini zemine koydu ve Cattibrie'ı yavaşça yere bıraktı Taulmaril'i kullanmayı düşündü. Ama eğer hedefi ıskalarsa, yani bir ok o canavar güruhunun arasından sıyrılmayı başarırsa, karşı tarafta Wulfgar'ın beklediği odaya çıkacağını biliyordu. Bu riski göze alamazdı.</p>

      <p class="calibre2">"Çok yaklaşmıştık," diye fısıldadı çaresizce, başını eğip Cattibrie'a bakarak. Onu sıkıca kollarının arasına aldı ve narin ellerinden biriyle kızın yüzünü okşadı. Kız buz gibiydi. Drizzt, kızın nefesini dinlemek için üzerine doğru eğildi. Fakat kendisini ona çok yakın bir halde buldu. Ve Drow daha ne yaptığını fark edemeden, dudakları kızın dudaklarına küçük bir öpücük kondurdu. Cattibrie kıpırdandı ama gözlerini açmadı.</p>

      <p class="calibre2">Kızın hareket etmesi Drizzt'in cesaretini tazeledi. "Çok yaklaştık," diye mırıldandı sertçe, "ve bu pislik yerde ölüp gitmeyeceksin!" Cattibrie'ı tekrar omzuna attı ve kızı sabitleştirmek için pelerinini sıkıca ona doladı. Palalarını çekip sıkıca kavradı, parmaklarını kılıçların itinayla işlenmiş kabzalarında gezdirdi. Silahlarıyla bütünleşti ve onları kara renkli kollarının ölümcül uzantıları haline getirdi. Derin bir nefes aldı ve yüzünü sertleştirdi. Sefil canavar kalabalığının arkasından, sadece bir Drow elfinin yapabileceği şekilde sessizce hücum a geçti.</p>

      <p class="calibre2">Regis rahatsızlıkla uyandığında, etrafında dolaşan bir sürü avcı kedinin kara suretlerinin yıldız ışıkları arasında bir oraya bir buraya koşturduğunu gördü. Ona karşı bir tehlike oluşturuyor gibi görünmüyorlardı -henüz görünmüyorlardı. Daha çok bir araya toplanıyor gibiydiler.</p>

      <p class="calibre2">Sonra Guenhwyvar sıçradı ve önünde beliriverdi. Koca kedinin kafası buçukluğunkiyle aynı seviyedeydi.</p>

      <p class="calibre2">"Aklında bir şeyler var," dedi Regis, panterin koyu renkli gözlerindeki heyecan parıltısını görerek. Regis heykelciği kaldırdı ve inceledi. Heykelciği gören kedinin gerginleştiğini fark etti.</p>

      <p class="calibre2">"Bununla geri dönebiliriz," dedi buçukluk, aniden neşeyle dolarak. "Bu bizim yolculuğumuzun anahtarı ve bunu kullanarak nereye istersek oraya gidebiliriz!" Etrafına bakındı ve oldukça ilginç olan bazı ihtimalleri düşündü. "Hepimiz birden mi?"</p>

      <p class="calibre2">Eğer kedilerin gülümsemesi mümkünse, Guenhwyvar gülümsüyordu.</p>

      <p class="calibre2">&nbsp;</p>
    </div>

    <div class="s">
      <p class="calibre2"><span class="none4">-24-</span></p>

      <p class="calibre2"><span class="none5">DÜZLEMLER ARASI KARGAŞA</span></p>
    </div>

    <div class="s1">
      <p class="calibre2">"Yolumdan çekil, seni şişko bok çuvalı!" diye kükredi Bruenor.</p>

      <p class="calibre2">Dev harem ağası bacaklarını iki yana açtı ve koca ellerinden birisiyle cüceye doğru uzandı -ki Bruenor o eli ısırmakta çabuk davrandı.</p>

      <p class="calibre2">"Asla söz dinlemezler," diye homurdandı cüce. Bruenor eğildi ve devin bacaklarının arasına çömeldikten sonra hızla doğruldu. Cücenin tek boynuzlu miğferi zavallı harem ağasının parmak uçlarına kalkmasını sağladı. Devin gözleri bu gün ikinci defa karardı ve harem ağası yere yuvarlandı. Bu sefer elleri yeni yarasını kavramak için bacak arasına kenetlenmişti. Kurşun renkli gözlerinde bariz bir öldürme arzusu olan Bruenor, Pook'a doğru döndü. Fakat lonca başkanı pek aldırış etmiyor gibiydi. Zaten cüce de Pook'u pek fark etmedi. Onun yerine, tekrar doldurulmuş ve kendisine doğru yöneltilmiş olan arbalet yayına odaklandı.</p>

      <p class="calibre2">Hücum eden Drizzt'in hissettiği tek şey hiddetti; Tarterus'un sefil yaratıklarının Cattibrie'a verdiği acıya duyduğu hiddet.</p>

      <p class="calibre2">Amacı da tekti: karanlıktaki tek bir ışık huzmesi, kendi dünyasına açılan Düzlem kapısı.</p>

      <p class="calibre2">Palalarını önünde tutmuş olan Drizzt, iblisçik tenini deşerek yolunu açma fikriyle birlikte sırıttı. Fakat kapıya yaklaştığında, hedefi gözünün önünde belirince hiddeti yatışan Drow yavaşladı. Gözü dönmüş bir saldırı gerçekleştirerek iblisçik güruhunun arasına dalabilir ve muhtemelen kapıdan geçmeyi başarabilirdi. Peki ya Drizzt kapıdan geçmeden önce bu kudretli yaratıkların kesinlikle vereceği zararı Cattibrie kaldırabilir miydi?</p>

      <p class="calibre2">Drow başka bir yol gördü. İblisçik saflarının arkasından azar azar yaklaşırken kılıçlarını iki yana doğru genişçe açtı ve en arkadaki iki iblisçiğin dışarıya bakan omuzlarına hafifçe vurdu. Yaratıklar refleksif olarak başlarını çevirip dönüp baktıklarında ise Drizzt ikisinin arasından hızla geçti.</p>

      <p class="calibre2">Drowun kılıçları hızla hareket eden bir pruva halini aldı ve kendisini yakalamaya çalışan diğer iblisçiklerin ellerini kesip biçti. Birisinin Cattibrie'ı çekmekte olduğunu hissetti ve hızla döndü. Öfkesi iki katına çıkıverdi. Hedefi göremedi ama Parıltı'yla bir darbe savurup bir iblisçiğin feryadını duyunca hedefi bulduğunu anladı.</p>

      <p class="calibre2">Kafasının yanına ağır bir kol sopa gibi indi. Bu onu yere devirebilecek bir darbeydi ama Drizzt yine hızla döndü ve kapıdan gelen ışığın yalnızca birkaç metre ötede olduğunu gördü -ve bir iblisçik siluetinin yolunu kesmek için kapının önünde durduğunu.</p>

      <p class="calibre2">Etrafındaki iblisçik teninden oluşan karanlık tünel hızla daralmaya başladı. Bir başka kocaman kol inişe geçti fakat Drizzt bu sefer eğilip kurtulmayı başardı.</p>

      <p class="calibre2">Eğer iblisçik onu bir saniye daha geciktirmeyi başara-bilirse, Drizzt yakalanacak ve katliama maruz kalacaktı.</p>

      <p class="calibre2">Yine Drizzt'i kurtaran şey, düşünceden daha hızlı davranan içgüdüleri oldu. İblisçiğin kollarını palalarıyla iki yana savurdu ve kafasını eğerek yaratığın göğsüne vurdu. Onun bu darbesiyle birlikte yaratık geriye doğru düşüp Drizzt ile birlikte kapıdan geçti.</p>

      <p class="calibre2">Karanlık kafa ve omuzlar Wulfgar'ın görüş sahasına girdiği anda barbar, Aegis-fang'i hedefe doğru savurdu. Bu güçlü darbe iblisçiğin belkemiğini parçaladı ve öbür taraftan itmekte olan Drizzt'i epey sarstı.</p>

      <p class="calibre2">İblisçik düşüp öldü. Vücudunun yarısı Taros Çemberi'nin içinde, yarısı öteki taraftaydı. Sersemlemiş olan Drow ise kenara doğru yuvarlandı ve sırtında Cattibrie ile bir¬likte paldır küldür Pook'un odasına devrildi.</p>

      <p class="calibre2">Bu manzara karşısında beti benzi atan Wulfgar tereddüt etti. Ama, kısa süre sonra daha fazla yaratığın çemberden içeri saldıracağını fark eden Drizzt, bitkin kafasını yerden kaldırmayı başardı. "Kapıyı kapat," dedi, boğulur gibi bir sesle.</p>

      <p class="calibre2">Wulfgar, çemberin içindeki aynamsı görüntüyü parçalayamayacağını daha evvelden öğrenmişti -ona vurmak sadece savaş çekicinin kafa kısmını Tarterus'a gönderiyordu.</p>

      <p class="calibre2">Wulfgar, Aegis-fang'i yere doğru indirmeye davrandı.</p>

      <p class="calibre2">Derken odanın öbür tarafındaki olayı fark etti.</p>

      <p class="calibre2">"O kalkanla yeterince hızlı mısın bakalım?" diye alay etti Pook, arbalet yayını hafifçe oynatarak.</p>

      <p class="calibre2">Silaha yoğunlaşmış olan Burneor, Drizzt ile Cattibrie'ın odaya olaylı girişini fark etmedi bile. "Beni öldürmek için tek bir atış hakkın var, köpek," diye ölümden korkmadan laf yetiştirdi cüce, "sadece bir tane." İleri doğru kararlı bir adım attı.</p>

      <p class="calibre2">Pook omuz silkti. O usta bir nişancıydı ve onun arbalet yayı Diyarlar'daki en iyi tılsımlı silahlardan biriydi. Tek atış yeterli olurdu. Ama o atışı hiç yapamadı.</p>

      <p class="calibre2">Hızla dönüp gelen bir savaş çekici tahta 'güm' diye çarptı, büyük koltuğu lonca başkanının üzerine devirdi ve Pook'un geriye doğru yığılıp duvara çarpmasını sağladı. Bruenor, yüzünde hiddetli bir gülümsemeyle birlikte barbar dostuna teşekkür etmek için döndü. Fakat Drizzt'i -ve Cattibrie'ı!- Taros Çemberi'nin yanında yatarken gördüğünde gülümsemesi uçup gitti ve sözleri boğazına düğümlendi.</p>

      <p class="calibre2">Cüce taşa dönmüş gibi öylece kalakaldı, gözlerini kırpmıyor, ciğerleri nefes almıyordu. Bacakları boşaldı ve dizlerini üzerine çöktü. Baltasını ve kalkanını yere fırlattı ve dizleri ile elleri üzerinde kızının yanına kadar emekledi.</p>

      <p class="calibre2">Wulfgar, Taros Çemberi'nin demirden kenarlarını kavradı ve onları birbirilerine doğru bastırdı. Vücudunun üst kısmı tamamen kıpkırmızı oldu ve kirişli kasları ile damarları demir teller gibi gerildi. Ama kapının üzerinde pek az etki bırakabildi.</p>

      <p class="calibre2">Kapanmasını engellemek için bir boyut kapısından içeri bir iblisçik kolu uzandı. Ama bu görüntü sadece Wulfgar'ı daha da ateşlemeye yaradı. Kükreyerek Tempus'a seslendi, bütün gücüyle ittirerek ellerini birbirine doğru bastırdı ve çemberin kenarlarını birbirilerine doğru büktü.</p>

      <p class="calibre2">Bu düzlem değişikliği sayesinde çemberin içindeki aynamsı görüntü de büküldü ve iblisçiğin kolu temiz bir şekilde vücudundan koparak yere düştü. Aynı şekilde, vücudunun yarısı hâlâ kapının içinde bulunan ve Wulfgar'ın ayağının dibinde yatan iblisçik de seğirdi ve kıvrıldı. Wulfgar karşısındaki feci manzarayı görmemek için gözlerini çevirdi. Bükülmekte olan düzlem tünelinin içinde hapis olan bir kanatlı iblisçik, derisi kemiğinden ayrılana kadar eğilip kıvrılıyordu.</p>

      <p class="calibre2">Taros Çemberi'nin büyüsü kuvvetliydi ve bütün gücüne rağmen Wulfgar, bu işi bitirebilecek kadar çemberin kenarlarını bükmeyi umut edemezdi. Kapıyı bükmüş ve kısmen kapatmıştı ama bu ne kadar sürerdi? O yorulduğunda ve Taros Çemberi kendi şekline geri döndüğünde, boyut kapısı bir kez daha açılacaktı. Barbar inatla kükredi ve işine devam etti. Aynamsı yüzeyin parçalanmasını bekleyerek kafasını kenara doğru çevirdi ve bastırdı.</p>

      <p class="calibre2">Kız ne kadar da donuk görünüyordu. Dudakları neredeyse mordu ve derisi kuru, buz gibiydi. Bruenor kızın yaralarının çok feci olduğunu gördü. Fakat cüce hissediyordu ki, onun en ağır yarasın ne kesikti ne de çürük. Daha çok, sevgili kızı yaşama sevincini kaybetmiş gibiydi; sanki karanlığın içine düştüğünde yaşama isteğini boş vermiş gibi. Şimdi kollarının arasında baygın, buz kesmiş ve rengi solmuş bir halde yatıyordu. Yere uzanmış olan Dıi/./l, içgüdüsel olarak tehlikeyi sezdi. Yana doğru yuvarlandı vc pelerinin savurarak, etrafındakilerle ilgilenmeyen Bruenor ile baygın yatan Cattibrie'ın üzerlerini örttü.</p>

      <p class="calibre2">Odanın öbür tarafında, LaValle kıpırdanıp ayıldı vc bitkinliğini silkeleyip attı. Dizleri üzerine doğrulup odayı inceledi ve Wulfgar'ın kapıyı kapatma girişimini çabucak fark etti. "Onları öldür," diye büyücüye fısıldadı Pook ama üzerine devrilmiş olan tahtın altından dışarı çıkmaya cesaret edemedi.</p>

      <p class="calibre2">Zaten LaValle de onu dinlemiyordu. Çoktan bir büyü yapmaya başlamıştı bile.</p>

      <p class="calibre2">Wulfgar, hayatında ilk defa gücünün yetersiz kaldığını gördü. "Yapamıyorum!" diye homurdandı hüsranla, bir cevap arayışı içinde -her zaman yaptığı gibi— Drizzt'e bakarak. Yaralı Drowun onu algıladığı pek söylenemezdi.</p>

      <p class="calibre2">Wulfgar pes etmek istedi. Kolları hidra ısırığının yaraları yüzünden yanıyor, bacakları onu zar zor taşıyor ve dostlarının hepsi çaresiz bir şekilde yerde yatıyordu. Ve gücü yeterli olmamıştı!</p>

      <p class="calibre2">Başka bir yöntem bulabilme çabasıyla çılgınlar gibi etrafına bakındı. Her ne kadar kudretli olursa olsun, bu çemberin de zayıf bir noktası olmalıydı. Ya da umudunu kaybetmemek için Wulfgar, öyle olduğuna inanmak zorundaydı.</p>

      <p class="calibre2">Regis onun alt etmeyi başarmıştı, çemberin gücünden kurtulmanın bir yolunu bulmuştu. Regis.</p>

      <p class="calibre2">Wulfgar cevabı buldu.</p>

      <p class="calibre2">Taros Çemberi'ne son bir kez asıldıktan sonra onu hızla bıraktı ve boyut kapısının bir anlığına olduğu yerde sallanmasına sebep oldu. Wulfgar durup da bu ürkünç olayı izlemedi. Aşağı fırladı ve incili asayı Drizzt'in kemerinden çekip aldı. Sonra dosdoğru kapıya sıçradı ve narin asayla Taros</p>

      <p class="calibre2">Çemberi'nin üst kısmına vurdu. Kara inci, binlerce küçük parçaya ayrıldı. Aynı anda LaValle, büyüsünün son hecesini söyledi ve güçlü bir enerji patlaması yarattı. Kolundaki kılları yakıp kavurarak Wulfgar'ı sıyırıp geçti ve Taros Çemberi'nin tam ortasında patladı. Wulfgar'ın kurnaz hamlesi sonucu, ayna şeklini kaybedip dairesel bir örümcek ağı görüntüsünü alan çemberin iç kısmı, büyülü patlama sonucunda tamamen parçalandı. Ardından gelen patlama ise bütün binayı temellerinden sarstı.</p>

      <p class="calibre2">Odanın içini karanlık bulutlar bastı; olayı izleyenler sanki bütün binanın dönüyormuş gibi hissettiler. Sanki hepsi birden, varoluş düzlemleri arasında açılan bir yarığın kargaşasına yakalanmışlar gibi, ani bir rüzgar kulaklarında feryat edip uludu. Üzerlerine kara dumanlar ve buharlar kapandı. Karanlık dört bir yanı sardı.</p>

      <p class="calibre2">Derken, kargaşa başladığı kadar hızlı bir şekilde sona erdi ve gün ışığı, darmadağın olmuş odayı yeniden aydınlattı. Ayağa ilk kalkan, hasarı inceleyip hayatta kalanlara bakman kimseler Drizzt ile Bruenor oldu.</p>

      <p class="calibre2">Taros Çemberi paramparça, kırık bükük bir halde yerde yatıyordu. İçinden yırtık pırtık, yapışkan, ağ gibi bir nesnenin inatla sarktığı, eğilip bükülmüş, değersiz bir demir parçasıydı artık. Kanatlı bir iblisçik yerde ölü yatıyordu ve onun hemen yanında bir diğer yaratığın kesik kolu duruyordu. Ve o ikisinin yanında, başka bir canavarın vücudunun yarısı yatıyordu; vücut hâlâ seğiriyor, üzerinden balçık gibi, kara sıvılar damlıyordu.</p>

      <p class="calibre2">Dört metre ötede Wulfgar oturuyordu. Sırt üstü yatıp dirseklerinin üzerine yaslanmış olan barbar sersemlemiş gibi görünüyordu. Bir kolu LaValle'nin büyüsü yüzünden kızarmış, yüzü odanın içine dolan dumanla kararmış ve bütün vücudu yapışkan örümcek ağıyla kaplanmıştı. Barbarın vücudunda yüze yakın küçük, kanlı benek vardı. Görünüşe göre, düzlem kapısının aynamsı görüntüsü sadece bir görüntüden ibaret değildi.</p>

      <p class="calibre2">Wulfgar, dostlarına boş boş baktı, birkaç kez gözlerini kırpıştırdı ve sırt üstü yere yığıldı.</p>

      <p class="calibre2">LaValle, Drizzt ile Bruenor'un kendisini fark etmesine sebep olacak şekilde inledi. Büyücü ayağa kalkmak için debelenmeye başladı. Ama bunu yapmakla sadece, zafer elde etmiş olan yabancılara kendisini açık edeceğini anladı. Yere geri yığıldı ve kıpırdamadan yattı. Drizzt ile Bruenor, şimdi ne yapmaları gerektiğini düşünerek birbirilerine baktılar. "Sizi yeniden görmek çok hoş," diye bir ses geldi altlarından. Kafalarını aşağı çevirdiklerinde Cattibrie'ın bakışlarıyla, yeniden açılmış olan derin mavi gözleriyle karşı karşıya kaldılar. Yaşlara boğulan Bruenor, dizlerinin üzerine çöktü ve kıza sarıldı. Drizzt de cüce gibi kıza sarılmaya davrandı ama o ikisinin bu anı özel olarak yaşamaları gerektiğine karar verdi. Bruenor'un omzuna teselli niyetine hafifçe vurdu ve Wulfgar'ın iyi olup olmadığına bakmak için ilerledi.</p>

      <p class="calibre2">Barbar dostuna doğru eğildiğinde ani bir hareket fark etti. Kırılıp duvara göçmüş olan büyük taht üzerine doğru yuvarlandı. Drizzt tahtı kolayca yakaladı fakat bununla meşgulken Pook Paşa'nın tahtın arkasından fırlayıp odanın ana kapısına doğru tabanları yağladığını gördü. "Bruenor!" diye seslendi Drizzt. Fakat cücenin biricik kızına sarılmaya, başka bir şeye dikkat etmeyecek kadar kendisini kaptırmış olduğunu biliyordu. Drizzt büyük tahtı kenara itti ve Taulmaril'i sırtından çekip aldı. Pook'u takip etmeye başladığında yayı gerdi. Pook kapıdan hızla geçti ve etrafından dönerek kapıyı 'güm' diye kapattı. Merdivenlere doğru geri döndüğünde "Rassit—" diye haykırmaya başladı fakat merdivenlerin başında kollarını kavuşturmuş bir halde bekleyen Regis'i görünce sözleri boğazında düğümlendi. "Sen!" diye kükredi Pook, hiddetten yüzü buruşarak ve elleri kasılarak.</p>

      <p class="calibre2">"Hayır, o," diye düzeltti Regis, yukarıdan adamın üzerine sıçrayan kara sureti işaret ederek. Afallamış olan Pook, Guenhwyvar'ı sadece koca m.in dişler ve pençelerden oluşmuş, uçan bir küre olarak gördü.</p>

      <p class="calibre2">O sırada Drizzt kapıdan dışarı çıktı ve Pook'un lonca başkanı olarak sürdüğü saltanat feci bir son buldu.</p>

      <p class="calibre2">"Guenhwyvar!" diye seslendi Drow, birçok haftadan sonra değerli yoldaşını ilk defa görmenin verdiği neşeyle. Koca panter hızla Drizzt'in yanına geldi ve efendisiyle yeniden karşılaştığı için oldukça mutlu bir şekilde burnunu ona sürttü.</p>

      <p class="calibre2">Fakat diğer sesler ve görüntüler bu buluşmayı kısa kesti. Drizzt ilk önce Regis'i gördü; buçukluk kollarını başının arkasında kavuşturmuş ve tüylü ayaklarını üst üste atmış duruyordu. Drizzt, Regis'i yeniden gördüğüne sevinmişti ama alt katlardan gelen sesler Drow'u rahatsız etti. Zira bu sesler dehşetle dolu haykırışlar ve gırtlaktan gelen hırıltılardı. Bruenor da sesleri duydu ve incelemek için koridora çıktı. "Gümbürgöbek!" diye selamladı Regis'i, Drizzt ile beraber buçukluğun yanına yürürken.</p>

      <p class="calibre2">Koca merdivenden aşağıya, yaşanan katliama baktılar. Sık sık bir sıçanadam koşturuyor ve arkasından da bir panter kovalıyordu. Hemen dostların aşağısında duran bir sıçanadam grubu, savunmacı bir çember oluşturmuş, Guenhwyvar'ın kedi dostlarını geri püskürtmek için kılıç savuruyordu. Ama kara kürklerden ve parlak dişlerden oluşan bir dalga onları oldukları yerde boğuverdi.</p>

      <p class="calibre2">"Kediler mi?" diyen Bruenor şaşkınlıkla Regis'e baktı. "Buraya kedileri mi getirdin?"</p>

      <p class="calibre2">Regis gülümsedi ve ellerinin arasındaki başını arkaya doğru yatırdı. "Farelerden kurtulmanın daha iyi bir yolunu biliyor musun?"</p>

      <p class="calibre2">Kafasını sallayan Bruenor gülümsemesini saklaya-madı. Odadan dışarı kaçan adamın cesedine baktı. "Bu da ölmüş," diye belirtti sertçe.</p>

      <p class="calibre2">"Pook oydu işte," dedi Regis, dostları onun kim olduğunu çoktan anlamış olduğu halde. "Şimdi o öldü ve sanırım sıçan dostları da ölecek."</p>

      <p class="calibre2">Regis, Drizzt'e baktı. Ona bir açıklama yapması gerektiğini biliyordu. "Guenhwyvar'ın dostları sadece sıçanadamları avlıyor," dedi. "Ve onu tabii ki." Pook'u işaret etti. "Normal hırsızlar -eğer akıllılarsa— odalarında saklanırlar. Fakat panterler onların canını yakmayacak zaten." Drizzt, başını sallayarak Regis ile Guenhwyvar'ın sağduyulu kararını onayladı. Ayrıca Guenhwyvar kendi başına hüküm vermezdi.</p>

      <p class="calibre2">"Hepimiz heykelcik sayesinde buraya geldik," diye devam etti Regis. "Guenhwyvar ile birlikte Tarterus'tan dışarı çıktığımız zaman heykelciği yanıma tutmuştum. Kediler işlerini bitirdikten sonra onu kullanarak kendi düzlemlerine geri dönebilirler." Heykelciği hakkıyla sahibi olan Drowa geri verdi.</p>

      <p class="calibre2">Buçukluğun yüzünde düşünceli bir bakış belirdi. Parmaklarını şaklattı ve sanki son hareketi ona bir fikir vermiş gibi merdiven tırabzanından aşağı hopladı. Pook'a doğru koşturdu, lonca başkanının kafasını yana doğru çevirdi -tabii bu sırada Pook'un boynundaki dikkat çekici yarayı görmezden gelmeye çalıştı— ve bütün bu maceranın başlamasına sebep olan yakut süsü çekip aldı. Regis arkasını döndüğünde iki dostunun merak dolu bakışlarıyla karşı karşıya kaldı.</p>

      <p class="calibre2">"Bazı müttefikler edinmenin zamanı geldi," diye açıklama yapan buçukluk, merdivenlerden aşağı hızla inmeye başladı.</p>

      <p class="calibre2">Bruenor ve Drizzt duyduklarına inanamaz bir halde bakıştılar. "Loncayı ele geçirecek," diye Drow'u temin etti Bruenor. Drizzt bu konuyu tartışmadı. Tekrar insana dönüşmüş olan Rassiter, Haydutlar Bulvarı'ndaki bir arka sokakta durmuş sıçan dostlarının ölüm çığlıklarını dinliyordu. Loncanın, Kuzey'den gelen kahramanlar karşısında yenilgiye uğradığını anlayabilecek kadar akıllıydı. Ve Pook onu devam eden dövüşü bir hale yola koyması için aşağı yolladığında, lağımların güvenli koridorlarına geri sıvışmıştı. Şimdi yapabildiği tek şey, çığlıkları dinlemek ve likantrop dostlarından kaç tanesinin bu karanlık günü sağ atlatabildiğim merak etmekti. "Yeni bir lonca kuracağım," diye kendi kendine yemin etti. Fakat bu işin ne kadar zor olduğunu gayet iyi biliyordu. Özellikle de şimdi Calimport'ta feci şekilde adının çıkmış olması bunu daha da zorlaştırırdı. Belki de kıyı şeridinde daha kuzeyde olan başka bir şehre taşınırdı -Memnon'a veya Baldur Kapısı'na.</p>

      <p class="calibre2">Bir kılıcın düz kısmı omzuna dayanıp, keskin tarafı boynunun yanına küçük bir kesik atınca Rassiter'in düşünceleri ani bir şekilde son buldu.</p>

      <p class="calibre2">Rassiter mücevherli bir hançeri havaya kaldırdı. "Sanırım bu sana ait," dedi, sakin konuşmaya çalışarak. Süvari kılıcı uzaklaştı ve Rassiter dönüp Artemis Entreri ile yüzleşti.</p>

      <p class="calibre2">Entreri sargılı koluyla uzandı ve hançeri çekip aldı, aynı zamanda süvari kılıcını da kınına geri yerleştirdi.</p>

      <p class="calibre2">"Mağlup olduğunu biliyordum," dedi Rassiter cesurca. "Ölmüş olmandan korktum."</p>

      <p class="calibre2">"Korktun mu?" diye sırıttı Entreri. "Yoksa umut mu ettin?"</p>

      <p class="calibre2">"İkimizin ilk başta rakip olduğu doğru," diye söze başladı Rassiter. Entreri yine güldü. Sıçanadamı kendisine rakip olmaya değeceğini hiç düşünmemişti. Rassiter bu hakareti sineye çekti. "Ama o zaman aynı patrona hizmet ediyorduk." Çığlıkların en sonunda kesilmeye başladığı lonca binasına doğru baktı. "Sanırım Pook öldü, ya da en azından yerinden edildi."</p>

      <p class="calibre2">"Eğer Drow ile yüzleşmişse ölmüştür," dedi Entreri tükürürcesine. Drizzt Do'Urden'in düşüncesi bile midesini bulandırıyordu.</p>

      <p class="calibre2">"Öyleyse sokaklar açık," diye sonuca vardı Rassiter. Entreri'ye kurnazca göz kırptı. "Yani ele geçirmek için."</p>

      <p class="calibre2">"Sen ve ben mi?" diye eğlendi Entreri.</p>

      <p class="calibre2">Rassiter omuz silkti. "Calimport'ta pek az kimse sana karşı çıkabilir," dedi sıçanadam, "ve ben ise bulaşıcı ısırığım sayesinde sadece birkaç hafta içinde sadık bir ordu yaratabilirim. Gece vaktinde kimse bize karşı gelmeye cüret edemez."</p>

      <p class="calibre2">Entreri, Rassiter'e doğru yürüdü ve onun yaptığı gibi lonca binasına baktı. "Evet, benim vahşi dostum," dedi sessizce, "ama iki tane sorunumuz var."</p>

      <p class="calibre2">"İki mi?"</p>

      <p class="calibre2">"İki," diye tekrarladı Entreri. "Birincisi, ben yalnız çalışırım."</p>

      <p class="calibre2">Hançer bedenine batıp omurgasına ulaştığında Rassiter şok yemiş gibi sarsıldı.</p>

      <p class="calibre2">"Ve ikincisi," diye hiç duraksamadan devam etti Entreri, "sen ölüsün." Kanlı hançeri çekip çıkarttı ve sıçanadam yere yığılırken, kiralık katil silahını aşağı doğru tutarak Rassiter'in pelerinine sildi.</p>

      <p class="calibre2">Entreri çıkardığı iyi işin sonuçlarını ve kolundaki bandajlı yarayı inceledi. "Daha şimdiden iyileşiyor," diye kendi kendine mırıldandı ve karanlık bir delik bulmak için hıza uzaklaştı. Şimdi sabah vakti ilerlemiş, etraf aydınlanmıştı ve hâlâ iyileştirmesi gereken bir sürü yarası olan kiralık katil, gündüz zamanı sokaklarda karşısına çıkabilecek zorluklarla yüzleşmeye hazır değildi.</p>

      <p class="calibre2">&nbsp;</p>
    </div>

    <div class="s">
      <p class="calibre2"><span class="none4">-25-</span></p>

      <p class="calibre2"><span class="none5">GÜNEŞLİ BİR GÜN</span></p>
    </div>

    <div class="s1">
      <p class="calibre2">Bruenor, hiçbir cevap beklemediği halde hafifçe kapıyı çaldı. Alışmış olduğu üzere, hiç cevap gelmedi.</p>

      <p class="calibre2">Fakat bu sefer, inatçı cüce arkasını dönüp uzaklaşmadı. Kapı tokmağını çevirdi ve loş odaya girdi.</p>

      <p class="calibre2">Drizzt, yatağının üzerinde Bruenor'a sırtı dönük, beline kadar çıplak bir halde oturuyor ve ince parmaklarını gür beyaz saçlarının arasında gezdiriyordu. Bruenor, Drowun sırtında boyulu boyunca açılmış olan kesik yarasının kabuğunu bu loşlukta bile görebiliyordu. Cüce ürperdi. Saatlerce çılgıncasına dövüştüğü o sıralarda, Drizzt'in, Artemis Entreri tarafından bu denli feci bir şekilde yaralanmış olduğunu hiç tahmin etmemişti.</p>

      <p class="calibre2">"Beş gün oldu elf," dedi Bruenor sessizce. "Bütün hayatını burada yaşamaya niyetli misin?" Drizzt, cüce dostuna bakmak için yavaşça döndü. "Başka nereye gidebilirdim?" diye yanıtladı. Bruenor, Drowun açık kapının gerisindeki koridordan gelen ışığı yansıtarak parlayan lavanta renkli gözlerine baktı. Cüce, sol gözünün yeniden açılmış olduğunu umut içinde fark etti. Bruenor, iblisçiğin darbesinin Drizzt'in gözünü daimi olarak kör ettiğini düşünmüştü. iyileştiği açıkça görülüyordu ama o muhteşem-gözler yine de Bruenor'u endişelendiriyordu. Parıltılarının büyük bir kısmını kaybetmiş gibi görünüyorlardı. "Cattibrie nasıl?" diye sordu Drizzt. Genç kadını hakikaten de merak ediyor fakat aynı zamanda konuyu değiştirmek de istiyordu.</p>

      <p class="calibre2">Bruenor gülümsedi. "Henüz ayağa kalkmadı," diye yanıtladı, "ama dövüş isteği geri geldi ve yatakta sessiz sakin yatmaktan da pek hoşlanmıyor!" O günün erken saatlerinde hizmetçilerden birisinin kızının yastığını dikleştirmeye çalıştığı sahneyi hatırlayıp güldü. Cattibrie'ın şöyle dik dik bakması, adamın yüzündeki kanın çekilmesine sebep olmaya yetmişti. "Üzerine titredikleri zaman, uşakları kılıç gibi diliyle kesmekle meşgul."</p>

      <p class="calibre2">Drizzt'in gülümsemesi zoraki gibiydi. "Peki ya Wulfgar?"</p>

      <p class="calibre2">"Oğlan daha iyi," diye yanıtladı Bruenor. "Herifin üzerindeki örümcek ağlarını ayıklamak dört saatimizi aldı. Ayrıca bir ay boyunca kolunda sargı beziyle dolaşacak. Ama o çocuğu alaşağı etmek için daha fazlası gerekli! Bir dağ kadar dayanıklı, neredeyse o kadar da iri!" Gülümsemeleri solup gidene ve sessizlik rahatsız edici bir hal alana dek birbirilerine baktılar. "Buçukluğun vereceği ziyafet başlamak üzere," dedi Bruenor. "Sen geliyor musun? O koca işkembesine dayanarak, Gümbürgöbek'in mükellef bir sofra hazırlatacağını tahmin ediyorum." Drizzt çekimser bir şekilde omuz silkti.</p>

      <p class="calibre2">"Pöh!" diye homurdandı Bruenor. "Hayatını bu karanlık duvarlar arasında yaşayamazsın!" Aklına aniden bir düşünce gelince aniden durdu. "Yoksa bu gece dışarı mı çıkacaksın?" diye sordu kurnazca. "Dışarı mı?"</p>

      <p class="calibre2">"Ava," diye açıkladı Bruenor. "Artemis Entreri'yi avlamaya?"</p>

      <p class="calibre2">Şimdi gülme şırası Drizzt'teydi -Bruenor, Drowun yalnız kalma isteğini, kiralık katile karşı duyduğu bir saplantıyla karıştırmıştı.</p>

      <p class="calibre2">"Onu haklamak için yanıp tutuşuyorsun," diye akıl yürüttü Bruenor, "ve eğer hâlâ nefes alıyorsa o da seni haklamak için."</p>

      <p class="calibre2">"Gel," dedi Drizzt, bol bir gömleği başından geçirip giyerken. Yatağın etrafından dönerken büyülü maskeyi aldı fakat onu şöyle bir düşünüp tartmak için duraksadı. Maskeyi ellerinin içinde çevirdikten sonra şifoniyerin üzerine geri bıraktı. "Ziyafete geç kalmayalım." Bruenor, Regis hakkındaki tahmininde yanılmamıştı; iki dostu bekleyen masa, parlak gümüş ve porselen takımlarla donatılmıştı. Leziz yemeklerden yayılan kokular, oturacakları yerlere doğru yürürken ikisinin de farkında olmadan dudaklarını yalamalarına sebep oldu. Regis uzun masanın başında oturuyordu. Sandalyesinde her kıpırdandığında, tuniğinin üzerine dikmiş olduğu yüzlerce mücevher mum ışığıyla parıldıyordu. Onun arkasında, bir zamanlar Pook'u koruyan iki tepe devi harem ağası duruyordu. Devlerin yüzleri çürüklerle dolu ve sargı bezleriyle kaplıydı.</p>

      <p class="calibre2">Bruenor her ne kadar bundan hoşlanmasa bile, buçukluğun sağında LaValle oturuyordu. Sol tarafında ise, yeni loncanın baş teğmenleri olan kurnaz bakışlı bir buçukluk ve şişko bir genç adam vardı.</p>

      <p class="calibre2">Masanın öbür tarafında Wulfgar ile Cattibrie yan yana oturmuş el ele tutuşmuşlardı. İkisinin donuk ve bitkin bakışlarını gören Drizzt, bunun sebebinin aralarındaki sevgi olduğu kadar birbirilerini desteklemek olduğunu tahmin etti.</p>

      <p class="calibre2">Fakat ne kadar yorgun olurlarsa olsunlar, Drizzt'in odaya girdiğini görünce yüzleri gülümsemelerle aydınlandı. Regis'in yüzü de öyle. Neredeyse bir haftadır Drow'u ilk defa görüyorlardı.</p>

      <p class="calibre2">"Buyur, buyur!" dedi Regis neşeyle. "Sen bize katılmasaydın pek tatsız bir ziyafet olurdu!" Drizzt, LaValle'nin yanındaki sandalyeye oturduğunda ürkek büyücü ona endişeyle baktı. Loncanın teğmenleri de bir Drow elfiyle akşam yemeği yeme düşüncesiyle birlikte rahatsızlıkla kıpırdandı.</p>

      <p class="calibre2">Drizzt onların rahatsızlığının baskısını gülümseyerek üzerinden attı; bu onların sorunuydu, Drizzt'in değil. "Meşguldüm," dedi Regis'e.</p>

      <p class="calibre2">Drizzt'in yanına oturan Bruenor "Somurtmakla meşguldü," demek istedi fakat nazik davranıp çenesini kapalı tuttu.</p>

      <p class="calibre2">Wulfgar ve Cattibrie, masanın öteki tarafından kara tenli dostlarına baktılar. "Beni öldürmeye ant içmiştin," dedi Drow Wulfgar'a sakince, koca adamın arkasına yaslanmasına sebep olarak.</p>

      <p class="calibre2">Wulfgar kıpkırmızı kesildi ve Cattibrie'ın elini daha da sıkıca tuttu.</p>

      <p class="calibre2">"O kapıyı sadece Wulfgar'ın kuvveti koruyabilirdi," diye açıkladı Drizzt. Dudakları kıvrılıp hüzünlü bir gülümseme halini alırken.</p>

      <p class="calibre2">"Ama ben—" diye başladı Wulfgar fakat Cattibrie onun sözünü kesti. "Öyleyse bu konuya bu kadar yeter," diye ısrar etti genç kadın, masanın altından Wulfgar'ın kalçasına vurarak. "Geride bıraktığımız zorluklar hakkında konuşmayalım. Daha bizi bekleyen çok şey var!"</p>

      <p class="calibre2">"Kızım haklı," diye lafa daldı Bruenor. "Burada oturup iyileşmeyi beklerken günler gelip geçiyor! Bir hafta daha geçerse, savaşı kaçırabiliriz." "Ben gitmeye hazırım," diye beyan etti Wulfgar.</p>

      <p class="calibre2">"Hayır değilsin," diye lafı yapıştırdı Cattibrie. "Ben de değilim. Daha önümüzdeki uzun yola bile varamadan önce çöl bizi durdurur."</p>

      <p class="calibre2">"Öhö öhö," diye başladı Regis, ilgilerini üzerine çekerek. "Ayrılmanız konusunda... " Önereceği şeyi doğru düzgün bir üslupla söyleme konusunda heyecanlı olan Regis, duraksadı ve kendisine yöneltilen bakışlarla karşı karşıya kaldı. "Ben... şey... düşündüm ki... yani... "</p>

      <p class="calibre2">"Çıkar baklayı," dedi Bruenor, küçük dostunun aklında ne olduğunu tahmin ederek. "Pekala, burada kendime bir yer inşa ettim," diye devam etti Regis. "Ve sen burada kalacaksın," diye mantık yürüttü Cattibrie. "Seni suçlamayacağız, ama kesinlikle özleyeceğiz!"</p>

      <p class="calibre2">"Evet," dedi Regis, "Ve hayır. Burada yer çok, ayrıca bolluk da var. Dördünüz benim yanımdayken... "</p>

      <p class="calibre2">Bruenor elini kaldırarak onu susturdu. "Hoş bir teklif," dedi, "ama benim yurdum Kuzey'de." "Geri dönmemizi bekleyen ordular var," diye ekledi Cattibrie.</p>

      <p class="calibre2">Regis, Bruenor'un ret cevabının nihai sonuç olduğunu fark etti ve Wulfgar'ın kesinlikle Cattibrie'ı takip edeceğini biliyordu -hatta eğer kız Tarterus'a geri gitmek isterse barbar oraya dahi giderdi. Böylece buçukluk bakışlarını, şu son birkaç gündür çözülemeyen bir bilmece halini almış olan Drizzt'e doğru çevirdi.</p>

      <p class="calibre2">Drizzt arkasına yaslandı ve bu teklifi düşündü. Teklifi reddetme konusunda yaşadığı tereddüt, Bruenor, Wulfgar ve özellikle de Cattibrie'ın ona endişeyle bakmasına sebep oldu. Calimport'taki hayat muhtemelen o kadar da kötü olmazdı. Ve Regis'in işletmeyi planladığı bu gölgelerle dolu meslekte,</p>

      <p class="calibre2">Drowun kesinlikle yükselmesine yarayacak yetenekleri vardı. Dosdoğru Regis'in gözlerinin içine baktı. "Hayır," dedi. Rahatlayıp yüksek sesle nefes veren Cattibrie'a doğru döndü ve kızın gözlerinin içine baktı. "Şimdiye kadar yeterince fazla gölgeler içinde dolaştım zaten," diye açıkladı. "Beni bekleyen soylu bir görev ve gerçek kralını bekleyen soylu bir taht var."</p>

      <p class="calibre2">Regis rahatça arkasına yaslandı ve omuz silkti. Bu kadarını zaten tahmin etmişti. "Madem ki hepiniz savaş için geri dönmeye kararlısınız, eğer maceranızda size yardımcı olmazsam kendimi kötü hissederim."</p>

      <p class="calibre2">Diğerleri merakla ona baktılar. Minik dostlarının sergileyebileceği hayret verici davranışlara artık hiç şaşırmıyorlardı.</p>

      <p class="calibre2">"Sadede gelirsek," diye devam etti Regis, "ajanlarımdan birisi bana -güneye yaptığınız yolculuk hakkında Bruenor'dan duyduğum hikayelere bakılırsa- sizin için çok önemli olan bir şahsın bu sabah Calimport'a geri döndüğünü haber verdi." Parmaklarını şaklattı ve yan taraftaki perdeli kapıdan içeri bir odacı girdi. Kaptan Deudermont'a eşlik ediyordu. Kaptan, Regis'e doğru eğilip reverans yaptı. Ve Derinsu'dan güneye yaptıkları tehlikeli yolculukta edindiği kıymetli dostlarının karşısında daha da fazla eğildi. "İyi bir rüzgar yakaladık," diye açıkladı, "ayrıca Su Perisi, her zamankinden daha da hızlı gidiyor. Yarın şafak vaktinde denize açılabiliriz; yorgun kemikleri dinlendirmek için, hafif hafif salınan bir gemiden daha iyisi kesinlikle yoktur."</p>

      <p class="calibre2">"Peki ya ticaret," dedi Drizzt. "Ticaret pazarları şimdi Calimport'ta. Ayrıca tam da mevsimi. Bahardan önce ayrılmayı planlamıyordun."</p>

      <p class="calibre2">"Sizi ta Derinsu'ya götüremeyebilirim," dedi Deudermont. "Buna rüzgarlar ve buzlar karar verecek. Ama tekrar karaya çıktığınızda hedefinize çok daha yaklaşmış olacaksınız." Kafasını Regis'e çevirdikten sonra yine Drizzt'e baktı. "Ticaret konusundaki zararıma gelince, bu konuda bazı anlaşmalara varıldı zaten."</p>

      <p class="calibre2">Regis baş parmaklarını mücevherli kemerine geçirdi. "Size en azından bunu borçluydum!" "Pöh!" diye homurdandı Bruenor, gözünde maceraperest bir parıltıyla. "On kat fazlasını borçlusun, Gümbürgöbek, on kat fazlasını!"</p>

      <p class="calibre2">Drizzt odasının tek penceresinden dışarıya, Calimport'un karanlık sokaklarına baktı. Sokaklar bu gece daha sessiz gibi görünüyordu. Bütün şehir, Pook Paşa kadar kudretli bir lonca başkanının çöküşü üzerine sokaklara yayılması kesin olan şüphe, entrika ve güç çekişmeleriyle ses-sizleşmişti.</p>

      <p class="calibre2">Drizzt dışarıda bir yerde başka gözlerin de olduğunu biliyordu. O gözler ona, lonca binasına bakıyor, Drow elfinden bir haberinin gelmesini bekliyorlardı -Drizzt Do'Urden ile bir kez daha savaşmayı bekliyorlardı.</p>

      <p class="calibre2">Gece tembelce geçip gitti ve pencerenin önünden hiç kıpırdamayan Drizzt şafağın atışını izledi. Yine odasına ilk gelen kimse Bruenor idi. "Hazır mısın elf?" diye sordu hevesli cüce, odaya girip kapıyı ardından kapayarak.</p>

      <p class="calibre2">"Sabırlı ol, iyi yürekli cüce," diye yanıtladı Drizzt. "Gelgit çekilmeden yola çıkamayız; Kaptan Deudermont bana sabahın büyük bir bölümünü beklemekle geçireceğimizi söyledi." Bruenor kendisini yatağa attı. "Daha iyi ya,' dedi en sonunda. "O minik herifle konuşmak için daha fazla zamanım olacak." "Regis için endişeleniyorsun," diye gözlemledi Drizzt.</p>

      <p class="calibre2">"Hı-hı," diye kabul etti Bruenor. "Ben yanındayken şansı epey yaver gitti." Şifoniyerin üzerinde duran oniks heykelciği işaret etti. "Ve tabii senin yanındayken de. Gümbürgöbek kendi ağzıyla söyledi: Burada elde edilebilecek servetler var. Pook öldü ve loncanın taliplisi çok olacak. Ve o Entreri denen herif de ortalarda -bu pek hoşuma gitmiyor. Ayrıca, hiç şüphesiz, buçukluktan acı bir intikam almayı dört gözle bekleyen o sıçanadamlardan da sürüsüyle vardır. Ve o büyücü! Gümbürgöbek, onu mücevherlerle ikna ettiğini söylüyor, anlarsın ya. Ama bir büyücünün öyle tılsımlara kapılacağını sanmıyorum."</p>

      <p class="calibre2">"Ben de, aynı şekilde," diye hemfikir oldu Drizzt. "O adamdan hoşlanmıyorum ve ona güvenmiyorum!" diye ilan etti Bruenor. "Gümbürgöbek, onun sağ koluymuş gibi yanında durmasına izin veriyor."</p>

      <p class="calibre2">"Belki de ikimiz bu sabah LaValle'yi şöyle bir ziyaret etsek iyi olur," diye önerdi Drizzt, "nerede duruyormuş anlayalım bakalım."</p>

      <p class="calibre2">Büyücünün kapısın vardıklarında Bruenor'un kapı çalma tekniği epey değişti. Drizzt'in kapısına hafifçe vuran cüce, büyücünün kapısını ağır bir çekicin git gide yükselen gümbürtüsü gibi yumrukladı. LaValle yatağından sıçradı, sorunun ne olduğunu ve yepyeni kapısını kimin yumrukladığını görmek için koşturdu.</p>

      <p class="calibre2">"Günaydın, büyücü," diye homurdandı Bruenor, kapı açıldığı anda adamı bir kenara itip odaya dalarak.</p>

      <p class="calibre2">"Tahmin etmiştim," diye mırıldandı LaValle, şömineye ve bir zamanlar eski kapısı olan odun yığınına bakarak.</p>

      <p class="calibre2">"Selamlar, iyi cüce," dedi elinden geldiğince kibar bir şekilde. "Ve size de Usta Do'Urden," diye çabucak ekledi Drizzt'in odaya girdiğini gördüğü anda. "Bu saate kadar gitmiş olmanız gerekmiyor muydu?" "Zamanımız var," dedi Drizzt.</p>

      <p class="calibre2">"Ve Gümbürgöbek'in güvende olduğundan emin olana kadar hiçbir yere gitmiyoruz," diye açıkladı Bruenor.</p>

      <p class="calibre2">"Gümbürgöbek mi?" diye tekrarladı LaValle. "Buçukluk!" diye kükredi Bruenor. "Senin efendin."</p>

      <p class="calibre2">"Ah, evet, Efendi Regis," dedi LaValle sevgi dolu bir sesle, elleri göğsünde kavuşarak ve gözleri boş, donuk bir hal alarak.</p>

      <p class="calibre2">Drizzt kapıyı kapattı ve ona şüpheyle, dik dik baktı. Gözünü kırpmayan drowu gören LaValle'nin yapmacık ifadesi normale döndü. Söyleyebilecek bir yalan arayarak çenesini kaşıdı. Drow'u kandırmayacağını anladı. Cüceyi belki, buçukluğu kesinlikle ama Drow'u değil. O lavanta renkli gözler sanki onu delip geçiyor gibiydi. "Küçük dostunuzun yaptığı büyünün bana işlediğine inanmıyorsunuz," dedi.</p>

      <p class="calibre2">"Büyücüler büyülü tuzaklardan sakınır," diye yanıtladı Drizzt.</p>

      <p class="calibre2">"Yeterince adil," dedi LaValle, bir sandalyeye oturarak.</p>

      <p class="calibre2">"Pöh! O zaman bir yalancısın!" diye hırladı Bruenor, eli kemerindeki baltaya doğru uzanarak. Drizzt onu durdurdu.</p>

      <p class="calibre2">"Büyüden kuşku duysanız bile," dedi LaValle, "sadakatimden kuşku duymayın. Uzun hayatım boyunca bir sürü efendiye hizmet etmiş olan faydacı bir kimseyim. Pook bunlar arasında en büyüğüydü. Ama Pook öldü. LaValle hâlâ hayatta ve hizmet ediyor."</p>

      <p class="calibre2">"Ya da, belki de zirveye tırmanma şansını görmüştür," diye belitti Bruenor, LaValle'den hiddetli bir yanıt gelmesini bekleyerek.</p>

      <p class="calibre2">Fakat büyücü samimiyetle güldü. "Benim kendi sanatım var," dedi. "Umursadığım tek şey de bu. Konfor içinde yaşıyorum ve her istediğim yere gidebilirim. Bir lonca başkanının karşısına çıkacak tehlikeler ve rakiplerle yüzleşmeye hiç niyetim yok." Drizzt'in, cüceden daha mantıklı biri olduğunu düşünüyordu. "Buçukluğa hizmet edeceğim ve eğer Regis tahttan indirilirse, onun yerine geçecek olan kişiye hizmet edeceğim."</p>

      <p class="calibre2">Bu mantık Drizzt'i tatmin etmişti. Ayrıca büyücünün sadakatine yakut süsün yapabileceği bütün tılsımlardan daha fazla inanmasını sağlamıştı. "Haydi gidelim buradan," dedi Bruenor'a ve kapıdan dışarı çıkıp gitti.</p>

      <p class="calibre2">Bruenor, Drizzt'in hükmüne güveniyordu ama son bir tehdit savurmadan edemedi. "Bana bulaştın büyücü," diye hırladı kapı eşiğinden. "Neredeyse kızımı öldürüyordun. Eğer dostumun başına kötü bir şey gelirse bunu kellenle ödersin, bilmiş ol."</p>

      <p class="calibre2">LaValle kafasını salladı ama hiçbir şey söylemedi. "Ona iyi bak," diye sözünü bitirdi cüce, göz kırparak. Çıktıktan sonra da kapıyı 'güm' diye çarptı.</p>

      <p class="calibre2">"Kapımdan nefret ediyor," dedi büyücü acımayla.</p>

      <p class="calibre2"><span class="none5">ÇATI</span></p>

      <p class="calibre2">Yolcular, bir saat sonra lonca binasının ana girişinde toplandılar. Drizzt, Bruenor, Wulfgar ve Cattibrie bir kez daha yolculuk kıyafetlerini giymiş ve hazırlanmışlardı. Ve büyülü maske Drizzt'in boynunda asılı duruyordu.</p>

      <p class="calibre2">Regis, yanında hizmetçileriyle birlikte onlara katıldı. Çetin dostlarına Su Perisi'ne kadar eşlik edip onları yolcu edecekti. Ayrıca loncanın yeni ve kurnaz başkanı düşmanlarının onun müttefiklerinin nasıl da muhteşem olduğunu görmesini istiyordu. Özellikle de bir drow elfinin! "Ayrılmadan önce yapacağım son bir teklif var," diye belirtti Regis. "Burada kalmıyoruz," diye kızdı Bruenor.</p>

      <p class="calibre2">"Teklifim sana değil," dedi Regis. Dönüp dosdoğru Drizzt'e baktı. "Sana."</p>

      <p class="calibre2">Buçukluk ellerini hevesle ovuştururken Drizzt, dostunun ne yumurtlayacağını sabırla bekledi.</p>

      <p class="calibre2">"Elli bin altın sikke," dedi Regis en sonunda, "kedin için."</p>

      <p class="calibre2">Drizzt'in gözleri kocaman olup iki kat genişledi. "Guenhwyvar'a çok iyi bakılacak, seni temin eder—"</p>

      <p class="calibre2">Cattibrie, Regis'in ensesine bastı tokadı. "Utan biraz," diye azarladı. "Drow'u iyi tanıyorsun!" Drizzt gülümseyerek kızı sakinleştirdi. "Bir hazineye karşılık bir hazine mi?" dedi Regis'e. "Reddetmem gerektiğini biliyorsun. Niyetin ne kadar iyi olursa olsun, Guenhwyvar satılıp alınamaz."</p>

      <p class="calibre2">"Elli bin," diye pufladı Bruenor. "Eğer isteseydik, gitmeden evvel zaten alırdık!"</p>

      <p class="calibre2">Regis bu teklifin saçmalık derecesini anladı ve utanç içinde kıpkırmızı kesildi.</p>

      <p class="calibre2">"Koca dünyayı seni kurtarmak için geldiğimize o kadar emin misin bakalım?" diye sordu</p>

      <p class="calibre2">Wulfgar. Regis kafası karışmış bir şekilde barbara baktı.</p>

      <p class="calibre2">"Belki de kediyi kurtarmaya gelmişizdir," diye sözüne devam etti Wulfgar ciddiyetle.</p>

      <p class="calibre2">Regis'in yüzündeki afallamış bakış, içlerinden hiçbirinin dayanamayacağı kadar komikti ve hepsi de aylardır hiç patlamadıkları kadar içten bir kahkaha patlatıp Regis'in bile gülmesini sağladılar.</p>

      <p class="calibre2">"Al," diye önerdi Drizzt, gülüşmeler kesildiğinde. "Onun yerine bunu al." Büyülü maskeyi boynundan çıkarttı ve buçukluğa doğru fırlattı.</p>

      <p class="calibre2">"Gemiye varana dek onu taksa miydin acaba?" diye sordu Bruenor.</p>

      <p class="calibre2">Drizzt, bir cevap bekleyerek Cattibrie'a baktı. Kızın yüzündeki onay ve takdir dolu gülümseme, Drizzt'in aklındaki bütün kuşkuları silip süpürdü.</p>

      <p class="calibre2">"Hayır," dedi. "Bırak Calimyalılar bana ne gözle bakarlarsa baksınlar." Kapıları açtı ve sabah güneşi lavanta renkli gözlerine yansıyıp onları parlattı.</p>

      <p class="calibre2">"Bırak şu koca dünya bana hangi gözle bakarsa baksın," dedi. Sırayla dört dostuyla birden göz göze gelirken bakışlarında içten bir memnuniyet vardı. "Siz benim kim olduğumu biliyorsunuz."</p>

      <p class="calibre2">&nbsp;</p>
    </div>

    <div class="s">
      <p class="calibre2"><span class="none4">SON DEYİŞ</span></p>
    </div>

    <div class="s1">
      <p class="calibre2">Su Perisi, Kılıç Sahili'nden kuzeye doğru kış rüzgar-larıyla cebelleşerek zor bir rota çiziyordu. Ama Kaptan Deudermont ile minnettar tayfası, dört dostun hızla ve güven içinde Derinsu'ya varmasını sağlamaya kararlıydı.</p>

      <p class="calibre2">Onarılmış gemi, iri dalgalardan ve buz tabakalarından sıyrılarak Derinsu Limanı'na yanaştığında her bir köşeden afallamış bakışlar topladı. Deudermont, bunca yıllık deneyimine ve becerisine baş vurarak Su Perisi'ni güvenle limana yanaştırdı.</p>

      <p class="calibre2">Dört dost, yolculuk ne kadar zor geçmiş olsa da denizde geçirdikleri iki ay zarfında sağlıklarını ve neşelerini geri kazanmışlardı. Her şey iyiye gitmiş, hatta Cattibrie'nin yaralarının hepsi iyileşecek gibi görünür olmuştu.</p>

      <p class="calibre2">Kuzey'e yapılan deniz yolculuğu zorlu geçmiş fakat donmuş topraklar üzerinde yapılan kara yolculuğu daha da zorlu olmuştu. Kış geçmeye başlamıştı fakat hâlâ etkisini gösteriyordu ve dostların karların erimesini bekleyecek zamanı yoktu. Deudermont'a ve Su Perisi'nin tayfasına veda ettiler, kalın pelerinlere bürünüp kalın çizmeler giydiler ve Derinsu'nun ana kapısından çıkıp Ticaret Yolu boyunca kuzey doğuya ilerleyip Uzunsemer'e doğru yolculuk ettiler. Onları durdurmak için karşılarına kar fırtınaları ve kurtlar çıktı. Bir yılın karı tarafından üzeri kapanmış olan yollar ve tabelalar sebebiyle, rotalarını yıldızları ve güneşi inceleyen Drow elfinin tahminlerine dayanarak belirlediler.</p>

      <p class="calibre2">Fakat bir şekilde yolu buldular ve Mithril Salonu'nu geri almaya hazır bir şekilde Uzunsemer'e vardılar. Bruenor'un Buzyeli Vadisi'nden gelen halkı onları karşıladı. Yanlarında Wulfgar'ın halkından beş yüz kişi vardı. İki haftadan az bir süre içinde, Adbar Kalesi'den General Dagnabit, yanında sekiz bin cüce askeriyle birlikte Bruenor'un ordusuna katıldı. Savaş planları yazılıp çizildi. Drizzt ile Bruenor yeraltı şehri ve maden mağaraları hakkındaki hatıralarına dayanarak mekanın planını çizdiler ve yüzleşecekleri duergar ordusunun sayılarını hesaplamaya çalıştılar.</p>

      <p class="calibre2">Sonra bahar gelip kışın son demlerini de kovaladığında ve ordunun dağlara doğru yola çıkışından iki gün önce, hiç beklenmedik bir şekilde iki müttefik birliği daha geldi: Gümüşay ve Nesme'den gelen okçu bilirleriydi bunlar. Mithril Salonu'na yaptıkları ilk yolculuklarında Nesmeli devriyeler tarafından kendisinin ve dostlarının gördüğü muameleyi hatırlayan Bruenor, ilk önce Nesmeli savaşçıları reddetmeyi düşündü. Ayrıca cüce, bu müttefiklik gösterisinin ne kadarının dostluk umutlarına, ne kadarının kâr elde etme düşüncesine dayalı olduğunu da merak ediyordu!</p>

      <p class="calibre2">Ama, çoğunlukla olduğu gibi, yine Bruenor'un dostları onun akıllıca bir karar vermesini sağladılar. Cüceler, madenler yeniden çalışmaya başladığında Mithril Salonu'na en yakın yerleşim yeri olan Nesme ile büyük çaplı ticaret ilişkileri kurmak zorundaydı ve akıllı bir liderin, o anda ve hemen orada kötü hislerini bir kenara atması gerekirdi.</p>

      <p class="calibre2">Sayıları ezici üstünlükteydi, kararlılıkları aman vermiyordu ve liderleri muhteşemdi. Savaş deneyimli cüceler ve vahşi barbarlardan oluşan ana saldırı tümenini Bruenor ile Dagnabit yönetti. Bütün odaları tek tek duergar pisliklerinden temizlediler. Yayıyla Cattibrie, yolculuğa katılan birkaç Harpel ve diğer iki şehirden gelen okçu birlikleri ise ana kuvvetin ardından yan geçitlerin ve tünellerin icabına baktılar.</p>

      <p class="calibre2">Drizzt, Wulfgar ve Guenhwyvar, geçmişte sıkça yaptıkları gibi kendi başlarına ilerlediler. Ordunun ilerisindeki ve aşağısındaki alanları önceden inceleyip, yolları boyunca kendi paylarına düşen bolca duergarı hakladılar.</p>

      <p class="calibre2">Üç gün içinde üst katman temizlendi. İki hafta içinde yeraltı şehri zapt edildi. Bahar mevsimi Kuzey Diyarı'na tamamen yerleştiğinde, yani ordu Uzunsemer'den ayrılalı bir ay geçtiğinde, Battlehammer Klanı'nın çekiçleri kadim salonlarda yeniden çınlamaya başlamıştı bile. Ve hakiki kral, tahtına oturmuştu.</p>

      <p class="calibre2">Drizzt, yüksek bir dağ mevkiinde durmuş, uzaktaki büyülü şehir Gümüşay'ın ışıklarına bakıyordu. Daha önce o şehrin kapısından geri çevrilmişti ve bu acı verici bir hadiseydi. Fakat bu sefer değil.</p>

      <p class="calibre2">Şimdi, başını dik tutarak ve kapüşonunu örtmek zorunda kalmayarak bu topraklarda istediği gibi dolaşabiliyordu. Dünyanın büyük bir kısmı hâlâ onu tehdit ediyordu: Drizzt Do'Urden adını pek az kimse duymuştu. Ama Drizzt şimdi, kara derisi için hiçbir açıklamaya ya da mazerete ihtiyacı olmadığını biliyordu. Ve kendisine haksız bir şekilde davranan kimselere ne açıklama yapıyor ne de onlardan özür diliyordu.</p>

      <p class="calibre2">İnsanların önyargısının yükü yine onun omuzlarına binecekti ama Drizzt, Cattibrie'ın tavsiyeleri sayesinde ayakta durmayı öğrenmişti.</p>

      <p class="calibre2">Cattibrie onun için muhteşem bir dosttu. Drizzt onun büyüyüp serpilişini ve kendisi için özel bir kadın oluşunu izlemişti. Ve kızın en sonunda yuvasını bulmuş olduğunu bildiği için kendisini iyi hissediyordu. Kızın Wulfgar ile birlikte ve Bruenor'un yanındayken oluşturduğu aile, kara elfi hüzünlendiriyordu. Zira o bir ailenin sıcak ilişkisini hiç yaşayamamıştı.</p>

      <p class="calibre2">"Ne kadar çok şey değişti," diye fısıldadı Drow, boş dağ mevkiinin rüzgarlarına doğru. Sözlerinde matem yoktu.</p>

      <p class="calibre2">Mithril Salonu'ndan Gümüşay'a giden ilk işlenmiş mallar sonbahar mevsiminde yola çıkmıştı ve kış tekrar geçip bahar geldiğinde ticaret hızını almış gitmişti. Buzyeli Vadisi'nden gelen barbarlar ise cücelerin mallarını taşıma işini üstlenmişti.</p>

      <p class="calibre2">Aynı bahar mevsiminde Krallar Salonu'nda bir heykel yapılmaya başlandı: Bruenor Battlehammer'ın heykeli.</p>

      <p class="calibre2">Yuvasından çok uzaklara seyahat etmiş ve bir sürü muhteşem -ya da feci— şey görmüş olan cüce için, madenlerin yeniden açılması ve kendi büstünün yapılması, o yıl için planlanan başka bir hadisenin yanında oldukça küçük kalıyordu.</p>

      <p class="calibre2">"Size geleceğini söylemiştim," dedi Bruenor, taht odasında onun yanında oturmakta olan Wulfgar ile Cattibrie'a. "Elf sizin düğününüz gibi bir olayı asla kaçırmaz!"</p>

      <p class="calibre2">Adbar Kalesi Kralı Harbormm'un izni sayesinde, yanında bin kadar cüceyle salonlarda kalan ve Bruenor'a sadakat yemini eden General Dagnabit odaya girdi. General, son aylarda Mithril Salonu'nda git gide daha az görülmeye başlayan bir kişiye refakat ediyordu.</p>

      <p class="calibre2">"Selamlar," dedi Drizzt, dostlarının yanında doğru ilerleyerek.</p>

      <p class="calibre2">"Demek geldin," dedi Cattibrie boş boş, umursamaz davranmaya çalışarak.</p>

      <p class="calibre2">"Bunu planlamamıştık," diye ekledi Wulfgar, aynı kayıtsız tonlamayla. "Umarım, masada senin için bir sandalye vardır."</p>

      <p class="calibre2">Drizzt sadece gülümsedi ve özür dilercesine reverans yaptı. Son zamanlarda pek sık ortadan kayboluyordu -hem de haftalar boyunca. Büyülü diyarını ziyaret etmesi için Gümüşay'ın Hanımı'ndan gelen özel davetler öyle kolayca reddedilemezdi.</p>

      <p class="calibre2">"Pöh!" diye homurdandı Bruenor. "Size geleceğini söyledim. Ve bu sefer yanımızda kalmak üzere geldi!"</p>

      <p class="calibre2">Drizzt kafasını olumsuz anlamda salladı.</p>

      <p class="calibre2">Dostuna neler olduğunu merak eden Bruenor başını yana doğru yatırdı. "Kiralık katili mi arıyorsun elf?" diye sormadan edemedi.</p>

      <p class="calibre2">Drizzt sırıttı ve tekrar kafasını salladı. "O adamla bir daha karşılaşmayı hiç istemiyorum," diye yanıtladı. Cattibrie'a baktı ve kızın kendisini anladığını görünce tekrar Bruenor'a doğru döndü. "Şu engin dünyada görülecek bir sürü şey var, sevgili cüce. Gölgeler içindeyken göremeyeceğim bir sürü şey. Çeliğin çınlamasından çok daha hoş olan bir sürü ses ve ölümün kokusuna tercih edilecek bir sürü esans."</p>

      <p class="calibre2">"Başka bir ziyafet daha hazırlayalım bakalım," diye söylendi Bruenor. "Şu elfin aklında başka bir düğün daha olsa gerek!"</p>

      <p class="calibre2">Drizzt konuyu üstelemedi. Belki de Bruenor'un sözlerinde gerçeklik payı vardı, tabii ilerideki bir tarih için. Artık Drizzt umutlarını ve arzularını sınırlandırmıyordu. Dünyayı olabildiğince fazla gezip görecek ve seçimlerini isteklerine göre yapacaktı, kendi kendisine dayattığı sınırlandırmalara göre değil. Fakat şimdi, Drizzt paylaşılamayacak kadar kişisel bir şey yaşıyordu.</p>

      <p class="calibre2">Drow, hayatında ilk defa huzur bulmuştu.</p>

      <p class="calibre2">Başka bir cüce odaya girdi ve hızla Dagnabit'in yanına koşturdu. İki cüce de ayrıldılar fakat Dagnabit birkaç dakika sonra geri döndü.</p>

      <p class="calibre2">"Ne oldu?" diye sordu Bruenor, bu koşuşturmaca karşısında kafası karışarak.</p>

      <p class="calibre2">"Başka bir misafir daha," diye açıkladı Dagnabit. Ama daha konuğu muntazaman takdim edemeden önce odaya bir buçukluk dalıverdi.</p>

      <p class="calibre2">"Regis!" diye haykırdı Cattibrie. O ve Wulfgar eski dostlarını karşılamak için ona doğru koştular.</p>

      <p class="calibre2">"Gümbürgöbek!" diye haykırdı Bruenor. "Dokuz Cehennem'in hangi dibinden—"</p>

      <p class="calibre2">"Bu olayı kaçıracağımı mı düşünüyordunuz?" diye pufladı Regis. "yani en yakın iki dostumun düğününü?"</p>

      <p class="calibre2">"Nereden öğrendin?" diye sordu Bruenor.</p>

      <p class="calibre2">"Şöhretini hafife alıyorsun, Kral Bruenor," dedi Regis, kibarca reverans yaparak.</p>

      <p class="calibre2">Drizzt, buçukluğu ilgiyle inceledi. Mücevher düğmeli ceketini giymişti ve üzerinde yakut süs de dahil olmak üzere başka bir sürü mücevherat vardı. Drow bunca mücevheri bir arada hiç görmemişti. Ve Regis'in kemerinden sarkan keselerin de altın ve değerli taşlarla dolu olduğu kesindi.</p>

      <p class="calibre2">"Uzun süre kalacak mısın?" diye sordu Cattibrie.</p>

      <p class="calibre2">Regis omuz silkti. "Acelem yok," diye yanıtladı. Drizzt bir kaşını şüpheyle kaldırdı. Hırsızlar loncasının efendisi olan biri, tahtını uzun süreyle terk etmezdi; genellikle makamını ondan çalmaya hazır olan bir sürü kimse olurdu. Cattibrie bu cevap ve buçukluğun geri dönüş zaman¬laması sayesinde mutlu olmuş gibi görünüyordu. Wulfgar'ın halkı kısa süre içinde dağların temeline Konaktaşı şehrini yeniden kuracaklardı. Fakat Cattibrie ve Wulfgar, Mithril Salonu'nda, Bruenor'un yanında kalmaya niyetliydi. Düğünden sonra planladıkları kısa bir balayı seyahatleri vardı. Belki Buzyeli Vadisi'ne geri dönecek, belki de yılın ilerleyen vakitlerinde Kaptan Deudermont ve Su Perisi ile denize açılıp güney diyarlarına doğru yelken açacaklardı.</p>

      <p class="calibre2">Cattibrie, sadece birkaç aylığına bile olsa, yolculuğa çıkacaklarını Bruenor'a söyleme işinden hiç hoşlanmıyordu. Drizzt'in de sık sık yollara düştüğü düşününce, cücenin yalnızlıktan patlayacağından korkuyordu. Ama eğer Regis bir süre kalmaya niyetliyse...</p>

      <p class="calibre2">"Bir oda rica edebilir miyim?" diye sordu Regis, "eşyalarımı yerleştirmek ve uzun yolun yorgunluğunu atmak için?"</p>

      <p class="calibre2">"İcabına bakarız," dedi Cattibrie.</p>

      <p class="calibre2">"Peki ya hizmetkarların?" diye sordu Bruenor.</p>

      <p class="calibre2">"Ah," diye kekeledi Regis, bir cevap uydurmaya çalışarak. "Ben... yalnız başıma geldim. Güneyliler kuzey baharının ayaz havasına dayanamıyor, bilirsiniz."</p>

      <p class="calibre2">"Pekala öyleyse," dedi Bruenor. "İşkembeni bayram ettirecek bir ziyafet hazırlama sırası bende."</p>

      <p class="calibre2">Regis hevesle ellerini ovuşturdu. Sonra Wulfgar ve Cattibrie ile birlikte daha odadan çıkmadan önce üçü en son maceralarını birbirilerine anlatmaya başladılar. "Calimport'ta benim adımı pek az kişi duymuştur, elf," dedi Bruenor, Drizzt'e, diğerleri odayı terk edince. "Ayrıca Uzunsemer'in güneyinde düğünü kim duymuş olabilir ki?" Kara tenli dostuna kurnazca gülümsedi. "Hem ufaklık, hazinelerinin belli bir bölümünü yanında getirmiş, değil mi?"</p>

      <p class="calibre2">Drizzt de, Regis odaya girdiği anda aynı sonuca varmıştı. "Bir şeyden kaçıyor."</p>

      <p class="calibre2"><span class="none6">"Başını yine belaya soktu," diye homurdandı Bruenor, "yoksa ben de sakallı bir gnomum!"</span></p>
    </div>
  </div>
</body>
</html>
