<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <meta content="http://calibre-ebook.com" name="generator" />

  <title>Buzyeli Vadisi Serisi 3 Buçukluğun Mücevheri</title>
  <meta content="R. A. Salvatore" name="author" />
  <meta content="2013-7-16" name="creation-time" />
  <meta content="2013-7-16" name="revision-time" />
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="calibre1">
    <div class="s">
      <p class="calibre2">&nbsp;</p>

      <p class="calibre2">&nbsp;</p>

      <p class="calibre2"><span class="none">Buzyeli Vadisi</span></p>

      <p class="calibre2">&nbsp;</p>

      <p class="calibre2"><span class="none1">Cilt</span><span class="none1">3</span></p>

      <p class="calibre2">&nbsp;</p>

      <p class="calibre2"><span class="none">Buçukluğun Mücevheri</span></p>

      <p class="calibre2">&nbsp;</p>

      <p class="calibre2"><span class="none2">R. A. Salvatore</span></p>
    </div>

    <div class="s1">
      <p class="calibre2">&nbsp;</p>

      <p class="calibre2">&nbsp;</p>

      <p class="calibre2">&nbsp;</p>

      <p class="calibre2">&nbsp;</p>

      <p class="calibre2">&nbsp;</p>

      <p class="calibre2">&nbsp;</p>

      <p class="calibre2">&nbsp;</p>
    </div>

    <div class="s">
      <p class="calibre2"><span class="none3">UNUTULMUŞ DİYARLAR</span></p>

      <p class="calibre2"><span class="none3">BUZYELİ VADİSİ</span></p>

      <p class="calibre2"><span class="none3">ÜÇÜNCÜ KİTAP</span></p>

      <p class="calibre2"><span class="none3">BUÇUKLUĞUN MÜCEVHERİ</span></p>

      <p class="calibre2"><span class="none3">(c) [2002] TSR, Inc. All rights reserved.</span></p>

      <p class="calibre2"><span class="none3">(c) 2002 Wizards of the Coast, Inc. All rights reserved.</span></p>

      <p class="calibre2"><span class="none3">Yayın hakları 3D LicensiLtd. firması tarafından Arka Bahçe Yayıncılık ve Reklamcılık Ltd. Şti.' ne verilmiştir.</span></p>

      <p class="calibre2"><span class="none3">This material is protected under the copyright laws of the United States of America. Any reproduction or unauthorized use of the material or artwork contained herein is prohibited without the express written permission of Wizards of the Coast, Inc. Forgotten Realms and the Wizards of the Coast logo are registered trademarks of Wizards of the Coast, Inc., a subsidiary of Hasbro, Inc.</span></p>

      <p class="calibre2"><span class="none3">All Forgotten Realms characters and the distinctive likenesses thereof are trademarks of</span></p>

      <p class="calibre2"><span class="none3">Wizards of the Coast, Inc.</span></p>

      <p class="calibre2"><span class="none3">Dizgi: ALPIN GRAFİK STÜDYO</span> <span class="none3">HİZMETLERİ LTD. ŞTİ.</span></p>

      <p class="calibre2"><span class="none3">Baskı: GÜZEL SANATLAR MATBAASI</span> <span class="none3">A.Ş.</span></p>

      <p class="calibre2"><span class="none3">Birinci Baskı: Ocak 2003</span></p>

      <p class="calibre2"><span class="none3">ARKA BAHÇE YAYINCILIK VE REKLAMCILIK LTD. ŞTİ. Kalıpçı Sk. No : 111/1 Teşvikiye - İSTANBUL</span></p>

      <p class="calibre2"><span class="none3">Tel: (0212) 291 06 89 (4 Hat)</span></p>

      <p class="calibre2"><span class="none3">Fax : (0212) 291 06 75</span></p>

      <p class="calibre2"><span class="none3">www.gerekliseyler.com.tr</span></p>
    </div>

    <div class="s1">
      <p class="calibre2">&nbsp;</p>

      <p class="calibre2">&nbsp;</p>

      <p class="calibre2">&nbsp;</p>

      <p class="calibre2">&nbsp;</p>

      <p class="calibre2">&nbsp;</p>
    </div>

    <div class="s">
      <p class="calibre2"><span class="none4">-</span><span class="none4">1</span><span class="none4">-</span></p>
    </div>

    <div class="s1">
      <p class="calibre2">Büyücü, genç kadına kararsızlıkla baktı. Kız ona sırtı dönük duruyordu; Adam onun kestane rengi buklelerle dolu gür saçlarının omuzlarına dökülüşünü görebiliyordu, parlak ve yaşam doluydular. Ama büyücü, kızın gözlerindeki kederi de biliyordu. Öylesine gençti ki, neredeyse bir çocuktu ve bir o kadar hoş bir masumluğu vardı.</p>

      <p class="calibre2">Fakat bu hoş kız çocuğu, onun sevgili Sydney'inin kalbine bir kılıç saptamıştı.</p>

      <p class="calibre2">Harkle Harpel, ölmüş aşkının hatırlamak istemediği anılarını bir kenara itti ve tepeyi inmeye başladı. "Güzel bir gün," dedi neşeyle, genç kadının yanma vardığında.</p>

      <p class="calibre2">"Sence kuleye varmışlar mıdır?" diye sordu Cattibrie, bakışlarını güney ufkundan hiç ayırmadan.</p>

      <p class="calibre2">Harkle omuz silkti. "Henüz değilse bile yakında varacaklardır." Cattibrie'ı inceledi ve yaptığı şey yüzünden ona karşı hiçbir hiddet duygusu bulamadı içinde. Sydney'i öldürmüştü, bu doğruydu. Fakat Harkle ona sadece bir kez bakarak anladı ki, kızın kılıç tutan kolunu yönlendiren zorunluluktu, kötülük değil. Ve şimdi ona sadece acıyabiliyordu, o kadar. "Nasılsın?" diye kekeledi Harkle, onu ve dostlarını yakalayan feci hadiselerin tam ortasındayken göstermiş olduğu cesarete hayranlık duyarak.</p>

      <p class="calibre2">Cattibrie başını salladı ve büyücüye doğru döndü. Koyu mavi gözlerinde kesinlikle keder vardı fakat daha çok, her türlü zayıflık emaresini uzaklaştıran inatçı bir kararlılıkla yanıp tutuşuyorlardı. Bruenor'u, yani kendisini evlatlık edinen ve çocukluğunun en erken günlerinden beri onu kendi öz kızı gibi yetiştiren cüceyi kaybetmişti. Ve Cattibrie'ın diğer dostları şu anda, bir kiralık katilin peşinde bütün güney diyarı boyunca umutsuz bir takip üzerindeydi.</p>

      <p class="calibre2">"Her şey ne kadar da çabuk değişti," diye fısıldadı Harkle sessizce, genç kadına karşı bir acıma duygusu hissederek. Sadece birkaç hafta önce, Bruenor Battlehammer ve onun küçük grubunun Mithril Salonu'nun, yani cücenin kayıp anayurdunun arayışıyla Uzunsemer'e geldiği zamanı hatırladı. Hikâyelerin anlatıldığı ve Harpel klanıyla gelecekte kurulacak dostluk ilişkileri hakkında vaatlerin verildiği dostane bir buluşmaydı. İçlerinden hiçbiri, şeytan kalpli bir kiralık katil ile Harkle'ın sevgili Sydney'i tarafından yönetilen ikinci bir ekibin Cattibrie'ı esir tuttuğunu ve grubu takip etmek için toplanmakta olduğunu bilemezdi. Bruenor Mithril Salonu'nu bulmuş ve orada ölüp gitmişti.</p>

      <p class="calibre2">Ve Sydney, Harkle'ın delicesine sevdiği o kadın büyücü, cücenin ölümünde rol oynamıştı. Harkle kendini toplamak için derin bir nefes aldı. "Bruenor'un intikamı alınacak," dedi sert bir yüz ifadesi takınarak.</p>

      <p class="calibre2">Cattibrie adamın yanağına bir öpücük kondurdu ve Sarmaşık Konak'a doğru tepeyi tırmanmaya başladı. Büyücünün duyduğu samimi ıstırabı anlıyordu ve Mithril Salonu'na dönüp orayı Battlehammer Klanı için geri alma yeminini yerine getirmesi konusunda, adamın kendisine yardım etme kararını içtenlikle takdir ediyordu.</p>

      <p class="calibre2">Ama Harkle için başka bir seçenek yoktu. Sevmiş olduğu Sydney yalancı bir maskeden ibaretti; güç delisi, duygusuz bir canavarın üzerine kaplanmış tatlı bir maske. Ve Bruenor'un grubunun nerede olduğunu kasıtsız olarak Sydney'e açıkladığı için kendisi de bu felakette bir rol oynamıştı.</p>

      <p class="calibre2">Harkle, Cattibrie'ın gidişini izledi, dertlerinin ağırlığı kızın yürüyüşünü yavaşlatıyordu. Ona karşı hiçbir kızgınlık besleyemezdi -Sydney kendi ölümünü hazırlayan senaryoyu kendisi yazmıştı ve Cattibrie'ın da oynamaktan başka seçeneği olmamıştı. Büyücü bakışlarını güneye doğru çevirdi. Kendisi de, drow elfi ile koca barbar oğlan için endişeleniyor ve onları merak ediyordu. Uzunsemer'e bitkin bir hâlde sadece üç gün önce gelmişlerdi, dinlenmeye çok ciddi şekilde ihtiyaç duyan, ıstırap dolu ve bitkin bir gruptu onlar,.</p>

      <p class="calibre2">Ama dinlenmek diye bir şey söz konusu değildi. Şimdi olamazdı, çünkü karanlık kiralık katil, yanında gruplarının son üyesi olan buçukluk Regis'i de alıp kaçmıştı. Şu son birkaç haftada çok şey yaşanmıştı; Harkle'ın bütün dünyası, Buzyeli Vadisi diye adlandırılan uzak ve mahzun bir diyardan gelen garip kahramanlar ve hiç suçlayamayacak hoş bir genç kadın tarafından tepetaklak edilmişti.</p>

      <p class="calibre2">Ve, aslında bir yalandan ibaret olan en derin aşkı tarafından. Harkle tekrar çimlerin üzerine sırt üstü uzandı ve pofuduk yaz sonu bulutlarının gökyüzü boyunca salınışını seyretti.</p>

      <p class="calibre2">Bulutların ötesinde, yıldızların ebediyen parladığı yerde, panterin varlığı olan Guenhwyvar heyecanla volta atıyordu. Sahibinin, yani Drizzt Do'Urden adındaki drow elfinin onu madde düzleme son çağırışından bu yana birçok gün geçmişti. Guenhwyvar, sahibi ve diğer dünyayla arasındaki bağlantı olan oniks heykelciğe karşı hassastı; sahibi heykelciğe sadece hafifçe dokunsa bile, o kadar uzaktaki bir yerden dahi içinde heyecan kıpırtıları hissederdi. Fakat Guenhwyvar, Drizzt ile arasındaki o bağlantıyı bir süredir hissetmemişti ve kedi şimdi tedirgindi. Dünya dışı aklıyla, Drowun artık heykelciği elinde bulundurmadığını her nasıl oluyorsa anlıyordu. Guenhwyvar, Drizzt'ten önceki zamanları hatırladı, başka bir Drowun, şeytani bir Drowun kendisine sahip olduğu zamanları. Özü bakımından bir hayvan olsa dahi Guenhwyvar'ın bir şerefi vardı, önceki sahibinin ondan çalıp götürmüş olduğu bir vasıftı bu. Guenhwyvar, efendisinin zevklerini tatmin etmek uğruna çaresiz düşmanlara karşı acımasızca ve alçakça hareketler sergilemeye zorlandığı o zamanları hatırladı. Ama Drizzt Do'Urden heykelciğe sahip olduğundan beri her şey epey farklıydı. Şimdi bir vicdan ve güven duygusu söz konusuydu ve Guenhwyvar ile Drizzt arasında dürüst bir sevgi bağı gelişmişti.</p>

      <p class="calibre2">Kedi, kenarları yıldızla çevrelenmiş bir ağacın üzerine yattı ve bu astral olayı izleyenlerin, boyun eğmiş bir iç geçiriş olarak algılayacağı bir şekilde hafifçe hırıldandı. Eğer şimdi heykelciğe sahip olanın katil Artemis Entreri olduğunu bilseydi, kedi daha da derin bir iç geçirirdi.</p>

      <p class="calibre2">"Bir günden daha fazla zaman kaybettik," diye homurdandı barbar, atının dizginlerini çekip omzunun üzerinden geriye bakarak. Güneşin en alt perçemi ufuk çizgisinin altına henüz düşmüştü. "Kiralık katil şu anda bile bizden uzaklaşıyor!"</p>

      <p class="calibre2">"Harkle'ın tavsiyesine kulak verirsek iyi etmiş oluruz," diye yanıtladı kara elf Drizzt Do'Urden. "Bizi yanlış yola sürüklemez." Güneş batmakta olduğundan, Drizzt kara pelerininin kapüşonunu omuzlarının üstüne düşürdü ve düz beyaz saçlarını silkeledi. Wulfgar bir takım uzun çam ağaçlarını işaret etti. "Bu Harkle'ın sözünü ettiği koru olmalı," dedi, "fakat ben bir kule, ya da bu unutulmuş bölgede herhangi bir yapının inşa edilmiş olduğuna dair bir işaret falan göremiyorum."</p>

      <p class="calibre2">Derinleşen karanlıkta lavanta renkli gözleri daha rahat gören Drizzt, genç dostuna itiraz edebilmek için kullanacağı bir delil arayışı içinde dikkatle ileri doğru baktı. Burası kesinlikle Harkle'ın tarif ettiği mekân olmalıydı, çünkü az ötelerinde küçük gölcük duruyordu ve onun da ötesinde Neverwinter Korusu'nun gür ağaçları uzanıyordu. "Endişelenme," diye hatırlattı Wulfgar'a. "Büyücü, Malchor'un evini bulmak için insana sağlanan en büyük yardımın sabır olduğunu söylemişti. Yalnızca bir saattir buradayız."</p>

      <p class="calibre2">"Yol hep daha da uzuyor," diye mırıldandı barbar. Drowun keskin kulaklarının tek bir kelimeyi bile kaçınmadığının farkında değildi. Drizzt, Wulfgar'ın bu şikâyetlerinde haklılık payı olduğunu biliyordu, çünkü Uzunsemer'deki bir çiftçinin hikâyesine -bir atın üstündeki karanlık, pelerine bürünmüş bir adam ve bir de buçukluk hakkındaki hikâyesine— bakılırsa, kiralık katil en azından on günlük mesafe önlerindeydi ve hızla ilerliyordu.</p>

      <p class="calibre2">Ama Drizzt, Entreri ile daha önce de yüzleşmişti ve kendisini bekleyen sınavın büyüklüğünü anlıyordu. Regis'i o ölümcül adamın pençesinden kurtarma konusunda görebileceği her türlü yardımı edinmek istiyordu. Çiftçiye bakılırsa Regis hâlâ hayattaydı ve Drizzt, Calimport'a varmadan önce Entreri'nin buçukluğa bir zarar vermeye hiç niyeti olmadığından emindi.</p>

      <p class="calibre2">Eğer iyi bir sebebi olmasaydı Harkle Harpel onları bu yere yollamazdı.</p>

      <p class="calibre2">"Bu gece kamp kuracak mıyız?" diye sordu Wulfgar. "Bana kalırsa, yola geri dönüp güneye doğru at sürelim derim. Entreri'nin atı iki kişi taşıyor ve şimdi yorulmuş olmalı. Bütün gece at sürersek mesafeyi kapatabiliriz."</p>

      <p class="calibre2">Drizzt dostuna gülümsedi. "Şimdiye kadar Derinsu şehrinden geçmişlerdir," diye açıkladı. "Entreri en kötü ihtimâlle kendisine yeni atlar tedarik etmiştir." Drizzt meseleyi bu kadarıyla bıraktı ve daha derin olan korkularını, yani Entreri'nin denize açılmış olduğu hakkındaki korkularını kendisine sakladı.</p>

      <p class="calibre2">"Öyleyse beklemek daha da aptalca!" diye çabucak tartıştı Wulfgar. Ama barbar konuşurken, Harpeller tarafından yetiştirilmiş olan atı, küçük gölcüğe doğru ilerlemeye başladı. Sanki adım atabileceği bir .yer arıyormuş gibi suyun üstündeki havaya doğru toynağını sallıyordu. Hemen sonra, güneşin en son perçemi de batı ufuk çizgisinin altına indi ve gün ışığı solup gitti. Ve alaca karanlığın tılsımlı loşluğu içinde, gölcüğün üzerindeki küçük bir adacıkta büyülü bir kule görünür oldu. Her bir noktası sanki yıldız ışığı gibi parıldıyordu ve çok sayıdaki kıvrımlı minareleri akşam göğüne doğru uzanıyordu. Zümrüt yeşiliydi ve sanki yaratılışına cinler ve periler yardım etmiş gibi mistik bir şekilde davetkârdı. Derken suyun üzerinde, Wulfgar'ın atının toynağının hemen altında, yeşil bir ışıkla parıldayan bir köprü beliriverdi.</p>

      <p class="calibre2">Drizzt atından indi. "Alaca Karanlık Kulesi," dedi Wulfgar'a, sanki bu bariz mantığı ta başında anlamışçasına. Koluyla yapıya doğru bir yay çizerek, dostunu başı çekmeye davet etti. Ama Wulfgar kulenin ortaya çıkışıyla birlikte afallayıp kalmıştı. Atının dizginlerine daha da sıkıca asıldı ve hayvanın şaha kalkıp kulaklarını kafasına doğru yatırmasına sebep oldu. "Büyü hakkındaki şüphelerini . aşmış olduğunu zannediyordum," dedi Drizzt iğneleyici bir şekilde. Wulfgar hakikaten, bütün Buzyeli Vadili barbarlar gibi, büyücülerin zayıf düzenbazlar olduğu ve onlara güvenilmemesi gerektiği inancıyla yetiştirilmişti. Onun halkı, tundranın gururlu savaşçıları, bir adamın kudretini tayin etmek için bilek gücüne bakardı, büyücülüğün kara sanatlarına olan yeteneğine değil. Ama yollarda geçirdiği birçok hafta boyunca, Drizzt, Wulfgar'ın birlikte yetişmiş olduğu inancı aştığını ve büyücülük uygulamalarına karşı bir hoşgörü, hatta bir merak edindiğini gözlemlemişti.</p>

      <p class="calibre2">Wulfgar iri kaslarını sıkarak atını kontrol altına aldı. "Aştım," diye yanıtladı sıktığı dişleri arasından. Oturduğu yerden aşağı indi. "Benim sinirimi bozan şey Harpeller!" Dostunun kaygılarını anlayınca Drizzt'in yüzündeki gülümseme kocaman oldu. Diyarlar'daki en güçlü ve en korkunç büyücülerin arasında yetişmiş olan kendisi dahi, Uzunsemer'deki o tuhaf ailenin konuklarıyken birçok kez gözlerine inanamayarak kafasını sallamıştı. Harpellerin dünyaya karşı kendilerine has -ve sık sık felaketle sonuçlanan— bir bakış açıları vardı. Fakat kalplerinde hiçbir kötülük yoktu ve büyülerini kendi bakış açılarıyla uyumlu bir şekilde kullanırlardı -bu genellikle aklı başında bir insandan beklenecek mantığa karşı olurdu. "Malchor kendi halkı gibi değil," diye temin etti Drizzt. "Sarmaşık Konak'ta ikâmet etmiyor ve kuzey diyarı krallarının akıl hocalığını yapmış."</p>

      <p class="calibre2">"O bir Harpel," diye belirtti Wulfgar, Drizzt'in çürütemeyeceği bir katiyetle. Kafasını bir kez daha sallayan ve kendisini toplamak için derin bir nefes alan Wulfgar, atının yularını kavradı ve köprünün üzerinde yürümeye başladı. Hâlâ gülümsemekte olan Drizzt çabucak onu takip etti.</p>

      <p class="calibre2">"Harpel," diye mırıldandı Wulfgar yeniden, köprüyü geçip adaya geldiklerinde ve binanın etrafında tam bir tur attıklarında.</p>

      <p class="calibre2">Kulenin kapısı yoktu.</p>

      <p class="calibre2">"Sabır," diye hatırlattı ona Drizzt.</p>

      <p class="calibre2">Fakat çok beklemeleri gerekmedi, çünkü birkaç saniye sonra bir kapı sürgüsünün çekilme sesini ve ardından da açılan bir kapının gıcırtısını duydular. Az sonra, daha ergenliğine ancak girmiş olan bir oğlan çocuğu, sanki yarısaydam bir hayalet gibi duvarın yeşil taşlarının içinden geçip dışarı çıktı ve onlara doğru ilerledi.</p>

      <p class="calibre2">Wulfgar hırladı ve kudretli savaş çekici Aegis-fang'i omzundan indirdi. Drizzt onu durdurmak için barbarın kolunu yakaladı. Daha onlar çocuğun niyetini anlayamadan önce, katıksız bir sinir bozukluğu içindeki bıkkın dostunun saldırmasından korkuyordu.</p>

      <p class="calibre2">Çocuk onların yanına geldiğinde, onun etten ve kemikten olduğunu, başka dünyadan gelmiş bir hayalet olmadığını açıkça gördüler ve Wulfgar silah tutan elini gevşetti. Çocuk eğilip onlara reverans yaptı ve takip etmelerini işaret etti.</p>

      <p class="calibre2">"Malchor?" diye sordu Drizzt.</p>

      <p class="calibre2">Çocuk cevap vermedi ama tekrar işaret etti ve kuleye doğru geri yürümeye başladı.</p>

      <p class="calibre2">"Senin daha yaşlı olduğunu sanıyordum, tabii eğer Malchor sensen," dedi Drizzt, çocuğu takip etmeye başlayarak.</p>

      <p class="calibre2">"Atlar ne olacak?" diye sordu Wulfgar.</p>

      <p class="calibre2">Çocuk hâlâ sessizce kuleye doğru yürümeye devam ediyordu.</p>

      <p class="calibre2">Drizzt, Wulfgar'a baktı ve omuz silkti. "Öyleyse onları içeri getir, sonra bırakalım da onlarla dilsiz dostumuz ilgilensin!" dedi kara elf.</p>

      <p class="calibre2">Duvarın -en azından— bir bölümünün bir illüzyon olduğunu gördüler, onları kulenin en alt katı olan geniş, çember şeklindeki bir daireye götüren kapıyı gizliyordu. Duvarlardan birine sıralanmış ahırlar onlara atları içeri getirmekle iyi iş yaptıklarını söylüyordu. Hayvanları çabucak bağlayıp çocuğa yetişmek için koşturdular. Çocuk ise hiç yavaşlamadan başka bir kapı eşiğinden geçti.</p>

      <p class="calibre2">"Bizi bekle," diye seslendi Drizzt, kapıdan içeri adımını atarak, ama içerde rehber falan bulamadı. Hafifçe tırmanan ve tırmanırken kavis veren, görünüşe göre kulenin çevresinden dolanan, loşça aydınlatılmış bir koridora girmişti.</p>

      <p class="calibre2">"Gidilebilecek tek bir yol var," dedi onun arkasından içeri giren Wulfgar'a ve ikisi yürümeye başladılar. Çocuğu yapının merkezine doğru inişe geçen karanlık bir ara geçidin yanında beklerken bulduklarında, Drizzt tam bir daireyi bitirmiş ve ikinci kata -en az üç metre yukarıya— çıkmış olduklarını düşündü. Fakat çocuk bu geçidi pas geçti ve kavis çizen ana koridordan yürüyerek kulenin daha da yükseğine çıkmaya başladı.</p>

      <p class="calibre2">Wulfgar'ın böyle gizli kapaklı oyunlar için sabrı kalmamıştı. Onun tek kaygısı, Entreri ile Regis'in onlardan her saniye daha da uzaklaşmasıydı. Drizzt'in yanından geçti ve çocuğu omzundan yakalayıp kendine doğru döndürdü.</p>

      <p class="calibre2">"Sen Malchor musun?" diye sordu açık açık.</p>

      <p class="calibre2">Dev adamın sert ses tonu karşısında çocuğun beti benzi attı ama cevap vermedi.</p>

      <p class="calibre2">"Onu bırak," dedi Drizzt. "O Malchor değil. Bundan eminim. Kulenin efendisini pek yakında bulacağız."</p>

      <p class="calibre2">Ödü patlamış çocuğa baktı "Doğru mu?"</p>

      <p class="calibre2">Çocuk çabucak kafasıyla onayladı ve tekrar yürümeye başladı.</p>

      <p class="calibre2">"Pek yakında," diye tekrarladı Drizzt, Wulfgar hırıldanmasını kesmek için. Aniden bir adım atıp barbarın yanından geçti ve kendisini Wulfgar ile rehberin arasına koydu. "Harpel," diye homurdandı Wulfgar onun ardından.</p>

      <p class="calibre2">Yolun eğimi gitgide dikleşti, daireler daraldı ve iki dost en tepeye yaklaşmakta olduklarını anladılar. En sonunda çocuk bir kapının önünde durdu, iterek açtı ve onlara içeri girmelerini ş aret etti.</p>

      <p class="calibre2">Drizzt hiddetli barbarın, büyücü ev sahiplerinde pek de hoş bir ilk izlenim bırakmayacağı korkusuyla, odaya ilk giren kimse olmak için çabuk davrandı. Odanın öbür ucunda, bir çalışma masasının üstünde oturan ve görünüşe göre onları bekleyen, tıraşlı saçlarına ak düşmüş uzun ve gürbüz bir adam vardı. Adam kollarını göğsünde kavuşturmuştu. Drizzt dostane bir selâmlama yapmaya başladı ama arkadan hışımla gelen Wulfgar, onu neredeyse yere yuvarlayarak geçti ve hızla çalışma masasına doğru yürüdü.</p>

      <p class="calibre2">Bir eli belinde, diğeri de gururla sergilediği Aegis-fang'de olan barbar, bir anlığına adamı süzdü.</p>

      <p class="calibre2">"Malchor Harpel adındaki büyücü sen misin?" diye sordu, sesi patlamak üzere olan bir hiddetin işaretlerini veriyordu. "Ve eğer değilsen, onu Dokuz Cehennem'in hangi dibinde bulabiliriz?"</p>

      <p class="calibre2">Adamın kahkahası dosdoğru göbeğinden yükseldi. "Tabii ki," diye cevapladı ve masanın üstünden aşağı atlayarak Wulfgar'ın omzuna dostça ama sertçe vuruverdi. "Hislerini süslü kelimelerle gizlemeyen bir konuğu tercih ederim!" diye haykırdı. Afallamış barbarın yanından geçip kapıya -ve çocuğa— doğru yürüdü.</p>

      <p class="calibre2">"Onlarla konuştun mu?" diye sordu çocuğa. Çocuğun beti benzi öncekinden de fazla attı ve oğlan vurgulu bir şekilde kafasını salladı.</p>

      <p class="calibre2">"Tek bir kelime bile mi?" diye bağırdı Malchor. Çocuk bariz bir şekilde titredi ve yine kafasını salladı. "Tek bir kelime bile—" diye başladı Drizzt ama Malchor elini uzatarak onu susturdu. "Eğer tek bir hece bile konuştuğunu öğrenirsem..." diye tehdit etti. Odaya doğru geri döndü ve bir adım attı. Çocuğun biraz rahatlamış olduğunu düşündüğünde aniden ona doğru geri döndü ve havaya sıçramasına sebep oldu.</p>

      <p class="calibre2">"Neden hâlâ buradasın?" diye sordu Malchor. "Kaybol!"</p>

      <p class="calibre2">Daha büyücü emrini bitirmeden önce kapı kapanmıştı. Malchor yeniden güldü ve masaya doğru geri yürürken kaslarındaki gerginlik gevşedi. Drizzt, Wulfgar'ın yanına geldi, ikisi de şaşkınlık içinde birbirine bakıyordu.</p>

      <p class="calibre2">"Haydi buradan çekip gidelim," dedi Wulfgar, Drizzt'e. Drow, dostunun masanın üstünden aşıp da o ukala büyücüyü gırtlamamak için kendisini zor tuttuğunu görebiliyordu. Belli bir seviyeye kadar Drizzt de aynı hisleri paylaşıyordu ama kule ve sakinleri hakkındaki açıklamaların zamanla yapılacağını biliyordu.</p>

      <p class="calibre2">"Selâmlarımızı sunarız, Malchor Harpel," dedi, lavanta renkli gözleri adamı delip geçerken. "Fakat hareketleriniz, kuzeniniz Harkle'ın sizin için yaptığı tanımlamaya hiç uymuyor."</p>

      <p class="calibre2">"Sizi temin ederim ki ben Harkle'ın anlattığı gibiyim," diye yanıtladı Malchor sakince. "Ve hoş geldiniz Drizzt Do'Urden, ve siz de Beornegar oğlu Wulfgar. Şu fakir kulemde böylesine seçkin konukları pek nadir ağırlamışımdır." Bu -pek hatasız olmasa da—nazik ve diplomatik selamlamayı tamamlamak için eğilip reverans yaptı.</p>

      <p class="calibre2">"Çocuk yanlış bir şey yapmadı," diye hırladı ona Wulfgar.</p>

      <p class="calibre2">"Hayır, takdire şayan bir şekilde hareket etti," diye hemfikir oldu Malchor.</p>

      <p class="calibre2">"Ah, onun için mi endişeleniyorsun?" Büyücü koca barbarı baştan aşağı süzdü, Wulfgar'ın kasları hâlâ hiddetle geriliyordu. "Seni temin ederim, çok iyi bir muamele görüyor."</p>

      <p class="calibre2">"Ben pek öyle göremedim," diye yapıştırdı cevabı Wulfgar.</p>

      <p class="calibre2">"Bir büyücü olmayı arzuluyor," diye açıkladı Malchor, barbarın kaşları çatık bakışı karşısında hiç istifini bozmadan. "Babası çok güçlü bir toprak sahibi ve ona yol göstermem için bana iş verdi. Çocukta potansiyel var, keskin bir zekâ ve sanata karşı sevgi. Ama anlamalısın Wulfgar, büyücülük senin sanatından çok da farklı bir şey değil." Wulfgar'ın yapmacık gülümsemesi onun aynı fikirde olmadığını gösteriyordu. "Disiplin," diye devam etti Malchor, hiç istifini bozmadan. "Hayatımızda her ne yapıyorsak yapalım, disiplin ve hareketlerimizdeki kontrol, başarımızın derecesini nihai olarak belirler. Çocuk büyük arzulara ve daha henüz anlamaya bile başlamadığı bir güce sahip. Ama eğer bir aylığına düşüncelerini sessiz tutamazsa, ben de onunla yıllarımı harcamayacağım. Yol arkadaşın bunu anlıyor."</p>

      <p class="calibre2">Wulfgar yanında rahatlamış bir hâlde duran Drizzt'e baktı.</p>

      <p class="calibre2">"Anlıyorum," dedi Drizzt, Wulfgar'a. "Malchor bu çocuğu bir sınava sokmuş, emirlere itaat kabiliyetini ölçecek ve arzularının ne kadar derin olduğunu açığa vuracak bir sınav." "Affedildim mi öyleyse?" diye sordu büyücü onlara.</p>

      <p class="calibre2">"Önemli değil," diye homurdandı Wulfgar. "Bir çocuk yüzünden savaşa tutuşmak için gelmedik buraya."</p>

      <p class="calibre2">"Tabii ki," dedi Malchor. "İşiniz bir yandan bastırmakta; Harkle bana anlattı. Aşağıya, ahırlara gidin ve silinip yıkanın. Çocuk akşam yemeği hazırlıyor. Yemek yeme zamanında sizi almak için gelecek."</p>

      <p class="calibre2">"Oğlanın bir adı var mı bari?" diye sordu Wulfgar bariz bir iğnelemeyle "Henüz hak kazandığı bir adı yok," diye yanıtladı Malchor kısa ve öz bir şekilde.</p>

      <p class="calibre2">Wulfgar yola çıkmak için can atıyor olsa da, Malchor Harpel'in masasının ihtişamını inkâr edemezdi. O ve Drizzt, bunun büyük bir ihtimâlle, birçok gün için bulup bulabilecekleri en iyi yemek olduğunu bildikleri için güzelce ziyafet çektiler.</p>

      <p class="calibre2">"Geceyi burada geçirin," dedi Malchor onlara, ikisi yemeklerini bitirdikten sonra. "Yumuşak bir yatak size iyi gelecektir," diye tartıştı, Wulfgar'ın canı sıkkın bakışına karşılık. "Ve erken bir başlangıç için söz veriyorum."</p>

      <p class="calibre2">"Kalacağız ve teşekkür ederiz," diye yanıtladı Drizzt. "Bu kule, dışarıdaki sert zeminden daha iyi gelecektir kesinlikle."</p>

      <p class="calibre2">"Mükemmel," dedi Malchor. "Gelin bakalım öyleyse. Sizin arayışınıza yardımcı olacak bazı eşyalarım var." Onları odadan dışarıya çıkardı ve yapının alt katlarına giden eğimli koridordan aşağı götürdü. Yürürlerken, Malchor konuklarına kulenin oluşum ve özelliklerini anlattı. En sonunda karartılmış yan geçitlerden birine saptılar ve ağır bir kapıdan geçtiler. Drizzt ve Wulfgar'ın, karşılarında gördükleri hârika manzarayı hazmetmek için kapının önünde epeyce uzun bir süre durmaları gerekti. Çünkü Malchor'un müzesine gelmişlerdi. Büyücünün seyahatle geçen birçok yıl zarfında bulduğu, tılsımlı veya tılsımsız, en güzel nesnelerden oluşan koleksiyonuydu. Burada kılıçlar ve tam takım parlatılmış zırhlar, parlak bir mithril kalkan ve uzun süre önce ölmüş bir kralın tacı bulunuyordu. Duvarlarda çok eskiden kalma halılar sıralanmıştı, paha biçilemez mücevherler ve elmaslarla dolu cam bir sandık, odanın meşalelerinin titreşimiyle parıldıyordu.</p>

      <p class="calibre2">Malchor odanın öteki tarafındaki bir sandığa doğru ilerlemişti ve Drizzt ile Wulfgar dönüp baktıklarında onun sandığın üstüne oturmuş, üç tane at nalını rahatlıkla hokkabaz gibi atıp tutmakta olduğunu gördüler. İkisi izlerken, büyücü hiç zorlanmadan yükseliş ve düşüşlerini bir ritim ile yönlendirip dördüncü nalı da ekledi.</p>

      <p class="calibre2">"Bunların üzerine atlarınızın yeryüzündeki bütün hayvanlardan daha hızlı koşmasını sağlayacak bir tılsım yükledim," diye açıkladı. "Sadece kısa bir süreliğine ama sizi Derinsu'ya götürmeye yeter. Yalnızca bu bile buraya gelmekle kaybettiğiniz zamana değecektir."</p>

      <p class="calibre2">"Bir at için iki nal mı?" diye sordu her zaman için şüpheci olan Wulfgar.</p>

      <p class="calibre2">"Bu yetmez tabi," diye cevap verdi Malchor, bezgin genç barbarı hoş görerek. "Tabii atınızın şaha kalkıp da bir insan gibi koşmasını istemiyorsanız!" Kahkahayı bastı, ama Wulfgar'ın yüzündeki kaşları çatık bakış kaybolmadı.</p>

      <p class="calibre2">"Endişeye gerek yok," dedi Malchor, başarısız olmuş esprisinin ardından gırtlağını temizleyerek. "Bir takım daha var." Drizzt'e şöyle bir baktı. "Dünyada pek az kimsenin drow elfleri kadar çevik olduğunu duydum. Ayrıca, Drizzt Do'Urden'i savaşırken ve kılıç oyunu yaparken görenlerden duyduğum kadarıyla, o kendi kara ırkının standartlarına göre bile hayranlık uyandırıcıymış." Hokkabaz oyununun ritmini biraz olsun bozmadan at nallarından birini Drizzt'e doğru fırlattı.</p>

      <p class="calibre2">Drizzt nalı kolayca yakaladı ve aynı hareket içinde onu havaya yükseltti. Sonra ikincisi ve üçüncüsü geldi. Drizzt, gözlerini Malchor'dan biraz olsun ayırmadan nalları kolay hareketlerle bir devinim içine sokuverdi.</p>

      <p class="calibre2">Dördüncü nal epey aşağıdan gelip Drizzt'in yakalamak için yere eğilmesine sebep oldu. Ama Drizzt bunu başardı ve o nalı da hokkabaz oyununa eklerken ne bir atışı ne de bir tutuşu kaçırdı.</p>

      <p class="calibre2">Wulfgar merakla izledi ve büyücünün drowu sınava tabi tutmasındaki sebepleri merak etti. Malchor sandığın içine doğru uzandı ve diğer nal takımını dışarı çıkarttı. "Beşinci geliyor," diye uyardı, nallardan birini Drizzt'e doğru fırlatmadan önce. Drow kaygısızdı, eli çabuk bir şekilde nalı yakaladı ve onu da fırlatarak sıraya soktu.</p>

      <p class="calibre2">"Disiplin!" dedi Malchor üzerine basa basa, Wulfgar'a gönderme yaparak. "Göster bana drow!" dedi, altıncıyı, yedinciyi ve sekizinciyi de Drizzt'e doğru hızlı bir başarıyla fırlatarak.</p>

      <p class="calibre2">Drizzt nallar üzerine doğru gelirken yüzünü buruşturdu. Bu sınavla yüzleşmeye kararlıydı. Elleri net olarak görülemez bir hızla hareket ederek, sekiz at nalını da havada uyum içinde dönüp düşer bir hâle soktu. Ve daha rahat bir tempo tutturduğunda, Drizzt büyücünün yaptığı şeyi anladı.</p>

      <p class="calibre2">Malchor, Wulfgar'ın yanına doğru yürüdü ve tekrar omzuna hafifçe vurdu. "Disiplin," dedi yine. "Ona bak genç savaşçı, çünkü senin kara derili arkadaşın, hareketlerine tamamen hakim ve bu yüzden kendi sanatında bir usta. Henüz anlamıyorsun ama ikimiz birbirimizden o kadar da farklı değiliz." Dosdoğru Wulfgar'ın gözlerinin içine baktı. "Biz üçümüz birbirimizden o kadar da farklı değiliz. Farklı metotlar kullanıyoruz, buna katılıyorum. Ama aynı sonuçlar için!" Bu oyundan yorulan Drizzt, düşen nalları tek tek yakaladı ve onları önkoluna kanca gibi taktı. Bütün bu süre zarfında da takdir dolu gözlerle Malchor'a bakıyordu. Genç dostunun düşüncelere daldığını gören drow, hangisinin daha büyük bir hediye olduğunu merak etti; tılsımlı nalların mı yoksa verdiği dersin mi?</p>

      <p class="calibre2">"Ama bu kadar yeter," dedi aniden Malchor. Bir anda harekete geçerek duvarın öbür tarafındaki, düzinelerce kılıcın ve diğer silahların bulunduğu bölüme ilerledi. "Kınlarından birinin boş olduğunu görüyorum," dedi Drizzt'e. Malchor bir yığının içinden çok güzel işlenmiş bir pala çekip çıkarttı. "Herhalde bu münasiptir."</p>

      <p class="calibre2">Drizzt palayı büyücünün elinden alır almaz gücünü sezdi, işçiliğindeki emeği ve dengesindeki mükemmelliği hissetti. Sapında yıldız şeklinde kesilmiş masmavi bir safir taş parıldıyordu "Adı Parıltı," dedi Malchor. "Geçmiş bir çağın elfleri tarafından yapıldı."</p>

      <p class="calibre2">"Parıltı," diye tekrarladı Drizzt. O anda silahın keskin kısmını mavimsi bir ışık çevreledi. Drizzt silahın içindeki ani dalgalanmayı hissetti ve her nasılsa artık kenarlarının daha keskin olduğunu sezdi. Onu birkaç kez havada savurdu. Kılıç her hareketiyle birlikte ardında mavi bir ışık kuyruğu bırakıyordu. Havada ne kadar da rahatça yay çiziyordu; bir düşmanı ne kadar da rahatça kesip biçerdi! Drizzt onu saygılı bir şekilde boş kınının içine yerleştirdi.</p>

      <p class="calibre2">"Bütün yüzey elfleri için kıymetli olan bazı güçlerin büyüleriyle dövülmüştür," dedi Malchor. "Yıldızlar, ay ve ruhlarındaki gizemler ile. Sen onu hakkediyorsun Drizzt Do'Urden. Ve senin işine çok yarayacaktır."</p>

      <p class="calibre2">Drizzt bu övgüye verecek cevap bulamıyordu fakat sık sık hırpalanan dostuna Malchor'un atfettiği onur karşısında duygulanan Wulfgar onun adına konuştu. "Sana teşekkür ederiz Malchor Harpel," dedi, son zamanlardaki hareketlerine egemen olan kötümser şüpheciliği gerisin geriye yutarak. Eğilip reverans yaptı.</p>

      <p class="calibre2">"Kalbinin sesini dinle, Beornegar oğlu Wulfgar," diye cevapladı Malchor. "Gurur faydalı bir araç olabilir, ya da kendin hakkındaki gerçeklere karşı senin gözlerini kör edebilir. Şimdi gidin ve uyuyun. Sizi erkenden kaldırıp yolunuza geri uğurlayacağım."</p>

      <p class="calibre2">Drizzt yatağının üstünde oturdu ve Wulfgar uykuya daldıktan sonra dostuna baktı. Drizzt, Wulfgar için endişeleniyordu, şimdiye kadar bildiği tek yuva olan boş tundradan o kadar uzaktaydı ki... Mithril Salonu maceralarında, yollarının her bir milinde savaş vererek Kuzey Diyarı'nın yarısını dolaşmışlardı. Ve hedeflerini buldukları vakit ise dertleri henüz yeni başlamıştı, çünkü ondan sonra kadim cüce anıtı boyunca yollarını savaşarak açmaları gerekmişti. Wulfgar orada akıl hocasını, Drizzt de en yakın dostunu yitirmişti. Ve gerçekten de uzun bir dinlence ihtiyacı içinde Uzunsemer köyüne geri sürüklemişlerdi kendilerini. Ama hakikâtler hiçbir dinlenceye izin vermiyordu. Entreri, Regis'i yakalayıp esir almıştı ve Drizzt ile Wulfgar da buçukluk dostlarının biricik umuduydu. Uzunsemer'e vardıklarında bir yolun sonuna gelmiş fakat daha da uzun bir yolun başında bulmuşlardı kendilerini. Drizzt kendi bitkinliğiyle başa çıkabilirdi. Ama Wulfgar, sürekli olarak tehlikenin kıyısında dolaşmaktan kasvete bürünmüş gibiydi. Buzyeli Vadisi'nden -tek yuvası olan diyardan— hayatında ilk defa dışarıya adımını atmış genç bir adamdı. Şimdi, sonsuz rüzgârların estiği tundranın korunaklı toprakları çok kuzeyde kalıyordu. Ve Calimport, hâlâ bundan çok çok daha güneydeydi.</p>

      <p class="calibre2">Drizzt, onunla gelmeyi Wulfgar'ın seçtiğini kendisine hatırlatarak yastığının üzerine geri uzandı. Deneseydi bile Drizzt onu durduramazdı zaten.</p>

      <p class="calibre2">Drow gözlerini kapadı. Kendisi ve Wulfgar için yapabileceği en iyi şey, uyumak ve şafak vakti her ne getirecekse onun için hazır olmaktı.</p>

      <p class="calibre2">Malchor'un öğrencisi onları birkaç saat sonra -sessizce— uyandırdı ve büyücünün onları beklemekte olduğu yemek odasına götürdü. Önlerinde güzel bir kahvaltı sofrası kurulmuştu. "Kuzenimin dediğine göre istikametiniz güneymiş," dedi Malchor onlara. "Dostunuzu, yani şu buçukluk Regis'i esir tutan bir adamın peşine düşmüşsünüz."</p>

      <p class="calibre2">"Adı Entreri," diye yanıtladı Drizzt, "ve benim onun hakkındaki izlenimlerime göre, adam epey zor bir av olacak. Hızla Calimport'a doğru kaçıyor."</p>

      <p class="calibre2">"Daha da zor olanı," diye ekledi Wulfgar, "yolda onun yerini tespit etmiştik," diye açıkladı Malchor'a fakat Drizzt bu sözlerin kendisi için söylenmiş olduğunu biliyordu. "Şimdi kendi rotasından sapmamış olduğunu ümit etmek zorunda kalacağız."</p>

      <p class="calibre2">"Gittiği yolda hiçbir gizlisi saklısı yoktu," diye tartıştı Drizzt. "Kıyı kesimindeki Derinsu'ya gidiyordu. Oradan çoktan geçip gitmiş olabilir."</p>

      <p class="calibre2">"Öyleyse denize açılmıştır," diye mantık yürüttü Malchor.</p>

      <p class="calibre2">Wulfgar'ın yemeği boğazında kalıp neredeyse onu boğuyordu. Bu ihtimâli hiç düşünmemişti.</p>

      <p class="calibre2">"Ben de bundan korkuyorum," dedi Drizzt. "Ve ben de aynı şey yapmayı düşündüm."</p>

      <p class="calibre2">"Tehlikeli ve pahalıya mâl olan bir yolculuktur," dedi Malchor. "Yaz sonuna yaklaştıkça korsanlar güneye yapılacak son akınlar için toplanmakta. Ve eğer birisi gerekli hazırlıkları yapmamışsa..." Sözcükleri uğursuz bir şekilde havada asılı bıraktı. "Ama pek az seçeneğiniz var," diye devam etti büyücü. "Bir at yelken açmış bir geminin hızıyla boy ölçüşemez ve deniz rotası kara yolundan daha düzdür. Belki de bu işlerinizi hâlletmenizi hızlandırmak için bazı düzenlemeler yapabilirim. Öğrencim bineklerinize tılsımlı nalları çoktan taktı bile. Onların yardımıyla birkaç gün içinde büyük limana varabilirsiniz."</p>

      <p class="calibre2">"Peki denizde ne kadar kalacağız?" diye sordu Wulfgar. Yılgınlık içindeydi ve Drizzt'in büyücünün önerisini kabul edeceğine hemen hemen hiç inanmıyordu.</p>

      <p class="calibre2">"Genç dostun bu yolculuğun genişliğini anlamıyor," dedi Malchor, Drizzt'e.</p>

      <p class="calibre2">Büyücü çatalını masaya koydu ve ondan birkaç santim öteye başka bir tanesini yerleştirdi. "Burası Buzyeli Vadisi," diye açıkladı Wulfgar'a, ilk çatalı işaret ederek. "Ve bu diğeri ise, şu anda içinde bulunduğun Alaca Karanlık Kulesi. Arada hemen hemen dört yüz mil mesafe var." Üçüncü bir kaşığı Drizzt'e fırlattı. Drizzt'in elindeki kaşık, şu andaki mevkilerini temsil eden kaşıktan yaklaşık bir metre uzaktaydı.</p>

      <p class="calibre2">"Bu da, önünüzde uzanan yola eşit olması için beş kere gidip gelmeniz demektir," dedi Malchor Wulfgar'a, "çünkü o sonuncu kaşık Calimport, iki bin mil ve birkaç krallık güneyde bulunuyor."</p>

      <p class="calibre2">"Öyleyse zaten yenildik," diye söylendi Wulfgar. Böylesine bir mesafeyi tahayyül dahi edemiyordu.</p>

      <p class="calibre2">"Pek sayılmaz," dedi Malchor. "Çünkü kuzey rüzgârlarıyla dolup taşan yelkenlerle yolculuk edeceksiniz ve kışın ilk karlarını atlatacaksınız. Güneydeki toprakları ve halkları daha yardımsever bulacaksınız."</p>

      <p class="calibre2">"Göreceğiz bakalım," dedi kara elf, buna pek inanmayarak. Drizzt için insanlar her zaman belâ demek oluyordu.</p>

      <p class="calibre2">"Ah," diye hemfikir oldu Malchor, bir drow elfinin yüzey dünyası sakinleri arasında karşılaşacağı kaçınılmaz zorlukları anlayarak.</p>

      <p class="calibre2">"Ama size verilecek bir hediyem daha var hemen bugün bulabileceğiniz bir hazinenin haritası."</p>

      <p class="calibre2">"Bir gecikme daha," dedi Wulfgar.</p>

      <p class="calibre2">"Ödenecek küçük bir bedel," diye yanıtladı Malchor, "ve bu kısa gezinti, bir Drow elfinin sadece geceleyin ortalıkta gezebileceği çok nüfuslu güney diyarında size birçok gün kazandıracaktır. Bundan eminim."</p>

      <p class="calibre2">Malchor'un onun ikilemini bu kadar açıkça anlaması ve görünüşe göre onlara başka bir seçeneğin ipucunu vermesi Drizzt'in ilgisini çekmişti. Drizzt güneyde hiçbir yerde hoş karşılanmayacaktı. Entreri'ye serbest geçiş hakkı tanıyacak olan şehirler, eğer geçmeye çalışırsa kara elfi zincire vuracaklardı. Çünkü drowlar kendi şöhretlerini, anlatılamaz derecede aşağılık ve son derece şeytani olarak uzun zaman önce edinmişlerdi. Drizzt Do'Urden'in kaideyi bozan bir istisna olduğunu Diyarlar'da pek az kimse anlayabilirdi. "Buranın hemen kuzeyinde, Neverwinter Korusu'nun karanlık bir patikasında ve ağaçlar arasındaki bir mağaranın içinde, yöre köylülerinin Agatha adını taktığı bir canavar ikâmet etmekte," dedi Malchor. "Sanırım bir zamanlar bir elf ve kendi çapında ortalama bir büyücü olan bu zavallı yaratık, efsaneye göre ölümünün ardından yaşamaya devam ediyor ve geceyi kendi vakti olarak addediyor."</p>

      <p class="calibre2">Drizzt böyle yaratıklar hakkındaki uğursuz efsaneleri ve onların adlarını biliyordu. "Bir Banshee mi?"</p>

      <p class="calibre2">Malchor başıyla onayladı. "Eğer yeterince cesursanız onun inine gitmelisiniz. Çünkü bu Banshee hatırı sayılır derecede hazine toplamış kendisine. Bunların arasında senin için paha biçilmez nitelikteki bir nesne de bulunmakta Drizzt Do'Urden."</p>

      <p class="calibre2">Drowun ilgisini tamamen çektiğini gördü. Drizzt masanın üzerine doğru abandı ve Malchor'un her sözünü düşünüp tarttı.</p>

      <p class="calibre2">"Bir maske," diye açıkladı büyücü. "Senin soyunu gizlemene ve bir yüzey elfi -ya da eğer sana uyarsa bir insan— gibi rahatça dolaşmana yarayacak tılsımlı bir maske." Drizzt geri çöktü, kimliğine karşı baş gösteren tehlike nedeniyle cesareti kırılmıştı.</p>

      <p class="calibre2">"Tereddüdünü anlıyorum," dedi Malchor ona. "Seni haksız yere suçlayan kimselerden saklanmak ve onların bu yanlış görüşlerine haklılık payı vermek kolay bir şey değil. Ama esir düşmüş dostunu düşün ve bil ki bu öneriyi sadece onun hatırına yapıyorum. Olduğun haliyle de güney ülkelerinden geçebilirsin kara elf ama elini kolunu sallayarak değil." Bu kararın Drizzt'in kendisine ait olduğunu bilen Wulfgar dudağını ısırdı ve hiçbir şey söylemedi. Gecikme konusundaki endişelerinin bile böyle kişisel bir mesele karşısında ağır basmayacağını biliyordu.</p>

      <p class="calibre2">"Korudaki şu ine gideceğiz," dedi Drizzt en sonunda, "ve eğer zorunda kalırsam böyle bir maskeyi takacağım." Wulfgar'a baktı. "Düşünmemiz gereken tek şey Regis olmalı."</p>

      <p class="calibre2">Drizzt ile Wulfgar, Alaca Karanlık Kulesi'nin dışında bineklerinin üzerinde oturuyorlardı, Malchor Harpel de onların yanında duruyordu.</p>

      <p class="calibre2">"O yaratığa karşı ihtiyatlı olun," dedi Malchor, Drizzt'e Banshee'nin ininin haritasını ve Güney'e giden yollarını genel olarak gösteren başka bir parşömeni uzatırken. "Dokunuşu ölüm gibi soğuktur ve efsaneler onun feryadını duymanın ölmek demek olduğunu söyler."</p>

      <p class="calibre2">"Onun feryadı mı?" diye sordu Wulfgar.</p>

      <p class="calibre2">"Ölümlü kulakların kaldıramayacağı kadar feci, bu dünyaya ait olmayan bir çığlık," dedi Malchor. "Çok dikkatli olun!"</p>

      <p class="calibre2">"Olacağız," diye temin etti onu Drizzt.</p>

      <p class="calibre2">"Malchor Harpel'in misafirperverliğini ve verdiği hediyeleri unutmayacağız," diye ekledi Wulfgar.</p>

      <p class="calibre2">"Ve umarım verilen dersi de," diye yanıtladı büyücü, göz kırpıp Wulfgar'ın utangaç bir şekilde gülümsemesini sağlayarak.</p>

      <p class="calibre2">Drizzt, dostunun huysuzluğunun en azından bir kısmını silkeleyip attığını görmekten hoşnuttu.</p>

      <p class="calibre2">Şafak gelip çattı ve kule çabucak silinip görünürden kayboldu. "Kule gitti fakat büyücü duruyor," diye belirtti Wulfgar.</p>

      <p class="calibre2">"Kule gitti fakat içerdeki kapı duruyor," diye düzeltti Malchor, birkaç adım gerileyip kolunu uzatarak. Eli görünürden kayboldu. Wulfgar şaşkınlık içinde hopladı.</p>

      <p class="calibre2">"Bulmasını bilenler için," diye de ekledi Malchor. "Zihinlerini büyünün niteliklerine göre eğitenler için." Kapıdan içeri adımını attı ve görünürden kayboldu ama sesi son bir kez daha çınladı. "Disiplin!" diye seslendi ve Wulfgar, Malchor'un bu son sözünün kendisine söylenmiş olduğunu biliyordu.</p>

      <p class="calibre2">Drizzt atını mahmuzladı, bir yandan ilerlerken bir yandan da haritayı açıyordu. "Harpel?" diye sordu omzunun üzerinden, Wulfgar'ın bir önceki gece takındığı alaycı ses tonunu taklit ederek.</p>

      <p class="calibre2">"Ah bütün Harpeller Malchor gibi olaydı!" diye yanıtladı Wulfgar. Az önce Alaca Karanlık Kulesi olan boşluğa baktı, büyücünün ona tek bir gecede iki önemli ders verdiğini çok iyi biliyordu: bir tanesi önyargı, diğeri ise alçak gönüllük hakkında.</p>

      <p class="calibre2">Malchor, yuvasının gizli boyutu içinden onların gidişini seyretti. Onlara katılabilmeyi, gençliğinde sık sık yaptığı gibi, adil bir yol bulup şartlar ne olursa olsun onu takip ederek maceralı yollar boyunca seyahat etmeyi diledi. Harkle'ın bu ikisinin ilkelerini doğru tespit etmiş olduğunu ve onlara yardım etmesini rica etmekle doğru iş yaptığını biliyordu. Büyücü evinin kapısına sırtını dayadı. Ne yazık ki macera dolu günleri, adaletin mücadelesini omuzlarında taşıdığı o günler, adamın ardında solup gitmekteydi.</p>

      <p class="calibre2">Ama Malchor şu son günün olaylarıyla teselli bulmuştu. Eğer bu drow ve onun barbar dostu bir işaret idiyse, meşalenin doğru ellere teslim edilişine yardım etmişti sadece.</p>

      <p class="calibre2">&nbsp;</p>
    </div>

    <div class="s">
      <p class="calibre2"><span class="none4">-2-</span></p>

      <p class="calibre2"><span class="none5">BİNLERCE, BİNLERCE KÜÇÜK</span> <span class="none5">ÇOCUK</span></p>
    </div>

    <div class="s1">
      <p class="calibre2">Kiralık katil, yakutun meşale ışığında yavaşça dönüşünü, alevlerin dansını binlerce mükemmel minyatür şeklinde yakalayışını büyülenmiş bir hâlde izledi -çok fazla yansıma vardı; hiçbir mücevherin o kadar küçük ve kusursuz yüzeyleri olamazdı.</p>

      <p class="calibre2">Ve yine de belli bir işleme tabi tutulduğu görülebiliyordu, küçük mumlardan oluşan bir girdap, adamı taşın kızıllığında gitgide daha derine çekiyordu. Onu bir kuyumcu kesmemişti; taşın kusursuzluğu, bir aletle elde edilebilen seviyenin ötesindeydi. Bu büyülü bir ziynetti. Ona bakanı gitgide alçalan o girdabın içine, kızıllaşmış derinliklerindeki dinginliğe çekmek için kasıtlı olarak yaratılmış bir eser olduğunu kendisine önemle hatırlattı. Binlerce, binlerce küçük mum.</p>

      <p class="calibre2">Onu Calimport'a kadar götürme konusunda gemi kaptanını o kadar kolay bir şekilde kandırmış olmasına şaşmamak gerekliydi. Bu mücevherin içindeki harika sırlardan gelen öneriler öyle kolayca baştan savılamazdı. Bunlar dinginlik ve huzur hakkında önerilerdi, yani sadece dostlar tarafından konuşulan sözler...</p>

      <p class="calibre2">Genelde sert olan yüz ifadesinde bir gülümseme beliriverdi. Sakinliğin derinliklerinde amaçsızca gezinebilirdi.</p>

      <p class="calibre2">Entreri kendisini yakut süsün çekiminden zorla ayırdı ve gözlerini ovuşturdu. Kendisi kadar disiplinli birinin bile mücevherin ısrarlı çekimine karşı korunmasız olabilmesi karşısında hayrete düşmüştü. Küçük kamaranın köşesine, Regis'in tam anlamıyla sefil bir hâlde kıvrılmış oturduğu yere baktı.</p>

      <p class="calibre2">"Bu mücevheri çalmak için gözünün nasıl döndüğünü şimdi anlıyorum," dedi buçukluğa. Regis derin düşüncelerinden aniden kopuverdi, Entreri'nin onunla konuşmuş olmasına şaşırmıştı -Derinsu'da tekneye bindiklerinden beridir ilk defa konuşmuştu.</p>

      <p class="calibre2">"Ve şimdi Pook Paşa'nın gözünün onu geri almak için neden döndüğünü de biliyorum," diye devam etti Entreri, Regis ile konuştuğu kadar kendisiyle de konuşarak. Regis kiralık katili incelemek için kafasını yana yatırdı. Yoksa yakut süs Artemis Entreri'yi bile kıskacına almış olabilir miydi? "Gerçekten de güzel bir mücevher," diye önerdi umutla, soğuk katilde gördüğü bu alışılmadık sempati karşısında ne yapacağını kestiremeyerek. "Sıradan bir mücevher taşından daha öte bir şey," dedi Entreri boş boş, gözleri karşı koyamadan mücevherin aldatıcı girdabına geri bakarak.</p>

      <p class="calibre2">Regis, kiralık katilin sakin ifadesini tanıdı. Çünkü kendisi de Pook'un muhteşem yakut süsünü ilk incelediği zaman, benzer bir ifade takınmıştı. O zamanlar Calimport'ta güzel bir hayat yaşayan başarılı bir hırsızdı. Ama o sihirli taşın vaatleri, hırsızlar loncasının konforlarına ağır basmıştı. "Belki de taş beni çalmıştır," diye belirtti, içinden gelen ani bir hisle. Ancak o, Entreri'nin irade gücünü hafife almıştı. Kiralık katil ona soğuk bir bakış fırlattı, Regis'in lafı nereye getirdiğini bildiğini açıkça belli eden bir sırıtış vardı yüzünde. Fakat bulabildiği bütün umutlara sıkı sıkı tutunan buçukluk yine de üsteledi. "Sanırım mücevherin gücü bana galip geldi. Bu bir suç sayılmaz; pek az seçeneğim vardı—" Entreri'nin keskin kahkahası onun sözünü yarıda kesti. "Ya bir hırsızsın, ya da zayıf birisin," diye hırladı. "Her iki şekilde de, kalbimde sana karşı hiç merhamet bulamazsın. Her iki şekilde de Pook'un gazabını hakkediyorsun!" Altın zincirinin ucundaki süsü avucunun içine aldı ve kesesinin içine bıraktı.</p>

      <p class="calibre2">Sonra başka bir nesne çıkarttı; bir panter şeklinde detayla oyulmuş oniks bir heykelcik. Regis, Entreri'nin heykelcik hakkında ne zaman meraklanmaya başlayacağını merak edip durmuştu. Mithril Salonu'ndaki Garumn Geçidi'nde, kiralık katilin heykelcikle oynadığını, yarığın öbür tarafındaki Drizzt ile alay ettiğini görmüştü. Fakat o zamandan beri Regis, büyülü panter Guenhwyvar'ın heykelciğini hiç görmemişti. Regis çaresizce omuz silkti.</p>

      <p class="calibre2">"Bir kez daha sormayacağım," diye tehdit etti Entreri. O ölümün buz gibi kesinliği, Artemis Entreri'nin bütün kurbanlarının gayet iyi bildiği o kaçınılmaz dehşet dalgası, bir kez daha Regis'in üzerine kapandı.</p>

      <p class="calibre2">"O drowa ait," diye kekeledi Regis. "Adı Guen—" Entreri'nin serbest olan eli aniden mücevherli bir hançeri çekip çıkarttığında ve atmaya hazır durduğunda, Regis kelimeyi ağzının içinde tuttu.</p>

      <p class="calibre2">"Bir müttefik mi çağırıyorsun yoksa?" diye sordu Entreri şeytanca. Heykelciği cebine geri soktu. "Hayvanın adını biliyorum buçukluk. Ve seni temin ederim, kedi buraya gelene kadar çoktan ölmüş olursun."</p>

      <p class="calibre2">"Kediden korkuyor musun?" diye sormaya cüret etti Regis.</p>

      <p class="calibre2">"İşimi şansa bırakmam," diye yanıtladı Entreri.</p>

      <p class="calibre2">"Peki kediyi kendin çağıracak mısın?" diye üsteledi Regis, güç dengesini değiştirecek bir yol arayarak. "Yalnız gezdiğin yollar için bir yol arkadaşı olabilir mi?"</p>

      <p class="calibre2">Entreri'nin kahkahası bunun düşüncesiyle bile dalga geçiyordu. "Yol arkadaşı mı? Neden bir yol arkadaşı isteyeyim ki, küçük ahmak? Ne gibi bir kazanç sağlamayı umabilirim?"</p>

      <p class="calibre2">"Sayı arttıkça güç de artar," diye tartıştı Regis.</p>

      <p class="calibre2">"Ahmak," diye tekrarladı Entreri. "İşte hata yaptığınız yer burası. Sokaklardayken, yol arkadaşları bağlılık ve ölüm getirir! Kendine bir bak hele, drowun dostu. Şimdi Drizzt Do'Urden'e ne gibi bir güç veriyorsun? Körlemesine senin yardımına koşuyor, senin yol arkadaşın olarak sorumluluğunu yerine getirmek için." Bu sözcükleri bariz bir nefretle tükürüy-ordu adeta. "Kesin ölümüne doğru geliyor!"</p>

      <p class="calibre2">Regis kafasını eğdi ve cevap veremedi. Entreri'nin sözleri kulağa gayet doğru geliyordu. Dostları hayâl edemeyecekleri tehlikelerin içine doğru gelmekteydi ve bütün bunlar onun yüzünden olmuştu. Onlarla tanışmadan evvel kendisinin yapmış olduğu hatalar yüzündendi hepsi.</p>

      <p class="calibre2">Entreri hançeri kınına geri soktu ve aceleyle ayağa fırladı. "Gecenin tadını çıkart, küçük hırsız. Soğuk okyanus rüzgârının keyfini sür; ölümle yüz yüze duran biri olarak bu yolculuğun bütün heyecanlarından zevk almaya bak. Zira Calimport kesinlikle senin sonun olacak -ve tabii dostlarının da sonu!" Hışımla odadan dışarı çıktı ve kapıyı ardından 'güm' diye çarptı.</p>

      <p class="calibre2">Regis, katilin kapıyı kilitlemediğine dikkat etti. Kapıyı hiç kilitlemiyordu! "Ama kilitlemesi de gerekmiyor," diye kabul etti Regis öfkeyle. Dehşet, kiralık katilin zincirleriydi. Demir prangalar kadar somuttu. Kaçacak bir yer, saklanacak bir yer yoktu.</p>

      <p class="calibre2">Regis kafasını elleri arasına aldı. Geminin salınışının, eskimiş güverte kerestelerinin ritmik ve monoton gıcırtısının farkına vardı. Vücudu karşı konulamaz bir şekilde tempo tutuyordu. Midesinin çalkalanmakta olduğunu hissediyordu.</p>

      <p class="calibre2">Buçukluklar genelde denizden pek hoşlanmazdı ve Regis, kendi türünün ölçülerine göre bile denizden epey çekinirdi. Entreri, Regis için, Kılıç Denizi'nde giden bir gemiyle güneye deniz yolculuğu yapmaktan daha büyük bir işkence bulamazdı.</p>

      <p class="calibre2">"Bir daha asla," diye inledi Regis, kamaradaki küçük kapıya doğru kendini zorla sürükleyerek. Pencereyi açtı ve kafasını dışarı, gece havasının ferahlatıcı serinliğine doğru uzattı.</p>

      <p class="calibre2">Entreri boş güverte üzerinde yürüyordu, sıkıca pelerinine bürünmüştü. Kafasının üstünde rüzgârla dönen yelkenler kabarıyor, kış öncesinin boraları gemiyi güneye doğru, rotası boyunca ittiriyordu. Gökyüzünü milyarlarca yıldız beneklendirmişti. Boş karanlıktan, yalnızca denizin düz çizgisi tarafından sınırlanan ufuklara kadar parıldıyorlardı. Entreri yakut süsü tekrar çıkarttı ve büyüsünün yıldız ışığını yakalamasını sağladı. Onun dönüşünü izledi ve içinde oluşan girdabı inceledi, bu yolculuk bitmeden evvel onu iyi tanımaya niyetliydi.</p>

      <p class="calibre2">Pook Paşa yakut süsü geri aldığında çok heyecanlanacaktı. Adama bu denli gücü o kazandırmıştı! 'Diğerlerinin sandığından çok daha fazla güç.' diye fark etti Entreri şimdi. Yakut süs dindeyken, Pook düşmanlarından dost ve dostlarından da köle çıkartmıştı kendisine.</p>

      <p class="calibre2">"Ben bile mi?" diye düşüncelere daldı Entreri, mücevherin kızıl ışıkları altındaki küçük yıldızlarla büyülenerek. "Ben bir kurban mıydım? Ya da olacak mıyım?" Kendisinin, yani Artemis Entreri'nin herhangi bir büyülü tılsıma kapılacağına hiç inanmazdı. Ama yakut süsün ısrarcı çekimi reddedilemezdi.</p>

      <p class="calibre2">Entreri yüksek sesle güldü. Ondan başka güvertede bulunan tek kişi olan dümenci, ona meraklı bir bakış attı ama bu konuda başka bir şey düşünmedi.</p>

      <p class="calibre2">"Hayır," diye fısıldadı Entreri yakuta. "Beni bir daha alt edemeyeceksin. Senin numaralarını biliyorum ve daha da iyi öğreneceğim! Senin baştan çıkarıcı girdabına dalacağım ve tekrar dışarı çıkacak yolu bulacağım!" Süsün altın zincirini gülerek boynuna takıp kopçaladı ve yakutu deri yeleğinin altına gizledi.</p>

      <p class="calibre2">Sonra cebindeki nesneyi hissetti, panter heykelciğini kavradı ve bakışlarını kuzeye çevirdi. "Bunu izliyor musun Drizzt Do'Urden?" diye sordu geceye doğru.</p>

      <p class="calibre2">Cevabı biliyordu. Çok ötede bir yerde, Derinsu ya da Uzunsemer'de veya ikisinin arasında bir yerde, Drowun lavanta renkli gözleri güneye çevrilmişti.</p>

      <p class="calibre2">Yeniden karşılaşmak kaderlerinde vardı; ikisi de bunu biliyordu. Mithril Salonu'nda bir kez dövüşmüşlerdi ama iki taraf da zafer kazanamamıştı. Bir kazanan olması gerekliydi.</p>

      <p class="calibre2">Entreri kendininkilerle boy ölçüşebilecek reflekslere sahip biriyle, ya da kendisi kadar ölümcül bir şekilde kılıç kullanan biriyle daha önce hiç karşılaşmamıştı. Ve Drizzt Do'Urden ile aralarında geçen çatışmanın hatıraları aklından hiç çıkmıyordu. Birbirilerine öyle çok benziyorlardı ki, hareketleri aynı danstan kesilip alınmış sahneler gibiydi. Yine de, merhamet ve sorumluluk sahibi olan Drow, Entreri'nin uzun zaman önce boş vermiş olduğu temel insanlık değerlerine sahipti. Entreri, katıksız bir savaşçının kalbindeki soğuk boşlukta böylesi duygulara, böylesi zayıflıklara hiç yer olmadığına inanıyordu.</p>

      <p class="calibre2">Drow'u düşündükçe Entreri'nin eli hevesle seğirdi. Hiddetle alıp verdiği nefesi soğuk havada buharlar oluşturdu.</p>

      <p class="calibre2">"Gel bakalım, Drizzt Do'Urden," dedi kenetlediği dişleri arasından. "Kimin daha güçlü olduğunu öğrenelim!"</p>

      <p class="calibre2">Sesi ölümcül bir kararlılığı yansıtıyordu. Çok ince, neredeyse fark edilemez nitelikteki bir endişe tınısı da vardı. İkisinin de hayatının en hakiki karşılaşması olacaktı bu, bütün hareketlerini yönlendiren farklı prensiplerin bir sınavı. Entreri için asla bir beraberlik söz konusu değildi. Ruhunu ustalığı için fedâ etmişti ve eğer Drizzt Do'Urden onu mağlup ederse, hatta eşitlik bile sağlarsa, kiralık katilin varoluşu harcanmış bir yalandan başka bir şey olmayacaktı.</p>

      <p class="calibre2">Ama o öyle olacağını düşünmüyordu. Entreri kazanmak için yaşıyordu.</p>

      <p class="calibre2">Regis de gece göğünü izliyordu. Taze hava midesini biraz yatıştırmıştı ve yıldızlar onun düşüncelerini uzun miller ötedeki dostlarına götürmüştü. Buzyeli Vadisi'ndeyken böyle gecelerde ne kadar da sık beraberce otururlardı, macera dolu hikâyeler anlatır ya da sadece sessizce dururlardı. Buzyeli Vadisi, acımasız havanın hüküm sürdüğü ve acımasız insanların yaşadığı donmuş tundradan oluşan uzun bir toprak sahasıydı. Ama Regis'in orada edindiği dostlar; Bruenor ile Cattibrie, Drizzt ile Wulfgar, en soğuk kış gecelerini bile ısıtmış ve ısıran kuzey rüzgârının acısını alıp götürmüşlerdi.</p>

      <p class="calibre2">Her şeye rağmen Buzyeli Vadisi, Regis'in elli yıllık hayatında on senesini geçirdiği bir barınak ve uzun yolculukları içinde sığındığı kısa bir konaklama yeri olmuştu. Şimdi ise, hayatının büyük bir kısmını geçirmiş olduğu güney krallığına geri dönerken, Regis Buzyeli Vadisi'nin gerçekten de yuvası olduğunu anladı. Ve çoğunlukla vefasızlık ettiği dostları, onun bilip bileceği tek ailesiydi.</p>

      <p class="calibre2">Matemini silkeleyip attı ve kendisini önündeki yolu düşünüp tartmaya zorladı. Drizzt onun için gelecekti; büyük bir ihtimâlle Wulfgar ve Catti-brıe'da öyle. Ama Bruenor değil.</p>

      <p class="calibre2">Drizzt'in Mithril Salonu derinliklerinden yara almadan dönmüş olmasıyla duyup duyabileceği bütün ferahlama hisleri, yiğit cüceyle birlikte Garumn Geçidi'nin dibine çökmüştü. Bir yandan bir gri cüce güruhu arkalarından bastırırken, diğer yandan da bir ejderha onları köşeye sıkıştırmıştı. Ama Bruenor, yanan bir yağ variliyle birlikte ejderhanın sırtına çöküvermiş, yaratığı -ve kendisini— derin yarığın dibine doğru sürükleyerek, kendi hayatı pahasına yolu açmıştı.</p>

      <p class="calibre2">Regis o feci sahneyi hatırlamayı kaldıramıyordu. Bütün o kabalıklarına ve alaylarına rağmen Bruenor Battlehammer, buçukluğun en yakın arkadaşıydı.</p>

      <p class="calibre2">Bir yıldız ardında bir kuyruk bırakarak gece göğü üzerinde kaydı. Gemi hâlâ salınıyordu ve okyanusun tuzlu kokusu burnunun direğini kırıyordu. Ama burada, kapının önünde, açık gecenin keskinliği içindeyken Regis'in midesi bulanmıyordu -vahşi cüceyle birlikte geçirdiği o çılgın zamanları hatırladıkça hüzünlü bir sükunet hissediyordu sadece. Bruenor Battlehammer'ın alevleri gerçekten de rüzgârdaki bir meşale gibi yanmıştı. Coşan, raks eden ve en sonuna kadar mücadele eden alevler.</p>

      <p class="calibre2">Fakat Regis'in diğer dostları kaçabilmişti. Buçukluk bundan -Entreri'nin emin olduğu kadar— emindi. Ve onun için geleceklerdi. Drizzt onun için gelecek ve işleri yoluna koyacaktı. Regis buna inanmak zorundaydı.</p>

      <p class="calibre2">Ve kendi üzerine düşen role gelince; görevi açıkça görülebiliyordu. Entreri Calimport'a hele bir varsın, Pook'un tebaası arasından kendisine müttefikler bulacaktı. O zaman kiralık katil, her karanlık deliğini bildiği ve her avantajı elinde bulundurduğu kendi çöplüğünde olacaktı.</p>

      <p class="calibre2">Bu amacın sınırlı görüntüsüyle güç bulan Regis, bir ipucu arayışıyla kamara içinde etrafına bakındı. Tekrar ve tekrar, gözlerinin muma doğru çekildiğini fark etti.</p>

      <p class="calibre2">"Alev," diye fısıldadı kendi kendine, yüzünde bir gülümseme belirerek. Masaya doğru ilerledi ve mumu şamdandan çekip çıkarttı. Fitilin alt kısmında, sıvı balmumundan küçük bir birikinti parıldıyor ve ona acı vaat ediyordu</p>

      <p class="calibre2">Ama Regis hiç tereddüt etmedi.</p>

      <p class="calibre2">Giysisinin bir kolunu sıvadı ve sıcak ısırığa yüzünü buruşturarak katlanıp balmumu damlacıklarını kolunun uzunluğu boyunca akıttı. Entreri'yi yavaşlatmak zorundaydı.</p>

      <p class="calibre2">Ertesi sabah Regis, pek nadir çıktığı güvertede boy gösterdi. Şafak aydınlık ve berrak gelmişti. Buçukluk, güneş gökyüzünde çok yükselip de serin su damlacıkları arasındaki sıcak ışınlardan oluşan nahoş karışımı yaratmadan önce işini bitirmek istiyordu. Repliklerini tekrarlayarak ve Entreri'nin dile getirilmeyen tehditlerine karşı gelmek için cesaretini toplayarak, küpeştenin önünde durdu.</p>

      <p class="calibre2">Ve o sırada Entreri hemen yanında bitiverdi! Kiralık katilin -her nasıl olduysa— onun planını tahmin etmiş olduğundan korkan Regis küpeşteyi sıkıca kavradı. "Kıyı şeridi," dedi Entreri ona.</p>

      <p class="calibre2">Regis, ufuk çizgisine ve uzaktaki kara şeridine doğru Entreri'nin bakışlarını takip etti. "Tekrar görünür oldu," diye devam etti Entreri, "ve pek de uzak değil." Kafasını indirip Regis'e baktı ve esirinin hatırına o habis gülümsemesini bir kez daha gösterdi. Regis omuz silkti. "Çok uzakta."</p>

      <p class="calibre2">"Belki de," diye cevap verdi kiralık katil, "Ama başarabilirsin, senin yarım porsiyon ırkın her ne kadar yüzücülükte pek meşhur olmasa bile yapabilirsin. Olasılıkları düşünüp tarttın mı?"</p>

      <p class="calibre2">"Ben yüzmem," dedi Regis kesin bir sesle.</p>

      <p class="calibre2">"Ne yazık," diye güldü Entreri. "Ama eğer karaya kadar şansını denemeye karar verirsen, önce bana söyle."</p>

      <p class="calibre2">Kafası karışan Regis bir adım geriledi.</p>

      <p class="calibre2">"Bunu denemene izin veririm," diye temin etti onu Entreri. "Gösterinin tadını çıkarırım!" Buçukluğun ifadesi hiddete dönüştü. Kendisiyle alay edildiğini biliyordu ama kiralık katilin sebebini kestiremiyor-</p>

      <p class="calibre2">"Bu sularda garip balıklar var," dedi Entreri, tekrar denize bakarak. "Akıllı balıklar. Tekneleri takip ediyor ve birinin suya atlamasını bekliyorlar." Sözlerinin bırakacağı etkiyi arttırmak için tekrar Regis'e baktı.</p>

      <p class="calibre2">"Sivri bir yüzgeç... " diye devam etti, buçukluğun ilgisini tamamen üzerine çekmiş olduğunu görerek, "...bir gemi pruvası gibi suyu yararak ilerliyor. Eğer küpeşteden uzun süre izlersen kesinlikle bir tanesini görebilirsin."</p>

      <p class="calibre2">"Neden isteyeyim ki?"</p>

      <p class="calibre2">"Bu balıklara, köpekbalığı diyorlar," diye devam etti Entreri, soruyu duymazdan gelerek. Hançerini çekip ucunu parmaklarından birine koydu ve küçük bir kan damlası çıkartacak sertlikte batırdı. "Harika balıklar. Hançerler kadar uzun, sıra sıra, keskin ve tırtık tırtık dişleri var. Ve insanı ısırıp yarısını kopartabilecek büyüklükte bir ağızları." Dosdoğru Regis'in gözlerinin içine baktı. "Ya da bir buçukluğu tamamen yutacak büyüklükte."</p>

      <p class="calibre2">"Ben yüzmem!" diye hırladı Regis, Entreri'nin korkunç ama yadsınamaz bir şekilde etkili metotlarından hiç hoşlanmayarak.</p>

      <p class="calibre2">"Ne yazık," diye güldü kiralık katil. "Ama eğer fikrini değiştirirsen bana söyle." Kara pelerini arkasından yeri süpü-rerek hızla uzaklaştı.</p>

      <p class="calibre2">"Piç kurusu," diye mırıldandı Regis yavaşça. Tekrar güvertenin yanlarında bulunan parmaklıklara doğru ilerlemeye başladı ama önünde uzanan derin suyu görür görmez fikrini değiştirdi; topuğu üzerinde döndü ve güvertenin güvenli olan orta kısmına sığındı.</p>

      <p class="calibre2">Engin deniz üzerine kapanır gibi olduğunda yüzünün rengi attı. Ayrıca geminin o bitmek tükenmek bilmeyen, mide bulandırıcı salınışı da vardı...</p>

      <p class="calibre2">"Parmaklıklar için epey yetişkin görünüyon, ufaklık." diye geldi neşeli bir ses. Regis arkasını döndüğünde kısa, çarpık bacaklı, pek az dişi olan ve gözleri sürekli bir şaşılıkla çarpılmış bir denizci gördü. "Deniz korkunu daha yenemedin mı;</p>

      <p class="calibre2">Regis ürpererek kendine geldi ve görevini hatırladı. "Sebebi başka bir şey." diye yanıtladı. Denizci onun bu sözündeki ince ayrıntıyı yakalayamadı. Hâlâ koyu teninin, kirli yüzünün ve daha da koyu pis sakalının arasından sırıtmakta olan adam gitmeye davrandı.</p>

      <p class="calibre2">"Ama ilgilendiğiniz için teşekkürler," dedi Regis vurgulu bir sesle. "Ve bizi Calimport'a götürme konusunda gösterdiğiniz cesaret için."</p>

      <p class="calibre2">Kafası karışan denizci duruverdi. "Biz güneye çok adam götürmüşük, hemi de çok kez," dedi, 'cesaretten' neden bahsedildiğini anlayamayarak.</p>

      <p class="calibre2">"Evet ama tehlikeleri hesaba katacak olursak -fakat eminim ki çok da büyük değillerdir!" diye ekledi Regis çabucak, bu bilinmeyen tehlikeyi açık etmemeye çalışıyormuş izlenimi vermek için. "Önemli değil. Calimport'ta şifa bulacağız." Sonra sessizce ama yine de denizcinin duyabileceği kadar yüksek sesle ekledi, "Tabii eğer oraya canlı varabilirsek."</p>

      <p class="calibre2">"Aha dur orda bakalım, ne demek istiyon sen?" diye sordu denizci, Regis'e doğru geri yürüyerek. Yüzündeki gülümseme kaybolmuştu.</p>

      <p class="calibre2">Regis sanki acı çekiyormuş gibi aniden viyakladı ve kolunun ön kısmını kavradı. Yüzünü buruşturdu ve ıstıraba karşı bir savaş veriyormuş gibi yaptı, bu sırada kurumuş balmumu yamalarını ve onların altındaki yara kabuklarını da marifetle tırmıkladı. Giysisinin kolunun altından küçük bir kan damlası süzüldü.</p>

      <p class="calibre2">Denizci bunun üzerine Regis'i yakaladı ve giysisinin kolunu dirseğine kadar sıyırdı. Yaraya merakla baktı. "Yanık?"</p>

      <p class="calibre2">"Dokunma sakın!" diye feryat etti Regis sert bir fısıltıyla. "Böyle bulaşıyor -sanırım." Denizci başka yaralar da fark ederek dehşet içinde elini geri çekti. "Ateş neyin göremedim! Nasıl oldu da yaktın?"</p>

      <p class="calibre2">Regis çaresizce omuz silkti. "Kendiliğinden oluyorlar, içerden yanıyor." Şimdi yüzünün rengi atma sırası denizcideydi "Ama Calimport'a gideceğim," diye belirtti pek de inandırıcı olmayan bir tonlamayla. "Adamı canlı canlı yemesi birkaç ay sürüyor. Ve yaralarımın çoğu daha taze." Regis kafasını eğip baktı, sonra yaralı kolunu adama sundu. "Görüyor musun?" Ama kafasını kaldırıp baktığında denizci gitmişti, kaptanın kamarasına doğru aceleyle koşmaktaydı.</p>

      <p class="calibre2">"Al bakalım Artemis Entreri," diye fısıldadı Regis.</p>

      <p class="calibre2">&nbsp;</p>
    </div>

    <div class="s">
      <p class="calibre2"><span class="none4">-3-</span></p>

      <p class="calibre2"><span class="none5">CONYBERRY'NİN ÇUKURU</span></p>
    </div>

    <div class="s1">
      <p class="calibre2">"Bunlar Malchor'un sözünü ettiği tarlalar," dedi Wulfgar, ikisi büyük ormanın sınırlarındaki bir ağaçlık çıkıntısının etrafından dolaşınca. Güneye doğru belli bir mesafe ötede, ormanın doğu kenarında, yaklaşık bir düzine kadar bir araya sıkışmış ev durmaktaydı. Diğer üç tarafı ise geniş, inişli çıkışlı tarlalarla çevrelenmişti.</p>

      <p class="calibre2">Wulfgar atını ileri doğru sürmeye başladı ama Drizzt onu aniden durdurdu.</p>

      <p class="calibre2">"Bunlar basit halk," diye açıkladı drow. "Yani sayısız batıl inancın örümcek ağları içinde yaşayan çiftçiler. Bir kara elfi hoş karşılamayacaklardır. En iyisi gece vakti girelim."</p>

      <p class="calibre2">"Belki de onların yardımı olmadan da yolu bulabiliriz," diye önerdi Wulfgar, bir başka günün daha geri kalan kısmını boşa harcamak istemeyerek.</p>

      <p class="calibre2">"Ormanın içinde kaybolmamız daha büyük bir ihtimal," diye yanıtladı Drizzt, atından inerken. "Dinlen dostum. Bu gece bize macera vaat ediyor."</p>

      <p class="calibre2">"Onun zamanı, gece," diye belirtti Wulfgar, Malchor'un Banshee hakkındaki sözlerini hatırlayarak.</p>

      <p class="calibre2">Drizzt'in gülümsemesi yüzüne yayıldı. "Bu gece değil," diye fısıldadı.</p>

      <p class="calibre2">Wulfgar, drowun gözlerindeki o tanıdık parıltıyı gördü ve uysal bir şekilde semerinden aşağı atladı. Drizzt yaklaşmakta olan savaş için kendini çoktan hazırlamaya başlamıştı bile; daha şimdiden Drowun sıkıca geliştirilmiş adaleleri heyecanla titreşiyordu. Ama Wulfgar, her ne kadar yol arkadaşının marifetlerinden emin olsa bile, önlerinde bekleyen yaşayan ölü canavarı düşündükçe omuriliğinde var olan ürpertinin önüne geçemiyordu. Gece vaktinde bekleyen canavarı düşündükçe.</p>

      <p class="calibre2">İki yoldaş, günlerini huzurlu bir uykuyla, daha şimdiden kış için hazırlanmakta olan kuşlarla sincapların ötüşlerini dinleyip raks edişlerini izleyerek, ormanın sağlığa yararlı havasının tadını çıkartarak geçirdiler. Ama akşam karanlığı çöktüğünde, Neverwinter Korusu çok farklı bir havaya bürünürdü. Karanlık, ormanın gür dalları arasına rahatça yerleşti ve ağaçların üzerine ani bir sessizlik çöktü, tetikteki bir tehlikenin rahatsız edici sessizliğiyle... Drizzt, Wulfgar'ı uyandırdı ve kısa bir yemek için bile duraksamadan onu derhâl güneye doğru götürdü. Birkaç dakika sonra, atlarını en yakındaki çiftlik evinin yanına doğru yürüttüler. Şanslarına, o gece ay yoktu ve Drizzt'in kara ırk özelliklerini sadece yakından bir inceleme açık edebilirdi.</p>

      <p class="calibre2">"İşiniz nedir söyleyin ya da defolun!" diye geldi tehditkâr bir ses alçak damların birinden, daha onlar evin kapısını çalacak kadar yaklaşamadan önce.</p>

      <p class="calibre2">Drizzt bu kadarını tahmin etmişti zaten. "Yarım kalmış bir işi halletmeye geldik," dedi hiç tereddüt etmeden.</p>

      <p class="calibre2">"Sizin gibilerin Conyberry'de ne gibi bir düşmanı ola ki?" diye sordu ses.</p>

      <p class="calibre2">"Sizin güzel kasabanızda mı?" diye şaşırdı Drizzt. "Hayır, bizim savaşımız sizinle değil, ortak bir düşmanımıza karşı."</p>

      <p class="calibre2">Yukarıdan bir kıpırdanma sesi geldi ve sonra çiftlik evinin köşesinde ellerinde yaylarıyla birlikte iki adam beliriverdi. Drizzt de, Wulfgar da biliyordu ki, çatıda ve muhtemelen yan kanatlarda üzerlerine kenetlenmiş daha fazla göz -ve hiç şüphe yok ki daha fazla gerilmiş yay— bulunmaktaydı. Bu kimseler görünüşe bakılırsa basit çiftçilere göre oldukça iyi savunma kurmuşlardı.</p>

      <p class="calibre2">"Ortak bir düşman mı?" diye sordu Drizzt'e, köşedeki adamlardan birisi -daha evvel çatıdan konuşan adamdı bu. "Sizin gibileri daha önce kesinlikle hiç görmedik elf, o dev arkadaşını da!"</p>

      <p class="calibre2">Wulfgar, Aegis-fang'i omzundan indirdi ve çatıdan bazı rahatsız kıpırtıların gelmesine sebep oldu. "Sizin güzel kasabanıza daha evvel hiç gelmedik," diye yanıtladı sertçe, kendisine dev diye hitap edilmesinden hiç de heyecanlanma¬yarak.</p>

      <p class="calibre2">Drizzt çabucak söze daldı. "Buraya yakın bir yerde bir dostumuz öldürüldü, ormandaki karanlık bir patikada. Sizin bize yol gösterebileceğiniz söylenmişti." Aniden çiftlik evini kapısı hızla açıldı ve kırış kırış olmuş, yaşlı bir kadın kafasını dışarı uzattı. "Deyin bakalım, ormandaki hayaletten ne istiyonuz?" diye azarladı kızgın kızgın. "Onu kendi hâline koyanları rahatsız neyin etmez hiç!"</p>

      <p class="calibre2">Drizzt ile Wulfgar birbirilerine baktılar, yaşlı kadının beklenmedik tavrı karşısında afallamışlardı. Ama köşede duran adam da görünüşe göre aynı şekilde düşünüyordu.</p>

      <p class="calibre2">"Hee, Agatha'nın peşini bırakın,"</p>

      <p class="calibre2">"Gidin buradan!" diye ekledi çatıdaki görünmeyen adam.</p>

      <p class="calibre2">Bu insanların bir çeşit şeytani tılsımın etkisinde olduğundan korkan Wulfgar, savaş çekicini daha da sıkı kavradı ama Drizzt seslerinde başka bir şey daha sezmişti. "Bana hayaletin, yani şu Agatha'nın, şeytani bir ruh olduğu söylenmişti," dedi Drizzt onlara sakin sakin. "Yoksa yanlış duymuş olabilir miyim? Çünkü bu iyi halk onu savunuyor."</p>

      <p class="calibre2">"Pöh, şeytanmış! Şeytan da ne ola?" diye kızdı yaşlı kadın, kırış kırış yüzünü ve artık sadece posası kalmış vücudunu Wulfgar'a yaklaştırarak. Kadının kambur vücudu onun göbeğine bile zar zor yetişiyor olsa bile, barbar mantıklı davranıp bir adım geriledi.</p>

      <p class="calibre2">"Hayalet yuvasını koruyor," diye ekledi köşedeki adam. "Ve oraya gidenlerin de vay hâline!"</p>

      <p class="calibre2">"Vay hâllerine!" diye haykırdı yaşlı kadın, daha da yaklaşıp kemikli parmaklarından biriyle Wulfgar'ın geniş göğsünü dürterek.</p>

      <p class="calibre2">Wulfgar'ın burasına kadar gelmişti. "Geri bas!" diye kükredi kadına, kudretli bir sesle. Aegis-fang'i serbest olan eline hafifçe vurdu, şişkin kolları ve omuzlarına aniden kan hücum edip kaslarını kabarttı. Kadın çığlığı bastı ve evin içine sıvışıp görünürden kayboldu, kapıyı da dehşetle 'güm' diye kapattı.</p>

      <p class="calibre2">"Ne yazık," diye fısıldadı Drizzt, Wulfgar'ın ne gibi bir planı uygulamaya koyduğunu çok iyi anlayarak. Damdan gelen bir ok tam onun durmakta olduğu yere saplanırken, drow dosdoğru yana dalışa geçti ve yerde yuvarlandı.</p>

      <p class="calibre2">Wulfgar da bir ok beklentisiyle harekete geçti. Bunun yerine, damdan üzerine atlayan bir adamın kara suretini gördü. Kudretli barbar tek eliyle saldırgan adayını havada yakaladı ve onu kontrol altına aldı, adamın çizmeleri yerden tamı tamına bir metre yukardaydı. Aynı anda Drizzt yuvarlanmasını bitirdi ve köşede duran iki adamın önünde yerini aldı, ikisinin de boğazına bir pala dayanmış duruyordu. Yaylarının kirişini yeniden çekecek zamanı bile bulamamışlardı. Daha da dehşete düşmelerini sağlayacak şekilde, Drizzt'in şimdi ne olduğunu gördüler. Ama derisi yüzey sakini kuzenleri kadar açık renkli olsaydı bile, gözlerindeki o alevler adamların bütün gücünü alıp götürmeye yeterdi.</p>

      <p class="calibre2">Birkaç uzun saniye geçti, ortalıkta olan tek hareket, kıskıvrak yakalanmış çiftçilerin gözle görülür titremeleriydi.</p>

      <p class="calibre2">"Talihsiz bir yanlış anlama bu," dedi Drizzt adamlara. Geri adım attı ve palalarını kınlarına geri soktu. "Onu yere bırak," dedi Wulfgar'a. "Kibarca!" diye de ekledi kara elf çabucak. Wulfgar adamı hafifçe yere indirdi ama ödü kopmuş çiftçi, yine de toprağın içine çöktü ve kafasını kaldırıp koca barbara saygı ve korkuyla baktı.</p>

      <p class="calibre2">Wulfgar yüzündeki sert ifadeyi korudu -sadece çiftçiyi sindirmeye devam etmek için. Çiftlik evinin kapısı yeniden açıldı ve küçük yaşlı hanım belirdi, bu sefer çekingen bir tavrı vardı. "O zavallı Agatha'yı öldürmeyeceeniz diil mi?" diye yalvardı.</p>

      <p class="calibre2">"Kendi ev kapısının ötesinde kesinlikle hiç zarar ziyan vermez o," diye ekledi köşedeki adam, sarf ettiği her heceyle birlikte sesi titreyerek.</p>

      <p class="calibre2">Drizzt, Wulfgar'a baktı. "Hayır," dedi barbar. "Agatha'yı ziyaret edeceğiz ve onunla olan işimizi hâlledeceğiz. Ama sizi temin ederim ki ona zarar vermeyeceğiz."</p>

      <p class="calibre2">"Bize yolu söyleyin," diye sordu Drizzt.</p>

      <p class="calibre2">Köşede duran iki adam birbirine baktı ve tereddüt etti.</p>

      <p class="calibre2">"Şimdi!" diye gürledi Wulfgar, yerde duran adama.</p>

      <p class="calibre2">"Huş ağacı öbeği!" diye yanıtladı adam anında. "Patika hemen oracıkta, doğuya doğru gidiyor! Dönüp dolaşıyor, bu doğru ama üstünde çalı falan yok!"</p>

      <p class="calibre2">"Hoşça kal Conyberry," dedi Drizzt kibarca, eğilip reverans yaparak. "Keşke biraz burada kalıp hakkımızdaki korkularınızı silebilseydik ama yapılacak çok işimiz ve önümüzde uzunca bir yol var."</p>

      <p class="calibre2">O ve Wulfgar semerlerinin üzerine sıçradılar ve atlarını döndürüp gitmeye davrandılar.</p>

      <p class="calibre2">"Hele bekleyin!" diye seslendi yaşlı kadın onların ardından. Drizzt ve Wulfgar omuzlarının üzerinde geriye bakarken atları şaha kalktı. "Deyiverin bize, siz korkusuz -ya da siz ahmak— savaşçılar," diye cevap istedi, "sizler de kim olasınız?"</p>

      <p class="calibre2">"Beornegar oğlu Wulfgar!" diye haykırdı barbar geriye doğru, alçakgönüllü bir hava yakalamaya çalışarak fakat gururla göğsü kabararak. "Ve Drizzt Do'Urden!" "Bunlar daha önce duyduğum isimler!" diye haykırdı çiftçilerden biri, ani bir tanıyışla. "Ve bir daha duyacağınız isimler!" diye söz verdi Wulfgar. Drizzt yoluna devam ederken bir anlığına duraksadı, sonra dostuna yetişmek için döndü.</p>

      <p class="calibre2">Drizzt, onlar için devamlı arkasını kollayan Artemis Entreri varken, kimliklerini açıklamanın ve sonuç olarak yerlerini belli etmenin akıllıca bir iş olduğundan emin değildi. Ama Wulfgar'ın yüzündeki kocaman ve gurur dolu bakışı gördüğünde, endişelerini kendine sakladı ve Wulfgar'ın keyfini sürmesine izin verdi.</p>

      <p class="calibre2">Conyberry'nin ışıkları, artlarında küçük noktacıklar hâline geldikten kısa süre sonra Wulfgar daha ciddileşti. "Pek şeytani görünmüyorlardı," dedi Drizzt'e. "Yine de o Banshee'ye arka çıkıyorlar, hatta yaratığa isim bile takmışlar! Arkamızda bir karanlık bırakmış olabiliriz."</p>

      <p class="calibre2">"Karanlık falan yok," diye yanıtladı Drizzt. "Conyberry aynen göründüğü gibi: iyi ve dürüst köylülerden oluşan, kendi hâlinde bir çiftçi halk."</p>

      <p class="calibre2">"Ama Agatha," diye itiraz etti Wulfgar.</p>

      <p class="calibre2">"Bu kırsal kesimde buna benzer yüze yakın köy var," diye açıkladı Drizzt. "Birçoğunun ismi bile yok ve hiçbiri de bu toprakların lordları tarafından fark edilmiyor. Fakat bütün köyler, hatta Derinsu'nun Lordları dahi, tahminimce Conyberry'i ve Neverwinter Korusu'ndaki hayaleti duymuşlardır."</p>

      <p class="calibre2">"Agatha onlara şöhret getiriyor," diye sonuca vardı Wulfgar.</p>

      <p class="calibre2">"Ve hiç şüphesiz ki belli bir miktar koruma da sağlıyor," diye ekledi Drizzt.</p>

      <p class="calibre2">"Tabii ya, bölgeye dadanmış bir hayalet varken hangi haydut Conyberry'e giden yolda pusuya yatar ki?" diye güldü Wulfgar. "Fakat yine de garip bir birliktelik gibi görünüyor."</p>

      <p class="calibre2">"Ama bizim meselemiz değil," dedi Drizzt, atını durdurarak. "Adamın sözünü ettiği ağaç öbeği şurada." Birbirine geçmiş huş ağaçlarından oluşan küçük bir koruyu işaret etti. Onun ardında ise Neverwinter Korusu karanlık ve gizemli bir şekilde uzanmaktaydı.</p>

      <p class="calibre2">Wulfgar'ın atı kulaklarını yatırdı. "Yaklaştık," dedi barbar, semerinden aşağı hoplayarak.</p>

      <p class="calibre2">Bineklerini bağladılar ve ağaç öbeğine doğru ilerlemeye başladılar. Drizzt bir kedi kadar sessizdi ama sık ağaçlar arasından sığmayacak kadar büyük olan Wulfgar, attığı her adımda çatır çutur sesler çıkartıyordu. "Yaratığı öldürmeye niyetli misin?"</p>

      <p class="calibre2">"Sadece zorunda kalırsak," diye yanıtladı Drow. "Yalnızca maske için buradayız ve Conyberry halkına da söz verdik."</p>

      <p class="calibre2">"Agatha'nın kendi hazinelerini bize gönüllü olarak sunacağını hiç sanmıyorum," diye hatırlattı Wulfgar, Drizzt'e. Huş ağaçlarının son sırasından da kurtuldu ve ormanın gür meşelerine giren patikanın önünde Drizzt'in yanında durdu.</p>

      <p class="calibre2">"Şimdi sessiz ol," diye fısıldadı Drizzt. Parıltı'yı kınından çekip çıkarttı ve onun donuk mavi ışıltısı karanlığın içinde onlara yol gösterdi.</p>

      <p class="calibre2">Ağaçlar üzerlerine kapanıyormuş gibiydi. Korunun ölüm sessizliği, kendi adımlarının yankılanan seslerinden daha da fazla endişe etmelerini sağlıyordu. En derin mağaralarda birçok yıl geçirmiş olan Drizzt bile, Neverwinter'ın bu karanlık köşesinin ağırlığını hissediyordu. Burada kötülük kuluçkaya yatmıştı ve eğer iki yoldaşın Banshee'nin efsanesi hakkında herhangi bir şüphesi vardıysa bile, şimdi pek kalmamıştı. Drizzt kemerindeki kesesinden küçük bir mum çıkarttı ve onu ikiye kırıp bir parçasını Wulfgar'a uzattı. "Kulaklarını tıka," diye açıkladı nefessiz bir fısıltıyla, Malchor'un uyarısını tekrarlayarak. "Onun feryadını duymak ölüm demek."</p>

      <p class="calibre2">Patika koyu karanlıkta bile kolayca takip edilebiliyordu. Zira o şeytani hava, attıkları her adımda omuzlarına daha da ağır bir şekilde binmekteydi. Birkaç yüz adım ilerledikten sonra bir ateş ışığı görünür oldu. içgüdüsel olarak, etrafı incelemek için ikisi de savunmacı bir şekilde yere sindiler.</p>

      <p class="calibre2">Önlerinde ağaç dallarından oluşan bir kubbe durmaktaydı. Banshee'nin ini olan ağaçlardan oluşmuş bir mağaraydı bu. İçeri açılan tek giriş yeri küçük bir delikti, bir adamın zar zor girebileceği kadar genişti ancak. İçerdeki aydınlatılmış alana, elleri ve dizlerinin üzerindeyken girme düşüncesi ikisinin de içini pek açmıyordu. Wulfgar, Aegis-fang'i önünde tuttu ve daha büyük bir kapı açacağını işaret etti. Kubbeye doğru cesurca ve hızla ilerledi. Drizzt sessizce onun yanında yürüdü. Wulfgar'ın fikrinin uygun olduğundan pek emin değildi. Drizzt'in içinde, o kadar uzun süredir hayatta kalmayı başarmış bir yaratığın böyle açıktan açığa taktiklere karşı korunuyor olacağı gibi bir his vardı. Ama o anda Drowun daha iyi bir fikri yoktu. Bu yüzden, Wulfgar savaş çekicini kafasının üzerine kaldırdığında bir adım geri çekildi ve izledi.</p>

      <p class="calibre2">Wulfgar dengesini sağlamak için bacaklarını iki yana doğru kocaman açtı ve kendini hazırlamak için nefes aldı, sonra bütün gücüyle Aegis-fang'i hedefe indirdi. Kubbe bu darbe karşısında zangırdadı; odunlar kıymıklara ayrıldı ve havaya uçuştu. Ama Drowun endişeleri kısa süre sonra gün ışığına çıktı. Çünkü ağaçtan kabuk kırılıp yıkıldığında Wulfgar'ın çekici, gizlenmiş bir ağ tuzağının içine dalıverdi. Daha barbar darbenin yönünü değiştiremeden önce, Aegis-fang ve kolları büsbütün dolanıvermişti.</p>

      <p class="calibre2">Drizzt içerdeki ateş ışığı boyunca bir gölgenin hareket ettiğini gördü ve yol arkadaşının savunmasızlığını fark ettiği için hiç tereddüt etmeden harekete geçti. Wulfgar'ın bacakları arasından daldı ve ine girdi. Bu sırada palaları da çılgınlar gibi kesikler atıyor ve saplamalar yapıyordu. Parıltı, sadece kısa bir an için bir şeyi çentti, pek de somut olmayan bir şeydi bu. Ve Drizzt, aşağı dünyanın yaratığına vurmuş olduğunu anladı. Ama ine girdiğinde karşılaştığı ışığın ani yoğunluğu ile sersemleyen Drizzt, dengesini sağlamakta güçlük çekti. Banshee'nin diğer taraftaki gölgelerin arasına kaçtığını fark edebilecek kadar bilincini koruyabildi. Bir duvara doğru yuvarlandı, destek almak için sırtını dayayıp çabucak ayağa kalktı ve Parıltı'yı kullanarak el çabukluğuyla Wulfgar'ın bağlarını kesti. O sırada feryat duyuldu.</p>

      <p class="calibre2">Çığlık, kemikleri titreten bir şiddetle balmumunun zayıf korunmasını deşip geçti, Drizzt ve Wulfgar'ın gücünü emdi ve üzerlerine baş döndürücü bir karanlık çökertti. Drizzt ağır bir şekilde yığılarak duvara yaslandı ve inatçı ağ tuzağından en sonunda kendini çekip kurtarma fırsatı bulmuş olan Wulfgar da geriye, kara gecenin içine doğru tökezledi ve sırt üstü yere devrildi.</p>

      <p class="calibre2">Yalnız başına içerde olan Drizzt, başının büyük bir belâda olduğunu biliyordu. Baş döndürücü bulanıklığa, kafasına iğneler gibi batan acıya karşı direndi ve ateş ışığının üzerine odaklanmaya çalıştı.</p>

      <p class="calibre2">Ama gözlerinin önünde raks eden iki düzine ateş görüyordu. Bu ışıkları öylece silkeleyip atamazdı. Feryadın etkilerinden sıyrılıp çıkmış olduğuna inanıyordu ve bu mekânın gerçekte nasıl bir yer olduğunu anlaması biraz zamanını aldı.</p>

      <p class="calibre2">Agatha büyülü bir yaratıktı ve onun yuvasını koruyan şey, büyülü bir güvenlik sistemiydi. Yani ayna görüntülerinden oluşan kafa karıştırıcı illüzyonlar. Drizzt aniden, yirmiden fazla cepheden görünen, uzun süre önce ölmüş bir elf bakiresinin şekli bozuk simasıyla karşı karşıya kaldı. Derisi solmuş, çukur yüzü boyunca gerilmişti ve gözleri renkten ya da herhangi bir yaşam kıvılcımından yoksundu. Ama o gözler -bu aldatıcı labirentteyken diğer herkesten daha net bir şekilde— görebiliyorlardı. Ve Drizzt, Agatha'nın onun tam olarak nerede durduğunu çok iyi bildiğini anladı. Yaratık, kollarını daireler çizerek savurdu ve kurbanına sırıttı.</p>

      <p class="calibre2">Drizzt, Banshee'nin bu hareketlerinin bir büyünün başlangıcı olduğunu fark etti. Hâlâ yaratığın illüzyon ağının içinde hapis bulunan Drowun tek bir şansı vardı. Kara ırkının doğuştan gelen yeteneğine sarılarak -ve hangisinin gerçek ateş olduğunu doğru tahmin etmiş olmayı çaresice ümit ederek— alevlerin üzerine bir karanlık küresi yerleştirdi. Ağaçtan mağaranın iç kısmı zift karası oldu ve Drizzt kendisini yüz üstü yere attı.</p>

      <p class="calibre2">Mavi bir şimşek çatalı karanlığı yarıp geçti, yerde yatan Drowun hemen tepesinde gümbürdedi ve duvarı yardı. Etrafındaki elektriklenmiş hava cızırdıyordu düz beyaz saçının uçları uçuşmaktaydı.</p>

      <p class="calibre2">Agatha'nın, duvarı deşip karanlık ormana taşan şiddetli şimşeği, Wulfgar'ın uyuşukluğunu silkeleyiverdi. "Drizzt," diye inledi barbar, kendisini zorla ayağa kaldırarak. Dostu büyük olasılıkla çoktan ölmüş gitmişti ve giriş yerinin ötesinde, insan gözleri için oldukça derin bir karanlık vardı. Ama Wulfgar, kendi güvenliğini hiç düşünmeden, korkusuzca kubbenin içine doğru geri koşturdu.</p>

      <p class="calibre2">Drizzt, ateşin ısısını kendine bir kılavuz olarak kullanarak karanlığın çevresinden gizlice dolaştı. Attığı her adımda palasını savuruyordu ama yaptığı kesik darbeleriyle havadan ve ağaçtan mağaranın yan duvarlarından başka hiçbir şeye vuramadı.</p>

      <p class="calibre2">Sonra, karanlık küresi aniden sona erip onu kapının sol tarafındaki duvarın tam ortasında dımdızlak açıkta bıraktı. Ve Agatha'nın yan gözle bakan sureti dört bir yanındaydı, daha şimdiden bir başka büyü yapmaya başlamıştı. Drizzt bir kaçış yolu bulmak için etrafına bakındı ama Agatha'nın pek de kendisine bakıyor gibi görünmediğini fark etti.</p>

      <p class="calibre2">Odanın öbür tarafında, gerçek bir ayna olması gereken şeyin içinde, Drizzt başka bir görüntü yakaladı: kısa giriş kapısından korunmasız bir şekilde içeri süzülmekte olan Wulfgar'dı bu.</p>

      <p class="calibre2">Drizzt'in durumu yine tereddüt etmeye el vermiyordu.</p>

      <p class="calibre2">İllüzyon labirentinin yapısını anlamaya başlamıştı ve Banshee'nin genel olarak yönünü tahmin edebiliyordu. Tek dizinin üstüne çömeldi ve bir avuç dolusu toprağı kavradıktan sonra geniş bir yay çizerek oda boyunca etrafa saçtı.</p>

      <p class="calibre2">Bütün görüntüler aynı şekilde tepki verdi; yani hangisinin düşmanı olduğu hakkında Drizzt'e hiçbir ipucu vermeyerek. Ama gerçek Agatha, artık her neredeyse, toprak tükürmekteydi; Drizzt onun büyü yapışını bozmuştu.</p>

      <p class="calibre2">Wulfgar tekrar ayağa kalktı ve çabucak çekicini kapının sağ tarafından duvara indirdi, sonra savuruşunu ters yöne çevirdi ve Aegis-fang'i dosdoğru ateşin üzerinden, duvarın karşısında duran görüntüye savurdu. Aegis-fang yine duvara çarptı ve ardında gece karanlığında ormana açılan bir delik bıraktı.</p>

      <p class="calibre2">Hançerini boş yere öbür taraftaki bir başka görüntüye fırlatan Drizzt, Wulfgar'ın yansımasını gördüğü bölümde küçük bir ışık titreşimi yakaladı. Aegis-fang büyü yoluyla Wulfgar'ın ellerine geri döndüğünde, Drizzt dairenin arka kısmına doğru depar attı. "Yolumu aç!" diye haykırdı, sesinin Wulfgar'ın duyabileceği kadar yüksek çıktığını ümit ederek. Wulfgar anladı. Çekici atacağı konusunda drowu uyarmak için "Tempus!" diye böğürdü ve Aegis-fang'i tekrar fırlattı.</p>

      <p class="calibre2">Drizzt dalışa geçip yuvarlandı ve çekiç sırtının üzerinden ıslık çalarak geçerek aynaya çarptı ve paramparça etti. Odanın içindeki görüntülerin yarısı gözden kayboldu ve Agatha hiddetle çığlık attı. Ama Drizzt yavaşlamadı bile; Kırık aynanın kaidesinin ve geriye kalan kırık cam parçalarının üstünden sıçradı. Dosdoğru Agatha'nın hazine odasına daldı.</p>

      <p class="calibre2">Banshee'nin çığlığı bir feryada dönüştü ve ölümcül ses dalgaları Drizzt ile Wulfgar'ın üstüne yeniden kapanıverdi. Fakat bu sefer ses patlamasını bekliyorlardı, bu sebeple şiddetini daha kolay atlattılar. Drizzt hazine yığınına doğru hızla ilerledi, incik boncukları ve altınları bir torbaya doldurmaya başladı. Küplere binen Wulfgar, kubbenin içinde yıkım dolu bir çılgınlıkla esip geçiyordu. Kısa süre içinde, duvarların durduğu yeri kıymıklar doldurdu ve Wulfgar'ın geniş ön kollarında boylu boyunca küçük kan damlaları akıtan çizikler bıraktı. Ama barbar acı hissetmiyordu, sadece vahşi bir hiddet duyuyordu. Torbası neredeyse dolmuş olan Drizzt tam dönüp kaçacaktı ki başka bir nesne gözüne takıldı. Onu bulamadığı için neredeyse içi rahatlamak üzereydi ve yüreğinin büyük bir bölümü onun burada bulunmamasını, böyle bir nesnenin hiç var olmamasını dilemekteydi. Yine de orada duruyordu, hafif yüz hatlarına sahip, onu takacak kimsenin yüzünde tutmak için tek bir kurdelesi olan, hiç dikkât çekmeyen bir maske. Drizzt, bunun Malchor'un sözünü ettiği nesne olduğunu adı gibi biliyordu ve eğer aklında onu görmezden gelme düşüncesi vardıysa bile çabucak uçup gitmişti. Regis'in ona ihtiyacı vardı ve Regis'e çabucak ulaşabilmesi için Drizzt'in de maskeye ihtiyacı vardı. Yine de, onu hazine yığının üstünden alıp kaldırırken ve titreşen gücünü hissederken, drow iç çekişini bastıramadı. Başka bir şey düşünmeden maskeyi çuvalın içine koyuverdi.</p>

      <p class="calibre2">Agatha hazinelerini öyle kolay kolay teslim etmeyecekti ve kırık aynanın üzerinden geri sıçradığı zaman Drizzt'in karşısına dikilen hayalet oldukça gerçekti. Drizzt, Agatha'nın çılgınlar gibi darbelerini savuştururken, Parıltı acımasızca ışıldadı.</p>

      <p class="calibre2">Wulfgar, Drizzt'in ona şimdi ihtiyacı olduğu konusunda endişelendi ve vahşi hiddetini bastırdı, bu zor durum karşısında sağlam düşünebilen bir zihnin gerekli olduğunu fark etmişti. Odayı yavaşça tarayıp başka bir fırlatış için Aegis-fang'i havaya kaldırdı. Fakat barbar, illüzyon büyülerinin desenlerini henüz ayırt edemediğini gördü. Bir düzine görüntünün şaşkınlığı ve Drizzt'i vurma korkusu onu durdurdu.</p>

      <p class="calibre2">Drizzt hiç gayret sarf etmeden çılgına dönmüş Banshee'nin etrafında dans etti ve onu hazine odasına doğru sıkıştırdı. Ona birçok defa vurabilirdi ama Conyberryli çiftçilere söz vermişti. Sonra onu istediği konuma getirmişti. Parıltı'yı önüne doğru sapladı ve iki adım atarak onu geçti. Tüküren ve lanet okuyan Agatha geri çekildi, kırık ayna kaidesine takıldı ve karanlığın içine doğru geri düştü. Drizzt kapıya doğru döndü.</p>

      <p class="calibre2">Gerçek Agatha'nın ve diğer görüntülerin gözden kayboluşunu seyreden Wulfgar, onun homurtularının sesini takip etti ve en sonunda kubbenin yapısını kavrayıverdi. Aegis-fang'i ölüm fırlatışını yapmak için hazırladı.</p>

      <p class="calibre2">"Bırak burada bitsin!" diye haykırdı Drizzt onun yanından geçerken, görevlerini ve verdikleri sözü ona hatırlatmak için Wulfgar'ın sırtına Parıltı'nın düz kısmıyla hafifçe vurarak. Wulfgar ona bakmak için arkasını döndü ama çevik drow çoktan karanlık geceye çıkıvermişti bile. Wulfgar arkasını dönüp Agatha'ya baktı, ağzı açılmış ve elleri kavuşmuş bir şekilde ayağa kalkıyordu.</p>

      <p class="calibre2">"İzinsiz girişimizin kusuruna bakma," dedi kibarca, eğilip reverans yaparak -güvenli ormana açılan kapıdan geçip dostunu takip etmeye yetecek kadar eğildi. Parıltı'nın mavi ışıltısına yetişmek için karanlık patika boyunca tabana kuvvet koşturdu.</p>

      <p class="calibre2">Sonra Banshee'nin üçüncü feryadı duyuldu, onları patika boyunca takip etti. Drizzt onun acı verici menzilinin dışındaydı ama iğne gibi batan sızısı Wulfgar'a yetişti ve onun dengesini bozdu. Yüzündeki kendini beğenmiş gülümseme aniden silinip giden barbar, körleşmiş bir hâlde ileri doğru tökezledi.</p>

      <p class="calibre2">Drizzt arkasını döndü ve onu tutmaya çalıştı, ama koca adam Drow'u yere devirdi ve yoluna devam etti. Ağacın birine yüzüstü çarptı.</p>

      <p class="calibre2">Daha Drizzt yardım etmek için toparlanamadan önce, Wulfgar ayağa kalkmış koşmaktaydı, inleyemeyecek kadar korkmuş ve utanmıştı.</p>

      <p class="calibre2">Arkalarında bıraktıkları Agatha çaresizlik içine feryat ediyordu.</p>

      <p class="calibre2">Agatha'nın attığı ilk feryatlar gece rüzgârıyla birlikte sürüklenip yaklaşık bir mil ötedeki Conyberry'e ulaşırken, köylüler Drizzt ile Wulfgar'ın hayaletin inini bulmuş olduklarını anladı. Hepsi birden, hatta çocuklar bile, evlerinin dışında toplandı ve iki feryadın daha gece sessizliğinde yankılanışını dinledi. Ve şimdi, onları daha da şaşırtacak şekilde, Banshee'nin matem dolu sürekli çığlıkları duyulmaktaydı.</p>

      <p class="calibre2">"Bu çığlıklar o yabancılar için oldukça fazla," diye kıkırdadı adamın biri.</p>

      <p class="calibre2">"Hayır, yanılıyon," dedi yaşlı kadın, Agatha'nın ses tonundaki ince değişimi fark ederek. "Onlar kaybediş feryatları. Onu yendiler! Yendiler ve kaçtılar!"</p>

      <p class="calibre2">Diğerleri sessizce oturup Agatha'nın çığlıklarını dinlediler ve kısa süre içinde yaşlı kadının gözlemlerinin doğru olduğunu anladılar. Birbirilerine inanamayan gözlerle baktılar. "Kendilerine ne dediydi bunlar?" diye sordu adamın biri.</p>

      <p class="calibre2">"Wulfgar," diye önerdi bir tanesi. "Ve Drizzt Do'Urden. Daha önce onları duymuştum."</p>

      <p class="calibre2">&nbsp;</p>
    </div>

    <div class="s">
      <p class="calibre2"><span class="none4">-4-</span></p>
    </div>

    <div class="s1">
      <p class="calibre2">Şafaktan-önce ana yola geri çıkmış, fırtına gibi batıya, yani sahile ve Derinsu şehrine doğru yol alıyorlardı. Malchor'a yaptıkları ziyaret ve Agatha ile olan işleri de aradan çıktıktan sonra, Wulfgar ile Drizzt bir kez daha düşüncelerini önlerindeki yola odakladılar. Ve eğer kurtarma konusunda başarısız olurlarsa buçukluk dostlarının yüz yüze olacağı tehlikeyi hatırladılar. Malchor'un büyülü nallarıyla destek gören binekleri, olağanüstü bir hızla ilerliyordu. Yanlarından yuvarlanıp giden bütün yer yüzü şekilleri, bulanık bir görüntü gibiydi. Arkalarında şafak attığı vakit mola vermediler, ya da güneş tepeye tırmandığında yemek yemek için durmadılar.</p>

      <p class="calibre2">"Gemiye bindiğimizde ve güneye doğru giderken ihtiyacımız olan bütün dinlenceyi bulacağız," dedi Drizzt, Wulfgar'a.</p>

      <p class="calibre2">Regis'in kurtarılması konusunda kararlı olan barbarın teşvike falan ihtiyacı yoktu zaten. Gecenin karanlığı yeniden çöktü ve toynaklardan çıkan gümbürtü hiç kesilmeden devam etti. Sonra, ikinci şafak da arkalarında attığında, havayı tuzlu bir yel sardı ve Görkemler Şehri Derinsu'nun yüksek kuleleri batı ufuk çizgisinde beliriverdi. İki atlı, muhteşem yerleşim yerinin doğu sınırını oluşturan yüksek uçurumun tepesinde durdular. Eğer Wulfgar, o yıl daha önce kıyı şeridinde beş yüz mil kuzeydeki Luskan'a bakarken afallamış idiyse, şimdi ağzı bir karış açık kalmıştı. Zira Kuzey Diyarı'nın cevheri sayılan ve Diyarlar'daki en büyük liman şehirlerinden biri olan Derinsu, Luskan'ın tamı tamına on katı büyüklükteydi. Yüksek surunun iç kesiminde bile, kıyı şeridi boyunca tembelce ve sonsuz bir şekilde yayılmış uzanıyordu, deniz sisinin içinden başlayıp yol arkadaşlarının görüş alanının sınırlarına kadar yükselen kuleler ve minarelerle doluydu.</p>

      <p class="calibre2">"Burada kaç kişi yaşıyor?" diye nefes nefese sordu Wulfgar, Drizzt'e. "Sizin kabilelerinizden yüz tanesi şehrin içinde barınabilir," diye açıkladı drow. Wulfgar'ın heyecanına endişeyle dikkât etti. Şehirler, genç adamın deneyimlerinin ötesindeydi ve Wulfgar'ın Luskan'a girmeye cesaret ettiği tek zaman da neredeyse bir felâketle sonuçlanmıştı. Ve şimdi önlerinde Derinsu uzanıyordu, on kat daha fazla insan, on kat daha fazla entrika ve on kat daha fazla sorun vardı. Wulfgar biraz rahatladı. Drizzt'in de genç savaşçıya güvenmekten başka seçeneği yoktu. Drowun kendi sorunları vardı, artık hâlletmesi gereken kişisel bir mücadeleydi bu. Büyülü maskeyi kemer kesesinin içinden dikkâtle çıkarttı.</p>

      <p class="calibre2">Wulfgar, Drowun çekingen hareketlerine baskın gelen kararlılığı anladı ve dostuna samimi bir şefkatle baktı. Böyle bir durumda kendisinin bu kadar cesur olup olmayacağını bilmiyordu -hatta Regis'in hayatı kendi hareketlerine bağlı olsa bile.</p>

      <p class="calibre2">Drizzt, büyüsünün sınırlarını merak ederek sade maskeyi ellerinin içinde döndürdü. Bunun sıradan bir eşya olmadığını hissedebiliyordu; onun hassas dokunuşuyla maskenin gücü titreşiyordu. Sadece dış görünüşünü mü değiştirecekti? Yoksa kişiliğini de çalabilir miydi? Yararlı olduğu varsayılan bazı diğer büyülü nesnelerin, bir kez takıldıktan sonra geri çıkarılamadığını duymuştu</p>

      <p class="calibre2">"Belki de seni olduğun gibi kabul ederler," diye önerdi Wulfgar umutla.</p>

      <p class="calibre2">Drizzt iç çekti ve gülümsedi, kararını vermişti. "Hayır," diye cevapladı. "Ne Derinsu askerleri bir Drow elfini kabul eder, ne de bir gemi kaptanı beni doğuya götürmeye razı olur." Daha fazla gecikmeden maskeyi yüzüne yerleştirdi.</p>

      <p class="calibre2">Önce hiçbir şey olmadı ve Drizzt bütün endişelerinin bir hiç için olduğunu, maskenin gerçekten de sahte olduğunu düşünmeye başladı. "Hiçbir şey," diye güldü birkaç saniye sonra, sesinde kesin olmayan bir rahatlama vardı. "Bu hiçbir işe—" Wulfgar'ın şaşkın yüz ifadesini fark eden Drizzt, sözünü yarıda kesti.</p>

      <p class="calibre2">Wulfgar çantasının içini el yordamıyla yokladı ve parlak metalden bir kupa çıkarttı. "Bak," dedi Drizzt'e ve eğreti aynayı ona uzattı.</p>

      <p class="calibre2">Drizzt kupayı titreyen ellerle -artık siyah olmadıklarını fark ettiğinde daha da fazla titremeye başlayan ellerle— aldı ve yüzüne doğru kaldırdı. Yansıması pek yetersizdi -Drowun geceye alışkın gözleri için gündüz ışığında daha da yetersiz oluyordu— ama Drizzt önündeki görüntüyü yanlış algılamış olamazdı. Yüz hatları değişmemişti ama kara derisi şimdi bir yüzey elfinin altınımsı rengine dönmüştü. Ve bir zamanlar düz beyaz olan uzun saçları, şimdi parlak sarı rengini almış, sanki güneşin ışınlarını yakalamış da sıkı sıkıya içinde tutmuş gibi parlaklaşmıştı.</p>

      <p class="calibre2">Drizzt'in sadece gözleri önceden olduğu gibi kalmıştı; ışıl ışıl, lavanta rengindeki derin küreler. Onların parıltısını hiçbir büyü söndüremezdi ve Drizzt, en azından iç kişiliğinin görünüşe göre lekelenmeden kalmış olması karşısında biraz rahatladı.</p>

      <p class="calibre2">Bu bariz değişime nasıl tepki vereceğini bilmiyordu. Onay almak için utana sıkıla Wulfgar'a baktı.</p>

      <p class="calibre2">Wulfgar'ın yüzü ekşimişti. "Benim bildiğim bütün ölçülere göre, diğer herhangi bir yakışıklı elf savaşçısı gibi görünüyorsun," diye yanıtladı Drizzt'in sorgulayan bakışlarını. "Ve kesinlikle yanlarından geçip gittiğinde bir iki genç kız kıpkırmızı kesilip utançla başlarını çevirecektir."</p>

      <p class="calibre2">Drizzt kafasını yere eğdi ve bu görüş karşısındaki rahatsızlığını gizlemeye çalıştı.</p>

      <p class="calibre2">"Ama bundan hiç hoşlanmadım," diye devam etti Wulfgar samimiyetle. "Hem de hiç." Drizzt rahatsız, neredeyse utangaç bir şekilde ona geri baktı.</p>

      <p class="calibre2">"Yüzündeki bakışı ve ruhundaki rahatsızlığı da hiç sevmedim," diye devam etti Wulfgar, şimdi bariz bir şekilde canı sıkkın görünüyordu. "Devlerle ve ejderhalarla hiç korku duymadan yüzleşmiş bir savaşçıyım ben. Ama Drizzt Do'Urden ile savaşmanın düşüncesiyle bile betim benzim atar. Kim olduğunu hatırla, soylu kolcu."</p>

      <p class="calibre2">Drizzt'in yüzünde bir gülümseme belirdi. "Teşekkür ederim dostum," dedi. "Yüzleştiğim bütün çetin sınavlar arasında, muhtemelen bu en zorlayıcı olanı."</p>

      <p class="calibre2">"Seni suratında o şey olmadan görmeyi tercih ederim," dedi Wulfgar.</p>

      <p class="calibre2">"Ben de öyle," diye geldi arkalarından başka bir ses. Arkalarını dönünce orta yaşlı, yapılı ve uzun boylu bir adamın onlara doğru yürümekte olduğunu gördü. Oldukça sıradan görünüyordu, sade kıyafetler giyiyordu ve tertipli bir şekilde kesilmiş kara bir sakalı vardı. Saçları da karaydı, fakat aralarında gümüş renkli teller vardı.</p>

      <p class="calibre2">"Selâmlar, Drizzt Do'Urden ve Wulfgar," dedi zarafet dolu bir reveransla. "Ben Khelben, Malchor'un bir tanıdığıyım. O pek muhterem Harpel, gelişinizi beklememi buyurdu bana."</p>

      <p class="calibre2">"Bir büyücü mü bu?" diye sordu Wulfgar, düşüncelerini yüksek sesle dile getirmeye gerçekten niyetli olmadan.</p>

      <p class="calibre2">Khelben omuz silkti. "Bir ormancıyım," diye yanıtladı, "resim çizmeye sevdalıyım fakat galiba o konuda pek iyi sayılmam."</p>

      <p class="calibre2">Drizzt, Khelben'i inceledi, açıklamalarının ikisine de inanmıyordu. Adamın kendine has saygın bir havası vardı, bir lorda yakışır seçkin bir tavır ve öz güvene sahipti. Drizzt'in yargısına göre Khelben, Malchor'un bir piri olmalıydı, en azından. Ve eğer adam gerçekten de resim yapmayı seviyorduysa, onun sanatını Kuzey'deki bütün ressamlar kadar mükemmelleştirmiş olduğundan Drizzt'in hiç şüphesi yoktu. "Derinsu'da bize rehberlik mi edeceksiniz?"</p>

      <p class="calibre2">"Bir rehber bulmanıza rehberlik edeceğim," diye yanıtladı Khelben. "Meselenizden haberdarım ve ihtiyaçlarınızı biliyorum. Yılın bu geç vaktinde bir gemi yolculuğu ayarlamak kolay bir iş değildir, tabii nerelerden bilgi alacağınızı bilmezseniz. Gelin şimdi, güney kapısına gidelim, orada bu işleri bilen bir kişiyi bulacağız." Kendi bineğini kısa bir mesafe ötede buldu ve onları rahat bir tırıs temposuyla güneye götürdü.</p>

      <p class="calibre2">Şehrin doğu sınırını koruyan ve doruk noktası otuz metre yüksekte olan sarp uçurumu geçtiler. Ve uçurum meyil vere vere deniz seviyesine indiği vakit, başka bir şehir suru daha çıktı karşılarına. Güney kapısı şimdi görünür olduğu hâlde, Khelben bu noktada şehrin aksi yönüne saptı ve tam ortasında tek bir söğüt ağacı bulunan çimenlik bir tepeciği işaret etti. Onlar tepeye vardıklarında ağacın üstünden küçük bir adam aşağı atlayıverdi, koyu renk gözleri tedirgin şekilde etrafına bakmıyordu. Giysilerine bakılırsa öyle fakir biri değildi, ve adamın bu rahatsızlığı, Khelben'de sandığından daha fazla bir şeyler olduğu konusunda Drizzt'in şüphelerini arthrıyordu sadece.</p>

      <p class="calibre2">"Ah Orlpar, ne iyi ettin de geldin," dedi Khelben havadan sudan bir tavırla. İşin aslını bilen Drizzt ve Wulfgar birbirilerine baktılar; adama bu konuda bir seçme hakkı sunulmamıştı. "Selâmlar," dedi Orlpar çabucak, bu işi olabildiğince uygun bir şekilde bitirmek isteyerek. "Deniz yolculuğu ayarlandı. Ücreti getirdin mi?"</p>

      <p class="calibre2">"Ne zaman?" diye sordu Khelben.</p>

      <p class="calibre2">"Bir hafta," diye yanıtladı Orlpar. "Kıyı Dansçısı bir hafta içinde denize açılacak." Khelben, Drizzt ile Wulfgar'ın şimdi paylaştığı endişe dolu bakışları gözden kaçırmadı. "Bu çok uzun bir süre," dedi Orlpar'a. "Limandaki bütün denizcilerin sana vefa borcu vardır. Dostlarım bekleyemez."</p>

      <p class="calibre2">"Böyle şeyleri ayarlamak zaman alır!" diye tartıştı Orlpar, sesi yükselerek. Ama sonra, sanki aniden kime hitap etmekte olduğunu anlamışçasına, geri sindi ve bakışlarını yere çevirdi. "Çok uzun," diye tekrarladı Khelben sakince.</p>

      <p class="calibre2">Orlpar bir çözüm yolu bulmaya çabalarken yüzünü kaşıdı. "Deudermont," dedi, Khelben'e umutla bakarak. "Kaptan Deudermont, Su Perisi'ni hemen bu gece denize çıkarıyor. Ondan daha adil bir adam bulamazsınız fakat ne kadar güneye gitmeye cesaret edeceğini bilemem. Ve bedeli yüksek olacaktır."</p>

      <p class="calibre2">"Ah," Khelben gülümsedi. "Ama korkma küçük dostum. Bugün senin için muhteşem bir takas hazırladım."</p>

      <p class="calibre2">Orlpar ona şüpheyle baktı. "Altın demiştin."</p>

      <p class="calibre2">"Altından daha iyisi," diye yanıtladı Khelben. "Dostlarım Uzunsemer'den buraya üç günde geldi ama binekleri biraz olsun terlemedi bile!"</p>

      <p class="calibre2">"Atlar mı?" diyerek anlaşmaya yanaşmadı Orlpar.</p>

      <p class="calibre2">"Hayır, küheylanlar değil," dedi Khelben. "Onların nalları. Bir atı sanki rüzgârın kendisiymiş gibi taşıyabilen büyülü nallar."</p>

      <p class="calibre2">"Benim işim gemicilerle!" diye itiraz etti Orlpar, cüret edebildiği kadar gür bir sesle. "At nallarından ne gibi bir fayda sağlayabilirim ki?"</p>

      <p class="calibre2">"Sakin ol, sakin ol Orlpar," dedi Khelben yavaşça, göz kırparak. "Kardeşinin mahcup olma konusunu hatırlıyor musun? Büyülü at nallarını kâra çevirmenin bir yolunu bulursun sen, biliyorum."</p>

      <p class="calibre2">Orlpar hiddetini silkeleyip atmak için derin bir nefes aldı. Khelben bariz bir şekilde onu köşeye sıkıştırmıştı. "Bu ikisini Denizkızının Koynu'na yolla," dedi. "Ne yapabileceğime bir bakacağım." Bunu söyledikten sonra arkasını döndü ve güney kapısına doğru hızla tepe aşağı yürüdü.</p>

      <p class="calibre2">"Onunla pek kolay başa çıktın," diye belirtti Drizzt.</p>

      <p class="calibre2">"Bütün avantajlar benim elimdeydi," diye yanıtladı Khelben. "Orlpar'ın kardeşi şehirdeki asilzade bir ailenin başıdır. Bu durum bazı zamanlarda Orlpar'a büyük kazanç sağlıyor. Fakat, aynı zamanda köstek de oluyor, zira ailesine topluma karşı bir utanç yaşatmamaya dikkat etmesi lâzım.</p>

      <p class="calibre2">"Ama o meseleyi bu kadar konuştuğumuz yeter," diye devam etti Khelben. "Atları bana bırakabilirsiniz. Şimdi siz de güney kapısına yollanın bakalım. Oradaki muhafızlar size Liman Sokağı'nın yolunu gösterecektir ve oraya vardığınızda ise Denizkızının Koynu'nu bulmakta pek güçlük çekmezsiniz."</p>

      <p class="calibre2">"Sen bizimle gelmeyecek misin?" diye sordu Wulfgar, semerinden aşağı inerek.</p>

      <p class="calibre2">"Benim başka işlerim var," diye açıkladı Khelben. "Sizin yalnız gitmeniz daha iyi. Yeterince güvende olursunuz; Orlpar bana karşı gelmeyecektir ve Kaptan Deudermont'u da çok dürüst bir denizci olarak tanırım. Derinsu'da yabancılara çok rastlanır, özellikle de Liman Semti'nde."</p>

      <p class="calibre2">"Ama Khelben'in, yani ressam Khelben'in yanında dolaşan yabancılar, epey dikkat çekebilir," diye mantık yürüttü Drizzt, iyi niyetli bir iğnelemeyle. Khelben gülümsedi ama cevap vermedi.</p>

      <p class="calibre2">Drizzt semerinden aşağı atladı. "Atlar Uzunsemer'e geri döndürülecek mi?"</p>

      <p class="calibre2">"Elbette."</p>

      <p class="calibre2">"Sana teşekkür ederiz Khelben," dedi Drizzt. "Bizim davamıza gerçekten de çok yardımın dokundu." Drizzt atına şöyle bir bakarak bir an durdu. "Bilmelisin ki Malchor'un bu nallara yüklemiş olduğu tılsım kalıcı değil. Orlpar bu gün yaptığı anlaşmadan hiçbir kâr sağlayamayacak."</p>

      <p class="calibre2">"Adalet," diye kıkırdadı Khelben. "O adam birçok adaletsiz anlaşma yapmıştır, sizi temin ederim. Belki de bu deneyim ona biraz tevazu öğretir ve hatalarını görmesini sağlar."</p>

      <p class="calibre2">"Belki de," dedi Drizzt ve Wulfgar ile birlikte eğilip reverans yaptıktan sonra tepe aşağı inmeye başladılar.</p>

      <p class="calibre2">"Tedbiri elden bırakmayın, soğukkanlılığınızı da koruyun," diye seslendi Khelben onların ardından. "Limanlarda serseri boldur ve zabıtalar daima ortalıktadır. Yabancıların çoğu ilk gecelerini şehir zindanlarında geçirir!" ikisinin tepeciği inişini seyretti ve tıpkı Malchor'un hatırladığı gibi, o uzun zaman önceki günlerde uzak maceraların yollarına düştüğü zamanları hatırladı.</p>

      <p class="calibre2">"Adamın gözünü iyi korkuttu," diye belirtti Wulfgar, o ve Drizzt, Khelben'in duyuş mesafesinden öteye çıktıkları zaman. "Sıradan bir ressam, öyle mi?"</p>

      <p class="calibre2">"Daha büyük bir ihtimâlle bir büyücü -kudretli bir büyücü hem de,"diye yanıtladı Drizzt. "Ve nüfuzuyla yolumuzu kolaylaştıran Malchor'a bir kez daha teşekkür borçluyuz. Sözüme mim koy, Orlpar gibi birini dize getirebilen o adam sıradan bir ressam falan değildi."</p>

      <p class="calibre2">Wulfgar arkasını dönüp tepeciğe baktı ama Khelben ile atlar görünürlerde yoktu. Wulfgar kara sanatlara olan sınırlı kavrayışıyla bile, Khelben'i ve üç atı bu kadar çabuk bir şekilde bu alandan uzağa götürebilecek tek şeyin büyü olduğunu anladı. Gülümsedi, kafasını salladı ve şu koca dünyanın karşısına çıkarıp durduğu garip karakterlere bir kez daha hayret etti.</p>

      <p class="calibre2">Güney kapısındaki muhafızların onlara verdiği tarife uyan Drizzt ile Wulfgar, kısa süre sonra Liman Sokağı'nda dolaşmaktaydı. Derinsu Limanı'nın, şehrin güneyinde kalan kesiminin mesafesi boyunca uzanan uzun bir caddeydi bu.</p>

      <p class="calibre2">Balık kokuları ve tuzlu hava burun deliklerine doluyor, kafalarının üstünde martılar yakınıp duruyor ve Diyarlar'ın hor bir köşesinden gelen denizcilerle paralı askerler etrafta geziniyordu. Bazıları iş başında ve meşguldü ama çoğu güneye yapacakları uzun yolculuktan evvel son bir kez dinlenmek için kıyıya inmişti.</p>

      <p class="calibre2">Liman Sokağı böyle cümbüşler yapmak için oldukça elverişliydi; her köşe başında bir taverna bulunuyordu. Ama l.uskan şehrinin, uzun zaman önce şehrin lordları tarafından «yaktakımına teslim edilen liman kesiminin tersine, Derinsu'daki Liman Sokağı kötülük dolu bir yer değildi. Derinsu kanun sahibi bir şehirdi ve Denetim Üyeleri, yani Derinsu'nun meşhur şehir muhafızları sanki her zaman ortalıklarda gibiydi.</p>

      <p class="calibre2">Burada sert maceraperestler, silahlarını soğukkanlı bir aşinalıkla taşıyan cenk deneyimli savaşçılar çok sayıda bulunurdu. Yine de Drizzt ile Wulfgar, üzerlerine odaklanmış bir çok göz olduğunu fark ettiler; geçip giderlerken neredeyse her bir baş dönüp onları izliyordu. Drizzt ilk başta, her nasılsa sıyrılıp da kara tenini şaşkın izleyicilere açık etmiş olmasından korkarak maskesini eliyle yokladı. Hızla yapılan bir kontrol bütün korkularını dağıttı, zira elleri hâlâ bir yüzey elfinin altın renkli parıltısına sahipti.</p>

      <p class="calibre2">Ve Drizzt, maskenin hâlâ onun yüzünün özelliklerini gizlediği konusunda onay almak için dönüp Wulfgar'a baktığında neredeyse kahkahayı basacaktı, çünkü kara elf o zaman anlamıştı ki aval aval bakışların sebebi kendisi değildi. Şu son birkaç yıldır, genç barbar ile o kadar fazla sıkı fıkıydı ki onun fiziksel endamına alışmıştı. İki metre boyunda, her sene daha da kalınlaşan damarlı kaslara sahip Wulfgar, Liman Sokağı boyunca içten bir öz güvenin getirdiği rahat bir tavırla yürümekteydi. Aegis-fang tek omzunda rahatça hoplamaktaydı. Diyarlar'daki en büyük savaşçılar bir araya gelse bile, bu genç adam göze batardı. "Görünüşe göre ilk defaya mahsus olmak üzere bakışların hedefi ben değilim," dedi Drizzt. "Maskeyi çıkart drow," diye yanıtladı Wulfgar, kan hücum eden yüzü kıpkırmızı kesilerek. "Ve onların gözlerini benim üzerimden al!"</p>

      <p class="calibre2">"Yapardım ama Regis meselesi var," diye yanıtladı Drizzt göz kırparak. Denizkızının Koynu, Derinsu'nun bu bölümünde sıralanmış olan çok sayıdaki diğer tavernalardan pek farklı değildi. Mekânın içinden dışarıya haykırışlar ve alkışlar taşıyor, hava ise ağır bir şekilde ucuz bira ve şarap kokularıyla doluyordu. Birbirini itip kakan ve dostu olarak adlandırdıkları arkadaşlarına küfürler yağdıran bir grup gürültücü, kapının önünde toplanmıştı.</p>

      <p class="calibre2">Drizzt endişeyle Wulfgar'a baktı. Bundan önce, buraya benzer bir yerde bulunduğu tek zamanda -yani Luskan'daki Korsan Palası'nda—Wulfgar bütün tavernayı yerle bir etmiş ve müdavimlerin büyük bir kısmını kavga sırasında yaralamıştı. Şeref ve cesaret ülküsüne bağlı olan Wulfgar, şehir taver-nalarındaki prensipsiz dünya ile hiç uyuşmuyordu. O sırada Denizkızının Koynu'ndan dışarı Orlpar çıkageldi ve gürültücü kalabalığın arasından becerikli bir şekilde sıyrıldı. "Deudermont barda duruyor," diye fısıldadı ağzının kenarıyla. Drizzt ile Wulfgar'ın yanından geçti ve sanki onları hiç fark etmemiş gibi davrandı. "Uzun boylu, mavi ceketli ve sarı sakallı," diye ekledi Orlpar.</p>

      <p class="calibre2">Wulfgar cevap vermeye başladı ama Drizzt, Orlpar'ın bu işi gizlilik içinde halletmeyi seçmesini anlayışla karşılayarak onun ilerlemeye devam etmesini sağladı. Drizzt ile Wulfgar içeri doğru yürürken kalabalık iki yana açıldı, hepsi dosdoğru Wulfgar'a bakıyordu. "Bungo onun icabına bakar," diye fısıldadı içlerinden biri, iki yol arkadaşı bara doğru ilerlerken.</p>

      <p class="calibre2">"Ama izlemeye değer," diye kıkırdadı bir diğeri. Drowun keskin kulakları bu muhabbeti yakalamıştı ve tekrar koca dostuna dönüp baktı. Wulfgar'ın büyüklüğünün, her zaman böyle baş belâlarının gözüne batmasını sağladığını fark etti.</p>

      <p class="calibre2">Denizkızının Koynu'nun iç bölümü onları hiç şaşırtmadı. Egzotik otlardan çıkan duman ve bayat biranın leş kokusu havada ağır bir şekilde asılı duruyordu. Birkaç sarhoş denizci yüzlerini masalara gömmüş yatıyor ya da sırtlarını duvara dayamış oturuyor, bu sırada diğerleri yalpalayarak gezinirken içkilerini döküyordu -genellikle, kendilerini rahatsız edenleri ittirip yere devirerek karşılık veren daha ayık kafalı müdavimlerin üzerine döküyorlardı. Wulfgar, bu adamlardan kim bilir kaçının gemilerinin denize açılışını kaçırdığını merak etti. Paraları suyunu çekene dek burada aylak aylak dolaşacak, ondan sonra da gelmekte olan kışı beş parasız ve barınacak bir yeri olmadan karşılamak üzere sokağa mı atılacaklardı yani? "Bir şehrin sokaklarını iki kez gördüm," diye fısıldadı Wulfgar, Drizzt'e. "Ve her ikisinde de açık yolların güzelliklerini bir kez daha anladım!"</p>

      <p class="calibre2">"Goblinler ve ejderhalar mı?" diye yapıştırdı lafı Drizzt şen şakrak, Wulfgar'ı barın yanındaki boş bir masaya doğru götürürken.</p>

      <p class="calibre2">"Bundan çok daha iyidirler," diye belirtti Wulfgar.</p>

      <p class="calibre2">Onlar daha oturup yerleşmeden önce servis yapan bir kız -tepelerinde bitivermişti. "Ne alırdınız?" diye sordu ilgisizce, hizmet ettiği müdavimlere karşı ilgisini uzun zaman önce kaybetmiş olmanın verdiği edayla. "Su," diye yanıtladı Wulfgar sertçe.</p>

      <p class="calibre2">"Ve şarap," diye çabucak ekledi Drizzt, kadının aniden çattığı kaşlarını indirmesini sağlamak için altın bir sikke uzatarak.</p>

      <p class="calibre2">"Şu Deudermont olmalı," dedi Wulfgar, kadına karşı davranışı konusunda kendisine gelebilecek herhangi bir azarlamayı önleyerek. Bar tezgâhının üzerine abanmış uzun boylu bir adamı işaret etti.</p>

      <p class="calibre2">Drizzt, işlerini hâlledip de bu tavernayı olabildiğince çabuk bir şekilde terk etmelerinin tedbirli olacağını düşünerek hemen ayağa kalktı. "Masayı tut," dedi Wulfgar'a. Kaptan Deudermont, Denizkızının Koynu'ndaki tipik müdavimlerden biri değildi. Uzun boylu ve dimdikti, akşam yemeğini beyzadeler ve hanımefendilerle birlikte yemeye alışkın kibar bir «damdı. Ama Derinsu Limanı'na demir atan bütün gemi kaptanları gibi, özellikle de denize açılacakları günde, Deudermont da zamanının çoğunu kıyıda geçirir, değerli tayfasına göz kulak olur ve onların Derinsu'nun tıka basa dolu hapishanelerini boylamalarını engellemeye çalışırdı.</p>

      <p class="calibre2">Drizzt, barmenin sorgulayan bakışını savuşturduktan sonra sıkışarak kaptanın yanına sığıştı.</p>

      <p class="calibre2">"Bizim ortak bir dostumuz var," dedi Drizzt yavaşça Deudermont'a.</p>

      <p class="calibre2">"Orlpar'ı dostlarım arasında saymam pek," diye yanıtladı kaptan şakayla karışık. "Ama senin şu genç dostunun ölçülerini ve gücünü anlatırken abartmamış olduğunu görebiliyorum."</p>

      <p class="calibre2">Wulfgar'ı fark eden tek kişi Deudermont değildi. Derinsu'nun bu bölümündeki diğer bütün tavernalarda -ve Diyarlar boyunca çoğu handa— olduğu gibi, Denizkızının Koynu'nun da bir şampiyonu vardı. Bar tezgâhının biraz daha ilersinde duran Bungo adındaki kocaman, iri adam, daha genç barbar kapıdan içeri girdiği andan beri Wulfgar'a bakmaktaydı. Bungo bu herifin sıkı görünümünü hiç ama hiç beğenmemişti. O kaslı kolları bir yana, Wulfgar'ın zarafet dolu yürüyüşü ve koca savaş çekicini rahatça taşıyışı, yaşından öte bir deneyime sahip olduğunu gözler önüne seriyordu.</p>

      <p class="calibre2">Bungo'nun taraftarları yaklaşmakta olan arbedenin beklentisi içinde onun etrafında toplanmış, çarpık gülümsemeleri ve leş gibi bira kokan nefesleriyle şampiyonlarını harekete geçmeye teşvik ediyorlardı. Normalde kendine güvenen Bungo'nun, şimdi endişesini kontrol altında tutmak için epey uğraşması gerekti. Tavernadaki yedi yıllık saltanatında birçok darbe yemişti. Şimdi gövdesi iki büklümdü, bir düzine çatlak kemiği vardı ve kasları çizik çizikti. Wulfgar'ın korku veren manzarasına bakan Bungo, bu müsabakayı daha sağlıklı olduğu gençlik yıllarında olsaydı bile kazanıp kazanamayacağını merak ediyordu.</p>

      <p class="calibre2">Ama Denizkızının Koynu'ndaki düzenli müşteriler ona saygı gösteriyordu. Bu onların çöplüğü ve o da onların şampiyonuydu. Onun bedava yemeklerini ve içkilerini onlar sağlıyordu -Bungo taraftarlarını hayâl kırıklığına uğrata-mazdı.</p>

      <p class="calibre2">Ağzına kadar dolu kupasını tek bir yudumda kafasına dikiverdi ve kendisini ittirerek tezgâhtan kalktı. Taraftarlarına güven vermek için son bir kez daha gürleyen ve yoluna çıkan herkesi amansızca sağa sola savuran Bungo, Wulfgar'a doğru İlerledi.</p>

      <p class="calibre2">Wulfgar, henüz kalabalık harekete geçmeden evvel onların gelmekte olduğunu görmüştü. Bu sahne genç barbar İçin oldukça tanıdıktı ve Luskan'daki Korsan Palası'nda olduğu gibi, bir kez daha kendi boyutları yüzünden göze batacağını gayet iyi biliyordu. "Burda ne arıyon?" diye tısladı Bungo, oturan adamın tepesinde ellerini beline koymuş bir hâlde kule gibi dikilerek. Diğer serseriler masanın etrafına dağıldı ve Wulfgar'ı oluşturdukları çemberin tam ortasında bıraktı.</p>

      <p class="calibre2">Wulfgar'ın içgüdüleri, ayağa kalkıp bu kendini beğenmiş hödüğü olduğu yere mıhlamasını söylüyordu. Bungo'nun sekiz dostu hakkında da hiçbir korkusu yoktu. Onların, kendilerini teşvik etmesi için liderlerine ihtiyaç duyan korkaklar olduğunu düşünüyordu. Eğer Bungo tek bir darbeyle yere serilirse -ve Wulfgar öyle olacağını biliyordu— diğerleri saldırmadan önce tereddüt edeceklerdi, Wulfgar gibilerle karşı karşıyayken onlara pahalıya mal olacak bir gecikme olurdu bu.</p>

      <p class="calibre2">Ama şu geçen son bir iki ayda, Wulfgar hiddetini kontrol etmeyi öğrenmişti. Ve şeref konusunda daha geniş kapsamlı bir tanım edinmişti kendine. Omuz silkti, bir tehdide benzeyebilecek hiçbir harekette bulunmadı. "Oturacak bir yer ve biraz içki," diye yanıtladı sakince. "Peki sen kimsin?"</p>

      <p class="calibre2">"Adım Bungo," dedi çam yarması, söylediği her sözle tükürükler saçarak. Sanki bu ismin Wulfgar'a bir şeyler ifade etmesi gerekiyormuş gibi gururla göğsünü gerdi. Bungo'nun tükürüklerini suratından silen Wulfgar'ın yine dövüşme içgüdülerine karşı direnmesi gerekmişti. Drizzt ile beraber yapılacak daha önemli işleri olduğunu hatırlattı kendisine.</p>

      <p class="calibre2">"Sana benim barıma gelebilceğini kim söyledi?" diye hırladı Bungo, Wulfgar'ın gözünü korkuttuğunu düşünerek -daha doğrusu ümit ederek. Etrafında duran dostlarına baktı, onlar da Wulfgar'a doğru eğilip gözdağı verdiler.</p>

      <p class="calibre2">'Drizzt bu herifi hâlletmek zorunda olmamı anlayışla karşılayacaktır herhalde,' diye kendini ikna etmeye çalıştı Wulfgar, yumrukları iki yanında sıkıca kapanarak. "Tek bir darbe," diye mırıldandı sessizce, etrafındaki sefil gruba -zeminin köşelerine gelişigüzel serpiştirilip bilincini yitirmiş bir hâlde yatarken çok daha iyi görünecek bir gruba— bakarak.</p>

      <p class="calibre2">Wulfgar, yükselip taşmakta olan hiddetini dizginlemek için aklında Regis'i canlandırdı. Ama şimdi ellerinin, masanın kenarını, boğumları kansızlıktan beyazlaşacak kadar sıkıca kavramış olduğu gerçeğini reddedemezdi.</p>

      <p class="calibre2">"Hazırlıklar ne alemde?" diye sordu Drizzt "Tamamlandılar," diye yanıtladı Deudermont. "Su Perisi'nde sizin için ayrılmış bir odam var. Ayrıca fazladan elleri -ve kılıçları— seve seve kabul ederim, özellikle de böyle deneyimli maceracılar ise. Ama bizim yelken açışımızı kaçıracağınız gibi bir şüphe var içimde." Wulfgar'ın masasında mayalanmakta olan belâya doğru dönmesi için Drizzt'i omzundan kavradı.</p>

      <p class="calibre2">"Taverna şampiyonu ile yardakçıları," diye açıkladı Deudermont, "fakat benim bahsim senin dostun üzerine olurdu."</p>

      <p class="calibre2">"Paranı iyi yere yatırdın," diye yanıtladı Drizzt, "fakat hiç zamanımız yok..." Deudermont, Drizzt'in bakışlarını tavernanın gölgeli bir köşesinde sakince oturan ve git gide büyümekte olan kargaşayı ilgiyle izleyen dört adama doğru yönlendirdi. "Denetim Üyeleri," dedi Deudermont. "Çıkacak bir kavga, dostunun zindanlarda bir gecesine mâl olur. Ben limanda bekleye-mem."</p>

      <p class="calibre2">Drizzt bir çıkış yolu arayışıyla tavernaya bakındı. Bütün gözler Wulfgar ile serserilerin üzerine çevrilmiş gibiydi, hepsi de hevesle kavgayı bekliyordu. Drow eğer şimdi masaya giderse, büyük bir ihtimâlle kavgayı ateşleyeceğini fark etti.</p>

      <p class="calibre2">Bungo göbeğini, Wulfgar'ın yüzünden ancak birkaç iantim uzağa gelene kadar öne doğru çıkarttı ve yüz ayrı yerden çentilmiş geniş bir kemeri sergiledi. "Dövdüğüm her adam İçin bi tane," diye böbürlendi. "Hapiste geçirceğim gece için bana yapçak bişeyler ver." Kemer kopçasının yanındaki büyük kesiği işaret etti. "Şu öldürdüğüm adam için. Kafasını pelte gibi ezmiştim. Bana beş geceye patladı."</p>

      <p class="calibre2">Wulfgar kavradığı masayı bıraktı, ondan hiç etkilenmemişti ama şimdi hareketlerinin muhtemel sonuçlarına karşı ihtiyatlıydı. Yakalaması gereken bir gemi vardı.</p>

      <p class="calibre2">"Belki de Bungo'yu görmeye gelmişimdir," dedi, kollarını kavuşturup sandalyesinde arkasına yaslanarak.</p>

      <p class="calibre2">"Al onu öyleyse!" diye hırladı serserilerden biri.</p>

      <p class="calibre2">Bungo şeytanca Wulfgar'a baktı. "Kavga çıkarmaya mı geldin?"</p>

      <p class="calibre2">"Hayır, hiç sanmıyorum," diye karşılık verdi Wulfgar. "Kavga mı? Hayır, ben engin dünyayı gezip görmeye çıkmış bir çocuğum sadece."</p>

      <p class="calibre2">Bungo şaşkınlığını gizleyemiyordu. Etrafındaki dostlarına bakındı, onlar da cevap olarak sadece omuz silkebildiler.</p>

      <p class="calibre2">"Otursana," diye önerdi Wulfgar. Bungo hiç kıpırdamadı.</p>

      <p class="calibre2">Wulfgar'ın arkasında duran serseri onu sertçe omzundan dürttü ve hırladı "Ne arıyon burda?" Wulfgar'ın, fırlayıp da serserinin o pis parmaklarını birbirine yapıştırmaması için kendi elini bilinçli olarak yakalaması gerekti. Ama şimdi denetimini sağlamıştı. Eğilip koca lidere yaklaştı. "Kavga etmeye değil; izlemeye geldim," dedi sessizce. "Belki de bir gün, kendimi Bungo gibi birins meydan okuyacak kişiler arasında sayabilirim. O gün geri dönerim, zira hâlâ bu tavernanın şampiyonu olacağından hiç şüphem yok. Fakat korkarım ki o gün yıllar sonra gelecek. Öğrenecek çok şeyim var."</p>

      <p class="calibre2">"Öyleyse niye geldin buraya?" diye bilmek istedi Bungo, özgüveni dolup dolup taşarak. Wulfgar'a doğru eğilip tehditkâr bir şekilde yaklaştı.</p>

      <p class="calibre2">"Öğrenmeye geldim," diye yanıtladı Wulfgar.</p>

      <p class="calibre2">"Derinsu'daki en sert dövüşçüyü izleyerek öğrenmeye.</p>

      <p class="calibre2">Bungo'nun kendini nasıl gösterdiğini ve meselelerini nasıl hâllettiğini izlemeye." Bungo doğruldu ve etrafındaki gergin dostlarına, neredeyse masanın üzerine düşecek raddeye kadar eğilmiş olan dostlarına baktı. Bungo, kendisine meydan okuyan birini pataklamadan evvel alışılmış bir şekilde takındığı dişsiz sırıtışını gösterdi ve serseriler gerginleşti. Ama sonra, Wulfgar'ın omzuna sertçe tokat atan şampiyonları onları epeyi şaşırttı -dostane bir tokattı bu.</p>

      <p class="calibre2">Bungo bu etkileyici yabancıyla içki içmek için bir sandalye çekerken, taverna boyunca yüksek sesli iniltiler yükseldi.</p>

      <p class="calibre2">"Defolun gidin!" diye arkadaşlarına kükredi çam yarması. Yüzleri hayâl kırıklığı ve şaşkınlıkla buruştu ama ona itaatsizlik etmeye cüret edemediler. Wulfgar'ın arkasında duran adam, ona fazladan bir dürtük daha attıktan sonra bara doğru diğerlerini takip etti.</p>

      <p class="calibre2">"Akıllıca bir hareket," diye belirtti Deudermont, Drizzt'e.</p>

      <p class="calibre2">"İkisi için de," diye yanıtladı drow, rahatlayıp tezgâha dayanarak.</p>

      <p class="calibre2">"Şehirde yapılacak başka işiniz var mı?" diye sordu kaptan.</p>

      <p class="calibre2">Drizzt kafasını salladı. "Hayır. Bizi gemiye götür," dedi. "Korkarım Derinsu bize sadece belâ get recek ."</p>

      <p class="calibre2">O bulutsuz gecede gökyüzünü milyonlarca yıldız doldurmuştu. Kadife gibi örtülerinden aşağıya, Derinsu'nun kuzey ufkunda parıldayan uzak ışıklarıyla birleşmek için uzanıyorlardı. Wulfgar, Drizzt'i güvertede buldu, deniz tarafından sunulan salıntılı dinginlik içinde sessizce oturuyordu.</p>

      <p class="calibre2">"Geri dönmek isterim," dedi Wulfgar, şimdi uzakta Dlan şehre doğru dostunun bakışlarını takip ederek.</p>

      <p class="calibre2">"Sarhoş bir serseri ve onun sefil dostlarıyla kozunu paylaşmak için," diye sonuca vardı Drizzt. Wulfgar güldü ama Drizzt ona doğru hızla dönünce aniden durdu.</p>

      <p class="calibre2">"Ne amaçla?" diye sordu Drizzt. "O zaman onu Denizkızının Koynu'nun şampiyonu makamından indirmiş mi olacaksın?"</p>

      <p class="calibre2">"O hiç de gıpta etmediğim bir yaşam tarzı," diye yanıtladı Wulfgar, yeniden, fakat bu sefer huzursuzca kıkırdayarak.</p>

      <p class="calibre2">"Öyleyse onu Bungo'ya bırak," dedi Drizzt, şehrin parıltısına doğru geri dönerek. Wulfgar'ın gülümsemesi yine soldu.</p>

      <p class="calibre2">Saniyeler, belki de dakikalar geçti ve duyulan tek ses, Su Perisi'nin pruvasına çarpan dalgaların oldu. Ani bir dürtüyle Drizzt, Parıltı'yı kınından çekip çıkardı. İyi dövülmüş pala onun ellerinde hayat buldu. Parıltı, kendisine adını ve tılsımını veren yıldız ışığı altındayken ışıldadı.</p>

      <p class="calibre2">"Silah sana çok iyi uyuyor," diye belirtti Wulfgar.</p>

      <p class="calibre2">"İyi bir yol arkadaşı," diye kabul etti Drizzt, kıvrımlı tarafı üzerine oyulmuş olan karmaşık desenleri inceleyerek. Bir zamanlar sahip olduğu bir başka büyülü palayı, Wulfgar ile beraber öldürmüş oldukları ejderhanın ininde bulduğu kılıcı hatırladı. O kılıç da iyi bir yol arkadaşı olmuştu. Buz büyüsünden yapılmış olan pala, ateş yaratıklarına karşı bir felâket olarak dövülmüştü. Kendisi de, onu kullanan da, o yaratıkların alevlerinden etkilenmez nitelikteydi. Drizzt'in işine epey yaramıştı, hatta onu bir iblis ateşinin kesin ve acı verici ölümünden kurtarmıştı.</p>

      <p class="calibre2">Drizzt dönüp tekrar Wulfgar'a baktı. "İlk ejderhamızı düşünüyordum da," diye açıkladı, barbarın sorgulayan bakışına cevaben. "Sen ve ben Buz Ölüm gibi güçlü bir düşmanın karşısında buz mağarasının içinde tek başımıza."</p>

      <p class="calibre2">"Neredeyse bizi haklayacaktı," diye ekledi Wulfgar, "eğer şansımız yaver gidip de, ejderhanın tepesinde asılı duran o koca buz saçağı olmayaydı."</p>

      <p class="calibre2">"Şans mı?" diye karşılık verdi Drizzt. "Belki de. Ama diyebilirim ki, şans daha çok sadece gerçek savaşçının doğru hareketleri yapmasıyla elde ettiği bir avantajdır." Wulfgar bu iltifatın üstünde pek durmadı (o sivri buz saçağını yerinden söküp ejderhayı öldüren kendisiydi de.)</p>

      <p class="calibre2">"Buz Ölüm'ün ininden ganimet olarak aldığım palanın Parıltı'ya yol arkadaşlığı etmek için yanımda olmaması ne yazık," diye belirtti Drizzt.</p>

      <p class="calibre2">"Hakikaten öyle," diye yanıtladı Wulfgar, Drowun yanında yaşadığı o ilk maceraları hatırladıkça gülümseyerek. "Ama ne yazık ki, o kılıç Garumn Geçidi'ne Bruenor ile beraber gitti."</p>

      <p class="calibre2">Drizzt, sanki yüzüne soğuk su dökülmüşçesine durak-sadı ve gözlerini kırpıştırdı. Zihnine aniden bir görüntü beliriverdi, görüntüden çıkacak anlamlar hem umut dolu hem de korkutucuydu. Yanan bir ejderhanın sırtında, yarığın derinlerine doğru yavaşça düşüp kaybolan Bruenor Battlehammer'ın görüntüsüydü bu. Yanan bir ejderha!</p>

      <p class="calibre2">Wulfgar, normalde kendine hakim olan dostunun sesinin şimdiye dek ilk defa titrediğini duyuyordu. Drizzt kulak tırmalayıcı bir sesle sordu, "Kılıcım Bruenor'da mıydı?"</p>

      <p class="calibre2">&nbsp;</p>
    </div>

    <div class="s">
      <p class="calibre2"><span class="none4">-5-</span></p>

      <p class="calibre2"><span class="none5">KÜLLER</span></p>
    </div>

    <div class="s1">
      <p class="calibre2">Oda boştu, ateş loşça yanıyordu. Suret, yan dairede gri cücelerin, yani duergarların olduğunu biliyordu. Fakat bu riski göze almalıydı. Tesisin bu bölümü kılık değiştirmeden tünellerden ilerleyemeyeceği kadar çok düşmanla doluydu.</p>

      <p class="calibre2">Ana koridordan içeri doğru süzüldü ve şömineye varabilmek için yan kapının kenarından parmak ucunda ilerledi. Şöminenin yanına diz çöktü ve mithril baltasını yanına yatırdı. Közlerin parıltısı içgüdüsel olarak ürkmesini sağlıyordu fakat parmağını küller arasına batırdığında hiç acı hissetmedi.</p>

      <p class="calibre2">Birkaç saniye sonra yan kapının açılmakta olduğunu duydu ve yüzünü son bir avuç külle ovaladı. Kendisini açığa verecek olan kızıl sakalını ve uzun burnundaki açık renkli teni en ucuna kadar muntazaman kapayabilmiş olmayı umuyordu. "N'aapıyon burda?" diye arkasından bir vraklama sesi geldi.</p>

      <p class="calibre2">Küllerle kaplanmış cüce, közleri körükledi ve küçük bir alev canlanıverdi. "Biraz üşüdüm de," diye yanıtladı. "Dinlenmeye ihtiyacım var." Ayağa kalktı ve döndü, yanında duran mithril baltayı da yerden aldı.</p>

      <p class="calibre2">İki gri cüce oda boyunca yürüyüp onun yanına geldi, silahları güvenli bir şekilde kınlarındaydı. "Sen kim ola?" diye sordu biri. "McUduck Klanı'ndan diilsin ve bu tünellere ait de diilsin!" "Ben Trilk Klanı'ndan Tooktook," diye yalan söyledi cüce, daha bir önceki sabah kesip biçmiş olduğu bir gri cücenin ismini kullanarak. "Devriye geziyordum ve kayboldum! Şömineli bir oda bulduğuma sevindim!"</p>

      <p class="calibre2">İki gri cüce birbiriyle bakıştıktan sonra dönüp şüpheyle yabancıya baktılar. Şu son birkaç hafta boyunca -yani tanrıları olan gölge ejderhası Kasvetparıltısı öleli beri— dış tünellerde, sıklıkla kafaları kesilmiş olan katledilmiş duergarların bulunduğu hikâyelerini duymuşlardı. Peki bu cüce niye yalnızdı? Ait olduğu devriye birliğinin geri kalan kısmı neredeydi? Trilk Klanı, McUduck Klanı'nın tünellerinden uzak duracak kadar akıllıydı herhalde.</p>

      <p class="calibre2">'Ve neden,' diye fark etti bir tanesi, 'bu cüceninl sakalında kızıl bir parça var?' Cüce onların şüphelerini çabucak fark etti ve bu maskaralığı pek uzun bir süre devam ettiremeyeceğini anladı, "Halkımdan iki kişi kaybettim," dedi. "Bir Drowa hem de." Duergarların gözlerinin fal taşı gibi açıldığını gördüğünde;! gülümsedi. Bir drow elfinin sadece bahsi bile, gri cücelerini topukları üzerinde geriye doğru sallanmalarını sağlamıştı -ve cüceye ekstradan birkaç saniye kazandırmıştı. "Ama buna değerdi, gerçekten de öyle!" diye beyan etti, mithril baltayı kafasının yanından yukarı kaldırarak. "Kendime müthiş bir balta edindim! Görüyor musun?"</p>

      <p class="calibre2">Parlak silaha hayran kalan duergarlardan birisi öne doğru eğildiğinde, kızıl sakallı cüce acımasız baltayı onun yüzüne iyice saplayarak daha yakından gösterdi. Diğer duergar, tam elini kılıcının kabzasına atmayı başarmıştı ki, geri savrulan bir darbeyle birlikte balta sapının dibi gözüne giriverdi. Duergar yalpalayarak geriye doğru tökezledi. Ama o acı dolu bulanıklık içinde, mithril balta boynunu keserek dalışa geçmeden tam bir saniye evvel işinin bittiğini anlayabildi.</p>

      <p class="calibre2">Yan odadan, silahlarını çekmiş iki duergar daha fırladı. "Yardım getir!" diye haykırdı bir tanesi, dövüşmek için ileri atılırken. Diğeri de kapıya doğru ok gibi fırladı.</p>

      <p class="calibre2">Şans, yine kızıl sakallı cüceyleydi. Yerde duran bir nesneyi sertçe tekmeledi ve onu kaçmakta olan duergara doğru gönderdi. Bu sırada, altın kalkanıyla en yeni rakibinin ilk darbesini karşıladı.</p>

      <p class="calibre2">Kaçan duergarın koridora yetişmesine birkaç adım kalmıştı ki, bir şey ayaklarına dolanıp onu tökezletti ve yere yuvarlanmasını sağladı. Çabucak dizlerinin üzerine kalktı ama neye takılıp düştüğünü görünce, midesinden ağzına kadar gelen safralarla mücadele ederek duraksadı. Bu, akrabasının kellesiydi.</p>

      <p class="calibre2">Kızıl sakallı cüce, kenara çekilerek bir diğer darbeden daha kurtuldu. Oda boyunca hızla koşup, o anda dizlerinin üzerinde duran duergara kalkanını geçirdi ve bahtsız yaratığın 'güm' diye duvara çarpmasını sağladı.</p>

      <p class="calibre2">Ama çılgın koşusunun ardından dengesini kaybeden Cüce, geriye kalan duergar onu yakaladığı zaman bir dizinin üzerine çökmek zorunda kaldı. Davetsiz misafir cüce, kalkanını geriye savurup kafasının üzerine kaldırdı ve duergarın aşağı doğru savurduğu kılıcını engelledi. Rakibinin diz-jerine nişan alarak, baltasıyla alçaktan yaptığı bir savuruşla karşılık verdi.</p>

      <p class="calibre2">Duergar, tam zamanında geriye sıçradı fakat bacağına bir çentik yedi. Tamamen kendisini toplayıp da bir karşı darbe indiremeden önce, kızıl sakallı cüce ayağa kalkıp kendisini hazırlamıştı.</p>

      <p class="calibre2">"Kemiklerin leş yiyicilere kalacak!" diye hırladı cüce. "Sen kim ola?" diye bilmek istedi duergar. "Benim halkımdan diilsin, bu kesin!"</p>

      <p class="calibre2">Cücenin küllerle kaplı yüzünde beyaz bir gülümseme belirdi. "Adım Battlehammer," diye hırladı, kalkanını süsleyen sancağı -Battlehammer Klanı'nın köpüklü bira kupasını— göstererek. "Bruenor Battlehammer, Mithril Salonu'nun hakkıyla kralıyım!"</p>

      <p class="calibre2">Bruenor, gri cücenin yüzünün bembeyaz kesildiğini gördüğünde hafifçe kıkırdadı. Bu kudretli düşmanla boy ölçüşemeyeceğini anlayan duergar, bitişik dairenin kapısına doğru geri tökezledi. Umutsuzluk içinde, arkasını döndü ve kaçtı. Kapıyı ardından sıkıca kapamaya çalıştı. Ama Bruenor, duergarın aklından geçenleri tahmin etmişti. Kapı kapanamadan önce çizmesini kapı eşiğine koyuverdi. Kudretli cüce, kapının sert ahşabını omuzladı ve duergarın küçük odaya doğru geri yığılıp bir masa ile bir sandalyeyi etrafa dağıtmasını sağladı. Bruenor emin adımlarla içeri girdi. Eşit, teke tek dövüşten hiç korkmazdı. Kaçacak yeri kalmayan gri cüce, çılgınlar gibi üzerine hücum etti. Kalkanı önündeydi ve kılıcını havaya kaldırmıştı. Bruenor aşağı doğru inen darbeyi kolayca savuşturdu, sonra baltasını duergarın kalkanına geçiriverdi. Kalkan da mithrildendi, bu sebeple balta onu deşip geçemedi. Ama Bruenor'un darbesi o kadar kuvvetliydi ki, kalkanın deri kayışları koptu ve duergarın kolu uyuşarak çaresizce aşağı sarkıverdi. Duergar dehşet içinde haykırdı ve açıkta kalmış böğrünü korumak için kısa kılıcını göğsünün üzerine kaldırdı.</p>

      <p class="calibre2">Bruenor kalkanıyla birlikte hücum ederek duergarın kılıç tutan kolunu hedef aldı ve duergarın dirseğini hızla ittirerek rakibinin dengesini bozdu. Baltasıyla yaptığı şimşek hızındaki bir tamamlayıcı hareketle, Bruenor ölümcül baltasını duergarın eğilmiş omzuna geçiriverdi. ikinci bir kelle koparak zeminde yuvarlandı. Bruenor kendisine bir 'aferin' hırıldandı ve daha büyük olan odaya geri döndü. Kapının yanındaki duergar, bilincini tam geri kazanmak üzereydi ki Bruenor onun yanına geldi ve kalkanıyla vurarak onu duvara geri gömdü. "Yirmi iki," diye mırıldandı kendi kendine. Şu son birkaç haftadır kesip biçtiği gri cücelerin hesabını tutuyordu da.</p>

      <p class="calibre2">Bruenor kafasını uzatıp karanlık koridoru gözetledi. Etraf temizdi. Kapıyı yavaşça kapadı ve kılık değiştirme makyajını tazelemek için şöminenin yanına döndü. Yanan bir ejderhanın sırtında Garumn Geçidi'nin en dibine yaptığı çılgın inişten sonra, Bruenor bilincini yitirmişti. Gözlerini açmayı başarabildiğinde gerçekten de hayretler içinde kalmıştı. Etrafına bakınır bakınmaz ejderhanın ölmüş olduğunu anladı ama hâlâ için için kavrulan hayvanın sırtında yatarken, kendisinin neden yanmadığını anlayamamıştı. Geçit sessiz ve karanlıktı; ne kadar süreyle bilinçsiz yatmış olduğunu kestirememişti. Fakat biliyordu ki, eğer kaça-bildilerse, dostları arka kapıdan dışarı çıkmış ve kendilerini yüzey dünyasının güvenli kollarına atmışlardı.</p>

      <p class="calibre2">Ve Drizzt hayattaydı! Ejderhayla birlikte süzülerek düşerken, geçidin duvarından kendisine bakan Drowun lavanta renkli gözlerinin görüntüsü, Bruenor'un zihnine kazınmıştı. Ve şimdi dahi, tahminine göre olayın üzerinden haftalar geçtiği hâlde, içinde bulunduğu bu umutsuz duruma karşı boyun eğmez Drizzt Do'Urden'in görüntüsünü bir güç ve cesaret duası olarak kullanıyordu. Zira Bruenor, duvarları düz ve dik yükselen geçidin dibinden yukarı tırmanamazdı. Ona kalan tek seçenek, yarığın tabanından açılan tek tünele gitmek ve aşağı madenlerden geçerek yolunu bulmaktı.</p>

      <p class="calibre2">Ve bir ordu dolusu gri cücenin arasından geçmek zorundaydı. Bruenor'un öldürdüğü ejderha Kasvetparıltısı onların lideri olduğundan dolayı, duergarlar şimdi daha da tetikteydi.</p>

      <p class="calibre2">Çok ilerlemişti ve attığı her adım onu yüzeyin özgürlüğüne biraz daha yaklaştırmıştı. Ama aynı zamanda, attığı her adım onu duergarların ana kalabalığına da yakınlaştırıyordu. Şimdi bile, hiç şüphesiz gri pisliklerle dolu olan büyük yeraltı şehrinin ocaklarından yükselen gümbürtüleri duyabiliyordu. Bruenor üst katmanlara bağlanan tünellere erişebilmek için oradan geçmek zorunda olduğunu biliyordu.</p>

      <p class="calibre2">Ama burada, madenlerin karanhğındayken bile, kılık değiştirdiği yakından bakınca anlaşılıyordu. Etrafında dolanan bini aşkın gri cüce varken yeraltı şehrinin ışığında ne yapacaktı peki?</p>

      <p class="calibre2">Bruenor bu düşünceyi bir kenara itti ve yüzünü daha fazla külle ovaladı. Endişeye gerek yoktu; çıkış yolunu bulacaktı. Baltasıyla kalkanını aldı ve kapıya doğru ilerledi. Kapıya yaklaştığında kafasını salladı ve gülümsedi, çünkü kapının yanında duran inatçı duergar yine -kısmen— uyanmıştı ve ayağa kalkmak için debeleniyordu. Bruenor onu üçüncü kez duvara gömdü ve duergar, bu sefer hiç uyanmamak üzere devrilirken kayıtsızca baltasının keskin yerini kafasına geçirdi. "Yirmi iki," diye sertçe tekrarladı kudretli cüce, koridora adımını attığında.</p>

      <p class="calibre2">Kapının kapanma sesi karanlığın içinde yankılandı ve yankı bittiğinde, Bruenor ocakların gürültüsünü yeniden duydu. Yeraltı şehri onun tek şansıydı.</p>

      <p class="calibre2">Koridor kıvrılıp dönerek uzandı ve en sonunda, parlakça aydınlanmış bir mağaraya açılan alçak bir kemerli geçitle son buldu.</p>

      <p class="calibre2">Bruenor Battlehammer, Mithril Salonu'nun büyük yeraltı şehrine, yaklaşık iki yüz yıldır ilk kez bakıyordu. Geniş bir mağara içine kurulmuş, basamaklar hâlinde dizilmiş duvarlarla dolu, sıra sıra süslü kapıların bulunduğu bu devasa bölüm, bir zamanlar Battlehammer Klanı'nın tamamını barındırıyordu ve geriye bir sürü boş oda bile artıyordu. Bu mekân tıpkı cücenin hatırladığı gibi kalmıştı. Şimdi de, tıpkı gençliğinin o uzak yıllarında olduğu gibi, ocaklar ateşlerle aydınlanıyordu ve zemin seviyesi cüce işçilerin iki büklüm suretleriyle doluydu. Bruenor, gençliğinde arkadaşlarıyla birlikte bu muhteşem mekâna kim bilir kaç kez baktığını ve demircilerin çekiç çınlamalarıyla koca körüklerin yoğun seslerini kaç kez işittiğini merak etti. Bruenor bu işçilerin, kendi halkı değil de şeytani duer-garlar olduğunu kendisine hatırlattığında, hoş hatıralarını bir kenara itti. Zihnini şimdiki zamana döndürdü ve önünde] bekleyen göreve yoğunlaştı. Bir şekilde, açık zemini aşmalı, en uç taraftaki basamaklara ve onu tesisin daha üst katmanlarına'! çıkaracak olan tünele varmalıydı. Bir çizme hışırtısı duyan Bruenor, tünelin gölgelerine geri çekildi. Baltasını sıkıca kavradı ve nefes almaya bile cesaret edemedi. En nihayetinde son yolcuğuna çıkma zamanının gelip gelmediğini merak etti. Ağır donanımlı bir duergar devriye birliği kemerli geçide doğru ilerledi ve aşağıdaki tünele sadece şöyle bir bakarak geçip gitti.</p>

      <p class="calibre2">Bruenor derin bir nefes verdi ve geciktiği için kendisini azarladı. Vakit kaybetmemesi gerekliydi; bu civarda geçirdiği her saniye tehlikeli bir kumar demekti. Çabucak seçeneklerini düşündı Bir duvarın üstünde yaklaşık yarı mesafede, zeminden beş basamak katmanı yukardaydı. En yüksek basamak katmanında, derin yarık boyunca uzanan bir köprü vardı. Ama köprünün ağır bir şekilde korunduğu şüphesizdi. Zemindeki kalabalıktan uzakta olduğu için, oraya yalnız başına yürümekle çok dikkat çekerdi.</p>

      <p class="calibre2">Kalabalık zeminden ilerlemek daha iyi bir yol gibi görünüyordu. Duvarın öbür tarafında yarı mesafede, neredeyse şu anda bulunduğu yerin tam karşısında olan tüneller, onu tesisin batı ucuna, Mithril Salonu'na ilk girmiş olduğu yere ve oradan sonra da Bekçi Vadisi'nin açık aralığına götürecekti. Ona göre, bu elindeki en iyi şanstı -tabii açık zemin kısmını aşabilirse. Kemerli geçidin altından kafasını uzattı ve devriyeler geri dönüyor mu diye baktı. Etrafın güvenli olduğundan emin olunca, kendisine bir kral olduğunu, bütün bu tesisin hakkıyla kralı olduğunu hatırlattı ve cesurca basamak katmana adımını attı. Aşağı inen en yakın basamaklar sağdaydı ama devriye birliği o yöne doğru gitmişti ve Bruenor onlardan uzak durmanın akıllıca olduğunu düşünüyordu. Attığı her adımla birlikte özgüveni arttı. Bir iki gricenin yanından geçti, ilgisiz selâmlarına hızlıca kafasını sal-yarak cevap verdi ve adımlarını hiç yavaşlatmadı.</p>

      <p class="calibre2">Bir basamak katman indi, ardından bir tanesini daha indi. Bruenor daha hangi yöne doğru ilerleyeceğini ararlaştırma zamanı bile bulamadan, en son basamakta, eminden ancak beş metre yukarıdayken, kendisini geniş (akların ışıkları içinde yüzerken buldu. Işığın parıltısı üzünden içgüdüsel olarak yere sindi ama mantıklı olarak üşününce, bu parlaklığın aslında kendi müttefiki olduğunu anladı. Duergarlar karanlığa ait yaratıklardı, ışığa alışkın değillerdi ve ışığı sevmezlerdi. Zemindeki cüceler, gözlerini siper edebilmek için kukuletalarını iyice yüzlerine çekmişlerdi ve tabii ki, değiştirdiği kılığını daha iyi bir hâle getirmek için Bruenor da aynısını yaptı. Zemindeki görünüşe göre düzensiz hareketlere baktığında, karşıya geçme işinin kolay olacağına inanmaya başladı.</p>

      <p class="calibre2">Önce yavaşça yürümeye başladı, ilerledikçe hızlandı. Ama pelerininin yakasını yukarı çekip sıkıca yanaklarını örttü ve ezilmiş, tek boynuzu kalmış miğferini de ta alnının dibine kadar indirdi. Rahat bir hava takınmaya çalışan Bruenor kalkanını kolunda tuttu ama diğer eli rahatça kemerindeki baltasının üzerinde duruyordu. Eğer iş darbelere kalırsa, Bruenor hazırlıklı olmaya kararlıydı.</p>

      <p class="calibre2">Uç merkezi demirhaneyi -ve etrafında dolanan duergar grubunu— kazasız belâsız geçtikten sonra, içleri maden cevherleriyle dolu el arabalarından oluşan küçük bir kervanın geçip gitmesini sabırla bekledi. Bruenor o rahat ve sıcak havasını koruma gayretiyle, yanından geçen grubu başıyla selâmladı. Ama el arabalarının mithrille dolu olduğunu gördüğünde -ve bu gri pisliklerin, onun kutlu anayurdunun duvarlarındaki kıymetli metalleri çıkartıyor olduğu düşüncesiyle— midesi ağzına geldi.</p>

      <p class="calibre2">"Bunu ödeyeceksiniz," diye mırıldandı sessizce. Elbisesinin koluyla alnını sildi. Ocaklar yanarken yeraltı şehri civarının ne kadar da sıcak bir hal aldığını unutmuştu. Oradaki herkese olduğu gibi, yüzünden aşağı ter damlacıkları süzülmeye başladı. Bruenor bunu ilk başta hiç dert etmedi fakat derken, geçmekte olan madencilerin en sonuncusu ona merak dolu, yan göze bir bakış attı.</p>

      <p class="calibre2">Bruenor daha da iki büklüm oldu ve terlemesinin, değiştirdiği kılığının üzerinde bıraktığı etkileri fark ederek çabucak uzaklaştı. Yarığın diğer ucundaki ilk basmağa vardığı vakit, yüzü terlerle tamamen silinmişti ve favorilerinin bazı bölümleri de gerçek rengine dönmüştü. Yine de, başarabileceğini düşünüyordu. Ama merdivenlerin yarısını tırmanmıştı ki felâket patlak verdi. Yüzünü saklama işine daha fazla yoğunlaşmış olan Bruenor tökezledi ve kendisinden iki adım yukarıda duran bir duergar askerine toslayıverdi. Bruenor refleksif olarak kafasını kaldırıp baktı ve duergar ile göz göze geldi.</p>

      <p class="calibre2">Gri cücenin aptallaşmış bakışları, hiç şüphesiz bir şekilde Bruenor'a oyunun bittiğini belirtti. Gri cüce kılıcına davrandı ama Bruenor'un uzun uzun kılıç dövüşü yapacak kadar zamanı yoktu. Kafasını duergarın dizlerinin arasına soktu -miğferinin geriye kalmış tek boynuzuyla bir diz kapağını parçaladı— ve duergarı havaya kaldırıp arkasına fırlatarak merdivenlerden aşağı yuvarladı.</p>

      <p class="calibre2">Bruenor etrafına bakındı. Pek az kimse olaya dikkat etmişti ve duergarlar arasında çıkan kavgalar sıradan hadiselerdi. Hiç istifini bozmadan tekrar merdivenleri tırmanmaya başladı. Ama duergar askeri, zemine çarptıktan sonra bilincini yitirmemişti ve parmağını basamak katmana doğru uzatıp da, "Durdurun onu!" diye haykırabilecek kadar aklı başındaydı. Bruenor göze çarpmayıp gizli kalma konusundaki bütün umutlarını yitirdi. Mithril baltasını çekti ve bir sonraki merdivene doğru basamak katman boyunca hızla koşturdu. Yarığın dört bir yanında alarm haykırışları yükseldi. Devrilen el arabalarından, çekilen silahların tangırtısından ve çizmeli ayakların yeri dövüş seslerinden oluşan bir karmaşa sardı Bruenor'un etrafını. Tam bir sonraki merdivene doğru dönecekken önüne iki muhafız sıçrayıverdi. "Sorun ne?" diye haykırdı bir tanesi. Kafası karışmıştı ve kargaşanın sebebinin şu anda yüz yüze durdukları cüce olduğunu anlayamamıştı. İki muhafız dehşet içinde onun kim olduğunu anladıklarında, Bruenor baltasıyla bir tanesinin yüzünü paramparça etti ve diğerini ise omuz atarak basamak katmandan aşağı düşürdü.</p>

      <p class="calibre2">Sonra tabana kuvvet merdiveni tırmandı fakat en tepede beliriveren bir devriye birliği yüzünden yön değiştirmek zorunda kaldı. Bütün yeraltı şehri boyunca yüzlerce gri cüce koşuşturmaktaydı ve ilgileri gitgide daha da fazla Bruenor üzerine yoğunlaşıyordu.</p>

      <p class="calibre2">Bruenor bir başka merdiven daha buldu ve ikinci basamak katmanına gitti.</p>

      <p class="calibre2">Ama orada kapana kısılıp durdu. Her iki yönden birden, bir düzine silahları çekili duergar askeri üzerine yürümekteydi.</p>

      <p class="calibre2">Bruenor umutsuzluk içinde etrafına bakındı. Çıkan gürültü patırtı, zemin kısmına yüzden fazla gri cüce çekmişti. Gri cüceler, onun ilk tırmandığı merdivene koşuşturuyor ve yukarı çıkıyorlardı.</p>

      <p class="calibre2">Aklına çaresiz bir plan gelince cücenin yüzünde kocaman bir gülümseme beliriverdi. Hücum etmekte olan askerlere bir kez daha baktı ve başka seçeneğinin olmadığını anladı. Devriye birliklerini selâmladı, miğferini sıkıca yerleştirdi ve aniden kendini basamak katmandan aşağı bıraktı. Onun bulunduğu yerin altındaki katmanda toplanmış olan kalabalığın tam üstüne çakıldı. Bruenor katmanın kenarına kadar yuvarlanmaya devam etti ve birkaç bahtsız gri cüceyi de yere devirdikten sonra zeminde toplanmış olan grubun arasına daldı. Bruenor durdu ve etrafına bakındı. Peki şimdi nereye gidecekti? Kendisiyle, yeraltı şehrinden herhangi bir çıkış kapısı arasında düzinelerce duergar duruyordu ve her geçen saniye daha da düzenli bir hâl alıyorlardı.</p>

      <p class="calibre2">Üzerine bir asker hücum etti ve tek bir darbeyle can verdi. "Haydi gelin bakalım!" diye haykırdı Bruenor meydan okuyarak, temiz bir dövüş yapıp kendisiyle birlikte bir sürü duergar götürmeye karar vererek. "Ne kadar fazla gelirseniz gelin! Mithril Salonu'nun gerçek Kralı'nın hiddetini tadın bakalım!"</p>

      <p class="calibre2">Bir arbalet oku kalkanına çarptı ve kabadayı tavrını biraz bozdu. Cüce, bilinçli bir düşünceden çok içgüdüsel bir dürtüyle, korunmayan biricik yola doğru aniden ok gibi fırladı -gümbürdeyen ocaklara doğru. Mithril baltasını kemer ilmiğine takarken hiç yavaşlamadı. Yanan ejderhanın sırtındayken ateşler ona zarar vermemişti ve yüzüne sürdüğü küllerin sıcaklığı da sanki tenine hiç değmiyor gibiydi. Ve açık ocağın tam merkezinde dururken, Bruenor kendisini bir kez daha alevlerden etkilenmez bir hâlde buldu. Bu esrarengiz şeyi düşünüp taşınacak zamanı yoktu ve sadece, Mithril Salonu'na ilk girdiği zaman kuşanmış olduğu büyülü zırhın ateşten koruma gibi bir niteliği olduğunu tahmin edebiliyordu.</p>

      <p class="calibre2">Fakat aslında onu bir kez daha kurtaran şey, Bruenor'un çantasının altına kayışla tutturulmuş ve cüce tarafından neredeyse unutulmuş olan, Drizzt'in kayıp palasıydı. Büyülü kılıç ocağa girdiğinde, ateş itiraz içinde tısladı ve azalarak hafifçe yanmaya başladı. Ama Bruenor çabucak bacadan yukarı tırmanmaya başladığında, gürleyerek tekrar canandı. Arkasından, şaşkına dönmüş duergarların haykırışlarını ve ateşi söndürmek için yükselen bağırış çağırışları duydu. Derken buyurucu bir tonlamayla diğerleri arasından bir ses yükseldi. "Dumana boğun onu!" diye haykırdı o ses.</p>

      <p class="calibre2">Bez parçaları ıslatıldı ve alevlerin içine atıldı. Kabaran, boz renkli, koca koca duman bulutları Bruenor'un üzerine kapandı. Gözleri kurumla dolmuştu ve nefes alamıyordu, yine de tırmanmaktan başka bir seçeneği yoktu. Tombul parmaklarını geçirebileceği çatlakları el yordamıyla, körlemesine aradı ve kendisini bütün gücüyle yukarı doğru çekti. Eğer dumanı içine çekerse kesinlikle öleceğini biliyordu ama nefesi kalmamıştı ve ciğerleri acıyla feryat ediyordu. Hiç beklenmedik bir şekilde, duvarda bir delik buldu ve vücudunun devinimiyle neredeyse içine yuvarlandı. 'Bir yan tünel mi?' diye şaşkınlık içinde merak etti. Sonra, yeraltı şehrindeki bütün bacaların daha kolay temizlenebilsinler diye birbirilerine bağlı olduğunu hatırladı.</p>

      <p class="calibre2">Bruenor kendisini duman bulutundan uzağa çekti ve yeni bulduğu dar yola kıvrılarak girdi. Ciğerleri şükür içinde derin bir nefes ala dursun, gözlerindeki kurumları silmeye çalıştı fakat kurumla kaplanmış elbise kolu yüzünden gözlerindeki acıyı daha da arttırmayı başarabildi sadece.</p>

      <p class="calibre2">Ellerinden akan kanı göremiyordu ama tırnaklarındaki keskin sızı sayesinde yaralarının büyüklüğünü tahmin edebiliyordu.</p>

      <p class="calibre2">Ne kadar bitkin olursa olsun, gecikmenin bedelinin pahalı olacağını biliyordu. Gideceği bir sonraki bacanın altındaki ocağın kullanım dışı olduğunu ümit ederek küçük tünel boyunca süründü.</p>

      <p class="calibre2">Bir anda önündeki zemin bitiverdi ve Bruenor bir diğer maden bacasından aşağı yuvarlanacak gibi oldu. Hiç dumanın olmadığını ve duvarın ise, en az birincisi kadar çatlaklı ve tırmanılabilir olduğunu fark etti. Alet edevatlarını etrafında toparladı, miğferini bir kez daha sıkıca yerleştirdi ve el yordamıyla, santim santim uzanarak, omuzlarındaki ve parmaklarındaki sızıyı duymazdan gelerek tutunacak bir yer aradı. Kısa süre içinde, yeniden düzgün bir şekilde ilerlemeye başladı.</p>

      <p class="calibre2">Ama bitkin cüceye saniyeler dakika, dakikalar da saat gibi geliyordu ve nefesleri ağır, acı dolu hırıltılar hâlinde çıkarken, kendisini tırmandığı kadar dinlenirken buldu. O dinlencelerden birinde, Bruenor hemen tepesinden gelen bir tapırtı duyduğunu sandı. Sesin ne olduğunu düşünmek için duraksadı. Bu maden bacaları daha yüksek bir geçide veya yüzeyin açık havasına çıkmıyordu. Bruenor kurumla dolu gözlerini kaldırıp yukarıya bakmak için kendisini zorladı. Bir ses duyduğundan emindi.</p>

      <p class="calibre2">Derken canavarımsı bir suret, Bruenor'un güvenilmez tünek yerinin yanındaki bacadan aşağı ilerleyip de kocaman, kıllarla kaplı bacaklarını ona doğru sallamaya başladığında bilmece çözülüverdi. Cüce tehlikeyi anında anladı. Dev bir örümcek.</p>

      <p class="calibre2">Zehirli kıskaçlardan biri Bruenor'un önkoluna battı. Acıya ve yarasının muhtemel sonuçlarına aldırmayan cüce, düşmanınkine denk bir hiddetle tepki verdi. Kendisini bacadan yukarı doğru çekti, rezil yaratığın soğan şeklindeki vücuduna kafasını gömdü ve duvardan destek alarak bütün gücüyle ittirdi.</p>

      <p class="calibre2">Örümcek, ölümcül kıskaçlarından birini cücenin çizmelerinden birine kenetledi ve yerini korurken artan bütün bacaklarıyla darbeler savurdu. Çaresiz cüceye, sadece tek bir saldırı yöntemi makul gibi geliyordu: örümceği üzerinden atmak. Kıllı bacaklara davrandı ve onları yakaladığı an kırmak, ya da en azından duvara tutunmalarını engellemek için vücudunu büktü. Kolu zehrin acısıyla yanıyordu. Çizmesi kıskaçlara karşı koyduğu hâlde, ayağı burkulmuş ve muhtemelen kırılmıştı.</p>

      <p class="calibre2">Ama acıyı düşünecek zamanı yoktu. Bir hırıltıyla birlikte başka bir bacağı kavradı ve bükerek kırdı.</p>

      <p class="calibre2">Sonra düşmeye başladılar.</p>

      <p class="calibre2">Ahmak bir yaratık olan örümcek, bacaklarını elinden geldiğince yukarı kıvırdı ve cüceyi serbest bıraktı. Onlar hızla düşerken, Bruenor yüzüne çarpan havayı duyumsadı ve duvarın yaklaşmakta olduğunu sezdi. Umabileceği tek şey, bacanın, onları herhangi bir keskin çıkıntıdan uzak tutacak kadar düz olmasıydı. Örümcekten, elinden geldiğince uzaklaşmaya çalıştı. Yaratığın hantal vücudunu kendisi ve yaklaşan zeminin arasına yerleştirdi. Kocaman bir şapırtıyla yere çakıldılar. Bruenor'un ciğerlerinde hava kalmadı fakat altındaki örümcek vücudunun vıcık vıcık bir hâlde patlaması sayesinde ciddi bir yara almadı. Hâlâ etrafını göremiyordu ama yeraltı şehrinin zemin katına geri inmiş olduğunu fark etti. Yine de şansı yaver gitmiş -çünkü hiçbir alarm çığlığı duymuyordu— ve daha tenha bir bölüme düşmüştü. Sersemlemesine rağmen yılmayan inatçı cüce ayağa kalktı ve ellerine bulaşmış örümcek sıvılarını sildi.</p>

      <p class="calibre2">"Yarın devasa bir yağmur fırtınası çıkacağının resmidir," diye homurdandı, örümcek öldürme aleyhtarı eski bir cüce hurafesini hatırlayarak. Sonra bacayı yeniden tırmanmaya başladı. Ellerindeki acıyı, kaburgaları ile ayağındaki sızıyı ve önkolunda yanan zehri aklından uzaklaştırdı.</p>

      <p class="calibre2">Ve yukarıda bir yerde gizlenen başka örümcekler olabileceği düşüncesini de.</p>

      <p class="calibre2">Bir elini diğerinin önüne atarak ve kendisini yukarı çekerek saatlerce, yılmadan tırmandı.</p>

      <p class="calibre2">İçten içe işleyen örümcek zehri, mide bulantısı dalgaları hâlinde vücuduna yayılıyor ve kollarındaki gücü emip kurutuyordu. Ama Bruenor dağ kayalarından da sertti. Yarası yüzünden ölebilirdi. Fakat bunun dışarıda, açık havada, yıldızların ya da güneşin altında olacağı konusunda kararlıydı.</p>

      <p class="calibre2">Mithril Salonu'ndan kaçacaktı.</p>

      <p class="calibre2">Ayaz bir rüzgar esti ve bitkinliğini alıp götürdü. Umutla yukarı baktı, fakat hâlâ hiçbir şey göremiyordu -belki de gece vaktiydi. Bir anlığına durup rüzgarın ıslığını dinledi ve hedefinden sadece birkaç metre uzakta olduğunu anladı. Dolup taşan bir adrenalin patlaması sayesinde bacanın çıkışına -ve yolunu kesen demir ızgaraya— erişti.</p>

      <p class="calibre2">"Moradin'in çekici adına lanet olsun!" diye küfrü bastı Bruenor. Duvardan yukarı uzandı ve ızgaranın demir çubuklarını kanlı parmaklarıyla kavradı. Demir çubuk, cücenin ağırlığıyla biraz büküldü fakat pek renk vermedi.</p>

      <p class="calibre2">"Wulfgar olsa kırardı," dedi Bruenor, bitkinlikle sayıklayarak. "Bana gücünü gönder, iri dostum," diye karanlığa doğru seslenirken, ızgaraya asılmaya ve demirleri bükmeye başladı. O sırada, yüzlerce mil ötede, yitirdiği akıl hocasının karabasanlarını görmekte olan Wulfgar, Su Perisi'ndeki ranzasında huzursuzca dönüp duruyordu. Belki de o çaresiz anda Bruenor'un yardımına koşan şey genç barbarın kuvvetiydi. Fakat demire üstün gelen şeyin, cücenin yılmaz inadı olması daha muhtemeldi. Izgaradaki demir çubuklardan biri, duvardan çıkabilecek kadar aşağı büküldü ve Bruenor onu çekerek serbest bıraktı.</p>

      <p class="calibre2">Tek eliyle tutunan Bruenor, demir çubuğu altındaki baca boşluğuna bıraktı. Yüzünde acımasız bir gülümsemeyle, duergar pisliklerinden birinin tam o sırada ölü örümceği incelemek için bacanın en dibinde durmasını ve onu neyin öldürdüğünü anlamak için kafasını kaldırmış yukarı bakıyor olmasını diledi.</p>

      <p class="calibre2">Bruenor kendisini çekti ve açtığı küçük delikten yarı yarıya dışarı çıktı. Fakat kalçalarını ve bacaklarını yukarı çekecek gücü kalmamıştı. Bacakları üç yüz metre yükseklikte serbestçe sarkıyor olmasına rağmen, tamamen tükenmiş bir hâlde, durduğu yere razı oldu. Kafasını demir çubuklara koydu ve bilincini yitirdi.</p>

      <p class="calibre2">&nbsp;</p>
    </div>

    <div class="s">
      <p class="calibre2"><span class="none4">-6-</span></p>

      <p class="calibre2"><span class="none5">BALDUR KAPISI</span></p>
    </div>

    <div class="s1">
      <p class="calibre2">"Denize! Denize!" diye haykırdı-bir ses. "Aşşa atalım!" diye hemfikir oldu diğeri. Etrafı, kıvrımlı kılıçlarını ve sopalarını ellerinde sallayan bir denizci güruhu kapladı. Entreri bu kargaşanın tam ortasında soğukkanlılıkla duruyordu. Onun yanındaki Regis ise tedirgindi. Kiralık katil, gemi mürettebatının ani hiddet galeyanını anlamıyordu fakat bunun arkasında o sinsi buçukluğun olduğundan şüpheleniyordu. Silah çekmemişti; süvari kılıcı ile hançerini her ne zaman ihtiyaç duysa hazır edebileceğini biliyordu. Ayrıca bütün o kabadayılıklarına ve tehditlerine rağmen, denizcilerden hiçbiri ona üç metreden fazla yaklaşmamıştı.</p>

      <p class="calibre2">Geminin kaptanı neler döndüğünü anlamak için kamarasından dışarı çıktı. Paytak paytak yürüyen, koyu gri saçlara ve inci beyazı dişlere sahip olan ve gözleri sürekli olarak kısık bakan bodur bir adamdı.</p>

      <p class="calibre2">"Kızılgöz, yanıma gel," diyerek, yolcuların feci bir hastalığa sahip olduğundan kendisine ilk bahseden -ve tabii bu hikâyeyi mürettebatın geri kalan kısmına da yaydığı besbelli olan— kirli denizciye işaret etti. Kızılgöz bu emre hemen itaat etti ve iki yana açılan kalabalığın arasından ilerleyip kaptanının yanında yerini aldı. İkisi Entreri ve Regis'in önüne gelip durdular. Kaptan yavaşça piposunu çıkarttı ve yabani otu piponun içine bastırıp sıkıştırdı. Bu sırada delip geçen bakışları Entreri'nin üzerinden hiç ayrılmadı.</p>

      <p class="calibre2">Arada sırada, "Onnarı denize atalım!" şeklinde haykırışlar duyuldu ama kaptan her seferinde elini şöyle bir sallayarak adamları susturdu. Harekete geçmeden önce bu yabancıları enine boyuna tartmak istiyordu. Piposunu yakıp derin bir nefes çekerken sabırla bekleyip saniyelerin geçmesine izin verdi.</p>

      <p class="calibre2">Entreri ne gözünü kırptı, ne de kaptandan bakışlarını kaçırdı. Pelerinini kemerindeki silah kınlarının arkasına atmış ve ellerini çapraz yapmıştı. Bu sakin ve kendinden emin hareketle, ellerini silahlarından istediği an ulaşabileceği bir şekilde sadece bir milim ötede tutuyordu. "Bana bunu söylemeliydiniz beyim," dedi kaptan en sonunda.</p>

      <p class="calibre2">"Söyledikleriniz umulmadık sözler, mürettebatınızın hareketleri de öyle," diye yanıtladı Entreri temkinli bir şekilde.</p>

      <p class="calibre2">"Harbiden de öyle," diye cevap verdi kaptan, piposundan bir nefes daha çekerek. Mürettebattan bazıları, kaptanları kadar sabırlı değildi. Kolları boydan boya kaslı ve dövmeli olan, fıçı göğüslü bir adam bu oyundan sıkılıverdi. Kiralık katili güverteden aşağı fırlatıp işini bitirme niyetiyle, cesurca arkasından yaklaştı.</p>

      <p class="calibre2">Denizci, kiralık katilin narin omuzlarına doğru uzanmaya başladığı sırada Entreri çabucak harekete geçti. Hızla arkasını dönüp bir hareket yaptıktan sonra, kollarını çapraz tuttuğu duruşa o kadar çabuk geri döndü ki, onu izleyen denizciler gözlerini kırpıştırdılar ve az önce adamın kıpırdayıp kıpırdamadığını kestirmeye çalıştılar.</p>

      <p class="calibre2">Fıçı göğüslü adam dizlerinin üzerine çöküverdi ve yüzükoyun güverteye yığıldı. Zira o göz açıp kapama süresinde, kiralık katilin çizme ökçesi adamın dizkapağını parçalamış, daha da beteri, mücevherli bir hançer, kınından dışarı çıkıp adamın kalbine saplanmış ve sonra katilin belindeki yerine geri dönmüştü.</p>

      <p class="calibre2">"Şöhretin senden önde gidiyor," dedi kaptan, hiç ürkmeden.</p>

      <p class="calibre2">"Umarım şöhretimin gerektirdiği gibi davranıyorum-dur," diye yanıtladı Entreri, iğneleyici bir reverans yaparak.</p>

      <p class="calibre2">"Harbiden de öyle," dedi kaptan. Yere yığılmış olan adamı işaret etti, "Dostları onun yaralarıyla ilgilenebilir mi?"</p>

      <p class="calibre2">"O çoktan öldü," diye kaptanı temin etti Entreri. "Eğer dostlarından herhangi biri gerçekten de onun yanına gitmek istiyorsa, o zaman bir adım öne çıksın bakalım."</p>

      <p class="calibre2">"Adamlarım korktular," diye açıkladı kaptan. "Kılıç Sahili limanlarının dört bir yanında bir sürü feci hastalığa şahit oldular da."</p>

      <p class="calibre2">"Hastalık mı?" diye tekrarladı Entreri.</p>

      <p class="calibre2">"Yol arkadaşın ağzından kaçırdı," dedi kaptan.</p>

      <p class="calibre2">Entreri her şeyi anlamaya başlarken yüzünde bir gülümseme belirdi. Şimşek hızıyla Regis'in üzerindeki pelerini çekip aldı ve buçukluğun çıplak bileğini kavradı. Regis'i çekerek ayaklarını yerden kesti ve dehşete kapılmış buçukluğa, yavaş ve acı dolu bir ölüm vaat eden bir bakış fırlattı. Entreri, Regis'in kolundaki yaraları hemen fark etti. "Yanık mı?" diyerek afalladı.</p>

      <p class="calibre2">"Evet, küçük kimse hastalığın böyle büyüdüğünü söylüyo," diye haykırdı Kızılgöz, Entreri'nin dik bakışları kendisine doğru dönerken kaptanının ardına sığınarak, "içerden yanıyomuş, öyleymiş!"</p>

      <p class="calibre2">"Daha çok bir mumdan yanmış gibi," diye yapıştırdı cevabı Entreri. "Yaraları kendi gözünle incelesene," dedi kaptana. "Hastalık falan yok. Bu, köşeye sıkışmış bir hırsızın çaresiz kıvranışları sadece." Regis'i bıraktı ve paldır küldür güverteye yığılmasını sağladı. Regis kıpırtısız yattı, nefes almaya bile cüret edemiyordu. Olaylar hiç de ümit ettiği gibi gelişmemişti.</p>

      <p class="calibre2">"Onnarı aşşa atalım!" diye haykırdı biri.</p>

      <p class="calibre2">"İşi şansa bırakmaya gelmez!" diye bağırdı bir diğeri.</p>

      <p class="calibre2">"Gemiyi yüzdürmek için kaç adama ihtiyacın var?" diye kaptana sordu Entreri. "Kaçını kaybetmeyi göze alabilirsin?"</p>

      <p class="calibre2">Kiralık katili iş başında gören ve adamın şöhretinden haberdar olan kaptan, bir an olsun bu basit soruları boş tehditler olarak düşünmedi. Dahası, şu anda Entreri'nin kendisine fırlattığı dik bakışlar, eğer mürettebatını adamın üzerine salarsa, kiralık katilin ilk hedef olarak onu seçeceği konusunda şüphe bırakmıyordu.</p>

      <p class="calibre2">"Sözüne güveneceğim," dedi buyurucu bir tonlamayla, tedirgin mürettebatının homurtularını susturarak. "Yaraları incelemeye gerek yok. Ama, hastalık olsun olmasın, anlaşmamız feshedildi." Ne kastettiğini belirtmek amacıyla, ölmüş olan adamına baktı. "Calimport'a kadar yüzecek hâlim yok," diye tısladı Entreri.</p>

      <p class="calibre2">"Harbiden de öyle," diye yanıtladı kaptan. "İki gün içinde Baldur Kapısı'na demir atacağız.</p>

      <p class="calibre2">Orada başka bir gemi bulursun."</p>

      <p class="calibre2">"Ve paramı geri vereceksin," dedi Entreri sakince, "kuruşu kuruşuna hem de." Kaptan, piposundan koca bir nefes daha çekti. Bu girişmeye kalkacağı bir dövüş değildi. "Harbiden de öyle," dedi aynı sakinlikte. Kamarasına doğru dönüp yürüdü ve mürettebatına da işlerinin başına dönmelerini emretti.</p>

      <p class="calibre2">Regis, Buzyeli Vadisi'nde, Maer Dualdon'un kıyısında tembellik ederek geçirdiği yaz günlerini hatırladı. Yakalanması zor olan boğumbaş alabalıkları tutarak, ya da sadece uzanıp Buzyeli Vadisi'nde nadir görülen yaz güneşinin tadını çıkartarak ne kadar da çok vakit öldürmüştü. Regis, On-Kasaba'da geçirdiği o yıllara geri dönüp baktığında, kaderinin gidişatına inanmakta güçlük çekiyordu.</p>

      <p class="calibre2">Tam da yuvasını bulduğunu düşünmüştü. Boğumbaş alabalığının fildişimsi kafatası kemiklerinden fevkalade süsler yapan bir oyma sanatçısı olarak kazançlı bir kariyer edinmiş ve rahat -hatta çaldığı yakut süs sayesinde çok daha rahat— bir hayat düzeni kurmuştu. Ama sonra o kader günü gelmişti. Artemis Entreri, Bryn-Shander'da, yani Regis'in yuvam dediği kasabada boy göstermiş ve buçukluğun, alelacele yola çıkıp dostlarının macerasına katılmasına sebep olmuştu.</p>

      <p class="calibre2">Ama Drizzt, Bruenor, Cattibrie ve Wulfgar bile onu Entreri'den korumayı başaramamışlardı. Kapısı kilitli kamarada geçirdiği o birkaç zor ve yorucu saat boyunca, hatıraları ona pek ferahlık getirmedi. Aslında Regis, geçmişinin hoş anılarına sığınıp saklanmayı isterdi ama düşünceleri onu sürekli olarak şimdiki zamana getirip duruyordu. Ve Regis, başarısızlıkla sonuçlanan hilesi karşılığında ne gibi bir ceza alacağını kara kara düşünüyordu. Güvertede yaşanan hadiseden sonra, Entreri gayet sakindi, hatta eğlenmiş gibiydi. Regis'i kamaraya kilitlemiş ve tek kelime etmeden ortalıktan kaybolmuştu.</p>

      <p class="calibre2">'Fazla sakindi,' diye düşündü Regis.</p>

      <p class="calibre2">Ama bu, kiralık katilin gizemli yönüydü. Hiç kimse Artemis Entreri'yi dost addedebilecek kadar iyi tanıyamaz ve' hiçbir düşmanı onu, koşulları eşitleyebilecek kadar iyi anlayamazdı. Entreri en sonunda döndüğünde ve kapıdan içeri hızla girip, buçukluğa gözünün ucuyla dahi bakmadan masaya doğru ilerlediğinde Regis duvara sindi. Kiralık katil, mürekkep karası saçlarını geriye doğru tarayarak oturdu ve masanın üzerinde yanan muma baktı. "Bir mum," diye mırıldandı, bariz bir şekilde eğlenerek. Sonra Regis'e döndü. "Senin de bir iki iyi numaran varmış buçukluk," diye güldü.</p>

      <p class="calibre2">Ama Regis gülümsemiyordu. Entreri'nin kalbine aniden bir şefkat duygusu falan çökmemişti. Regis bunu biliyordu ve kiralık katilin neşeli ifadesinin, kendisini kandırmasına izin vermemeliydi.</p>

      <p class="calibre2">"Denemeye değer bir numaraydı," diye devam etti Entreri. "Ve etkili de oldu. Baldur Kapısı'ndan güneye giden bir gemi ayarlamamız bir haftamızı alabilir. Dostlarının, aradaki mesafeyi kapaması için fazladan bir hafta. Bu kadar cüretkâr olabileceğini sanmıyordum." Yüzündeki gülümseme aniden yok oldu. Ve tekrar konuştuğunda sesi dikkâte değecek şekilde sertti. "Sonuçlarına katlanmaya bu kadar hazır olacağını zannetmiyordum."</p>

      <p class="calibre2">Regis, kafasını yana doğru yatırıp adamın her hareketini inceledi. "İşte geliyor," diye fısıldadı kendi kendine.</p>

      <p class="calibre2">"Tabii ki de sonuçları olacak, küçük ahmak. Girişimini takdir ediyorum -umarım bu sıkıcı yolculukta bana daha fazla heyecan yaşatırsın! Ama cezalandırmadan edemem. Eğer ceza-landırmazsam, oynadığın oyunun cüretkârlığı yok olur ve bu sebeple heyecanı da kalmaz." Adam sandalyesinden kalktı ve masanın etrafından dolanmaya başladı. Regis çığlığını bastırdı ve gözlerini kapadı; hiç kaçışının olmadığını biliyordu. Son gördüğü şey, kiralık katilin elinde yavaşça dönen mücevherli hançerdi. Ertesi sabah Chionthar Nehri'ne vardılar ve yelkenlerine dolan güçlü deniz yeliyle birlikte dalgaları yararak ilerlediler. Gece çöktüğünde, Baldur Kapısı şehrinin en yüksek tepeleri doğu ufkunda belirdi. Gün ışığının son kırıntıları da gökyüzünden kaybolduğunda, büyük liman şehrinin ışıkları, onlara işaret fenerleri gibi yol gösterir oldu. Ama şehir kuralları, günbatımından sonra limana giriş yapmayı yasaklıyordu. Bu sebeple gemi, şehirden yarım mil uzakta demir attı.</p>

      <p class="calibre2">Uyuması imkânsız olan Regis, gecenin ilerleyen saatlerinde Entreri'nin kıpırdandığını duydu. Buçukluk, gözlerini sıkıca kapadı ve kendisini yavaş, ağır bir nefes alış ritmi tutturmaya zorladı. Entreri'nin niyeti hakkında hiçbir fikri yoktu. Ama kiralık katil her ne yapacak olursa olsun, Regis uyanık olduğundan şüphelenmesini dahi istemiyordu. Entreri ona fazla aldırış etmedi. Bir kedi kadar -ölüm kadar— sessiz hareket ederek kamaradan dışarı süzüldü. Geminin mürettebatı yirmi beş kişiydi. Fakat geçen uzun günün yorgunluğu ve şafağın ilk ışıklarında Baldur Kapısı'na girecek olmaları sebebiyle, muhtemelen içlerinden sadece dördü uyanık olacaktı.</p>

      <p class="calibre2">Kiralık katil, geminin kıç tarafında yanan tek mumun ışığını takip etti ve mürettebatın kamarasını sessizce süzülerek aştı. Aşçıbaşı, geminin mutfağında, sabah kahvaltısı için kocaman bir kazan dolusu koyu çorba hazırlamakla meşguldü. Yemek hazırlarken her zaman yaptığı gibi türkü söylemekteydi ve çevresine hiç dikkât etmiyordu. Ama sessiz ve tetikte olsaydı bile, arkasından yaklaşan hafif adımları muhtemelen duyamazdı. Yüzü çorbanın içine gömülmüş bir şekilde öldü.</p>

      <p class="calibre2">Entreri mürettebat kamarasına geri döndü ve hiç ses çıkartmadan yirmi kişi daha öldürdü. Sonra güverteye çıktı.</p>

      <p class="calibre2">O gece dolunay vardı ama becerikli katile tek bir gölge kırıntısı bile yeterli olurdu. Ayrıca Entreri, mürettebatın nöbet usullerini biliyordu. Her zaman olduğu gibi, kendisini muhtemel en kötü senaryoya hazırlamak için, gözcülerin hareketlerini inceleyerek birçok gece geçirmişti. Güvertedeki iki nöbetçinin adımlarını hesapladı ve mücevherli hançerini ağzında tutarak, sessizce ana yelken direğine tırmandı. Sert kaslarıyla yaptığı zahmetsiz bir sıçrayış sayesinde gözcü direğindeki çanaklığa çıkıverdi. Ve geriye iki kişi kaldı.</p>

      <p class="calibre2">Güverteye geri inen Entreri, tırabzanlara doğru sakince ve gizlisiz saklısız ilerledi. "Bir gemi!" diye seslendi, karanlığın içine doğru işaret ederek. "Üzerimize geliyor!"</p>

      <p class="calibre2">Geriye kalan iki gözcü, içgüdüsel bir şekilde kiralık katilin yanına koşturdu ve karanlığın içindeki tehlikeyi görebilmek için dikkatle baktı —tabii, bir hançerin parıltısı onlara kandırıldıklarını söyleyene kadar.</p>

      <p class="calibre2">Geriye sadece kaptan kalmıştı.</p>

      <p class="calibre2">Entreri, kaptan kamarasının kilidini kolayca açabilir ve adamı uykusunda öldürebilirdi. Ama kiralık katil, yaptığı işe daha çarpıcı bir son düşünüyordu; kaptanın o gece gemisini yok eden şeyi tam anlamıyla anlamasını istiyordu. Entreri güverteye açılan kapıya doğru ilerledi. Aletlerini çıkarttı ve yanına birkaç metre kaliteli tel aldı.</p>

      <p class="calibre2">Birkaç dakika sonra kendi kamarasına döndü ve Regis'i uyandırdı. "Gıkını çıkartırsan dilini keserim," diye buçukluğu ikaz etti.</p>

      <p class="calibre2">Regis, neler döndüğünü şimdi anladı. Eğer gemi mürettebatı, Baldur Kapısı limanına ulaşırsa, hiç şüphesiz ki ölümcül katil ile onun "hastalıklı" dostunun söylentisi yayılacaktı. Bu da Entreri'nin güneye giden bir gemide yer edinmesini imkânsız kılacaktı.</p>

      <p class="calibre2">Kiralık katil buna kesinlikle izin veremezdi. Regis, bu gece yaşanan katliam konusunda kendisini sorumlu hissetti.</p>

      <p class="calibre2">Mürettebat kamarasını Entreri'nin yanında sessizce, çaresizce geçti. Horultuların kesildiğini ve ilerdeki mutfak bölümünden ses seda gelmediğini fark etti. Şafak yaklaşıyordu; aşçıbaşı kahvaltıyı hazırlamak için harıl harıl çalışıyor olmalıydı. Fakat yarı kapalı mutfak kapısından türkü sesi gelmiyordu.</p>

      <p class="calibre2">Gemiye Derinsu'dayken, Calimporta'a kadar, yani bütün yolculuk boyunca yetecek miktarda sıvı yağ stoklanmıştı. Yani hâlâ varillerce yağ mevcuttu. Entreri, ambarın kapağını açtı ve iki tane ağır varil çıkarttı. Bir tanesinin kapağını kırdı ve onu tekmeleyerek mürettebat kamarası boyunca yuvarlanmasını, giderken de etrafa yağ saçmasını sağladı. Diğerini kolunun altına alıp güverteye çıktı -bir yandan da, korku ve tiksintiyle dizleri boşalan Regis'i taşıdı. Güvertede yağı daha sessizce etrafa saçtı ve kaptanın kapısının önüne sıkı bir hat çekerek daha yoğun bir şekilde boca etti.</p>

      <p class="calibre2">"İçeri geç," dedi Regis'e, geminin sancak tarafında bir palangaya asılı duran filikayı işaret ederek. "Ve şunu taşı." Buçukluğa minik bir kese uzattı.</p>

      <p class="calibre2">Kesenin içinde ne olduğunu düşündüğünde Regis'in midesi ağzına geldi. Yine de keseyi aldı ve sıkıca tuttu. Çünkü eğer kaybederse, Entreri'nin bir tane daha alacağını gayet iyi biliyordu. Kiralık katil güverte boyunca sessizce süzüldü ve ilerlerken bir meşale tutuşturdu. Regis onu dehşetle izledi. Entreri meşaleyi sıvı yağa bulanmış mürettebat kamarasına inen merdivenden aşağı bırakırken, Regis adamın karanlık simasına bakıp ürperdi. Alevler yükseldiğinde acımasızca tatmin olan Entreri, güvertenin öbür tarafına, yani kaptanın kapısının önüne koşturdu.</p>

      <p class="calibre2">Kapıya vurduktan sonra kaptana yaptığı tek açıklama "Elveda!" oldu. Hızla attığı iki uzun adımda filikaya geldi.</p>

      <p class="calibre2">Kaptan yatağından dışarı sıçradı ve kendisine gelmek için mücadele verdi. Gemi garip bir şekilde sessiz ve sakindi. Tabii uğursuz bir çıtırdama ve zemindeki kalasların arasından sızan duman hareleri sayılmazsa.</p>

      <p class="calibre2">Kılıcını alan kaptan, sürgüyü çekti ve kapıyı hızla sonuna kadar açtı. Çaresizce etrafına bakındı ve mürettebatına seslendi. Alevler henüz güverteye sıçramamıştı ama kaptan açıkça görüyordu -ve nöbetçilerinin de şimdiye kadar görmüş olması icap ediyordu— ki gemide yangın çıkmıştı. Feci gerçekten şüphelenmeye başlayan kaptan, üzerinde sadece pija-malarıyla dışarı koşturdu.</p>

      <p class="calibre2">Tuzak telin kuvvetli çekişini hissetti. Telin ilmiği çıplak ayak bileğine batınca neler döndüğünü daha iyi anlayarak suratını buruşturdu. Yüzüstü yere yığıldı ve kılıcını düşürdü. Burun deliklerine bir koku doldu ve kaptan, pijamasını sırılsıklam eden parlak, kaygan sıvının ne anlama geldiğini anlayıverdi. Kılıcının kabzasına doğru uzandı ve parmakları kanayana kadar, beyhude yere ahşap güverte zeminini tırmıkladı. Sonunda zemin kalaslarının arasından ateş sıçradı.</p>

      <p class="calibre2">Engin suyun üzerinde ve bomboş gece karanlığında sesler ürkünç bir şekilde yankılandı. Kiralık katil, Cihontar Nehri'nin akımına karşı kürek çekerken Entreri ve Regis'in kulağına bir ses doldu. Hatta bu ses, yarım mil ötedeki Baldur Kapısı'nın limanına sıralanmış tavernaların gürültüsü arasından bile duyuldu.</p>

      <p class="calibre2">Sanki ölen mürettebatın –ve yok olan geminin— haykıramadığı itiraz çığlıklarıyla büyülenmişçesine, tek bir acı dolu ses hepsi için feryat etti. Sonra, geriye bir tek alevlerin çatırtısı kaldı.</p>

      <p class="calibre2">Entreri ile Regis, gündoğumundan kısa süre sonra Baldur Kapısı'na yaya olarak girdiler. Küçük filikayı nehrin üzerinde bir buçuk kilometre ötedeki bir koya sokmuş ve sonra da onu batırmışlardı. Entreri, bir gece önce yaşanan felâket konusunda kendisiyle ilgili hiçbir ipucu bırakmak istemiyordu.</p>

      <p class="calibre2">İkisi, şehrin aşağı kısmındaki geniş limanda ilerliyordu. "Yuvaya dönmek güzel olacak," diyerek Regis ile dalga geçti Entreri. Daha sonra Regis'e, dıştaki iskelelerden birine yanaşmış olan büyük bir tüccar gemisini işaret etti.</p>

      <p class="calibre2">"Flamayı hatırlıyor musun?"</p>

      <p class="calibre2">Regis, geminin tepesinde dalgalanan bayrağa baktı. Altın rengi bir zemin üzerinde çaprazlamasına çizilmiş mavi şeritleri olan bu bayrak, Calimport'un flamasıydı. "Calimshanlı tüccarlar gemilerine asla yolcu almaz," diye hatırlattı kiralık katile, Entreri'nin ukalâ tavrını bozmayı umarak.</p>

      <p class="calibre2">"Bir ayrıcalık yapacaklar artık," diye yanıtladı Entreri. Deri ceketinin altından yakut süsü çıkarttı ve şeytani bir gülümsemeyle Regis'e gösterdi.</p>

      <p class="calibre2">Regis bir kez daha sessiz kaldı. Yakutun gücünü gayet iyi İnliyordu ve kiralık katilin iddiasını çürütemezdi.</p>

      <p class="calibre2">Daha önce Baldur Kapısı'nda sık sık bulunmuş olduğunu gösteren kesin ve tereddütsüz adımlarla yürüyen Jtitreri, Regis'i liman reisinin bürosuna görürdü. Bu bina Ukdelerin hemen arkasına konuşlandırılmış küçük bir kulübeydi. Regis, düşünceleri o anki olaylara pek oda klanın.muş olsa da itaatkâr bir şekilde takip etti. Hâlâ önceki gece yaşanan kabusumsu trajedinin etkisindeydi ve yirmi altı adamın ölümü konusunda kendi suçluluk payını düşünüp duruyordu. Liman reisini zar zor fark etti ve adamın ismini dahi duymadı.</p>

      <p class="calibre2">Ama Regis, sadece birkaç dakikalık muhabbetten tonra, Entreri'nin adamı yakut süsün hipnotize edici büyüsüyle tamamen yakaladığını anladı. Entreri'nin yakut »üşün gücünü ustaca kullandığını gören ve bundan nefret eden buçukluk, muhabbetten tamamen koptu. Aklına yine dostları ve yuvası geldi. Fakat şimdi geçmişe matemle bakıyordu, umutla değil. Drizzt ile Wulfgar, Mithril Salonu'nun dehşetinden kaçmayı başarabilmiş miydi? Acaba şimdi takipteler miydi? Entreri'yi faaliyet hâlinde gören ve kısa süre içinde Pook'un egemenlik sahasına geri döneceğini bilen Regis, neredeyse dostlarının peşinden gelmemesini ümit ediyordu. Küçük ellerini daha kaç kişinin kanı lekeleyecekti? Regis yavaş yavaş dünyaya geri döndü. Edinebileceği önemli bir bilginin olabileceğini kendisine söyleyip durarak muhabbeti kısmen dinledi. "Ne zaman yelken açıyorlar?" diyordu Entreri.</p>

      <p class="calibre2">Regis kulak kabarttı. Zaman önemliydi. Belki de dostları ona buradayken, yani hâlâ Pook Paşa'nın kalesinden bin mil ötedeyken ulaşabilirdi.</p>

      <p class="calibre2">"Bir hafta," diye yanıtladı liman reisi, gözlerini hiç kırpmadan ve dönüp duran mücevherin üzerinden ayırmadan.</p>

      <p class="calibre2">"Çok uzun," diye mırıldandı Entreri. Sonra liman reisine şöyle dedi, "Kaptanla görüşmek istiyorum."</p>

      <p class="calibre2">"Ayarlanabilir."</p>

      <p class="calibre2">"Hemen bu gece... burada."</p>

      <p class="calibre2">Liman reisi omuz silkerek onayladı.</p>

      <p class="calibre2">"Bir kıyak daha yap dostum," dedi Entreri yapmacık bir gülümsemeyle. "Limana gelen her geminin kaydını tutuyo musun?" "Bu benim görevim," dedi afallamış adam.</p>

      <p class="calibre2">"Ve kapılarda da gözlerin vardır herhalde?" diye sorgu ladı Entreri, göz kırparak. "Birçok dostum var," diye yanıtladı liman reisi. "Baldu Kapısı'nda olup biten her şeyden haberdar olurum."</p>

      <p class="calibre2">Entreri, Regis'e baktı. "Ona ver," diye emretti.</p>

      <p class="calibre2">Hiçbir şey anlamayan Regis, bu emre boş bir bakışla cevap verdi.</p>

      <p class="calibre2">"Keseyi," diye açıkladı kiralık katil, büyülenmiş lima reisiyle konuştuğu o sevecen tonlamayla. Regis gözlerini kıstı ve hiç kıpırdamadı. Bu, şimdiye kadar kiralık katile karşı yaptığı en cüretkâr hareketti.</p>

      <p class="calibre2">"Kese," diye tekrarladı Entreri. Bu sefer sesi ölümcül bir şekilde ciddiydi. "Dostlarına bırakacağımız bir hediye." Regis bir saniyeliğine tereddüt ettikten sonra küçük keseyi liman reisine doğru fırlattı.</p>

      <p class="calibre2">"Baldur Kapısı'na gelen her gemiyi ve her atlıyı soruştur," diye liman reisine görevini açıkladı Entreri. "Bir grup gezgini araştır -en az iki kişiler; bir tanesi, muhtemelen pelerinine bürünmüş bir elf; diğeri ise devasa, sarı saçlı bir barbar. Onları ara dostum. Adı Drizzt Do'Urden olan maceracıyı bul. Bu hediye sadece onun için. Ona, Calimport'ta onu beklediğimi söyle." Regis'e şeytani bir bakış fırlattı. "Daha fazla hediyeyle birlikte hem de." Liman reisi, küçük keseyi cebine tıkıştırdı ve görevinde başarısız olmayacağına dair Entreri'ye teminât verdi.</p>

      <p class="calibre2">"Şimdi gitmem gerek," dedi Entreri, Regis'i çekiştirip ayağa kaldırarak. "Bu gece buluşuyoruz," diye hatırlattı liman reisine. "Güneş battıktan bir saat sonra."</p>

      <p class="calibre2">Regis, Pook Paşa'nın Baldur Kapısı'nda bağlantıları olduğunu biliyordu. Ama kiralık katilin şehri nasıl da iyi bildiğini gördüğünde hayretler içinde kalmıştı. Bir saatten kısa bir süre içinde, Entreri bir oda ayarlamış ve kendisi bazı işleri halletmeye gittiğinde Regis'e göz kulak olmaları için iki haydut görevlendirmişti.</p>

      <p class="calibre2">"İkinci numaranı yapma vakti mi?" diye şeytanca sordu Regis'e, odadan ayrılmadan önce. Odanın öteki tarafındaki duvara dayanmış ve bu yöredeki bir "hanımın" dillere destan maharetleri hakkında pek de entelektüel olmayan bir tartışmaya dalmış olan iki hayduda baktı.</p>

      <p class="calibre2">"Onları atlatabilirsin," diye fısıldadı Entreri.</p>

      <p class="calibre2">Regis, kiralık katilin korkunç espri anlayışından hiç hoşlanmayarak başını çevirdi. "Ama hatırla ki, benim minik hırsızım, dışarı çıkarsan sokaklarda olacaksın -yani hiçbir dost bulamayacağın ve benim seni bekleyeceğim karanlık arka sokaklarda." Şeytanca gülerek arkasını döndü ve hızla odadan çıktı.</p>

      <p class="calibre2">Regis, şimdi hararetli bir tartışmaya tutuşmuş olan iki hayduda baktı. Muhtemelen daha o anda öylece yürüyüp kapıdan dışarı çıkabilirdi.</p>

      <p class="calibre2">Boyun eğmiş bir iç çekişle yatağına sırt üstü uzandı ve ellerini huzursuzca başının ardında kavuşturdu. Ellerinden birindeki sızı, ona cesaretinin bedelini şiddetle hatırlatıyordu.</p>

      <p class="calibre2">Baldur Kapısı, limanların bulunduğu aşağı şehir ve iç surun ötesinde, daha önemli vatandaşların ikâmet ettiği yukarı şehir olmak üzere iki bölgeye ayrılmıştı. Şehir, Kılıç Sahili üzerinde hızla gelişen ticaret ile birlikte, tam manâsıyla ağzına kadar dolup taşmıştı. Eski surlar, sürekli olarak şehre giriş yapıp geçici olarak kalan denizciler ve maceracılar ile burada uzun süredir var olan aileler arasına pek münasip bir set çekmiş oluyordu. Burası için "her yere yarı mesafede" deyimi yaygın olarak kullanılırdı. Bu deyim, şehrin Kuzey'deki Derinsu'ya ve Güney'deki Calimport'a, yani Kılıç Sahili'nin en büyük iki şehrine aşağı yukarı aynı mesafede olmasından doğmuştu. Entreri, bu unvana uygun şekilde sürekli bir koşuşturmaca ve kargaşa içinde olan şehrin iç kesimindeki sokaklar arasında dolanırken pek az ilgi çekti. Bir müttefiki vardı. Aynı zamanda Pook Paşa'nın da ortağı olan, Oberon adındaki güçlü bir büyücüydü. Entreri biliyordu ki, Oberon ilk önce Pook'a sadıktı. Bu sebeple büyücünün, yakut süsün bulunduğunu ve Entreri'nin pek yakında geri döneceğini Calimport'taki lonca başkanına haber vereceğine hiç şüphesi yoktu.</p>

      <p class="calibre2">Ama Entreri, Pook'un onun geri döndüğünü bilip bilmemesini umursamıyordu. Onun bütün ilgisi geride, yani Drizzt Do'Urden'deydi; Pook'ta değil. Ayrıca kendisini takip edenlerin nerede olduğunu öğrenme konusunda, bu büyücünün epey yardımı dokunabilirdi. Günün geri kalanı boyunca devam eden bir görüşmenin ardından, Entreri, Oberon'un kulesinden ayrıldı ve Calimport tüccar gemisinin kaptanıyla ayarladığı randevuya yetişmek için liman reisinin bürosuna geri döndü. Entreri, kararlı ve özgüven dolu yüz ifadesini yeniden takındı; geçen geceki talihsiz hadiseyi atlatmıştı ve her şey tekrar yoluna girmişti. Büro kulübesine yaklaşırken yakut süsü okşadı. Bir hafta, çok uzun bir gecikmeydi.</p>

      <p class="calibre2">O gecenin geç saatlerinde, Entreri odaya geri dönüp de Calimport gemisinin kaptanını yolculuk programını değiştirmeye "ikna" ettiğini bildirdiğinde, Regis hiç de şaşırmadı. Üç gün içinde denize açılacaklardı.</p>

      <p class="calibre2">&nbsp;</p>
    </div>

    <div class="s">
      <p class="calibre2"><span class="none4">-7-</span></p>

      <p class="calibre2"><span class="none5">SU PERİSİ</span></p>
    </div>

    <div class="s1">
      <p class="calibre2">Su Perisi'nin mürettebatı hayretler içinde izlerken Wulfgar, ana yelkeni yetersiz okyanus rüzgârıyla dolu tutabilmek için iplere asıldı ve ağırlığını aşağı doğru verdi. Chionthar Nehri'nin su akımı gemiye karşı istikametteydi ve o noktada mantıklı bir kaptan, demir atıp daha güçlü bir rüzgârın çıkmasını beklerdi. Ama Mirky adındaki yaşlı bir deniz kurdunun eğitimi altında bulunan Wulfgar, işini ustaca yapıyordu. Baldur Kapısı'nın rıhtımları görünür olmuştu ve barbarın olağanüstü asılısını izleyen birkaç düzine denizcinin kısmetine, Su Perisi kısa süre sonra limana girecekti.</p>

      <p class="calibre2">"Mürettebatımdan on kişiye bedel," diye belirtti Kaptan Deudermont, Drizzt'e.</p>

      <p class="calibre2">Genç dostunun gücüne her zaman hayranlık duyan drow gülümsedi. "Görünüşe bakılırsa bu işten hoşlanıyor. Onun bir denizci olacağını hiç düşünmemiştim."</p>
    </div>
  </div>
</body>
</html>
