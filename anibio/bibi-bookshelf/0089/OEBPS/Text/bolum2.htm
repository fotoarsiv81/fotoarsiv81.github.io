<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
  <title></title>
  <link href="../Styles/stil.css" rel="stylesheet" type="text/css" />
</head>

<body>
  <h2 class="title"></h2>

  <p class="nonindent">Öyle görünüyor ki bireysel kazanç peşinde koşulmasını serbest bırakma ve teşvik etme yaklaşımı Batı düşüncesindeki uzun süreçlerin bir sonucu, aynı zamanda on yedinci ve on sekizinci yüzyılların düşünsel havasının önemli bir parçasıydı. “Tutkulara karşı çıkarlar tezi” buna rağmen pek tanıdık gelmiyorsa, kısmen de olsa bunun nedeni 1776’da yayımlandığında çığır açan <i>Ulusların Zenginliği</i> tarafından yerinden edilmesi ve unutturulmasıdır. Birazdan ele alacağımız nedenlerden ötürü, Adam Smith bireysel kazanç peşinde koşmanın sınırlanmaması konusundaki düşüncelerini ortaya koyarken tutkular ile çıkarlar arasındaki ayrımları bir kenara itmişti; bu kazanç çabalarının önleyeceği siyasal tehlikeler ve felaketlerin değil, getireceği iktisadi yararların altını çizmeyi yeğlemişti.</p>

  <p class="indent">Bu tezin pek tanıdık olmamasının başka bir nedeni de yukarıdaki sayfalarda gördüğümüz üzere, ancak yoğun bir çalışma sonucunda çeşitli düşünsel ipuçlarından parçaların bir araya getirilmesiyle böyle bir teze ulaşılabilmesidir. Birçok kaynaktan yararlanarak bu tezin Michael Polanyi’nin “gizli boyut” adını verdiği şeyin bir parçası olduğunu göstermeye çalıştım; gizli boyut derken, bazı önerme ve fikirleri paylaşan bir gruptaki herkese bu önerme ve fikirlerin çok bariz gelmesi nedeniyle hiçbir zaman tam ve sistematik bir biçimde dillendirilmemelerini kastediyorum. Bu durumun tipik bir özelliği olarak kimi önemli yazarlar -ilginç bir biçimde Adam Smith’in kendisi de dahil olmak üzere- sistematik biçimde ortaya konmamış bu temel teorinin özel uygulamalarını ya da türlerini geliştirmişlerdi. Bu türlerden önemli bir tanesi sonraki sayfalarda ele alınacak.</p>

  <p class="indent">Daha önce de değindiğimiz gibi bu tezin kökenleri devlet yönetimiyle ilgili kaygılarda yatmaktadır. Dizginlenmesine en çok ihtiyaç duyulan tutkular büyük ölçekte zarara yol açabilecek konumlarda olan ve daha aşağı konumdaki kişilere göre daha fazla tutkularla donatılmış olduklarına inanılan güç sahiplerinin tutkularıdır. Dolayısıyla, bu tezin en ilgi çekici uygulamaları güç sahiplerinin başına buyrukluğuna, felaketlere gebe şan arzularına ve tutkulardan kaynaklanan aşırılıklarına -kendi çıkarları ve uyruklarının çıkarlarıyla- nasıl set çekilebileceğini göstermektedir.</p>

  <p class="indent">On sekizinci yüzyılda bu düşünce biçiminin başlıca temsilcileri Fransa’da Montesquieu ve İskoçya’da James Steuart’tı. Onların temel düşüncelerini zenginleştiren de John Millar olmuştu. İskoç Aydınlanması adı verilen o olağanüstü filozoflar, ahlakçılar ve sosyal bilimciler grubunun önde gelen üyelerinden biriydi Millar. Fizyokratlar ve Adam Smith de Montesquieu ile Steuart’ın bazı varsayım ve kaygılarını paylaşıyorlardı, ama çözüm yöntemleri çok farklıydı. Tam da oldukları gibi, yani öğretisel açıdan kenetlenmiş bir grup olarak ele alacağımız fizyokratlar dışındakileri tek tek inceleyeceğiz. Yazılarının daha önce çok ilgi çekmemiş ya da incelenmemiş bölümlerini dikkate sunacağım için bu bölümleri çalışmalarının geri kalanıyla ilişkilendirmek gerekecek. Burada çözümlenecek görüşlerin anlamı ve önemi hakkında ancak bu sayede bir bakış açısı geliştirebiliriz.</p>

  <h2 class="title">Bir Öğretinin Öğeleri</h2>

  <h3 class="title"><span class="small2">1. MONTESQUIEU</span></h3>

  <p class="nonindent">Montesquieu ticaretin pek çok yararı olduğunu görmüştü ayrıca ticaretin gelişmesiyle yumuşaklığın (<i>douceur</i>) yayılması arasında kurduğu bağdan da söz etmiştik. Ona göre ticaretin kültürel etkisi kadar siyasal etkisi de vardı: <i>Kanunların Ruhu</i>’nun genel siyaset üzerine olan Birinci Kısım’ında, Montesquieu ilk önce klasik cumhuriyetçi çizgide bir yaklaşımla bir demokrasinin ancak zenginliğin çok aşırı olmaması veya çok eşitsiz biçimde dağılmış olmaması durumunda varlığını sürdürebileceğini ileri sürer, ama daha sonra “ticarete dayalı bir demokrasi” için bu kurala önemli bir istisna getirir. Şöyle der:</p>

  <div class="block">
    <p class="bl_nonindent">ticaretin ruhu beraberinde azla yetinmenin, tasarrufun, ölçülülüğün, çalışmanın, bilgeliğin, huzurun, düzenin ve istikrarın ruhunu da getirir. Böylece, bu ruh devam ettikçe yarattığı zenginliklerin hiçbir kötü etkisi olmaz.<sup><a class="hlink" epub:type="noteref" href="#not2_1" id="ref2_1">1</a></sup></p>
  </div>

  <p class="indent">Ticarete yağdırılan bu övgüler o kadar aşırı ki insanın pek de ciddiye alası gelmiyor. Ne var ki, eserinin ilerleyen bölümlerinde Montesquieu ticaretin olumlu siyasal etkilerine ilişkin çok daha detaylı ve mantıklı savlar ortaya koyuyor. Bugüne kadar pek de ilgi görmeyen bu savı burada detaylı biçimde aktaracağım. Bu savla ilgili önemli bir nokta, daha yukarıda sözü edilen savdan farklı olarak, yalnızca ticaretin demokrasi üzerindeki etkileriyle sınırlı olmayıp, Montesquieu’nün eseri boyunca ele aldığı ve çok yakından tanıdığı diğer iki yönetim biçimi için de aynı derecede geçerli olması: Monarşi ve despotluk.</p>

  <p class="indent"><i>Kanunların Ruhu</i>’nun Dördüncü Kısım’ında Montesquieu ticareti (XX. ve XXI. Kitaplar), parayı (XXII. Kitap) ve nüfusu (XXI-II. Kitap) ele alır. XX. Kitap’ta “ticaretin ruhu”ndan soyluların ticaretle uğraşmalarına izin verilmesi önerilerine kadar geniş bir konu yelpazesi üzerine görüşlerini belirtir. Halbuki XXI. Kitap’ta Montesquieu tek bir konuya, ticaretin ve denizciliğin tarihine odaklanır ve bunu olabildiği kadar gerçek verilerle destekleyerek yapar. Bu yüzden aynı kitabın “Avrupa’da Barbarlıktan Ticaret Nasıl Doğdu” konulu bölümünde birdenbire genel bir ilke oluşturması oldukça ilgi çekicidir. Burada Montesquieu ilk olarak kilisenin faiz almasının yasaklanması nedeniyle ticaretin nasıl baltalandığını ve sonrasında Yahudilerce devralındığını; Yahudilerin soylular ve krallardan gördükleri eziyet ve işkenceleri; tüm bunların sonucunda bir tepki olarak poliçeyi (<i>lettre de change</i>) icat ettiklerini anlatır. Bölümün sonlarında çok dikkat çekici kimi çıkarımlarda bulunur:</p>

  <div class="block">
    <p class="bl_nonindent">... bu yolla ticaret şiddeti atlatabilir ve her yerde varlığını devam ettirebilirdi; çünkü en zengin tüccarın tüm serveti görünmez hale geliyordu ve hiçbir iz bırakmadan her yere gönderilebilirdi... dolayısıyla, ticareti yönetenlerin elinden alan bir mekanizmanın kurulmasını yine yönetenlerin açgözlülüğüne borçluyuz.</p>
  </div>

  <div class="block">
    <p class="bl_nonindent">O günden beri, yönetenler kendi amaçladıklarından çok daha büyük bir bilgelikle yönetmek zorunda kaldılar; zira, bu olaylar nedeniyle, hükümdarın ani ve büyük ölçekli keyfi hamlelerinin <i>(les grands coups d’autorite)</i> etkisiz olduğu ve yalnızca iyi yönetimin [hükümdara] bolluk getirdiği ispatlanmış oldu...</p>
  </div>

  <div class="block">
    <p class="bl_nonindent">Machiavellicilikten sıyrılmaya başladık ve günden güne daha da uzaklaşacağız. Devlet yönetiminde daha ölçülü olmak gerekiyor. Eskiden <i>coup d’etat</i><a class="hlink" epub:type="noteref" href="#ozelnot0_11" id="ozelref0_11">*</a> dediğimiz şeye kalkışmak, böyle hareketlerin yarattığı korku bir yana, bugün yalnızca akılsızlık olur.</p>
  </div>

  <p class="indent">Bölüm bu okumakta olduğunuz yazıdaki tezin en önemli delili olan ve başlık olarak seçilen cümleyle bitiyor:</p>

  <div class="block">
    <p class="bl_nonindent"><i>Talihimiz varmış ki tutkular insanları kötü</i> (méchant) <i>olmaya itebilecekken, kötü olmamak onların çıkarınadır.<sup><a class="hlink" epub:type="noteref" href="#not2_2" id="ref2_2">2</a></sup></i></p>
  </div>

  <p class="indent">İşte bu muhteşem bir genellemedir. Buradaki tez, çıkarların -yani ticaret ve beraberinde getirdiği, poliçe gibi şeylerin- tutkuları ve güç sahiplerinin tutku kaynaklı “kötü” davranışlarını engelleyeceği beklentisi üzerine kuruludur. Montesquieu’nün eserinde bulunan başka pasajlar da XXI. Kitap’ta öne sürdüğü fikirlerin iktisat ve siyaset arasındaki bağ üzerine düşüncelerinin çok önemli bir parçası olduğu konusunda şüpheye yer bırakmıyor.<sup><a class="hlink" epub:type="noteref" href="#ozelnot2_a" id="ozelref2_a">a</a></sup> Hükümdar tarafından paranın ayarının düşürülmesi konusunu ele aldığı XXII. Kitap’ta da aşağı yukarı aynı noktalara değiniyor. Roma imparatorları bu uygulamayı büyük bir zevkle ve kâr sağlayacak bir biçimde yaptılar, ama daha yakın dönemlerde paranın ayarının bozulması hemen peşinden yoğun bir biçimde yer alacak döviz işlemleri nedeniyle tam tersi etki gösterdi:</p>

  <div class="block">
    <p class="bl_nonindent">... bu sarsıcı işlemler zamanımızda yer alamazdı; hükümdar yalnızca kendini kandırmış olurdu, başka kimseyi kandıramazdı. Döviz işlemleri <i>(le change)</i> bankerlere dünyanın dört bir köşesinden gelen sikkeleri karşılaştırmayı ve doğru değerlerini belirlemeyi öğretmiştir... Bu işlemler hükümdarın ani ve büyük ölçekli keyfi hamlelerini, ya da en azından bunların başarıya ulaşmasını engellemişlerdir.<sup><a class="hlink" epub:type="noteref" href="#not2_3" id="ref2_3">3</a></sup></p>
  </div>

  <p class="indent">Her iki durum da siyasetçilere kısıtlamalar getiren yöntemler için neredeyse aynı terimlerin kullanılması yüzünden daha da birbirlerine yakın görünmeye başladılar: Birinde <i>lettre de change</i>, diğerinde ise yalnızca <i>le change</i> kullanılıyordu. Montesquieu notlarında poliçenin öneminin altını çiziyor -“Poliçenin bu kadar geç bulunması çok şaşırtıcıdır, çünkü dünyada hiçbir şey bu kadar kullanışlı değildir”<sup><a class="hlink" epub:type="noteref" href="#ozelnot2_b" id="ozelref2_b">b</a></sup>- ayrıca <i>Kanunların Ruhu</i>’nda varlığın toprak (<i>fonds de terre</i>) ve poliçenin de dahil olduğu menkul kıymetler <i>(effets mobiliers)</i> olarak ikiye bölünmesi üzerinde çok duruyordu.<sup><a class="hlink" epub:type="noteref" href="#not2_4" id="ref2_4">4</a></sup></p>

  <p class="indent">Montesquieu’den önce Spinoza da siyasal nedenlerle aynı ayrımı yapmış ve yine o da taşınabilir sermayeyi taşınmaz sermayeye tercih etmişti. <i>Tractatus politicus</i>’ta “eğer mümkün olursa” evler dahil tüm gayrimenkuller için devlet mülkiyetini savunacak kadar ileri gitmişti.<sup><a class="hlink" epub:type="noteref" href="#not2_5" id="ref2_5">5</a></sup> Özel mülkiyetin kaldırılmasının nedeni çözülemeyecek çatışmalardan ve ortadan kaldırılamaz bir kıskançlıktan kaçınmaktı: Sınırlı miktarda var olan gayrimenkullere sahip olunması durumunda toplumun üyeleri bir kimsenin kazancının diğerinin kaybı olduğu bir durumla karşı karşıya kalacaklardı. Dolayısıyla, “hiçbir vatandaşın gayrimenkul sahibi olmaması... barış ve uyum sağlamak açısından çok önemli”ydi. Öte yandan, ticari ve menkul varlıklara tamamen iyi gözle bakılmaktadır; çünkü “ya birbirlerine bağlı ya da benzer yollardan sağlanabilecek çıkarların” ortaya çıkmasını sağlarlar.<sup><a class="hlink" epub:type="noteref" href="#not2_6" id="ref2_6">6</a></sup> Spinoza’ya göre bireylerin sahip olabileceği para tutarı yalnızca onların çabalarıyla sınırlıydı ve bu çabalar da karşılıklı yükümlülüklerden oluşan bir ağın oluşmasına yol açıyordu, böylece toplumu birbirine bağlayan bağlar güçleniyordu.<sup><a class="hlink" epub:type="noteref" href="#not2_7" id="ref2_7">7</a></sup> İleride ortaya koyacağımız gibi, menkul kıymetlerin toprak ve gayrimenkule göre gittikçe önem kazanması yalnızca Spinoza ve Montesquieu tarafından değil aynı zamanda James Steuart ve Adam Smith tarafından da benzer iyimser siyasal çıkarımlara dayanak olarak kullanılacaktı.</p>

  <p class="indent">Burada kamu borcunun büyümesi ve bunun sonucunda yönetimin yükümlülüklerinde ya da “devlet tahvilleri”ndeki net artış konusunda görünürde birbirinden çok farklı bakış açılarına da kısaca değinmek gerekli. Hume ve Montesquieu’nün de aralarında bulunduğu bir kısım İngiliz ve Fransız yazar tarafından menkul kıymetlerin bu çeşidindeki artış zararlı olarak nitelendirilmişti.<sup><a class="hlink" epub:type="noteref" href="#ozelnot2_c" id="ozelref2_c">c</a></sup> Her ne kadar düşüncelerinde “reel para” öğretisinin unsurlarıyla karşılaşmak mümkünse de, kamu borcunu öncelikle siyasal nedenlerden eleştirmekteydiler. Görünen o ki eleştirilerinin temelinde yatan, devlet iktidarının kötüye kullanılmasına ilişkin kaygılar onları menkul kıymetlerin poliçeler gibi diğer türlerinde olabilecek bir artışa olumlu bakmalarına yol açmıştı. İkinci tür varlıklar Montesquieu ve diğerleri tarafından iyi karşılanmaktaydı, çünkü yönetimin büyük ölçekli keyfi hamlelere kalkışma isteğini ve gücünü kıracakları düşünülüyordu. Öte yandan, bu güç ve genel anlamıyla yönetimin gücünü artırmasının tek yolu hazinenin işlemlerini büyük miktarda borç altına girerek finanse etmesiydi. Dolayısıyla bu yazarların poliçelerin gittikçe artan biçimde dolaşıma girmesini onaylarken aynı durumu “devlet tahvilleri” söz konusu olduğunda eleştirmeleri tamamen tutarlıydı.</p>

  <p class="indent">Poliçe ve döviz arbitrajının, iktidar sahiplerinin geleneksel gözü karalık ve şiddetle hareket etmesini nasıl daha az çekici kılacağını göstermeye çalışırken Montesquieu aslında <i>Kanunların Ruhu</i>’ndan yirmi üç yıl önce yazmış olduğu “Siyaset Üzerine” adlı kısa yazısında kendine çizdiği programa devam etmiş oluyor;</p>

  <div class="block">
    <p class="bl_nonindent">Yapılanların ahlak ya da akılla bağdaşmadığını öne sürerek siyasete doğrudan saldırmanın bir faydası yok. Bu yöntem herkesi ikna eder ancak kimsenin davranışını değiştirmez... Bence daha dolambaçlı bir yol izleyip çeşitli siyasal hareketlerin ne kadar yakışıksız olduğunu o hareketlerin ne kadar az yarar sağladığını göstererek iktidar sahiplerine anlatmak gerek.<sup><a class="hlink" epub:type="noteref" href="#not2_8" id="ref2_8">8</a></sup></p>
  </div>

  <p class="indent">Kendi düşüncesine merkez oluşturan siyasal ilkeler nedeniyle Montesquieu poliçe ve döviz arbitrajından kaynaklanabilecek çeşitli yararları bulup çıkarma, kucaklama ve abartma eğilimindeydi. Bu kurumlar ve işlemler eserlerinin önemli kısmının altında yatan siyasal kaygıyla uyumluydu: Sınırsız gücün kötüye kullanımını denetleyecek bir yol bulmak. Güçler ayrılığı ve karma yönetimi savunması dengeleyici bir güç arayışından doğmuştu; çünkü tümüyle farklı sonuçlara varmasına rağmen Hobbes ile aynı fikirde olduğu bir nokta vardı: “Güce sahip herkes o gücü kötüye kullanmaya eğilimlidir; engellerle karşılaşıncaya kadar buna devam eder.”<sup><a class="hlink" epub:type="noteref" href="#not2_9" id="ref2_9">9</a></sup> Defterine 1730’da İngiltere’de olduğu sırada Bolingbroke’un eleştirel dergisi <i>The Craftsman</i>’de okuduğu İngilizce bir deyişi yazmıştı:</p>

  <div class="block">
    <p class="bl_nonindent">Güç sevdası doğaldır; tatmin edilemez; sürekli bilenir ve mala mülke doymaz.<sup><a class="hlink" epub:type="noteref" href="#ozelnot2_d" id="ozelref2_d">d</a></sup></p>
  </div>

  <p class="indent">Bunun bir sonucu olarak da güçler ayrılığı ilkesi ve çeşitli diğer kavramları tasarlar, çünkü diyor ünlü bir sözünde,</p>

  <div class="block">
    <p class="bl_nonindent">Gücün kötüye kullanımını engellemek için, şeylerin düzeninden yararlanarak <i>(par la disposition des choses)</i> gücün güç tarafından durdurulması gerekir.<sup><a class="hlink" epub:type="noteref" href="#not2_10" id="ref2_10">10</a></sup></p>
  </div>

  <p class="indent">Gücün hiç durmaksızın artmasını engelleyecek uygun düzen öncelikle siyasal sistem içinde çeşitli kurumsal ve anayasal teminatlar yaratılmasıyla sağlanabilir. İyi ama neden bu düzene yardımcı olacak başka şeyler de eklenmesin? Yukarıda belirtildiği gibi, Montesquieu iktisadi konuları ele aldığında kazanma arzusunun, tıpkı güç edinme dürtüsü gibi, kendini devam ettirdiğini ve doymak bilmez olduğunu gördü. Fakat güç edinmeyi büyük bir kaygıyla karşılamasına rağmen para kazanma arzusu ona yalnızca <i>douceur</i> olarak göründü. Dolayısıyla edinme dürtüsünü uygun bir düzen içine yerleştirecek çeşitli yollar arayışında olması gayet doğaldı. Yukarıda, hükümdarın tutkularının çıkarları tarafından etkisizleştirildiği görüşünün bulunduğu sayfa 83’teki bu önemli cümlede o sıralarda egemen olan dengeleyici tutkular düşüncesiyle kendisine ait olan dengeleyici güç teorisinin kesişmesini ve kaynaşmasını sağlıyor. Poliçe ile arbitrajı anayasal teminatın destekleyicisi ve büyük ölçekli keyfi hamleler ile despotluğa karşı birer kalkan ilan ediyor. İktisadi genişlemenin olumlu siyasal sonuçları üzerine yazılmış olan bu paragrafların onun merkezi siyasal savlarına çok önemli ve bugüne kadar göz ardı edilmiş bir katkı sağladığına hiç şüphe yok. Ayrıca, bu paragrafların yeni ticari-endüstriyel çağı savunma çabası oldukları da su götürmez.</p>

  <p class="indent">Buraya kadar ortaya konulduğu gibi, Montesquieu’nün öğretisi tümüyle iç yönetim ve iç siyaset üzerinedir. Nitekim, kurumsal-anayasal düzenlemelerle reform yapılması önerilerinin yer aldığı geleneksel siyasal düşünce alanının öncelikli konusu da buydu. Gelgelelim, on yedinci ve on sekizinci yüzyıllarda uluslararası ilişkiler konusunda, özellikle de dönemin önde gelen güçlerinin içinde bulunduğu sürekli savaş durumuyla ilgili kaygılar giderek artıyordu. Yönetenlerin tutkulu veya başına buyruk aşırılıkları yüzünden savaş çıktığı düşünüldüğünden, iç siyasal veya iktisadi düzende bu tip davranışları törpüleyecek ilerlemeler doğal olarak uluslararası duruma olumlu etkiler yapacak ve barış şansını artıracaktı. Ama uluslar arasında gerçekleşen bir işlem olduğuna göre uluslararası ticaretin de barış veya savaş ihtimaline doğrudan bir etkisi olacaktı: Burada da çıkarlar tutkulara, özellikle de fetih tutkusuna üstün gelebilirdi. Uluslararası ilişkiler üzerine düşüncenin henüz pek gelişmemiş olması nedeniyle bu tür akıl yürütmeler genelde belirsiz genellemeler ya da desteklenmemiş önermeler biçiminde kendilerini gösteriyordu.</p>

  <p class="indent">Aslında ticaretin uluslararası çatışma ya da uyuma etkisi üzerine yaygın görüşler on yedinci yüzyıldan on sekizinci yüzyıla geçerken hissedilir ölçüde değişmişti. Ya merkantilist öğreti yüzünden, ya da bir ulusun ticaretinin ancak başka bir ulusun ticareti pahasına genişlemesine yol açacak ölçüde pazarların sınırlı olması yüzünden, ticaret Colbert tarafından “sürekli çarpışma” olarak, Sir Josiah Child<sup><a class="hlink" epub:type="noteref" href="#not2_11" id="ref2_11">11</a></sup> tarafından da “savaşın bir türü” olarak nitelenmişti. Ticaretin yürütüldüğü temel koşullar ve öğretiler sonraki elli yıl içinde pek de değişmeyecekti. Yine de, Montesquieu’nün yakın arkadaşlarından Jean-François Melon 1734’te şöyle diyordu:</p>

  <div class="block">
    <p class="bl_nonindent">Fetih ruhu ve ticaret ruhu aynı ulusta barınamaz.<sup><a class="hlink" epub:type="noteref" href="#not2_12" id="ref2_12">12</a></sup></p>
  </div>

  <p class="indent">Montesquieu de kategorik olarak onaylıyor:</p>

  <div class="block">
    <p class="bl_nonindent">ticaretin doğal sonucu barışa yol açmaktır. Birbirleriyle alışveriş yapan iki ulus birbirlerine bağımlı duruma gelirler: Eğer birinin çıkarı satın almakta yatıyorsa, diğerininki satmakta yatar ve tüm birliktelikler ortak ihtiyaçlardan kaynaklanır.<sup><a class="hlink" epub:type="noteref" href="#not2_13" id="ref2_13">13</a></sup></p>
  </div>

  <p class="indent">Ticaretin barış üzerindeki etkilerine dair görüşlerdeki bu dramatik değişiklik Montesquieu’nün iktisadi genişlemenin iç siyasetteki sonuçları üzerine düşünceleriyle bağlantılı olabilir. Savaşların “gerçek çıkar” yerine hanedanların hırsları ve aptallıkları yüzünden çıktığı (<i>Candide</i>’de<a class="hlink" epub:type="noteref" href="#ozelnot0_12" id="ozelref0_12">*</a> olduğu gibi) görüşü gittikçe yaygınlaşırken iktisadi genişlemenin içte yönetenlerin davranışlarına kısıtlamalar getireceği ve uluslararası ortamda savaşlara yol açacağı düşüncesini savunmak pek zordu.</p>

  <p class="indent">Aslında Montesquieu’nün ticarete yaptığı bunca övgü arasında kimi çekinceleri de yok değildi. Ticaretin barışa katkısını övdüğü bölümde tüm insan ilişkilerinin parasallaşması, konukseverliğin ve “kişinin çıkarları konusunda çok da katı olmamasını sağlayan ahlaki değerler”in<sup><a class="hlink" epub:type="noteref" href="#not2_14" id="ref2_14">14</a></sup> yok olması gibi ticaretin beraberinde getirdiği olgulardan duyduğu üzüntüyü de dile getiriyordu.</p>

  <p class="indent">Melon’un böyle endişeleri yoktu. Tam tersine, ticaretin barış ve huzur getirirken bir taraftan da cesaret ve gözüpeklik gibi niteliklerin kaybına yol açacağını düşünenlerin endişelerini yatıştırmak istiyordu. Bu niteliklerin yalnızca varlıklarını devam ettirmekle kalmayacaklarını, deniz ticaretinin ve denizciliğin devamlı yüz yüze olduğu tehlikeler nedeniyle daha da dallanıp budaklanacaklarını söylemekteydi.<sup><a class="hlink" epub:type="noteref" href="#not2_15" id="ref2_15">15</a></sup> Böylece her şey en iyisine varıyordu: Ticaret, aynı anda hem savaşı önleyici olarak hem de ahlaki anlamda savaşın yerini dolduracak biçimde iş görür!</p>

  <h3 class="title"><span class="small2">2. JAMES STEUART</span></h3>

  <p class="nonindent">On sekizinci yüzyılın ortalarında, felaket düzeyinde sonuçlar doğuran başına buyruk yönetimin sona ermesi umudu olmayan bir ülke gerçeği karşısında, Hükümdarın büyük ölçekli keyfi hamleleri ve savaşa karşı güvenlik önlemi olarak Montesquieu’nün kısmen ticaret, poliçe ve arbitraja bel bağlaması umutsuzluktan doğmuş bir düşünce ya da hayal gücünün fazla iyimser bir uzantısı olarak görülebilir. İngiltere’de ise zorlama fikirlere hiç gerek yoktu, çünkü on sekizinci yüzyılda kraliyetin gücü mutlak olmaktan çok uzaktı. Yine de “İskoç Aydınlanması“na dahil siyasal iktisatçılar ve tarihsel sosyolojiyle ilgilenen araştırmacılar arasında da benzer düşüncelere rastlamak mümkündür.</p>

  <p class="indent">Adam Smith, Adam Ferguson ve John Millar gibi isimler söz konusu olduğunda bu düşünceler iktisadi değişimlerin toplumsal ve siyasal dönüşümün en temel belirleyicileri olduğu yönündeki ortak inanışlarından kaynaklanmaktaydı.<sup><a class="hlink" epub:type="noteref" href="#not2_16" id="ref2_16">16</a></sup> Ama genel ve açık biçimde Montesquieu’nünkilere en yakın düşünceleri ileri süren James Steuart için açıklama daha da basittir: En önemli yapıtı, <i>Siyasal İktisadın İlkelerine Bir Bakış</i> (1767) büyük ölçüde İngiltere’den uzakta, siyasal koşullarla iktisadi gelişmenin ilişkilerinin çok daha açık biçimde görülebildiği kıta Avrupası’nda geçirdiği uzun sürgün yılları sırasında tasarlanmış ve yazılmıştı. Üstelik Montesquieu’nün düşüncesinin etkisi eser boyunca, hem genel ilkelerde hem çeşitli analizlerinde görülebilir.</p>

  <p class="indent">Örneğin, Montesquieu’nün poliçenin ve arbitrajın siyasal etkileri üzerine düşüncelerinin yansımaları Steuart’ın eserinde “Etkin bir dış ticaret açılımının tüccar bir ulus açısından genel sonuçları”nı ele aldığı bölümde açıkça hissedilir:</p>

  <div class="block">
    <p class="bl_nonindent">Devlet adamı şaşkınlık içinde etrafına bakınmaktadır; kendisini her açıdan toplumun en önde geleni olarak gören kişi, şimdi kendisini, <i>almak için her uzandığında avuçlarından kayan</i> özel servetin parıltısı karşısında gölgelenmiş bulur. Bu da yönetimi daha karışık ve daha zor bir iş haline getirir; devlet adamı da artık yalnızca güç ve otorite sahibi değil <i>beceri ve incelik sahibi de olmak zorundadır</i>.<sup><a class="hlink" epub:type="noteref" href="#not2_17" id="ref2_17">17</a></sup></p>
  </div>

  <p class="indent">Aynı düşünce Steuart’ın “paralı çıkar sahiplerinin”, “katı varlıklar”a sahip toprak sahiplerinin aksine, “devlet adamının çabalarını” ve “özel serveti ele geçirme planlarını” boşa çıkarabileceği yönündeki sözlerinde de kendini gösterir.<sup><a class="hlink" epub:type="noteref" href="#not2_18" id="ref2_18">18</a></sup></p>

  <p class="indent">El uzatan otorite ve siyasal iktidar sahiplerinin keyfi davranışlarına ticari genişlemenin getireceği kısıtlamalar düşüncesi daha detaylı ve daha genel bir biçimde iktisadi genişlemenin -Steuart buna “ticaret ve sanayinin oluşumu” adını veriyor- toplumsal ve siyasal sonuçlarının da incelendiği aynı bölümün ileriki kısımlarında ele alınıyor.</p>

  <p class="indent">Daha önce aktardığımız paragrafta da olduğu gibi, Steuart çok ilginç bir bulmacanın farkında olan tek kişi gibi görünüyor. Merkantilist düşüncenin içini dışını çok iyi bildiği ve birçok açıdan hâlâ etkisi altında olduğu için, doğru şekilde kullanılan ticaret ve sanayinin ülkenin ve dolayısıyla da hükümdarın gücünü artırması gerektiğini biliyordu. Aynı zamanda, <i>güncel</i> toplumsal gelişmeleri gözlemlemesi ve muhtemelen David Hume ve William Robertson gibi İskoçların tarihsel düşüncesiyle tanışık olması onu çok farklı birtakım sonuçlara yöneltmişti: Ticaretin genişlemesi “orta kademedeki insanların” konumunu sağlamlaştırma işlevini önce lordların ve sonra da kralın gücü pahasına yerine getiriyordu. Bu çelişen iki analiz veya tahmin arasındaki yol ayrımında durmakta olan Steuart cesur bir biçimde -düşüncesinin Hegel’i etkilemiş olabileceği yönündeki birçok göstergeden biri olan- diyalektik bir fikir yürütmeyle bu iki kavramı uzlaştırıyor.<sup><a class="hlink" epub:type="noteref" href="#not2_19" id="ref2_19">19</a></sup> Gerçek bir merkantilist gibi “ticaret ve sanayinin ortaya çıkışı”nın devlet adamının güç hırsından kaynaklandığı görüşünü savunmaya devam ediyor, ama sonra olayların nasıl beklenmedik bir durum aldığını anlatıyor:</p>

  <div class="block">
    <p class="bl_nonindent">Ticaret ve sanayi... ortaya çıkışlarını hükümdarların hırsına borçludurlar. Esas olarak bu hükümdarlar kendilerini daha da zenginleştirme ve komşularına karşı daha yenilmez olma düşüncesiyle hareket eder. Fakat bu kaynaklardan aldıkları zenginliğin yalnızca çeşmeden taşan kısım olduğunu acı tecrübeyle öğrenene kadar göremediler; ve muhteşem, cesur ve gözüpek insanlar hükümdarın zenginliğinin kaynağını ellerinde tuttukları için istedikleri zaman hükümdarın otoritesinden kurtulmanın gücünü de ellerinde tutmaktadırlar. Bu değişimin sonucu daha uysal ve daha istikrarlı bir yönetimin ortaya çıkması olmuştur.</p>
  </div>

  <div class="block">
    <p class="bl_nonindent">Bir devlet sanayi ile geçinmeye başlayınca hükümdarın gücünün yarattığı korku etkisini kaybeder. Yönetim mekanizması çok daha karmaşık hale gelir ve ... kendisini içinde bulunduğu siyasal iktisat kuralları tarafından o kadar eli kolu bağlanmış durumda bulur ki o kuralları her çiğneyişinde başına yeni belalar açılır.</p>
  </div>

  <p class="indent">Bu noktada Steuart lafı biraz dolaştırıyor:</p>

  <div class="block">
    <p class="bl_nonindent">Yönetimler derken sistematik biçimde, anayasa ve genel kanunlarla gerçekleştirilenlerden söz ediyorum; ve hükümdarlar derken aslında danışmanlarından söz ediyorum. İncelediğim ilkeler soğukkanlı yönetim konusuyla ilgilidir; yönetenlerin birer insan olarak tutkularına, günahlarına ve zayıflıklarına karşı savunmalar geliştirmek siyasetin başka bir koluna düşer.<sup><a class="hlink" epub:type="noteref" href="#not2_20" id="ref2_20">20</a></sup></p>
  </div>

  <p class="indent">Halbuki birkaç bölüm sonra “modern ekonominin karışık düzeninin” devlet işlerinin yapılışına getirdiği “kısıtlamalar” konusuna döndüğünde bu temkini bir kenara bırakıyor. İki taraflı bir konuya dikkat çekiyor: Bir yandan artan zenginlik devlet adamının “koca bir insan kitlesinin yaptığı işler üzerinde çok güçlü bir etki sahibi olmasını sağlar... öyle ki eski dönemlerde en mutlak yönetim altında bile benzeri görülmemiştir”; ama bir yandan da iktidarı “<i>keyfi</i> biçimde kullanmanın tüm yollarıyla birlikte hükümdarın gücü de aşırı derecede sınırlanmıştır” (Steuart’ın kendi vurgusu). Bunun nedeni “modern ekonominin karmaşık” yapısıdır. Steuart bunu “plan” veya “ekonominin planı” biçiminde de adlandırmaktadır:</p>

  <div class="block">
    <p class="bl_nonindent">... planın işleme koyulmasının hiçbir keyfi ya da tutarsız hareketle bağdaşmayacağı görülecektir.</p>
  </div>

  <div class="block">
    <p class="bl_nonindent">Çağdaş bir hükümdarın iktidarı, krallığının anayasası gereğince istediği kadar mutlak olsun yine de bizim burada anlatmaya çalıştığımız iktisadi planı oluşturduğu anda sınırlı duruma dönüşür. Eğer hükümdarın otoritesi daha önce bir kıskının (sakınmadan kullanılabilecek, odun, taş ve benzeri sert cisimleri bölmek için kullanılabilecek, istendiği gibi kenara fırlatılıp istendiğinde tekrar alınıp kullanılabilecek) gücüne ve ağırlığına benzemekteyse yeni koşullarda, zamanı ölçmekten başka bir işe yaramayan ve başka bir iş için kullanılırsa ya da çok nazik biçimde ellenmezse hemen kırılacak bir saatin inceliğini andırmaya başlar.</p>
  </div>

  <div class="block">
    <p class="bl_nonindent">Buna göre, modern [bir] ekonomi despotluğun akılsızlığına karşı icat edilmiş en etkili dizgindir...<sup><a class="hlink" epub:type="noteref" href="#not2_21" id="ref2_21">21</a></sup></p>
  </div>

  <p class="indent">İşte burada ilk olarak Montesquieu tarafından ana hatları çizilmiş olan düşüncenin çok güzel bir biçimde ortaya konuşunu görüyoruz: “Modern ekonominin karmaşık düzeni” sayesinde çıkarların keyfi yönetime, “despotluğun akılsızlığına” ve kısacası yönetenlerin tutkularına üstün geleceği düşüncesi. Bu kez Steuart daha önce gösterdiği temkini bir yana bırakarak genişleyen ticaret ve sanayiyi “[insanların] tutkuları, günahları ve zayıflıklarına karşı güvenilir bir savunma” olarak görüyor.</p>

  <p class="indent">Montesquieu’de de olduğu gibi burada da seçerek sunduğumuz düşünceler kümesi ancak Steuart’ın düşüncesinin geri kalanıyla ilişkilendirildiğinde daha iyi anlaşılabilir. Montesquieu’nün ticari genişlemenin siyasal sonuçları üzerine kurgularının eserlerinin önde gelen temalarına gayet uygun olduğunu göstermek hiç de zor değildi. Ama Steuart söz konusu olduğunda ilk tepki tutarsızlıkla suçlamak oluyor: Demin bahsettiğimiz <i>Siyasal İktisadın İlkelerine Bir Bakış</i> adlı kitabı, “devlet adamı“nın<sup><a class="hlink" epub:type="noteref" href="#ozelnot2_e" id="ozelref2_e">e</a></sup> dümeni önce bir yöne sonra diğer yöne çevirerek ekonomiyi rotasında tutmaya çalışmasını anlatan bir kitap olarak bilinir ve Steuart’a büyük bir iktisatçı olarak saygınlığını geri kazandırmaya çabalayanlar onu Malthus, Keynes ve “ekonomik denetim düzeni”nin öncüsü olarak gösterir.<sup><a class="hlink" epub:type="noteref" href="#not2_22" id="ref2_22">22</a></sup> Peki o zaman, bir taraftan da “modern ekonominin ortaya çıkışı”nın devlet adamını daha önce hiç görülmemiş derecede <i>kısıtlayacağını</i> ya da <i>dizginleyeceğini</i> öne sürmesi nasıl mümkün olabilir?</p>

  <p class="indent">Bunun açıklaması, Steuart’ın yazılarında örtük olarak bulunan, bir yanda yönetenlerin günahları ve tutkuları yüzünden iktidarın “keyfi” biçimde kötüye kullanılması (Montesquieu’nün büyük ölçekli keyfi hamleler düşüncesinde olduğu gibi), öte yanda ise genel yarara katkıda bulunmak amacıyla “ince ayar” yapan farazi devlet adamı arasındaki ayrımda yatıyor.<sup><a class="hlink" epub:type="noteref" href="#ozelnot2_f" id="ozelref2_f">f</a></sup> Steuart’a göre çağdaş iktisadi genişleme ilk tür müdahalelerin sonunu getiriyor, ama daha sonra ekonominin makul derecede düzgün bir çizgide ilerlemesi için ikinci tipte bir müdahale ihtiyacı yaratıyor.</p>

  <p class="indent">Steuart’ın düşüncesinin temel tutarlılığı en iyi biçimde onun “modern ekonomi” için kullandığı saat metaforuyla anlaşılabilir. Bunu az önce değindiğimiz iki tür devlet müdahalesini anlatmak amacıyla iki ayrı noktada kullanıyor. Bir yandan, bu saat “çok nazik biçimde dokunulmazsa hemen kırılacak”<sup><a class="hlink" epub:type="noteref" href="#not2_23" id="ref2_23">23</a></sup> kadar narindir; yani eski moda keyfi hareketlerin bedeli o kadar ağırdır ki hemen ortadan kalkmaları gerekecektir. Öte yandan ise bu saatin “devamlı ayarı bozulur; kimi zaman yayı cihaz için fazla zayıftır, kimi zaman ise fazla güçlü ... saatçinin eli tarafından sürekli düzeltilmesi gerekir”<sup><a class="hlink" epub:type="noteref" href="#not2_24" id="ref2_24">24</a></sup>; yani iyi niyetli ince müdahalelere devamlı ihtiyaç duyulur.</p>

  <p class="indent">Bu noktada on yedinci ve on sekizinci yüzyıllarda evren için saat metaforunun kullanıldığının akla gelmemesi mümkün değil.<sup><a class="hlink" epub:type="noteref" href="#not2_25" id="ref2_25">25</a></sup> Buna paralel bir olay da Tanrı’nın meslek değiştirmesi, daha doğrusu “alet değiştirmesi”ydi: Eski Ahit’te çömlekçiyken şimdi bir saat ustası, <i>Yüce Saatçi</i> olmuştu. Buradan çıkan sonuç Tanrı bir kez saati yaptıktan sonra o saatin tümüyle kendi kendine çalışacağıydı. Steuart’ın saati (=ekonomi) ile burada söz konusu olan saat (=evren) arasındaki ortak nokta ikisinin de ustaca yapılmış ve keyfi biçimde dış güçlerce müdahale edilmemesi gereken düzenekler olmasıydı, ama saat kavramını seçerek hem keyfi ve dikkatsiz müdahalenin imkânsızlığını hem de özenli ve usta “devlet adamı” tarafından sürekli düzeltmeler yapılmasına ihtiyaç olduğunu ortaya koyabiliyordu.</p>

  <h3 class="title"><span class="small2">3. JOHN MILLAR</span></h3>

  <p class="nonindent">Hem Montesquieu hem de Steuart ticaret ve sanayinin genişlemesinin hükümdarın keyfi ve otoriter biçimde kararlar almasını engelleyeceğine inanıyordu. Akıl yürütme tarzları tıpatıp aynı değilse de benzerdi. Montesquieu kimi yeni mali kuramların ortaya çıkması sonucunda devletin geleneksel mal ve mülklere el koyma ya da paranın ayarını istediği gibi değiştirme gücünden büyük ölçüde yoksun kalmasını genele taşıyordu. Steuart’a göreyse, keyfi kararları ve müdahaleleri düşünülemez, yani aşırı derecede maliyetli ve zarar verici kılan şey “modern ekonominin” genel karmaşıklığı ve kırılganlığıydı.</p>

  <p class="indent">Buna göre, her iki durumda da hükümdar ne kadar isterse istesin eskiden olduğu kadar şiddetli ya da öngörülemez hareketlerde bulunmaktan alıkonmakta veya caydırılmaktadır. Montesquieu-Steuart yaklaşımı -Fizyokratlarca savunulduğu gibi- hükümdarı ulusun zenginliğine katkıda bulunmaya yönlendirmek yerine (bunun üzerinde birazdan duracağız), hükümdarın kısıtlanması, engellenmesi ve cezalandırılmasına dayanmaktaydı.</p>

  <p class="indent">Montesquieu ve Steuart’ın tercih ettiği “caydırıcılık modeli”, özellikle de Steuart’ın öne sürdüğü caydırıcılık türü, daha detaylı biçimde ele alınmaya muhtaçtı. Ne de olsa, caydırıcılık işe yaramayabilir ve hükümdar her şeye rağmen şansını deneyebilir ya da büyük ölçekli keyfi hamleler yapabilirdi. Eğer bu gerçekleşirse hızla harekete geçerek hükümdara karşı koyacak ve onu politikalarını geri çekmeye ya da değiştirmeye zorlayacak bir toplumsal gücün varlığı kurtarıcı olabilirdi. Ticaret ve sanayinin genişlemesi için gerekli olan koşulların bozulması durumunda o koşulları tekrar oluşturacak bir denge ya da geribesleme mekanizmasına ihtiyaç vardı. Hume, Adam Smith ya da Ferguson gibi birçok on sekizinci yüzyıl yazarının kullandığı ifadelere bakarak tüccar ve orta sınıfın yükselişinin böyle bir mekanizmayı zaten getirdiği söylenebilir. Genel olarak bu sınıfların nasıl artan biçimde siyasal güç sahibi olmaya başladıklarının ve bunun da ötesinde gücün kötüye kullanımı durumunda toplu hareket ederek <i>tepki verebilmelerinin</i> tarihi nedenlerini açık biçimde ele alan kişi, İskoç Aydınlanmasının önde gelen temsilcilerinden John Millar’dı.</p>

  <p class="indent">Ölümünden sonra yayımlanan “İmalat, Ticaret ve Sanatın İlerlemesi; ve Bu İlerlemenin Özgürlük ve Bağımsızlık Ruhunu Yayma Eğilimi” başlıklı bir yazısında Millar ana konusunu şöyle tanımlıyor:</p>

  <div class="block">
    <p class="bl_nonindent">Görünüşe bakılırsa, ticaretle uğraşan ülkelerdeki Özgürlük Ruhu esasen iki koşula dayanıyor: Birincisi, mal ve geçim kaynaklarının dağılımına göre insanların durumu; ikincisi ise, toplumun birkaç üyesinin bir araya gelerek birlikte ya da birbiriyle uyum içinde davranma imkânı.<sup><a class="hlink" epub:type="noteref" href="#not2_26" id="ref2_26">26</a></sup></p>
  </div>

  <p class="indent">Bu ana hatlar çerçevesinde, ilk olarak imalat ve tarımdaki üretim artışının nasıl bu iki dalda da “daha fazla bireysel bağımsızlık ve genel özgürlük düşüncesinde yeni gelişmeler” sağladığını gösteriyordu. Ayrıca bu ilerlemelerin daha eski çağlarda olduğu gibi büyük servet eşitsizlikleri getirmeyeceğine, “servet dağılımının, yelpazenin en üstüyle en altı arasında uçurum yaratmayacağına” inanıyordu.<sup><a class="hlink" epub:type="noteref" href="#not2_27" id="ref2_27">27</a></sup></p>

  <p class="indent">Ticaret ve imalatın gelişmesinin özgürlük ruhunun yayılmasına yol açtığını böyle kabul ettikten sonra, Millar özellikle bu gelişmenin çeşitli toplumsal grupların baskı ve kötü yönetime karşı toplu hareket etme imkânını nasıl artırdığına dikkat çekiyor. Locke’taki isyan hakkı burada uzun uzun aktarmaya değecek detaylı bir sosyolojik incelemeye tutuluyor:</p>

  <div class="block">
    <p class="bl_nonindent">... birtakım yargıçlar ve yönetenler öteden beri var olmasıyla meşrulaşmış ve belki de silahlı bir kuvvet tarafından desteklenen bir otorite sahibi oldukları zaman, tek tek ve birbirleriyle bağlantısız bireylerden oluşan halkın bu yöneticilerin baskısına karşı koymaları beklenemez; ve böyle bir amaçla birleşme imkânları kendi özel durumlarına bağlıdır... Büyük ülkelerde, insanlar geniş bir alana yayılmış oldukları için pek nadiren böyle etkili bir çaba gösterebilmişlerdir. Birbirlerinden uzak küçük köylerde yaşadıkları ve çok sağlıklı iletişim imkânlarına sahip olmadıkları için yönetenlerin zorbalığı yüzünden yurttaşlarının çektikleri zorluklardan pek de etkilenmezler ve bir köşedeki isyan başka bir köşeye sıçramadan hemen bastırılabilir...</p>
  </div>

  <div class="block">
    <p class="bl_nonindent">Fakat ticaret ve imalatın gelişmesiyle bir ülkenin bu açıdan durumu da zamanla değişir. Geçinme kaynaklarının daha kolay elde edilmesiyle nüfus artar, insanlar mesleklerini daha kolay uygulayabilmek amacıyla daha geniş gruplar halinde toplanırlar. Köyler kasaba olur; bunlar da genelde kalabalık şehirlere dönüşürler. Tüm bu nüfus merkezlerinde aynı meslekten ve devamlı iletişim halinde bulunan insanlar olduğundan, düşüncelerini ve tutkularını paylaşabilen büyük işçi ve zanaatkâr gruplaşmaları hızla ortaya çıkar. Bu gruplardan da takipçilerinin yön ve havasını belirleyen liderler çıkar. Güçlü zayıfı cesaretlendirir; cesur çekingeni harekete geçirir; kararlı olan zayıf iradeli olana arka çıkar ve tüm kitlenin hareketleri <i>bir makinenin uyumuyla</i>, genellikle de karşı konulamaz bir güçle yoluna devam eder.</p>
  </div>

  <div class="block">
    <p class="bl_nonindent">Böyle bir durumda her toplumsal hoşnutsuzlukta insanların büyük bir bölümü kolayca ayaklanabilir ve yine aynı kolaylıkla acılarının giderilmesi için birleşebilirler. Bir kasabada en hafif bir şikâyet bir ayaklanmaya yol açar; şehirden şehre yayılan isyan alevleri bir genel ayaklanmaya dönüşüverir.</p>
  </div>

  <div class="block">
    <p class="bl_nonindent">Bu birleşme ne yalnızca yerel durumlardan doğar; ne de ticaret ve sanayiye hizmet eden alt sınıflarla sınırlıdır. <i>Mesleki amaçlarını sürekli gözeten</i> tüccar üst sınıflar ortak çıkarlarını belirlemekte çok hızlı davranırlar ve yorulmak bilmez bir biçimde davalarının peşinden giderler. Çiftçi, kendi köşesinde toprağı ekip biçmekle meşgul olduğu için yalnızca kendi şahsi kârını gözetir; diğer yanda toprak sahibi yalnızca kendi isteklerinin tatminine yetecek bir gelir elde etme peşindedir ve kendi çıkarını ya da başka çıkarları pek umursamaz. Tüccar ise kendi şahsi çıkarını göz ardı etmemekle beraber, kendi kazancını meslektaşlarının kazancıyla birleştirmeye ve böylece devletin desteğini sağlama ve genel olarak ticaretin yararına önlemler alınması konusunda aynı meslekten olanlarla birleşmeye alışkındır.</p>
  </div>

  <div class="block">
    <p class="bl_nonindent">İçinde bulunduğumuz yüzyılda Britanya’da bu büyük tüccar birliğinin ağırlığı zamanla gözle görülür hale gelmiştir. Büyük kent nüfusunun gürültülü ve dalgalı hareketleri <i>yönetimin en derin köşelerine kadar girebilir, en cesur bakanı bile korkutabilir ve tahtın en kendine güvenen gözdesini bile yerinden edebilir. Hükümetin bir kulağı her zaman ticari çıkar sahiplerindedir</i>, ki o ses güçlü ve birlik içinde olduğu zaman ulusal yönetimlerin hareketlerini bile kontrol edebilir ve yönlendirebilir.<sup><a class="hlink" epub:type="noteref" href="#not2_28" id="ref2_28">28</a></sup></p>
  </div>

  <p class="indent">Bu paragrafların en dikkat çekici özelliği Millar’ın ayaklanmalar ve benzer kitlesel hareketlerin toplumsal rolüne olumlu bakışıdır. Bir otuz yıl sonra Dr. Andrew Urte’nin <i>İmalat Sanayisinin Felsefesi</i> (1835) adlı yapıtında görebileceğimiz gibi hava tümüyle değişmişti:</p>

  <div class="block">
    <p class="bl_nonindent">Doğası gereği imalat sanayi geniş bir nüfusu dar bir çember içinde yoğunlaştırır; gizli örgütlenmeler için her türlü imkân vardır... daha kaba akıllara zekâ ve enerji aşılar; sağladığı iyi ücretlerle hoşnutsuz kesime maddi kaynak da temin eder.<sup><a class="hlink" epub:type="noteref" href="#not2_29" id="ref2_29">29</a></sup></p>
  </div>

  <p class="indent">1835’e gelindiğinde sık sık “hoşnutsuz” olan işçi sınıfı artık ortaya çıkmış durumdaydı. Millar’ın kitlesel hareketlere iyimser bakışına temel oluşturan on sekizinci yüzyıl olayları büyük olasılıkla altmışlarda ve yetmişlerde aralıklarla Londra’yı sarsan Wilkes ayaklanmalarıydı.<sup><a class="hlink" epub:type="noteref" href="#not2_30" id="ref2_30">30</a></sup> Rudé tarafından da ortaya konduğu gibi, bu ayaklanmaların tipik özelliği tüccarların ve başka orta sınıf öğelerinin “kalabalıkla” ittifak içinde olmalarıydı.<sup><a class="hlink" epub:type="noteref" href="#not2_31" id="ref2_31">31</a></sup> Buna rağmen aynı dönemden diğer gözlemciler bu ayaklanmalar karşısında epey endişelenmişe benziyor. David Hume’un muhafazakârlaşmasına yol açmış, özgürlüğün getirecekleriyle ilgili iyimser görüşlerini uzun uzadıya dile getirdiği, örneğin “halk öyle gösterilmeye çalışıldığı gibi tehlikeli bir canavar değildir”<sup><a class="hlink" epub:type="noteref" href="#not2_32" id="ref2_32">32</a></sup> dediği kısımları <i>Yazılar</i>’ın yeni baskısında geri çekmesine neden olmuşlardı. Millar’ın ifadeleri de pek iç rahatlatıcı değil (gerçi bir devrimci için öyle olabilir), özellikle de “genel ayaklanma” olasılığına işaret ettiği zaman; ama esasen vurguladığı nokta tüccarların “mesleki amaçlarını sürekli gözetme”leri ve geniş bir alana dağılmış çiftçilerle karşılaştırıldığında çok daha üstün bir “çıkar grubu” olarak hareket etmek amacıyla organize olma yetenekleri, insanları amaçları uğruna hareketlendirebilme ve sapkın yönetimlerden acılarının giderilmesini isteme becerileriydi. Bu açıdan, Millar’ın anlattığı süreç on sekizinci yüzyılda Batı Avrupa’daki kitlesel hareketlerin taşıdığı tipik “ayırt edici şekilde belirgin bir amaç için yapılması” ve “odaklanmışlık” özelliklerini sergiliyordu.<sup><a class="hlink" epub:type="noteref" href="#not2_33" id="ref2_33">33</a></sup> Tıpkı bu kitlelerin İngiltere ve hatta Amerika’da “kurucu bir rol” oynadıklarının<sup><a class="hlink" epub:type="noteref" href="#not2_34" id="ref2_34">34</a></sup> düşünülmesinde olduğu gibi, John Millar da onlara iktisadi gelişmeyi koruma ve devam ettirme gibi gayet akılcı ve yararlı bir rol yüklemekteydi.</p>

  <p class="indent">Buna ilaveten, Steuart nasıl “modern ekonomi”nin işleyişini “bir saatin inceliğine” benzettiyse, Millar da “tüccarların hareketleri”nin adeta “bir makinenin uyumuyla” işlediğini söylüyordu. Açıkça görüldüğü üzere, Millar hükümdarın tutkularının kamu çıkarı ve genişleyen bir ekonominin ihtiyaçları karşısında uzun süre üstünlük kurmasına engel teşkil edecek önemli ve güvenilir bir mekanizma keşfetmiş olduğuna inanıyordu. Bu anlamda düşüncesi Montesquieu ve Steuart’ın düşüncesini tamamlıyor.</p>

  <h2 class="title">Benzer Ama Uyuşmayan Görüşler</h2>

  <p class="nonindent">İktisadi genişlemenin siyasal sonuçlarına dair Montesquieu-Steuart yaklaşımı tam anlamıyla genel kabul görmüş değildi. Öyle ki iktisat konusunda sözü geçen İngiliz ve Fransız yazarlardan en etkilileri, yani Fizyokratlar ve Adam Smith, bu düşünce zincirine bir şeyler eklemedikleri gibi -özellikle Adam Smith başta olmak üzere- çeşitli biçimlerde sonunun gelmesine katkıda bulundular; buna birazdan geleceğiz.</p>

  <p class="indent">Birtakım önemli düşünceler ve kaygılar her iki grup tarafından da paylaşılıyordu, ama üzerinde durulan noktalar ve varılan sonuçlar gözle görülür ölçüde farklıydı. Örneğin, ekonominin insan iradesinden bağımsız olarak çalışan çok karışık bir makine ya da mekanizma olduğu düşüncesi Fizyokratların iktisadi düşünceye en önemli katkılarından biridir.<sup><a class="hlink" epub:type="noteref" href="#not2_35" id="ref2_35">35</a></sup> Avrupa’daki gezileri sırasında Steuart bu düşünce okulunun kimi önde gelen üyeleriyle temastaydı,<sup><a class="hlink" epub:type="noteref" href="#not2_36" id="ref2_36">36</a></sup> dolayısıyla modern ekonominin saat benzeri bir mekanizma olduğu yolundaki görüşü onların düşüncesinden etkilenmiş olabilir. Ama Fizyokratların bu düşüncelerinden yola çıkarak vardıkları sonuç, Steuart’ın yaptığı gibi hiç kimsenin bu mekanizmanın işleyişine müdahale etmeye cesaret edemeyeceğini öngörmek değildi. Onun yerine böyle bir müdahalenin engellenmiş olacağı bir siyasal düzeni savunmaktı.</p>

  <p class="indent">Tıpkı çağdaşları gibi Fizyokratlar ve Adam Smith de taşınır ve taşınmaz varlıklar arasındaki ayrımın önemli olduğu inancını paylaşıyorlardı. Bu ayrım Montesquieu’yü, büyük ölçüde taşınır varlıklara sahip vatandaşlarla uğraşan yönetimlerin taşınmaz varlıkların başta gelen özel servet türü olduğu toplumlarla karşı karşıya olan yönetimlerden çok farklı hareket etmesi gerekeceği düşüncesine yönlendirmişti. Bu ayrıma ve sermaye sahiplerinin başka ülkelere gidebilmesine <i>Ulusların Zenginliği</i>’nde de birkaç kere değinilmekte ve gerçekten de “çok ağır vergi politikalarını dizginledikleri” kabul edilmektedir.<sup><a class="hlink" epub:type="noteref" href="#not2_37" id="ref2_37">37</a></sup> Ama Adam Smith daha ileri gitmiyor. Quesnay ve Mirabeau da temel çalışmaları <i>Philosophie rurale</i>’de (Taşra Felsefesi) Montesquieu’nün düşünme biçimine çok yaklaşarak ticaretle uğraşan toplumlarda servetin bu ele avuca sığmaz özelliğine dikkat çekiyorlar, fakat buna çok farklı bir açıdan yaklaşıyorlar:</p>

  <div class="block">
    <p class="bl_nonindent">[Ticaretle uğraşan toplumların] tüm malları sağa sola dağılmış ve saklı tahvillerden, birkaç ambardan ve hangilerinin ödenmiş hangilerinin halen alacaklı olduğu bilinemediği için gerçek sahipleri tam olarak saptanamayan pasif ve aktif borçlardan oluşur. Elle tutulamayan ya da insanların ceplerinde duran bir servet yönetimdeki güç tarafından asla ele geçirilemez ve dolayısıyla ona hiçbir şey kazandırmaz. Tüccar olmak, yani kendi kendilerini yağmalamak için o kadar çaba sarf edip kendilerini eğitmeye çalışan tarımsal ülke yöneticilerine sürekli tekrarlanması gereken bir gerçektir bu. Zengin tüccar, banker, vb. her zaman bir cumhuriyetin üyesi olacaktır. Nerede yaşarsa yaşasın, her zaman mal varlığının dağınık ve bilinmez doğasından, gözle görülebildiği tek yerin işlem gördüğü iş ortamı olmasından kaynaklanan bir dokunulmazlıktan faydalanacaktır. Tüccarın ödevlerini yerine getirmesi için otorite sahiplerinin onu zorlamaları boşuna olurdu: Tüccarı planlarına uydurabilmenin yolu ona efendi gibi davranmak ve onun kamusal gelire gönüllü olarak katkıda bulunmasında bir çıkarı olmasını sağlamaktan geçer.<sup><a class="hlink" epub:type="noteref" href="#not2_38" id="ref2_38">38</a></sup></p>
  </div>

  <p class="indent">Açıkça görülüyor ki her şeyden önce, Quesnay ve Mirabeau ticaret ve sanayinin ele avuca sığmayan özelliklerinin bir artı değil eksi olduğunu düşünüyorlar ve bir ülkenin bu faaliyetleri desteklememesi gerektiği görüşündeler.<sup><a class="hlink" epub:type="noteref" href="#ozelnot2_g" id="ozelref2_g">g</a></sup> İkinci olarak da zengin tüccar ve bankerlerin kendiliklerinden ortaçağ modeline dönüş yaparak farklı farklı cumhuriyetler halinde kendi kendilerine örgütleneceklerini varsayıyorlar. Dolayısıyla “tarım toplumlarının” (ki bunlara isim vermeden Fransa da dahil edilmişti) siyasal örgütlenme sorunu çözülmemiş olarak duruyor.</p>

  <p class="indent">Sonuçta en önemlisi şudur: Her iki grup yazar da yönetenlerin beceriksiz, keyfi ve savurgan siyasetlerinin iktisadi gelişmeyi ciddi ölçüde zedeleyebileceği inancını paylaşıyor. Adam Smith’in en güzel yazılmış sayfalarından bazıları bu tür bir yönetimi reddeder<sup><a class="hlink" epub:type="noteref" href="#not2_39" id="ref2_39">39</a></sup> ve Quesnay’in şu suçlamaları Montesquieu’nün büyük ölçekli keyfi hamleler diye nitelediği olgunun başlıca örneklerinin kullanışlı bir listesi olarak alınabilir:</p>

  <div class="block">
    <p class="bl_nonindent">... hükümdarların ve adamlarının baskıcı yönetimi, yasaların yetersizliği ve dengesizliği, yönetimin tutarsız aşırılıkları <i>(dérèglements)</i>, mülkiyet konusunda belirsizlikler, savaşlar, vergi konusunda birbiriyle çelişen kararlar hem insanları hem de hükümdarın servetini yok eder.<sup><a class="hlink" epub:type="noteref" href="#not2_40" id="ref2_40">40</a></sup></p>
  </div>

  <p class="indent">Ama yine, ne Fizyokratlar ne de Adam Smith siyasetçilerin böyle körü körüne yanlış yolda ilerlemelerinin “silinip gitmesini” sağlamak adına iktisadi genişlemeye bel bağlamıyor, onun yerine bu sorunun doğrudan ele alınmasını savunuyorlardı: Fizyokratlar kendilerince doğru olarak gördükleri iktisadi politikaları gerçekleştirecek yeni bir siyasi düzen düşüncesini ortaya attılar, Adam Smith ise daha alçakgönüllü biçimde kimi politikaların değiştirilmesini hedeflemekteydi. Her iki görüş üzerinde de sırasıyla duracağız.</p>

  <h3 class="title"><span class="small2">1. FİZYOKRATLAR</span></h3>

  <p class="nonindent">Göreli yaklaşım farklılıkları Montesquieu ile Fizyokratların siyasal düzen konusunda tümüyle karşıt duruşlara sahip olmalarına yol açtı. Montesquieu hükümdarın tutkulu aşırılıklarını kısıtlayacak siyasal ve iktisadi kurumlar tasarlamak üzere yola çıkmıştı. Fizyokratlar ise biraz daha iddialıydı: Hükümdarın kendi özgür iradesiyle doğru (yani Fizyokratçı öğretilere uygun) biçimde davranmasını sağlamak istiyorlardı. Diğer bir deyişle, güç sahiplerinin <i>şahsi çıkarları nedeniyle</i> kendilerini kamu çıkarını desteklemek zorunda hissedecekleri bir siyasal düzen arayışı içindeydiler. Hobbes en iyi yönetim biçiminin ne olduğu sorununu gündeme getirirken çıkarlar arasındaki bu özel uyumu sağlama arayışına giriyordu ve bu arayış onu mutlak monarşiyi demokrasiye ya da aristokrasiye tercih etmeye götürecekti:</p>

  <div class="block">
    <p class="bl_nonindent">... nerede kamusal ve şahsi çıkar [yönetenin şahsi çıkarı] birbirine sıkı sıkıya bağlıysa kamusal çıkar en fazla orada gelişmiş demektir. Monarşide, kamusal çıkar ile şahsi çıkar özdeştir. Bir Hükümdarın zenginliği, gücü ve şerefi yalnızca uyruklarının zenginliği, gücü ve şöhretinden gelir. Çünkü uyrukları düşmanlarına karşı bir savaşı sürdüremeyecek kadar yoksul, aşağılık ya da bilerek veya muhalefet nedeniyle karşı koymayan türdense Kral ne zengin, ne şanlı ne de emniyette olabilir: Oysa bir Demokraside veya Aristokraside kamusal refah yozlaşmış bir kişinin özel servetinden ziyade haince bir tavsiyeden, bir ihanetten ya da bir İç Savaştan etkilenir.<sup><a class="hlink" epub:type="noteref" href="#not2_41" id="ref2_41">41</a></sup></p>
  </div>

  <p class="indent">Fizyokratlar da siyaset üzerine yazılarında bu düşünceyi devraldılar ve Montesquieu’nün zayıf ve aksak olmaya mahkûm saydıkları bir yönetim biçimini savunmasına ancak alaycı bir biçimde yaklaşabildiler. Aynı zamanda, “bırakınız yapsınlar” ilkeleri kapsamında diğer daha çok bilinen “çıkarların uyumu” öğretisini, yani kamu yararının herkesin özgürce kendi şahsi çıkarının peşinden gitmesinin bir sonucu olduğu düşüncesini ortaya koydular. Bu iki Uyum Öğretisi arasındaki kesişme noktasında yer alan Fizyokratlar tuhaf bir biçimde hem devletin piyasaya müdahalesi karşısında serbestlik, hem de bu serbestliğin mutlak iktidara sahip ve kişisel çıkarları “doğru” ekonomik düzenle uyumlu bir yönetici tarafından desteklenmesini savunmaktaydılar. Quesnay tarafından detaylı biçimde sakıncaları sıralanan “keyfi despotluğun” karşısına koydukları bu ikinci düzenlemeyi “yasal despotluk” diye adlandırıyorlardı.<sup><a class="hlink" epub:type="noteref" href="#not2_42" id="ref2_42">42</a></sup></p>

  <p class="indent">Kitlelerle Yönetenin çıkarlarının yakınlaşmasına dayanan Hobbes’tan daha ileri giden Fizyokratlar despotu gerçek anlamıyla “yasal” kılmak için özellikle tasarlanmış birtakım kurumsal düzenlemeler yarattılar. Öte yandan, hükümdar ve danışmanları tarafından çıkarılan yasaların devletin temel anayasasında görülebilen “doğal düzene” aykırı olmamasını sağlayacak bir adalet düzeni geliştirdiler.<sup><a class="hlink" epub:type="noteref" href="#not2_43" id="ref2_43">43</a></sup> Ama çok daha önemli olan bir güvenlik önlemi devletin refahının artmasında hükümdarın elle tutulur bir kazancı olmasının sağlanması düşüncesiydi. Le Mercier de La Rivière’in <i>Ordre naturel et essentiel des sociétés politiques</i> (Siyasal Toplumların Doğal ve Temel Düzeni, 1767) adlı eserinde önerdiği ortak-mülkiyet kurumunun amacı da buydu.<sup><a class="hlink" epub:type="noteref" href="#not2_44" id="ref2_44">44</a></sup> Onun tasarısına göre, hükümdar tüm üretim kaynaklarının ve net üretimin önceden belli ve değişmez bir oranının eş-sahibi olacaktı: Dolayısıyla kendisiyle ülkenin geri kalanı arasında bir çıkar çatışmasını düşünmek bile imkânsız olacaktı ve özdeş çıkarların Hobbesçu tanımı en kalın kafalı ya da acımasız despot tarafından bile kolaylıkla görülebilecekti.</p>

  <p class="indent">Bu düşünce biçimini son noktaya taşıyan ise hem Montesquieu’yü hem de Fizyokratları eleştiren uslanmaz kötü çocuk Linguet’ti. Gayet mantıklı bir şekilde, hükümdarla eş-mülkiyet düzenlemesinin istenen çıkar ortamının güvencesi olmaya yetmeyeceğini düşünmüştü; bu yüzden bir adım daha ileriye giderek <i>tüm</i> ulusal servetin hükümdar tarafından sahiplenilmesi düşüncesini ileri sürdü. Son derece tutarlı bir şekilde “Doğu” ya da “Asya despotizmini” över ve savunduğu düzenle ilgili şöyle der:</p>

  <div class="block">
    <p class="bl_nonindent">... birçoklarının düşündüğünün aksine zorbalığa hizmet etmez; krallara kimilerinin istediği gibi vasallarına karşılık oluşturulacak bir sözümona bağlılık durumunda olduğundan çok daha bağlayıcı yükümlülükler getirir. [Bu ideal düzen] onlara yalnızca daha adil olmalarını öğütlemez, onları adil olmaya zorlar.<sup><a class="hlink" epub:type="noteref" href="#not2_45" id="ref2_45">45</a></sup></p>
  </div>

  <p class="indent">Bu paragraf büyük ölçüde Steuart’ın “despotluğun akılsızlığının” “modern ekonomiyle” birlikte imkânsız hale geldiği yönündeki deyişini akla getiriyor. Buradaki en can alıcı fark ise Fizyokratlar’ın (ve de Linguet’in) savunduğu ideal siyasal iktisadi düzenin, argümanlarının ikna ediciliği nedeniyle aydın devlet adamları tarafından gerçekleştirileceği beklentisinde olmalarıydı;<sup><a class="hlink" epub:type="noteref" href="#not2_46" id="ref2_46">46</a></sup> oysa James Steuart istenen yönde bir değişikliğin devam etmekte olan iktisadi genişlemenin bir sonucu olarak kendiliğinden meydana geleceğini düşünüyordu.</p>

  <p class="indent">Her iki bakış açısıyla da ortak noktaları olan bir yaklaşımı tasavvur etmek pek de zor değil: Aslında Marksizm bizi hem tarihsel güçlerin kaçınılmaz biçimde belli bir sonuca doğru ilerlediği hem de aynı zamanda o sonuca ulaşmak isteyenlerin tüm enerjilerini onu sağlamaya adamaları gerektiği inancının birlikte var olabileceği düşüncesine alıştırmıştır. Gerçekten de sosyal bilimlerle uğraşan her siyasete eğilimli yazar öngörü ile öneri arasında makul bir dengeyi yakalama sorunuyla karşı karşıyadır. Şimdi de Adam Smith’in bu açıdan çok karmaşık konumuna bir göz atalım.</p>

  <h3 class="title"><span class="small2">2. ADAM SMITH VE BİR ÖNGÖRÜNÜN SONU</span></h3>

  <p class="nonindent"><i>Ulusların Zenginliği’</i>nin asıl etkisi kısıtlanmamış biçimde şahsi çıkarların güdülmesini haklı gösteren sağlam bir <i>iktisadi</i> dayanak yaratmasıydı. Oysa burada ele aldığımız daha erken döneme ait eserlerde ağırlık aynı sürecin <i>siyasal</i> etkileri üzerindeydi. Ancak, <i>Ulusların Zenginliği’</i>ni dikkatli okumuş hiç kimseyi bu geniş kapsamlı eserde ikinci tip düşüncelere de rastlanabilir olduğunu duymak şaşırtmayacaktır. Aslında Adam Smith zenginlik artışı ile iktidarın pekiştirilmesinin birbirini izlediği düşüncesini kitabında ortaya koyarken meseleyi başka yazarların o zamana kadar yaptıklarından çok daha geniş bir biçimde ve büyük bir hazla ele alır. Bunu yaptığı yer ise onun feodalizmin zayıflamasını ele aldığı ünlü kısmın bulunduğu III. Kitap’ın “Kasabaların Ticareti Kırsal Kesimin Gelişmesine Nasıl Katkıda Bulundu” başlıklı 4. Bölüm’üdür. Smith burada şöyle diyor:</p>

  <div class="block">
    <p class="bl_nonindent">Ticaret ve sanayi, daha önce komşularıyla neredeyse sürekli bir savaş halinde ve üstlerine hizmetkârca bir bağlılık durumunda yaşamış olan kırsal kesim insanlarına, yavaş yavaş düzen ve iyi yönetim sağlamış, bunların beraberinde de bireylerin özgürlüğünü ve güvenliğini getirmiştir.<sup><a class="hlink" epub:type="noteref" href="#not2_47" id="ref2_47">47</a></sup></p>
  </div>

  <p class="indent">Bu mesele çok daha kısa bir biçimde anlatılabilir. Bunu yaparken, doğru havayı yansıtabilmek açısından, mümkün olduğunca Adam Smith’in muhteşem keskinlikteki kendi sözcüklerini kullanacağım.<sup><a class="hlink" epub:type="noteref" href="#ozelnot2_h" id="ozelref2_h">h</a></sup> Ticaret ve sanayinin yükselişinden önceki zamanlarda büyük beyler topraklarından elde ettikleri üretim fazlasını onlara tamamen bağımlı olan ve özel bir ordu oluşturan çok sayıdaki hizmetkârlarıyla ve aynı zamanda düşük kiralar ödeyen ama mülk güvencesi olmayan kiracılarıyla paylaşıyorlardı. Bu durum şöyle bir sonuç getiriyordu: “kral büyük beylerin saldırganlığını önlemekten acizdi. Bunlar neredeyse sürekli kendi kafalarına göre birbirleriyle ve sıkça da kralla savaşıyorlardı; geniş kırsal kesimler ... şiddete, yağmaya ve kargaşaya sahne oluyordu.”<sup><a class="hlink" epub:type="noteref" href="#not2_48" id="ref2_48">48</a></sup></p>

  <p class="indent">Ama daha sonra “dış ticaret ve imalatın sessiz ve gözlerden uzak işleyişi” sonucunda durum değişti. Artık beylerin daha önceleri hizmetkârları ve kiracılarıyla paylaştıkları fazlayı harcayabilecekleri bir şeyler vardı. Adam Smith kentlilerin sunduğu malları küçümseyerek “bir çift elmas toka ya da ... aynı derecede saçma ve gereksiz bir şey”, “ciddiyetten uzak çocuk oyuncağı olmaya uygun takılar ve süsler” olarak niteliyor. Bu mallar beylere o kadar çekici geliyordu ki hizmetkârlarından vazgeçmeye, kiracılarıyla ise daha uzun süreli ve genelde daha iş ilişkisi temelli bağlar kurmaya karar verdiler. Sonuçta, “zamanla en çocukça, en kaba ve en sefil gösteriş hislerinin tatmini için tüm güçlerini ve otoritelerini harcadılar”<sup><a class="hlink" epub:type="noteref" href="#not2_49" id="ref2_49">49</a></sup> ve “şehirli herhangi bir orta sınıf ya da tüccar ileri geleni kadar önemsiz duruma geldiler.”<sup><a class="hlink" epub:type="noteref" href="#not2_50" id="ref2_50">50</a></sup> Tüm bunların siyasi sonucu olarak da,</p>

  <div class="block">
    <p class="bl_nonindent">... artık büyük toprak sahiplerinin adaletin düzenli işleyişini aksatmaya ya da ülkenin huzurunu bozmaya gücü yoktu.<sup><a class="hlink" epub:type="noteref" href="#not2_51" id="ref2_51">51</a></sup></p>
  </div>

  <p class="indent">Yine ticaret ve sanayinin yükselişi de daha düzgün yönetim getiriyordu, ama bunun meydana geliş yolu Montesquieu ve Steuart tarafından ortaya konulandan çok farklıydı. Öncelikle, bu iki yazarın üzerinde durduğu başlıca nokta kralın sahip olduğu çok büyük otorite ve bu otoritenin iyi ya da kötüye kullanılmasıydı, oysa Smith derebeylerinin sahip olduğu aşırı gücü hedef seçmişti. İkinci olarak da bu güçte bir azalma gözlemliyordu ama bu azalma beyler çıkarlarının güçlerini eskisi gibi gelişigüzel kullanmamakta yattığını anladıkları için değil de “zanaatlerin gelişmesi” sayesinde ortaya çıkan yeni fırsatlardan kendi tüketimleri ve maddi gelişimleri için yararlanmaya çalışırken farkında olmadan güçlerinden feragat ettikleri için meydana geliyordu. Aslında bu bölümü tutkuların çıkarlar tarafından terbiye edilmesi yerine tutkuların (açgözlülüğün ve lükse düşkünlüğün) beylerin uzun vadeli çıkarları karşısında kazandığı bir zafer olarak en güzel biçimde özetleyebiliriz.</p>

  <p class="indent">Adam Smith’in konuya yaklaşımı bu olguyu beylerden alıp hükümdara uygulamayı çok zorlaştırıyor. Smith’in kendi anlatısının başında alıntı yaptığı Hume’un <i>İngiltere Tarihi</i> adlı eserinde, “orta sınıf insanlarının” yükselişi benzer ancak daha renksiz bir anlatımla ortaya konuyordu; Hume burada özellikle beylerin güçlerini kaybetmesinin yalnızca yükselen yeni tüccar ve imalatçıların değil aynı zamanda hükümdarın da yararına olduğunun altını çiziyordu. Benzer bir yaklaşımı Adam Smith de <i>Dersler</i> adlı eserinde kullanıyor.<sup><a class="hlink" epub:type="noteref" href="#not2_52" id="ref2_52">52</a></sup> Smith, <i>merkezi</i> yönetimin keyfi kararları ve zararlı siyaseti gibi konularda iktisadi gelişmenin kendisinin yarar sağlamayacağı inancındadır. Bir noktada, “krallar ve bakanların kaprisli hırslarından” söz ederken tam olarak şöyle der:</p>

  <div class="block">
    <p class="bl_nonindent">İnsanoğlunu yönetenlerin acımasızlığı ve adaletsizliği, insan işlerinin doğası nedeniyle, korkarım ki pek de çaresi bulunamayan eski bir beladır.<sup><a class="hlink" epub:type="noteref" href="#not2_53" id="ref2_53">53</a></sup></p>
  </div>

  <p class="indent">Ayrıca Quesnay’le giriştiği bir polemikte de siyasal ortamdaki gelişmelerden bağımsız olarak hatırı sayılır iktisadi ilerlemeler kaydedilmesinin mümkün olduğu görüşünü yineler:</p>

  <div class="block">
    <p class="bl_nonindent">... siyasal bir oluşumda, her insanın kendi durumunu iyileştirmek için sürekli biçimde ortaya koyduğu doğal çaba, bir ölçüde yanlı ve baskıcı bir siyasal iktisadın kötü etkilerini birçok yönden önleyebilecek ve düzeltebilecek bir korunma ilkesidir ... neyse ki bilge doğa insanın akılsızlıklarının ve adaletsizliklerinin kötü etkilerinin büyük kısmına ilaç olacak önlemler almıştır...<sup><a class="hlink" epub:type="noteref" href="#not2_54" id="ref2_54">54</a></sup></p>
  </div>

  <p class="indent">“Tahıl Ticareti Üzerine” bölümünde de benzer kavramlar kullanıyor:</p>

  <div class="block">
    <p class="bl_nonindent">Özgürce ve güvenli biçimde kendini göstermesi sağlandığında, her bireyin kendi durumunu iyileştirmek adına harcadığı doğal çaba o kadar etkili bir ilkedir ki başka bir yardım almadan tek başına toplumu zenginliğe ve refaha ulaştırmanın yanı sıra işleyişini aksatan insani yasaların yarattığı yüzlerce anlamsız engeli aşma gücüne de sahiptir.<sup><a class="hlink" epub:type="noteref" href="#not2_55" id="ref2_55">55</a></sup></p>
  </div>

  <p class="indent">Burada Smith iktisadın tek başına yeterli olacağını kabul ediyor: En azından yönetimin en üst kademelerinde, geniş bir hata payı bırakılarak ele alındığında siyasal ilerlemeye iktisadi ilerlemenin bir ön şartı olarak gerek duyulmadığı gibi bir sonucu olması da pek mümkün değildir.<sup><a class="hlink" epub:type="noteref" href="#ozelnot2_i" id="ozelref2_i">i</a></sup> “Bırakınız yapsınlar” ya da devletin küçültülmesi öğretilerinden farklı olarak bugün bile iktisatçılar arasında çok yaygın olan bu görüşe göre siyaset “insanların akılsızlıklarının” alanıdır; öte yandan iktisadi gelişme, tıpkı Candide’in bahçesi gibi, bu akılsızlıklar pek geniş ve esnek kimi sınırları geçmediği sürece başarılı biçimde sağlanabilir. Görünen o ki Smith asgari işlevi olan bir devletten ziyade akılsızlığına üst sınır getirilmiş bir devleti savunmaktadır.</p>

  <p class="indent">Adam Smith, Montesquieu-Steuart bakış açısını daha önemli birtakım nedenlerden dolayı paylaşmıyordu. İlk olarak, iktisadi ilerlemeye engel olduğunu düşündüğü kimi tür yönetimsel “akılsızlıklar” (kimi merkantilist politikalar gibi) konusunda çok sağlam görüşleri olan Adam Smith, bunların kendi kendilerine kaybolup gitmeleri umudunu besleyecek dayanaklar bulmak yerine, Fizyokratlar gibi, bu politikaları değiştirilmesi gereken somut gerçekler olarak tanımlamaya niyetliydi.</p>

  <p class="indent">İkinci olarak, Smith yeni ticaret ve sanayi çağını insanoğlunu gücün kötüye kullanımı, savaşlar ve benzer eski belalardan kurtaracak bir çağ olarak nitelemeye Montesquieu ya da Steuart kadar hazır değildi. Maddi gelişmeler konusunda iyi bilinen çelişkili görüşleri yukarıda aktarılan tarihsel izahta da çok iyi örneklenmektedir. Bir yandan anlattığı sürecin sonucunu açıkça iyi karşılarken -ne de olsa “düzen ve iyi yönetim sağlamış, bunların beraberinde de bireylerin özgürlüğünü ve güvenliğini getirmiştir”- öte yandan bu mutlu sonu getiren olaylar dizisi ve güdülerden çok sert ve keskin bir dille söz etmektedir. Bu çelişkili duruşun açıklaması, en azından kısmen, başka yerlerde olduğu gibi burada da insan davranışlarının amaçlanmayan sonuçlarını ortaya çıkarmak ve altını çizmekten aldığı zevkte yatıyor olabilir. Burada söz konusu olan durumda Smith’in Görünmez Eli gereğinden fazla uyguladığı hissi uyanıyor: Çünkü beylerin “akılsızlığı” konusunu alayla, hatta vahşice ele alışı okurda beylerin kendi sınıf çıkarlarına karşı nasıl bu kadar kör olabilecekleri sorusunu akla getiriyor.<sup><a class="hlink" epub:type="noteref" href="#ozelnot2_j" id="ozelref2_j">j</a></sup></p>

  <p class="indent">Smith’in yükselişteki kapitalizme çelişkili yaklaşımı bu olayla sınırlı kalmıyor. Bunun en ünlü örneği herhalde işbölümünü ele alma biçimidir; I. Kitap’ta överken V. Kitap’ta çok ağır biçimde eleştirir. Bu karşıtlık üzerine birçok yazı yazılmıştır.<sup><a class="hlink" epub:type="noteref" href="#not2_56" id="ref2_56">56</a></sup> Burada özellikle ilgi çekici noktalardan biri Smith’in savaşçı ruhun ve erdemlerin yok olmasını hem işbölümünün hem de genel anlamda ticaretin <i>talihsiz</i> bir sonucu olarak görmesidir. İlkiyle ilgili olarak <i>Ulusların Zenginliği</i>’nde “yaşamı birtakım basit işlemler yaparken harcanan adam” için şunları söyler:</p>

  <div class="block">
    <p class="bl_nonindent">Ülkesinin yüksek ve geniş çıkarlarını algılayabilme becerisinden tümüyle yoksundur; başka türlü olmasını sağlamak için çok büyük gayretler harcanmadığı sürece, ülkesini savaşta savunmaktan da aynı derecede acizdir. Hareketsiz yaşamının tekdüzeliği haliyle cesaretini azaltır ve düzensiz, belirsiz ve maceralı askeri yaşama tiksinti ile bakmasına yol açar.<sup><a class="hlink" epub:type="noteref" href="#not2_57" id="ref2_57">57</a></sup></p>
  </div>

  <p class="indent"><i>Dersler’</i>inde benzer bir yorumu ticaretin hantallaştırıcı olan lükse ve yolsuzluğa yol açtığı biçimindeki klasik “cumhuriyetçi” görüşü dile getirerek ticaret konusunda yapar:</p>

  <div class="block">
    <p class="bl_nonindent">Ticaretin bir başka kötü etkisi de insanoğlunun cesaretini yok etmesi ve savaşçı ruhu söndürmesidir... Bir kişinin... yalnızca tek bir işte çalışacak zamanı vardır ve herkesi askerlik sanatını öğrenmeye ve kendini hazır tutmaya zorunlu kılmak çok büyük bir sorun yaratır. Bu nedenle ülkenin savunması başka bir işle uğraşmayan bir grup adama kalır ve nüfusun büyük kısmında askeri cesaret silinir. Zihinleri sürekli lüksle meşgul olduğundan efemine ve korkak hale gelirler.<sup><a class="hlink" epub:type="noteref" href="#not2_58" id="ref2_58">58</a></sup></p>
  </div>

  <p class="indent">Bu bölümün özetinde yine tekrarlar:</p>

  <div class="block">
    <p class="bl_nonindent">Ticari bir ruhun birtakım dezavantajları vardır. İnsanların zihni küçülür ve yükselemez hale gelir. Eğitim aşağılanır ya da en azından göz ardı edilir ve kahramanlık ruhu neredeyse tümüyle silinir. Bu sorunları giderilmesi çok ciddi biçimde ilgilenilmesi gereken bir konudur.<sup><a class="hlink" epub:type="noteref" href="#not2_59" id="ref2_59">59</a></sup></p>
  </div>

  <p class="indent">Bu paragraflar Smith’in ticaret ve sanayinin yükselişinin insani ve siyasal etkilerini pek de önemsememesini kestirmeden açıklamamızı sağlıyor: Bir yandan bu yükselişin -örneğin dakiklik ve namus konusunda<sup><a class="hlink" epub:type="noteref" href="#not2_60" id="ref2_60">60</a></sup>- kimi yararları olduğunu görse de ticaretin bazı sonuçlarını da zararlı buluyordu, ki bunlar tam da Montesquieu gibi “savaşçı ruhun” modern dönemde yaratabileceği felaketlerden çok etkilenmiş yazarların alkışladığı sonuçlardı. Montesquieu ve diğerleri tarafından yüceltilen <i>douceur</i> yalnızca Rousseau tarafından değil bir ölçüye kadar Smith tarafından da yolsuzluk ve yozlaşma olarak niteleniyordu. Bu görüşün çok geniş bir açıklamasını kendisi de bir İskoç olan ve İskoçya’nın “kaba” kesimiyle bağlantılarını koruyan Adam Ferguson’un, İngiltere’de ticaretin genişlemesi sonucu ortaya çıkan “görgülü” toplum konusunda çekinceleriyle dolu olan <i>Sivil Toplumun Tarihi Üzerine Bir Deneme</i> (1767) adlı eserinde bulmak mümkündür.<sup><a class="hlink" epub:type="noteref" href="#not2_61" id="ref2_61">61</a></sup></p>

  <p class="indent">Fakat Adam Smith’in ele aldığımız konular üzerindeki asıl etkisi başka alanlarda olmuştur. Doğmakta olan kapitalizmin vahşi tutkuları denetleyerek siyasal düzeni geliştirme becerisi hakkındaki Montesquieu-Steuart görüşüne çeşitli açılardan katılmadığı gibi; onu kalıcı bir biçimde alaşağı etti ve bir anlamda son darbeyi indirdi. En önemli ve etkili eserinde Smith insanların tümüyle “durumlarını iyileştirme arzusu” tarafından harekete geçirildiği görüşündedir ve ayrıca “insanların büyük bölümü durumlarını iyileştirmek için servetlerini artırmayı amaçlar ya da ister” diyerek de bunun altını çizer.<sup><a class="hlink" epub:type="noteref" href="#not2_62" id="ref2_62">62</a></sup> İnsanların çok çeşitli tutkularca (ki açgözlülük bunlardan yalnızca biriydi) sürüklendiği, sık sık farklı tutkular arasında kalarak acılar çektiği ve bunların insan ruhunun zenginliği olarak görüldüğü o yaklaşıma burada yer yoktur. Smith tabii ki bütün bu tutkuların tamamen farkındaydı, hatta önemli bir incelemesini de onlara adamıştı. Ama işte tam da <i>Ahlaki Duygular Teorisi</i>’nde tüm bu farklı tutkuları “servet artırımına” indirgemenin yolunu hazırlamıştır. İlginç bir şekilde bunu tam tersini yapma maskesi altında yapar; öyle ki iktisadi ilerleme mücadelesinin ardındaki iktisat dışı ve tüketimci olmayan güdülerin altını çizmek için bayağı bir çaba sarf eder. Sıkça tekrarladığı gibi, insanın fiziksel ihtiyaçları pek sınırlı olduğuna göre,</p>

  <div class="block">
    <p class="bl_nonindent">... zenginlik peşinde koşmamız ve yoksulluktan kaçınmamız büyük ölçüde insanoğlunun duyguları nedeniyledir. Şu dünyadaki bütün çaba ve koşuşturma ne içindir? Açgözlülüğün ve hırsın, zenginlik peşinde koşmanın, gücün ve üstünlüğün amacı nedir? ... Bütün farklı sınıflardan insanlarda görülen bu çaba nereden kaynaklanır ve insan yaşamının <i>durumumuzu iyileştirmek</i> adını verdiğimiz o yüce amacıyla sağlanmak istenen yarar nedir? Görülmek, ilgilenilmek, anlayışla bakılmak, halimizden memnun olmak ve değerimizin bilinmesidir bundan sağlamaya çalıştığımız. Bizi ilgilendiren rahatlık ya da zevk değil, gösteriştir.<sup><a class="hlink" epub:type="noteref" href="#not2_63" id="ref2_63">63</a></sup></p>
  </div>

  <p class="indent">Hobbes ve diğer on yedinci yüzyıl yazarlarında sıkça görüldüğü gibi burada da şeref arayışı, mağrurluk, saygı ve kabul edilme insanın temel uğraşı olarak görülüyor. Ancak, birazdan da görüleceği üzere Hobbes bu istekleri “gerekli şeyler arayışından” ayrı tutmuştur. Rousseau bunu daha açık biçimde “gerçek ihtiyaçlarımızın” belirli bir miktar mal edinimiyle tatmin edilmesini amaçlayan izzetinefis ve kendimiz gibi insanların onay ve beğenilerine bağlı olan ve tanımı gereği sınırı olmayan düzgün/sade sevgi arasında çok temel ve çok ünlü bir ayrım yaparak ortaya koymuştur.<sup><a class="hlink" epub:type="noteref" href="#not2_64" id="ref2_64">64</a></sup> Neticede şöyle der: “Bütün çabalarımızın yalnızca iki amaca yönelik olduğunu görmek pek kolaydır; bu amaçlar, kendimize yaşam için gerekli olan maddeleri sağlamak ve başkalarınca dikkate alınmaktır.”<sup><a class="hlink" epub:type="noteref" href="#not2_65" id="ref2_65">65</a></sup></p>

  <p class="indent">Tüm insani “çabaların”, yani güdülerin ve tutkuların yalnızca bu iki sınıfa sokulması zaten çok büyük ölçekli bir basitleştirme anlamına gelir. Yukarıda <i>Ahlaki Duygular Teorisi</i>’nden yaptığımız alıntıda Adam Smith ikiyi bire dönüştürerek son indirgemeyi yapıyor: Artık iktisadi yarar sağlama dürtüsü bağımsız olmak yerine yalnızca dikkate alınma arzusunun bir aracıdır. Gelgelelim, ne kadar güçlü olurlarsa olsunlar iktisadi olmayan dürtülerin tümü aynı nedenle iktisadi dürtülere katılıyor ve kendi bağımsız varlıklarını kaybedip iktisadi olanları sağlamlaştırıyorlar.</p>

  <p class="indent">Bunun iki sonucu var. İlk olarak, ünlü <i>Adam Smith Sorunu’</i>nun -yani <i>Ahlaki Duygular Teorisi</i> ile <i>Ulusların Zenginliği’</i>nin birbirleriyle uyuşup uyuşmadığı bilmecesinin- cevabı burada yatıyor olabilir. Eserlerden daha eski olanında, Smith insan duygularının ve tutkularının çok geniş bir yelpazesini ele alıyor, ama aynı zamanda “insanoğlunun büyük kalabalığı” söz konusu olduğunda önde gelen insan dürtülerinin insanı kendi maddi durumunu iyileştirmeye götürdüğüne inanmış görünüyor. Daha sonra da mantıklı biçimde <i>Ulusların Zenginliği’</i>nde insan davranışlarının şaşırtıcı biçimde odaklandığı bu amaca ulaşma koşullarını detaylı biçimde incelemeye kaldığı yerden devam ediyor. İktisadi davranışların iktisadi olmayan kaynakları konusuna verdiği önem, Smith’in daha önceki dönemlerde insan kişiliğinin diğer önemli boyutlarına olan ilgisiyle tümüyle tutarlı bir biçimde iktisadi davranışlar üzerine yoğunlaşmasını mümkün kılıyor.</p>

  <p class="indent">Buradaki anlatı açısından bakıldığında buradaki ikinci sonuç çok daha önemli. Hırs, iktidar sevdası ve saygı görme arzusunun iktisadi durumun iyileşmesiyle tatmin edilebileceği görüşünü savunan Smith böylece tutkunun tutkuya karşı ya da çıkarların tutkulara karşı kullanılabileceği düşüncelerini çökertmiş oluyordu. Bütün bu düşünce zinciri anlamsız değilse bile anlaşılmaz hale geliyor ve Bacon öncesi, önde gelen tutkuların tek bir blok olarak ele alındığı ve birbirlerinden beslendiklerinin düşünüldüğü ortama dönülüyordu.<sup><a class="hlink" epub:type="noteref" href="#ozelnot2_k" id="ozelref2_k">k</a></sup> O zaman <i>Ulusların Zenginliği’</i>nin kilit bölümlerinden birinde piyasa toplumunun işleyişini anlatırken Smith’in tutkularla çıkarları neredeyse eşdeğer tutması bizi pek şaşırtmamalı:</p>

  <div class="block">
    <p class="bl_nonindent">Bireylerin kişisel <i>çıkar ve tutkuları</i>, işte bu şekilde onları sermayelerini topluma normalde en yararlı olacak işlere doğal olarak yönlendirmeye götürür. Ama bu doğal tercih sonucunda o işlere çok fazla sermaye aktarırlarsa o işlerde kârın düşmesi ve diğer tüm işlerde yükselmesi onları bu yanlış dağılımı derhal değiştirmeye yönlendirir. Böylece yasanın müdahalesine gerek olmadan insanların <i>kişisel çıkar ve tutkuları</i> her toplumun sermayesini o toplumda yürütülen bütün farklı işler arasında tüm toplumun çıkarına olabildiğince uygun bir oranda bölüştürüp dağıtırlar.<sup><a class="hlink" epub:type="noteref" href="#not2_66" id="ref2_66">66</a></sup></p>
  </div>

  <p class="indent">Rohan Dükü’nün <i>Hıristiyan Dünyasının Hükümdarlarının ve Devletlerinin Çıkarları</i> adlı eserini kaleme almasından sonra geçen bir buçuk yüzyıl boyunca sık sık birbirine zıt anlamda kullanılan “çıkarlar” ve “tutkular” kavramları burada peş peşe iki defa eşanlamlı olarak yer alıyor. He ne kadar bunun kasti olduğunu söylemek biraz zorsa da, bu dil seçiminin etkisi çıkarların tutkulara karşıtlığına ve ilkinin ikincisini terbiye etmesine dayanan şahsi çıkarlara bel bağlama mantığını ortadan kaldırmak olmuştur. Yukarıda aktardığımız paragraf Smith’in kendi mantığını, yani herkese kendi şahsi çıkarını gütme özgürlüğü sağlandığında “tüm toplumun” maddi durumunun iyiye gideceği düşüncesini taçlandırıyor; aynı zamanda dili kullanım biçimi de rakip düşünceyi yıkıyor.</p>

  <p class="indent">Tutkuların artık çıkarların pek kullanılmayan bir eşanlamlısı haline gelmesinin nedenlerinden biri Adam Smith’in kendinden önceki yazarlardan çok daha fazla “büyük insan kalabalığı” yani sıradan insan ve onun davranışlarıyla ilgileniyor olmasıydı. Eski geleneksel düşünceye göre, birbirleriyle ya da görev bilinci ve akılla çatışma içinde olan -soylu veya soysuz- çok çeşitli tutkularca yönlendirilenler çoğunlukla aristokratlardı. Machiavelli hükümdardan söz ederken “onun tutkuları... halkınkilerden çok daha büyüktür” diyerek bu düşünceyi adeta bir temel ilke olarak alıyordu.<sup><a class="hlink" epub:type="noteref" href="#not2_67" id="ref2_67">67</a></sup> Ya da Hobbes’un deyişiyle: “Tüm insanlar doğal olarak şeref ve üstünlük isterler; ama özellikle de ihtiyaçlarını sağlama endişesi en az olanlar” ve “korku ve yoksunluk olmadan rahat bir yaşam sürenler.”<sup><a class="hlink" epub:type="noteref" href="#not2_68" id="ref2_68">68</a></sup> Tam da bu yüzden ancak mevcut ya da geçmişteki aristokrasilerin üyeleri tipik olarak tutkular ve tutkulardan kaynaklanan çatışmaların konu edildiği tragedyalarda ve diğer “yüksek” edebiyat eserlerinde önemli roller alabiliyordu.<sup><a class="hlink" epub:type="noteref" href="#not2_69" id="ref2_69">69</a></sup> Sıradan ölümlünün pek o kadar da karmaşık bir kişiliği olmadığı düşünülüyordu. Onun en önemli kaygısı geçinmek ve maddi durumunu iyileştirmekti ki onları da araç değil amaç olarak, olsa olsa saygınlık ve hayranlık kazanmanın yerini tutması için istiyordu. Buna göre ya tutkuları yoktu ya da tutkularını çıkarlarının peşinden giderek tatmin edebilirdi.</p>

  <p class="indent">Sonuçta, çeşitli nedenlerden dolayı <i>Ulusların Zenginliği</i> Smith’ten önce gelen birçok ünlü ismin aklını kurcalayan, çıkarlarca yönlendirilen davranışların tutkulu davranışlar üzerindeki etkileri konusundaki spekülasyonlara bir son vermiştir. Smith’ten sonra akademik ve siyasal tartışmalar Smith’in genel (maddi) yararın en iyi biçimde ancak toplumun her üyesinin kendi şahsi (maddi) çıkarının peşine düşmesine izin verilmesiyle sağlanabileceği önermesi üzerinde odaklandı. Bu önermenin eski sorunu gölgede bırakması her şeyden önce düşünce tarihi kapsamında açıklanabilir. Her ne kadar Smith Mandeville’in benzer düşünceleri ortaya koyarken düştüğü paradokslardan kaçınmaya ve bu paradoksları inkâr etmeye özen gösterdiyse de önermesi o kadar çok düşünsel bilmeceyle doluydu ki onları ayıklamak ve çözmek nesiller boyu iktisatçıları meşgul etti. Üstelik, önerme ve ortaya çıkan öğreti çok başarılı bir paradigma olmanın bir koşulunu daha yerine getirmekteydi: Bir yandan muhteşem bir genellemeydi, diğer yandan ise o güne kadar toplumsal düşüncenin serbestçe dolandığı ve böylece düşünsel anlamda uzmanlaşmaya ve profesyonelleşmeye izin verdiği geniş düşünsel alanın gözle görülür biçimde <i>daralması</i> anlamına geliyordu. Ama Montesquieu-Steuart düşüncesinin ortadan kaybolması aynı zamanda daha genel tarihsel etkenlere de bağlanmalıdır: Ticaret ve sanayinin genişlemesi üzerine iyimser düşüncelerinin Fransız Devrimi ve Napolyon Savaşları dönemini atlatamamış olması bizleri şaşırtmamalı.</p>

  <div class="footnote">
    <aside epub:type="footnote" id="not2_1">
      <p class="footnote"><a class="hlink" href="#ref2_1">1</a>. V, 7.</p>
    </aside>

    <aside epub:type="footnote" id="not2_2">
      <p class="footnote"><a class="hlink" href="#ref2_2">2</a>. XXI, 20.</p>
    </aside>

    <aside epub:type="footnote" id="not2_3">
      <p class="footnote"><a class="hlink" href="#ref2_3">3</a>. XXII, 14.</p>
    </aside>

    <aside epub:type="footnote" id="not2_4">
      <p class="footnote"><a class="hlink" href="#ref2_4">4</a>. XX, 23.</p>
    </aside>

    <aside epub:type="footnote" id="not2_5">
      <p class="footnote"><a class="hlink" href="#ref2_5">5</a>. VI. Bölüm, 12. prg.; bkz. Spinoza, <i>The Political Works</i>, s. 321.</p>
    </aside>

    <aside epub:type="footnote" id="not2_6">
      <p class="footnote"><a class="hlink" href="#ref2_6">6</a>. VII. Bölüm, 8. prg.; <i>a.g.y</i>., s. 341-3.</p>
    </aside>

    <aside epub:type="footnote" id="not2_7">
      <p class="footnote"><a class="hlink" href="#ref2_7">7</a>. Krş. Alexandre Matheron, <i>Individu et communauté chez Spinoza</i>, Paris: Minuit, 1969, s. 176-8.</p>
    </aside>

    <aside epub:type="footnote" id="not2_8">
      <p class="footnote"><a class="hlink" href="#ref2_8">8</a>. <i>Oeuvres complètes</i>, Paris: Pléiade, NRF, 1949, c. I, s. 112.</p>
    </aside>

    <aside epub:type="footnote" id="not2_9">
      <p class="footnote"><a class="hlink" href="#ref2_9">9</a>. <i>Kanunların Ruhu</i>, XI, 4.</p>
    </aside>

    <aside epub:type="footnote" id="not2_10">
      <p class="footnote"><a class="hlink" href="#ref2_10">10</a>. <i>A.g.y</i>.</p>
    </aside>

    <aside epub:type="footnote" id="not2_11">
      <p class="footnote"><a class="hlink" href="#ref2_11">11</a>. Giriş, <i>Revisions in Mercantilism</i> içinde, haz. Coleman, s. 15-6.</p>
    </aside>

    <aside epub:type="footnote" id="not2_12">
      <p class="footnote"><a class="hlink" href="#ref2_12">12</a>. <i>Essai politique sur le commerce</i>, 1734, E. Daire, <i>Economistes français du 17. siecle</i> içinde, Paris, 1843, s. 733.</p>
    </aside>

    <aside epub:type="footnote" id="not2_13">
      <p class="footnote"><a class="hlink" href="#ref2_13">13</a>. XX, 2.</p>
    </aside>

    <aside epub:type="footnote" id="not2_14">
      <p class="footnote"><a class="hlink" href="#ref2_14">14</a>. <i>A.g.y</i>.</p>
    </aside>

    <aside epub:type="footnote" id="not2_15">
      <p class="footnote"><a class="hlink" href="#ref2_15">15</a>. <i>Essai politique</i>, s. 733. Ticaretle uğraşmanın çok şanlı bir iş olduğuna dair geniş bir argüman için bkz. Abbé Gabriel François Coyer, <i>La noblesse commerçante</i>, Londra, 1756 ve Louis de Sacy, <i>Traité de la gloire</i>, Paris, 1715, s. 99-100.</p>
    </aside>

    <aside epub:type="footnote" id="not2_16">
      <p class="footnote"><a class="hlink" href="#ref2_16">16</a>. Bkz. Ronald L. Meek, <i>Economics and Ideology and Other Essays</i>, Londra: Chapman and Hall, 1967, özellikle de 1954 tarihli “The Scottish Contribution to Marxists Sociology”, s. 34-50.</p>
    </aside>

    <aside epub:type="footnote" id="not2_17">
      <p class="footnote"><a class="hlink" href="#ref2_17">17</a>. <i>Inquiry into the Principles of Political Oeconomy</i>, c. I, s. 181 (italikler benim).</p>
    </aside>

    <aside epub:type="footnote" id="not2_18">
      <p class="footnote"><a class="hlink" href="#ref2_18">18</a>. <i>A.g.y</i>., s. 213.</p>
    </aside>

    <aside epub:type="footnote" id="not2_19">
      <p class="footnote"><a class="hlink" href="#ref2_19">19</a>. Bkz. Paul Chamley, <i>Economie politique et philosophie chez Steuart et Hegel</i>, Paris: Dalloz, 1963 ve <i>Documents relatifs à Sir James Steuart</i>, Paris: Dalloz, 1965, s. 89-92 ve 143-7.</p>
    </aside>

    <aside epub:type="footnote" id="not2_20">
      <p class="footnote"><a class="hlink" href="#ref2_20">20</a>. <i>Inquiry</i>, c. I, s. 215-7.</p>
    </aside>

    <aside epub:type="footnote" id="not2_21">
      <p class="footnote"><a class="hlink" href="#ref2_21">21</a>. <i>A.g.y</i>., s. 278-9.</p>
    </aside>

    <aside epub:type="footnote" id="not2_22">
      <p class="footnote"><a class="hlink" href="#ref2_22">22</a>. Bkz. 9. Bölüm, “Steuart’s Economics of Control”, S. R. Sen, <i>The Economics of Sir James Steuart</i> içinde, Londra: B. Bell and Sons, 1957, ve R. L. Meek, “The Economics of Control Prefigured”, <i>Science and Society</i>, Güz 1958.</p>
    </aside>

    <aside epub:type="footnote" id="not2_23">
      <p class="footnote"><a class="hlink" href="#ref2_23">23</a>. <i>Inquiry</i>, c. I, s. 278.</p>
    </aside>

    <aside epub:type="footnote" id="not2_24">
      <p class="footnote"><a class="hlink" href="#ref2_24">24</a>. <i>A.g.y</i>., s. 217.</p>
    </aside>

    <aside epub:type="footnote" id="not2_25">
      <p class="footnote"><a class="hlink" href="#ref2_25">25</a>. Leibniz ve Voltaire tarafından popülerleştirilmiştir; kullanımı Nicolas Orasmus’a (ölümü 1382) kadar geriye gider. Lynn White, <i>Medieval Technology and Social Change</i>, Oxford: Clarendon Press, 1963, s. 125; ayrıca bkz. Carlo M. Cipolla<i>, Clocks and Culture</i>, 1300-1700, Londra: Collins, 1967, s. 105, 165.</p>
    </aside>

    <aside epub:type="footnote" id="not2_26">
      <p class="footnote"><a class="hlink" href="#ref2_26">26</a>. William C. Lehmann, <i>John Millar of Glasgow, 1735-1801</i>, Cambridge: University Press, 1960, s. 330-1. Millar’ın önemli eserleri bu kitabın III. ve IV. bölümlerinde tekrar basılmıştır.</p>
    </aside>

    <aside epub:type="footnote" id="not2_27">
      <p class="footnote"><a class="hlink" href="#ref2_27">27</a>. <i>A.g.y</i>., s. 336.</p>
    </aside>

    <aside epub:type="footnote" id="not2_28">
      <p class="footnote"><a class="hlink" href="#ref2_28">28</a>. <i>A.g.y</i>., s. 337-9 (italikler benim).</p>
    </aside>

    <aside epub:type="footnote" id="not2_29">
      <p class="footnote"><a class="hlink" href="#ref2_29">29</a>. Aktaran E. P. Thompson, <i>The Making of the English Working Class</i>, New York: Vintage Books, 1963, s. 361.</p>
    </aside>

    <aside epub:type="footnote" id="not2_30">
      <p class="footnote"><a class="hlink" href="#ref2_30">30</a>. Millar’ın yazısı ölümünden sonra 1801’de bulunduğu için bir tarih vermek zor.</p>
    </aside>

    <aside epub:type="footnote" id="not2_31">
      <p class="footnote"><a class="hlink" href="#ref2_31">31</a>. George Rudé, <i>Wilkes and Liberty: A Social Study of 1763 to 1774</i>, Oxford: Clarendon Press, 1962, s. 179-84. Ayrıca bkz. Frank Ackerman, “Riots, Populism, and Non-Industrial Labor: A Comparative Study of the Political Economy of the Urban Crowd” (basılmamış doktora tezi), Harvard Üniv., İktisat Bölümü, 1974, 2. Bölüm.</p>
    </aside>

    <aside epub:type="footnote" id="not2_32">
      <p class="footnote"><a class="hlink" href="#ref2_32">32</a>. Çıkarılan kısım bir dipnot olarak verilmiştir: <i>Essays</i>, c. I, s. 97. Bu sürece dair bir tartışma için bkz. Giarizzo, <i>David Hume</i>, s. 82.</p>
    </aside>

    <aside epub:type="footnote" id="not2_33">
      <p class="footnote"><a class="hlink" href="#ref2_33">33</a>. Pauline Maier, “Popular Uprisings and Civil Authority in Eighteenth-Century America”, <i>William and Mary Quarterly 27</i>, Ocak 1970, s. 18; ayrıca bkz. Dirk Hoerder, “People and Mobs: Crowd Action in Massachusetts during the American Revolution”, basılmamış tez, Freie Universitat, Berlin, 1971, s. 129-37.</p>
    </aside>

    <aside epub:type="footnote" id="not2_34">
      <p class="footnote"><a class="hlink" href="#ref2_34">34</a>. Maier, <i>a.g.y</i>., s. 27.</p>
    </aside>

    <aside epub:type="footnote" id="not2_35">
      <p class="footnote"><a class="hlink" href="#ref2_35">35</a>. Bkz. Ronald L. Meek, <i>The Economics of Physiocracy</i>, Cambridge, Massachusets: Harvard University Press, 1963.</p>
    </aside>

    <aside epub:type="footnote" id="not2_36">
      <p class="footnote"><a class="hlink" href="#ref2_36">36</a>. Bkz. A. S. Skinner’ın Steuart’in <i>Inquiry</i>’sine yazdığı giriş, c. I, s. xxxvii ve Chamley, <i>Documents</i>, s. 71-4.</p>
    </aside>

    <aside epub:type="footnote" id="not2_37">
      <p class="footnote"><a class="hlink" href="#ref2_37">37</a>. <i>Wealth of Nations</i>, s. 800, 880.</p>
    </aside>

    <aside epub:type="footnote" id="not2_38">
      <p class="footnote"><a class="hlink" href="#ref2_38">38</a>. “Extract from Rural Philosophy”den alıntı, Meek, <i>Physiocracy</i>, s. 63.</p>
    </aside>

    <aside epub:type="footnote" id="not2_39">
      <p class="footnote"><a class="hlink" href="#ref2_39">39</a>. Jacob Viner, “Adam Smith and Laisses Faire”, <i>Journal of Political Economy</i> 35, Nisan 1927, s. 198-232.</p>
    </aside>

    <aside epub:type="footnote" id="not2_40">
      <p class="footnote"><a class="hlink" href="#ref2_40">40</a>. <i>François Quesnay et la Physiocratie</i>, I. N. E. D., 1958, c. II, s. 570 içinde “Hommes” (1757) başlıklı makale.</p>
    </aside>

    <aside epub:type="footnote" id="not2_41">
      <p class="footnote"><a class="hlink" href="#ref2_41">41</a>. <i>Leviathan</i>, 19. Bölüm.</p>
    </aside>

    <aside epub:type="footnote" id="not2_42">
      <p class="footnote"><a class="hlink" href="#ref2_42">42</a>. Bu terminolojinin kaynağı Le Mercier de la Riviére’dir.</p>
    </aside>

    <aside epub:type="footnote" id="not2_43">
      <p class="footnote"><a class="hlink" href="#ref2_43">43</a>. Fizyokratik düşüncenin bu yönü üzerine bkz. Mario Einaudi, <i>The Physiocratic Doctrine of Judicial Control</i>, Cambridge, Massachusets: Harvard University Press, 1938.</p>
    </aside>

    <aside epub:type="footnote" id="not2_44">
      <p class="footnote"><a class="hlink" href="#ref2_44">44</a>. Haz. E. Depître, Paris, 1910, 19. ve 44. bölümler; ayrıca bkz. Georges Weulersse, <i>Le mouvement physiocratique en France, 1756-1770</i>, Paris: Alean, 1910, c. II, s. 44-61.</p>
    </aside>

    <aside epub:type="footnote" id="not2_45">
      <p class="footnote"><a class="hlink" href="#ref2_45">45</a>. <i>Theories des lois civiles</i>, Londra, 1774, c. I, s. 118-9 (<i>Oeuvres</i>, III).</p>
    </aside>

    <aside epub:type="footnote" id="not2_46">
      <p class="footnote"><a class="hlink" href="#ref2_46">46</a>. Kamu siyaseti üzerindeki kayda değer etkileri ve düşünsel ortam için bkz. Weulersse, <i>Le mouvement physiocratique</i>, c. II, 4. Kitap.</p>
    </aside>

    <aside epub:type="footnote" id="not2_47">
      <p class="footnote"><a class="hlink" href="#ref2_47">47</a>. Modern Library basımı, s, 385.</p>
    </aside>

    <aside epub:type="footnote" id="not2_48">
      <p class="footnote"><a class="hlink" href="#ref2_48">48</a>. <i>A.g.y</i>., s. 388.</p>
    </aside>

    <aside epub:type="footnote" id="not2_49">
      <p class="footnote"><a class="hlink" href="#ref2_49">49</a>. <i>A.g.y</i>., s. 387.</p>
    </aside>

    <aside epub:type="footnote" id="not2_50">
      <p class="footnote"><a class="hlink" href="#ref2_50">50</a>. <i>A.g.y</i>., s. 391.</p>
    </aside>

    <aside epub:type="footnote" id="not2_51">
      <p class="footnote"><a class="hlink" href="#ref2_51">51</a>. <i>A.g.y</i>., s. 390.</p>
    </aside>

    <aside epub:type="footnote" id="not2_52">
      <p class="footnote"><a class="hlink" href="#ref2_52">52</a>. David Hume, <i>The History of England</i>, Oxford, 1826, c. V, s. 430 (Ek III “Manners”) ve Adam Smith, <i>Lectures on Justice, Police, Revenue and Arms</i>, haz. E. Cannan, Oxford: Clarendon Press, 1896, s. 42-3.</p>
    </aside>

    <aside epub:type="footnote" id="not2_53">
      <p class="footnote"><a class="hlink" href="#ref2_53">53</a>. <i>Wealth of Nations</i>, s. 735.</p>
    </aside>

    <aside epub:type="footnote" id="not2_54">
      <p class="footnote"><a class="hlink" href="#ref2_54">54</a>. <i>A.g.y</i>., s. 638.</p>
    </aside>

    <aside epub:type="footnote" id="not2_55">
      <p class="footnote"><a class="hlink" href="#ref2_55">55</a>. <i>A.g.y</i>., s. 508.</p>
    </aside>

    <aside epub:type="footnote" id="not2_56">
      <p class="footnote"><a class="hlink" href="#ref2_56">56</a>. Kimi yakın dönem yorumları için bkz. Nathan Rosenberg, “Adam Smith on the Division of Labor: Two Views or One?”, <i>Economica 32</i>, Mayıs 1965, s. 127-39 ve Robert L. Heilbroner, “The Paradox of Progress: Decline and Decay in <i>The Wealth of Nations”, Journal of the History of Ideas</i> 34, Nisan-Haziran 1973, s. 242-62.</p>
    </aside>

    <aside epub:type="footnote" id="not2_57">
      <p class="footnote"><a class="hlink" href="#ref2_57">57</a>. <i>Wealth of Nations</i>, s. 735.</p>
    </aside>

    <aside epub:type="footnote" id="not2_58">
      <p class="footnote"><a class="hlink" href="#ref2_58">58</a>. <i>Lectures</i>, s. 257.</p>
    </aside>

    <aside epub:type="footnote" id="not2_59">
      <p class="footnote"><a class="hlink" href="#ref2_59">59</a>. <i>A.g.y</i>., s. 259.</p>
    </aside>

    <aside epub:type="footnote" id="not2_60">
      <p class="footnote"><a class="hlink" href="#ref2_60">60</a>. <i>A.g.y</i>., s. 253-5.</p>
    </aside>

    <aside epub:type="footnote" id="not2_61">
      <p class="footnote"><a class="hlink" href="#ref2_61">61</a>. Bu cumhuriyetçi siyasal düşünce akımının Machiavelli’den on sekizinci yüzyıl İngiltere ve Amerikası’na tam kapsamlı bir analizi ve tarihi için bkz. Pocock, <i>Machiavellian Moment</i>.</p>
    </aside>

    <aside epub:type="footnote" id="not2_62">
      <p class="footnote"><a class="hlink" href="#ref2_62">62</a>. <i>Wealth of Nations</i>, s. 324.</p>
    </aside>

    <aside epub:type="footnote" id="not2_63">
      <p class="footnote"><a class="hlink" href="#ref2_63">63</a>. <i>The Theory of Moral Sentiments</i>, 9. basım, Londra, 1801, c. I, s. 98-9 (italikler benim). Bu ve buna benzer birtakım tamamlayıcı alıntılar Nathan Rosenberg’in ilginç bir makalesinde alıntılanıyor: “Adam Smith, Consumer Tastes, and Economic Growth”, <i>Journal of Political Economy</i> 7, Mayıs-Haziran 1968, s. 361-74. Lovejoy’un da işaret ettiği gibi, bu düşünce zinciri Veblen’in <i>Theory of the Leisure Class</i> adlı eserinin ana dayanaklarından biri olan “gösteriş amaçlı tüketim” düşüncesinin şaşırtıcı bir öngörüsü gibidir. Bkz. Lovejoy, <i>Reflections</i>, s. 146.</p>
    </aside>

    <aside epub:type="footnote" id="not2_64">
      <p class="footnote"><a class="hlink" href="#ref2_64">64</a>. Bkz. <i>Emile</i>, IV. Kısım ve <i>Discours sur l’origine et les fondements de l’inégalité parmi les hommes</i>, not o.</p>
    </aside>

    <aside epub:type="footnote" id="not2_65">
      <p class="footnote"><a class="hlink" href="#ref2_65">65</a>. Alıntılayan Lovejoy, <i>Reflections</i>, s. 146.</p>
    </aside>

    <aside epub:type="footnote" id="not2_66">
      <p class="footnote"><a class="hlink" href="#ref2_66">66</a>. <i>Wealth of Nations</i>, s. 594-5 (italikler benim).</p>
    </aside>

    <aside epub:type="footnote" id="not2_67">
      <p class="footnote"><a class="hlink" href="#ref2_67">67</a>. <i>Discourses</i>, I. Kitap, LXVIII. Bölüm.</p>
    </aside>

    <aside epub:type="footnote" id="not2_68">
      <p class="footnote"><a class="hlink" href="#ref2_68">68</a>. <i>English Works</i>, c. II, s. 160, alıntılayan Keith Thomas, “The Social Origins of Hobbes’s Political Thought”, haz. Brown, <i>Hobbes Studies</i>, s. 191.</p>
    </aside>

    <aside epub:type="footnote" id="not2_69">
      <p class="footnote"><a class="hlink" href="#ref2_69">69</a>. Bkz. Erich Auerbach, <i>Mimesis: The Representation of Reality in Western Literature</i>, Princeton, New Jersey: Princeton University Press, 1953, s. 139-41 ve çeşitli yerler.</p>
    </aside>

    <aside epub:type="footnote" id="ozelnot0_11">
      <p class="footnote"><a class="hlink" href="#ozelref0_11">*</a> Çağdaş kullanımda “darbe” anlamına geliyor. Burada Montesquieu kimi güçlerin darbe ile devlet yönetimini ele geçirmesinden değil de yönetenlerin başlarına buyruk hareketlerle devletin işleyişini bozmalarından söz ediyor, <i>-ç.n</i>.</p>
    </aside>

    <aside epub:type="footnote" id="ozelnot2_a">
      <p class="footnote"><a class="hlink" href="#ozelref2_a">a</a>. Tutkularla çıkarlar arasındaki karşıtlık Montesquieu’nün eserinin başka bölümlerinde de karşımıza çıkıyor: “Sürekli heyecanlı bir ruh hali içinde yaşayan bu ulus tutkuları tarafından yönetiliyor olmalı, akıl tarafından değil - akıl hiçbir zaman insanların zihinleri üzerinde güçlü biçimde etkili olamadı; ulusu yönetenlerin ulusu kendi çıkarlarına aykırı girişimlere yöneltmeleri çok kolaydır.” <i>Kanunların Ruhu</i>, XIX. Kitap, s. 27. Bu paragraf İngiltere’den sempatiyle uzun uzun söz edilen ama ülkenin adının hiç belirtilmediği o ünlü bölümdendir. Daha önce La Bruyere’de de görüldüğü gibi (bkz. yukarıda, s. 58), akla tutku, akıl ve çıkardan oluşan üçlemenin güçsüz üyesi olma rolü biçilmiş.</p>
    </aside>

    <aside epub:type="footnote" id="ozelnot2_b">
      <p class="footnote"><a class="hlink" href="#ozelref2_b">b</a>. Bkz. <i>Mes pensées</i>, No. 753, <i>Oeuvres complètes</i>, Paris: Gallimard, Pléiade baskısı, 1949, c. I, s. 1206. Yahudiler tarafından icat edilmiş olması ve tefecilikle olası bağlantısı nedeniyle uzun süre şüphe altında kaldıktan sonra poliçenin bu dönemde böyle övülmesi, pek de sıra dışı değildi. Yarım yüzyıl sonra, Napolyon’un Ticaret Kanunları tartışılırken, poliçe üzerine olan bölümün savunucusu şöyle diyordu: “Poliçe icat edilmiştir. Ticaret tarihinde pusulanın ve Amerika’nın keşfiyle karşılaştırılabilir bir olaydır bu... Menkul kıymetleri serbest bırakmıştır, sermaye hareketlerini olanaklı kılmıştır, çok büyük bir kredi hacmi yaratmıştır. O andan sonra, küremizin sınırları dışında ticaretin genişlemesinin hiçbir sınırı yoktur.” Aktaran Henri Levy-Brühl, <i>Histoire de La Lettre de change en France aux 17. and 18. siecles</i>, Paris: Sircy, 1933, s. 24.</p>
    </aside>

    <aside epub:type="footnote" id="ozelnot2_c">
      <p class="footnote"><a class="hlink" href="#ozelref2_c">c</a>. Bkz. Montesquieu, <i>Kanunların Ruhu</i>, XXII. Kitap, s. 17 ve 18; ve özellikle David Hume, “Of Public Credit”, <i>Writings on Economics</i> içinde, haz. E. Rotwein, Madison, Wisconsin; University of Wisconsin Press, 1970, s. 90-107. Burada Hume kamu borcunun sınırsız biçimde büyümesine izin verilirse İngiltere’nin içine düşeceği siyasal durumla ilgili korkunç bir tablo çiziyor: “Zorbalığa karşı koymanın hiçbir yolu kalmaz: Seçimler rüşvet ve yolsuzlukla çarpıtılır: Ayrıca kralla insanlar arasındaki orta güç kaybolur, acı dolu bir despotluk dönemi mutlaka egemen olur” (s. 99). Hume ve Montesquieu bu konularda yazışıyorlardı; bazı alıntıların tekrar basımı için bkz. <i>Writings on Economics</i>, s. 189.</p>
    </aside>

    <aside epub:type="footnote" id="ozelnot2_d">
      <p class="footnote"><a class="hlink" href="#ozelref2_d">d</a>. <i>Oeuvres complètes, c</i>. II, s. 1358. Montesqueiu’nün siyasal öğretileri üzerindeki etkilerin izini süren Robert Shackleton onun şu hareketini çok anlamlı buluyor: “Her ne kadar yabacı bir dilde yazılmış sözcükleri kopyalamakta zorluk çektiyse de müsvette defterinde kendi elyazısıyla gücün getirdiği tehlikelere ilişkin düşünceleri not etmişti.” “Montesquieu, Bolingbroke, and the Separation of Powers”, <i>French Studies</i> 3, 1949, s. 37.</p>
    </aside>

    <aside epub:type="footnote" id="ozelnot0_12">
      <p class="footnote"><a class="hlink" href="#ozelref0_12">*</a> Voltaire’in bir romanı (1759). <i>-ç.n</i>.</p>
    </aside>

    <aside epub:type="footnote" id="ozelnot2_e">
      <p class="footnote"><a class="hlink" href="#ozelref2_e">e</a>. Bu tabir Steuart’ın “yönetim biçimine göre yasama organını ya da en üst gücü anlatmak” için faydalandığı bir çeşit kısaltma. <i>Inquiry</i>, c. I, s. 16. Ama genelde, Steuart bu terimi ya aydın ya da aydınlanacak ve yalnızca kamu yararını gözeten bir yönetici anlamında kullanır.</p>
    </aside>

    <aside epub:type="footnote" id="ozelnot2_f">
      <p class="footnote"><a class="hlink" href="#ozelref2_f">f</a>. Steuart’ın kitabında en sık rastlanan varsayım bireylerin şahsi çıkarları tarafından yönlendirildikleri, oysa “devlet adamında kamu ruhunun çok güçlü olması gerektiği” yönündedir. <i>Inquiry</i>, c. I, s. 142-3. Ayrıca yukarı bkz., s. 64.</p>
    </aside>

    <aside epub:type="footnote" id="ozelnot2_g">
      <p class="footnote"><a class="hlink" href="#ozelref2_g">g</a>. On sekizinci yüzyılda <i>taşınabilir</i> sermayenin farklı çeşitlerinin toplam servetin önde gelen bir türü olarak ortaya çıkışıyla oluşan umutlar ve korkular yakın zamanlarda çokuluslu şirketlerin yükselişinin yol açtığı benzer biçimde çelişkili görüşlerle ilginç paralellikler oluşturuyor.</p>
    </aside>

    <aside epub:type="footnote" id="ozelnot2_h">
      <p class="footnote"><a class="hlink" href="#ozelref2_h">h</a>. Schumpeter’in III. Kitap’ın “bilgeliğini” nasıl olup da “tatsız ve hayal gücünden yoksun” olarak niteleyebildiği bir sırdır. Bkz. <i>History of Economic Analysis</i>, New York: Oxford University Press, 1954, s. 187.</p>
    </aside>

    <aside epub:type="footnote" id="ozelnot2_i">
      <p class="footnote"><a class="hlink" href="#ozelref2_i">i</a>. Hem bu noktada hem de izleyen sayfalar konusunda benim yorumum Joseph Cropsey’in kafa açıcı yazısındakinden çok farklı. <i>Polity and Economy: An Interpretation of the Principles of Adam Smith</i>, Lahey: Nijhoff, 1957. Kendi görüşümü Cropsey’in görüşüyle karşılaştırmak yerine kısaca not düşmekle yetiniyorum. Cropsey’e göre “genel anlamda Smith’in yaklaşımı ticaretin özgürlük ve medeniyet sağladığı, aynı zamanda özgür kurumların ticaretin korunması için gerekli olduğu biçiminde yorumlanabilir” (s. 95). Cropsey’in yorumuna yakınlarda yapılmış bir eleştiri için bkz. Duncan Forbes, “Sceptical Whiggism, Commerce and Liberty”, <i>Essays on Adam Smith</i> içinde, haz. A. S. Skinner ve T. Wilson, New York: Oxford University Press, 1976, s. 194-201.</p>
    </aside>

    <aside epub:type="footnote" id="ozelnot2_j">
      <p class="footnote"><a class="hlink" href="#ozelref2_j">j</a>. Hem <i>İngiltere Tarihi</i>’nde (1762) Hume hem de <i>Sınıf Ayrımının Kökeni</i>’nde (1771) John Millar, beylerin güçlerini kaybetmesini iktisadi nedenlere bağlıyorlardı ama artık tek bir kişinin cömertliğine bağlı olmak yerine çok sayıda müşteriyle iş yapmakta olan “orta sınıf insanların” yeni konumuna Adam Smith’e göre daha fazla önem vermişlerdi. John Millar’ın yazısı için bkz. William C. Lehmann, <i>John Millar of Glasgow</i>, Cambridge: University Press, 1960, s. 290-1; Hume için bkz. Notlarda, İkinci Bölüm, 52. not.</p>
    </aside>

    <aside epub:type="footnote" id="ozelnot2_k">
      <p class="footnote"><a class="hlink" href="#ozelref2_k">k</a>. Bkz. yukarıda, s. 38.</p>
    </aside>
  </div>
</body>
</html>
