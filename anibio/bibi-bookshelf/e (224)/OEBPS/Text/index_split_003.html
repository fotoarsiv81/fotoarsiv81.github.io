<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <title>Piraye</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="block13">Birinci Bölüm</h1>

  <p class="block14">Umarsız bir boyun eğişle yürümeye zorlandığım, bana son derece yavan ve çorak görünen bu yolun başında, ilk adımımı atmaya hazırlanırken böylesine bir heyecan duyabileceğimi asla düşünemezdim.</p>

  <p class="block14">Yüreğimin gölgeli, kuytu bir köşesinde; kendi seçtiğim yolda yürüyor olsaydım, bu heyecana bambaşka coşkuların eşlik edeceğini söyleyen, duymamaya gayret ettiğim, gittikçe cılızlaşan bir ses var.</p>

  <p class="block14">Evet, artık çok geç!</p>

  <p class="block14">Bugün üniversiteye başlıyorum. Marmara Üniversitesi Dişhekimliği Fakültesi'ne.</p>

  <p class="block14">Bu, tüm duygu ve düşüncelerime zıt seçim bana ait değildi.</p>

  <p class="block14">Ama haksızlık etmemeliyim. Son karar bana bırakılmıştı. Öne sürdüğüm seçeneklerin üstleri çeşitli nedenlerle çizildikten sonra, elim kolum bağlı, kendi tercihimi kendim yapmıştım.</p>

  <p class="block14">Ben de, belli kuralların dışına çıkamayan, hatta bazı konularda tutucu sayılabilecek aileme inat edercesine, hiç de onaylanmayacak istekler sıralamıştım ama...</p>

  <p class="block14"><span class="calibre3">Toplum içinde saygın bir yere sahip, örnek insan, yirmi beş yıllık diş doktoru bir baba; kızının, konservatuvarın tiyatro bölümüne gitmesini nasıl kabul edebilirdi?</span></p>

  <p class="block14">Ah babacığım! Tiyatronun nasıl farklı bir dünya olduğunu bilebilseydin... Sahnenin karşısında, seyirci konumunda oturmanın ötesine geçmek için, neler verebileceğimi bir görseydin.</p>

  <p class="block14">Sen ne düşünürsen düşün, benim dünyam orası!</p>

  <p class="block14">Kimi zaman, "Nerelere gittin gene Piraye?" dersin ya... Kısa bir kaçamak yapmışımdır dünyama. Kendi yazdığım senaryonun bir parçası oluvermişimdir. Bazen bir Ortaçağ prensesi, bazen sıradan bir Anadolu kadını, bazen de haşarı bir genç kız vardır karşında. Ama sen bunları nereden bileceksin ki?</p>

  <p class="block14">Kütüphanedeki kitaplarıma göz attın mı hiç? Yaşıtlarım aşk romanı okurken; benim kızım nelere sardırmış, diye merak ettin mi?</p>

  <p class="block14">Shakespeare'in Fırtına'sını satır satır ezberlediğimi söylesem inanır mısın? Bir olumsuzluk karşısında, "Bizi o saat neden öldürmediler?" diye sesimi yükselttiğimde, karşındakinin Miranda olduğunu nasıl ayrımsamadın?</p>

  <p class="block14">Neyse, dedim ya, artık çok geç.</p>

  <p class="block14">Ama bilin ki, herkes bilsin ki, karşınızda Piraye olarak gördüğünüz ben, farklı kimliklerle aranızda dolanıp durmayı sürdüreceğim...</p>

  <p class="block14">Tiyatroculuğun toplumumuzda hâlâ bir uç nokta olarak görüldüğünün ben de, içim kanayarak da olsa, ayrımındaydım. Ama Edebiyat, Gazetecilik, Radyo-Televizyon bölümleri için neden aynı katı tepkiyle karşılaştığımı bilemiyordum.</p>

  <p class="block14">Ablamın liseden sonra, erkencecik evlenip gitmesi, ailenin tüm beklentilerini benim omuzlarıma yüklemişti galiba.</p>

  <p class="block14">"Muayenehane de hazır," demişti babam. "Beraber çalışırız. Bir süre sonra da ben çekilirim, tümüyle sana kalır. Bu arada, bol bol okuyup yazma fırsatı da bulabilirsin."</p>

  <p class="block14">İşin içinde belirgin bir bencillik kokusu olduğunu, rahat emeklilik sürme uğruna, piyon gibi öne sürüldüğümü, çok sonraları anlayacaktım.</p>

  <p class="block14">Ama o zaman, bunu düşünmek bile büyük saygısızlıktı. Benim gibi iyi yetiştirilmiş bir aile kızma ise hiç mi hiç yakışmazdı...</p>

  <p class="block14">Oysa babacığım, beynimin ve yüreğimin kıvrımlarındaki edebiyat tutkusunu, hatta tiyatro aşkını, bir bakıma sen yaratmıştın.</p>

  <p class="block14">Bana koyduğun Piraye adıyla...</p>

  <p class="block14">Önce anneme sormuştum. Ablamın Hatice, benim Piraye olmamın özel bir anlamı var mı diye.</p>

  <p class="block14">"Babanın marifeti," diye kayıtsızca omuz silkmişti. "Daha doğmadan hazırdı adlarınız. Kendisi farklı hikâyeler anlatsa da, eski takıntıları olduğunu sanıyorum."</p>

  <p class="block14">Bu kadar yavan, bu kadar basite indirgenmiş bir açıklamayla yetinemezdim. Gerçeği ilk ağızdan duymalıydım.</p>

  <p class="block14">Bu inatçı çabamın, beni bambaşka bir dünyaya taşıyacağını; önümde, göz kamaştırıcı bir aydınlığa uzanan pencerenin kanatlarım sonsuza dek açacağını nereden bilebilirdim?</p>

  <p class="block14">Doğduğum günden beri genlerimde taşıdığıma inandığım edebiyat ve şiir tohumları, filiz vermek için, babamla adım konusunda yapacağım o eşsiz konuşmayı bekliyormuş meğer...</p>

  <p class="block14">"Piraye, Nâzım Hikmet'in karısı. Tam adı Hatice Piraye'dir. Nâzım Hikmet'in onun için yazdığı şiirler ve mektuplar, edebiyatımızın gerçek yüz aklarıdır." İlk tepkim şaşkınlık oldu.</p>

  <p class="block14">Babam elinden kitap düşmeyen, aydın bir insandı. Ama onun, kızlarına bir şairin -hem de yasaklı bir şairin- karısının adını verecek kadar edebiyat tutkunu olduğunu yeni keşfediyordum.</p>

  <p class="block14">"Şiiri gerçek yüzüyle tanımak istiyorsan, Nâzım'ı okumalısın! Kitaplığımdan istediğin kitabı alabilirsin."</p>

  <p class="block14">Bir şaşkınlıktan diğerine sürükleniyordum. Nâzım Hikmet'in tabu olmaktan henüz kurtulamadığı günlerde; babam, onu okumaya ve tanımaya yönlendiriyordu beni.</p>

  <p class="block14">Konuşmamızın sonunda, farklı bir Piraye vardı karşısında. Bu adı taşımaya yüreklendirilmiş, ama gerçek Piraye hakkında hiçbir fikri olmayan bir yeniyetme...</p>

  <p class="block14">İşin bir başka boyutu da; babamın, beni Nâzım Hikmet'in kızıl güllerle bezeli Şiiristan'ına taşırken, sonraki yıllarda benliğime egemen olacak sol görüşlere de uygun bir ortam yaratmasıydı.</p>

  <p class="block14">Lise yıllarındaki kompozisyon derslerinde, verilen konu ne olursa olsun, sözü hep özgürlük ve eşitliğe getirip, elimde olmadan aşırıya kaçarak yazdığım yazıların geri dönüşlerini heyecanla bekleyişim...</p>

  <p class="block14">Her seferinde, içimi saran disipline gitme korkusunu, "gizli kahraman" edalarıyla keyfe dönüştürüşüm... Bundan duyduğum o garip, o çılgınca zevk...</p>

  <p class="block14">Hepsinin başlangıcı işte bu konuşmaydı!</p>

  <p class="block14"></p>

  <p class="block14">Karıcığım,</p>

  <p class="block14">Hasretliğin on ikinci yılı bu</p>

  <p class="block14">On ikinci yılı</p>

  <p class="block14">Gönül ağzına kadar dolu</p>

  <p class="block14">Sen diyorum İstanbul geliyor aklıma</p>

  <p class="block14">İstanbul diyorum sen</p>

  <p class="block14">Sen şehrim kadar güzelsin</p>

  <p class="block14">Şehrim senin kadar acılı.</p>

  <p class="block14"></p>

  <p class="block14">Demir parmaklıkların gerisinde Nâzım Hikmet. Piraye dışarıda; Nâzım'a ve aşkına tutsak. Tam on iki yıl beklemiş onu. Kendisi için yazılan, özlem yüklü, aşk kokulu şiirleri hak etmek istercesine...</p>

  <p class="block14">Kızıl saçlıymış Piraye.</p>

  <p class="block14">Kendimi, keşke ben de kızıl saçlı olsaydım, diye hayıflanırken yakaladım kaç kez...</p>

  <p class="block14">Okudukça, dizelerin arasına dalıp kendimden geçtikçe, tehlikeli bir biçimde özdeşleşiyordum Piraye'yle.</p>

  <p class="block14">Tiyatro sahnemde, bundan sonraki rolüm belliydi artık. Nâzım Hikmet'in Pirayesi rolünü oynamak...</p>

  <p class="block14">Peki, bana eşlik edecek oyuncu kim olacaktı? Bunu düşünmek anlamsızdı; karşımda Nâzım vardı ya...</p>

  <p class="block14"></p>

  <p class="block14">Bahardı sevgilim bahardı ve bahtiyar olmak için</p>

  <p class="block14">toprakta, havada, suda, her şey vardı sevgilim,</p>

  <p class="block14">her şey hazırdı,</p>

  <p class="block14">her şey vardı.</p>

  <p class="block14">Baharın coşkusunu bile sevgiliyle paylaşan,</p>

  <p class="block14">Kimbilir belki bu kadar sevmezdik birbirimizi</p>

  <p class="block14">uzaktan seyretmeseydik ruhunu birbirimizin.</p>

  <p class="block14">Kimbilir felek ayırmasaydı bizi birbirimizden</p>

  <p class="block14">belki bu kadar yakın olamazdık birbirimize...</p>

  <p class="block14"></p>

  <p class="block14">En yakıcı, en kavurgan, en amansız ayrılıktan bile, sevdiğine bir yakınlık payı çıkarabilen eşsiz şair... Bir ikincisini bulabilmek olanaksız!</p>

  <p class="block14">Ya Nâzım gibi bir sevgili?</p>

  <p class="block14">Ne kadar ulaşılmaz bir hayal!..</p>

  <p class="block14">En yakınlarım bile ayrımında değildi ama, bambaşka bir iklimin insanıydım artık ben.</p>

  <p class="block14">Annemin, geleceğim hakkındaki yönlendirici düşünceleri de iç dünyamın duvarları dışında kalmaya mahkûmdu haliyle...</p>

  <p class="block14">Babamla aralarında tutkulu bir aşk yaşanmasa da, uzun yıllara yetecek yoğunlukta; sevgi, saygı ve sıcaklık olduğu kesindi. Bu kadarının bana da yeteceğini sanıyordu anlaşılan.</p>

  <p class="block14">"Yeni bir sayfa açılıyor önünde... Bizler çağdaş düşünceli insanlarız. Hayat arkadaşını tabii ki sen seçeceksin. En büyük yol göstericin, kendi aklın... Üniversite çok farklı bir ortam. Kütüphanede, kantinde; ders çalışırken, arkadaşlar arasında sohbet ederken... Anlaşabileceğini düşündüğün biri çıkabilir karşına. Aile yapımıza, yaşam tarzımıza uyarsa, neden olmasın?"</p>

  <p class="block14">Ablamın ailece onaylanmayan bir evlilik yapması, genç yaşta iki çocukla bezgin bir ev kadını haline dönüşmesi gözünü korkutmuştu annemin. Ama daha yolun başında, bu tür şartlandırıcı konuşmalar dinlemeye de hiç niyetim yoktu doğrusu.</p>

  <p class="block14">Benden olumlu bir yanıt, rahatlatıcı bir onaylama bekleyen annemin gözlerine baktım.</p>

  <p class="block14">"Ama benim şartlarım ağır," dedim. "Bana şiir yazmalı o insan! Tüm duygularını dizelerle anlatmalı..."</p>

  <p class="block14">"Deli kız," diye güldü annem. Onun şaka olarak nitelendirdiği gerçekliğin, tüm hücrelerime nasıl sinmiş olduğunu bilmeden...</p>

  <p class="block14">Gülkurusu pembe kupon kumaştan döpiyesimi Terzi Numan'a diktirdik. İçindeki, siyah üzerine pembe çiçeklerle desenlenmiş, devrik yaka bluzu da.</p>

  <p class="block14">Terzi işi, ciddi görünümlü ilk giysim oluyordu bu. Bence gereksizdi. Ama annem öyle istemişti. Okulun açılış gününde, işin resmiyetine uygun tarzda giyinmeliydim.</p>

  <p class="block14">Hiç alışık olmadığım ince çoraplar, kısa ökçeli, bilekten bağlı siyah süet ayakkabılar, omzuma attığım süet çanta; babamın not almam için armağan ettiği deri kaplı bloknot, kenarına takılı şık bir dolmakalem...</p>

  <p class="block14">Bana kalsa yüzümü yıkayıp; uzun, düz saçlarımı şöyle bir tarayıp, çıkar giderdim. Ancak, annemin yönlendirmesiyle, yanaklarımı hafif bir allıkla renklendirmek zorunda kaldım. Dudaklarıma renksiz parlatıcı, gözlerime bir iki dokunuşluk rimel...</p>

  <p class="block14">Hazırdım.</p>

  <p class="block14">Karşısında alışılmışın dışında bir Piraye gören babam, gözlerinden taşan hayranlık ve gururla bir süre süzdü beni. Sonra sımsıkı sarıldı.</p>

  <p class="block14">"Seni ben bırakayım istersen..."</p>

  <p class="block14">Gerek yoktu. Evimiz Nişantaşı'ndaydı. Okulum da Marmara Üniversitesi Nişantaşı Kampusu'nda.</p>

  <p class="block14">Annem, gözleri dolu dolu, kucakladı beni.</p>

  <p class="block14">"Yolun açık olsun yavrum."</p>

  <p class="block14">Kapıdan çıkarken, istemeden kabullendiğim yeni bir okula, yepyeni bir döneme adım atma heyecanının, gitgide artan bir sevinç dalgası halinde her yanımı sardığını hayretle duyumsadım.</p>

  <p class="block14">Annemin son sözlerini tekrarladım içimden...</p>

  <p class="block14">"Yolun açık olsun Piraye!.."</p>

  <p class="block14">İlkokulun birinci sınıfına yeni başlayan çocukların ürkek, ağlamaklı hallerini şimdi daha iyi anlıyorum. Hangi yaşta olursa olsun, yeni bir çevrenin bireyi konumundaki insanın, benzer ürkeklikleri göstermesinin kaçınılmazlığını kendimde yaşıyorum çünkü.</p>

  <p class="block14">Eski öğrenciler rahat... Kampusun bahçesinde; otoparkla okulu birbirine bağlayan merdivenlerin üzerinde oturmuş, keyifli sohbetlere dalmışlar bile.</p>

  <p class="block14">Öğrenci işlerinden yıllık ders programını alıp, merdivenlerin en üst basamağına oturuyorum ben de. Elimde yalnız bu yılın iki sömestrinin değil, tüm öğrenim döneminin, beş yıllık dökümü var.</p>

  <p class="block14">Enine boyuna incelemeye koyuluyorum. İlk yıl, genellikle temel bilimlere ağırlık verilmiş. Biyofizik, biyoloji, genetik, biyo-istatistik, biyokimya... Diş doktorluğuna yavaş yavaş alıştırmak için olsa gerek, birkaç saatlik de protez. İkinci ve üçüncü sınıflarda artışa geçen klinik dersleri, son iki yıl zirveye ulaşıyor. Haftada onar, yirmişer saatlik oral cerrahi, pedodonti, peridontoloji, endodondi, ortodonti adlarıyla tanışmaya çalışıyorum.</p>

  <p class="block14">Yaptığım işe öylesine dalmışım ki, arkamdan gelen, "Piraye," çığlığı, beni yerimden hoplatmaya yetiyor.</p>

  <p class="block14">Esin bu! Bizim kolejden.</p>

  <p class="block14">Aynı sınıfta olmamamıza, bugüne dek merhabalaşmaktan öte bir ilişki yaşamamamıza karşın, abartılı bir coşkuyla sarmaş dolaş oluveriyoruz.</p>

  <p class="block14">Bu iyi işte! Yalnız değilim artık.</p>

  <p class="block14">Beraberce, kısa bir keşif turuna çıkıyoruz Esin'le.</p>

  <p class="block14">Amfiler, laboratuvarlar, klinikler... İçimin gitgide artan bir sevinçle kabardığını, gelmemek için onca direndiğim bu yere şimdiden ısınmaya başladığımı duyumsayabiliyorum.</p>

  <p class="block14">Bir de, aynı kampusu paylaştığımız Gazetecilik ve Radyo-Televizyon bölümlerinin binalarına baktıkça, yüreğimde canlanıveren o eski, bildik sızıyı duymasam...</p>

  <p class="block14">Son durağımız okulun kantini oluyor. Birer çay alıp boş bir masaya oturuyoruz.</p>

  <p class="block14">Esin çevreye şöyle bir göz gezdiriyor.</p>

  <p class="block14">"Farkında mısın," diyor. "Çok yakışıklı oğlanlar var..."</p>

  <p class="block14">Gülü veriyorum. Aynı kolejdeki Esin!</p>

  <p class="block14">Daha o yıllarda inceltilmiş kaşları, herkesinkinden birkaç parmak kısa eteği, göğüslerini ortaya çıkaracak darlıkta, gerekenden bir beden küçük gömleği, ancak dikkat edilirse anlaşılabilecek gizli makyajıyla ve... sık sık değişen erkek arkadaşlarıyla benim tarzımın çok dışındaydı. Ama şimdi; açık sözlülüğü, dobralığı, böyle delidolu halleri, cıvıl cıvıl konuşmalarıyla hoşuma bile gittiğini söyleyebilirim.</p>

  <p class="block14">Çaylarımızı içip kalkıyoruz. Birazdan gireceğimiz ilk biyofizik dersinin heyecanı var üzerimizde...</p>

  <p class="block14">Amfi çoktan dolmuş. Gecikmiş de sayılmayız ama... Demek ki, erken gelmek ya da önceden yer tutmak gerekiyor.</p>

  <p class="block14">Yayvan ve geniş basamakları adımlayıp, gerilere doğru yürüyoruz Esin'le. En arka sıraya oturuyoruz.</p>

  <p class="block14">Bir süre, birbirimizle hiç konuşmadan, zaman içinde kaynaşacağımızı umduğumuz sınıf arkadaşlarımızı inceliyoruz.</p>

  <p class="block14">Esin amfiyi enine, boyuna, çaprazına taradıktan sonra, hafifçe kolumu sıkıyor.</p>

  <p class="block14">"Şuraya bak," diyor, bizden iki sıra önde oturan delikanlıyı göstererek.</p>

  <p class="block14">"Ne var ki?" diyorum kayıtsızca.</p>

  <p class="block14">"Ne kadar yakışıklı olduğunu görmüyor musun?"</p>

  <p class="block14">İster istemez gösterdiği yere bakıyorum. Bana göre sıradan biri.</p>

  <p class="block14">"Şirin çocuk," diyorum hatırı kalmasın diye.</p>

  <p class="block14">Ders sonrası, tuttuğum ilk ders notlarını temize çekmek için kantine doğru yürüyorum. Bu iş için, kütüphanenin asık yüzlü havasını solumak gereksiz. Orası, sınavlara hazırlanırken, daha ciddi çalışmalar için düşünülebilir ancak...</p>

  <p class="block14">Esin gelmiyor. Benim müsvedde yapıp, sonra temize çekmek konusunda bu denli titizlenmemle de dalga geçiyor. Derste not bile tutmayışını da bana bağlıyor.</p>

  <p class="block14">"Arkadaşlardan birinin gayretkeş olması yeter," diyor. "Sen güzel güzel yaz Pirayeciğim; ben sonra senden alırım."</p>

  <p class="block14">Tam işimi bitirmek üzereyken, geliyor Esin. Kıpır kıpır, heyecanlı...</p>

  <p class="block14">"Tanıştım onunla!"</p>

  <p class="block14">"Kiminle?"</p>

  <p class="block14">"Kim olacak, derste sana gösterdiğim o yakışıklıyla."</p>

  <p class="block14">"Korkulur senden," diye gülüyorum.</p>

  <p class="block14">"Dinle," diye sandalyeyi çekip oturuyor. "Adı Arif. Balıkesirliymiş. Burada yurtta kalıyor. Hiç kimseleri tanımıyormuş zavallıcık..."</p>

  <p class="block14">"Dur, bir soluk al," diye araya giriyorum. "Nasıl oldu da öğrenebildin bu kadar şeyi? Yanına gidip, pat diye sorulan sıralamadın herhalde..."</p>

  <p class="block14">Saflığıma, acemiliğime uzun uzun gülüyor Esin.</p>

  <p class="block14">"Olur mu canım? İlk karşıma çıkan, sıradan birisiymiş gibi yaklaştım yanma... 'Yakınlarda fotokopi makinesi var mı?' diye sordum. 'Arkadaşlarımdan aldığım ders notlarının kopyasını çıkaracağım da...' diye ekleyip tüm şirinliğimle gülümsedim. O da hem okulun, hem de İstanbul'un yabancısı olduğunu söyleyince laf lafı açtı; sohbet koyulaştı..."</p>

  <p class="block14">"Aferin sana," deyip ders notlarımı dosyanın içine yerleştirmeye koyuluyorum.</p>

  <p class="block14">O ise kendinden geçmiş, anlatmasını sürdürüyor. "Biliyor musun, kömür gibi gözleri var. Suratı oyulmuş sanki... O ağız, o burun hokka gibi." Birden sıkılıveriyorum.</p>

  <p class="block14">"Ben öyle bebek yüzlü erkeklerden hiç hoşlanmam," diye kestirip atıyorum.</p>

  <p class="block14">Aniden duralıyor Esin. Dikkatle yüzüme bakıyor.</p>

  <p class="block14">"Senin hiç erkek arkadaşın olmadı mı yoksa?" diye merakla soruyor.</p>

  <p class="block14">"Oldu," diyorum. "Ama senin kastettiğin anlamda değil. Grup içinde, herkesle eşit uzaklıktaki arkadaşlıklar..."</p>

  <p class="block14">"Peki, hiç âşık olmadın mı?"</p>

  <p class="block14">"Aşkın bu denli sıradan bir kavram olmadığına inanıyorum</p>

  <p class="block14">ben."</p>

  <p class="block14">"Önce sıradanları yaşayacaksın ki, gerçek olanı anlayabile sın.</p>

  <p class="block14">Haklı belki. Ama şu devrede, bunları düşünmeye hiç niyetim yok.</p>

  <p class="block14">Bence aşk aranmamalı, kendi kendine gelip sahibini bulmalı...</p>

  <p class="block14">Esin'in asla paylaşmayacağını bildiğim bu görüşümü, ona</p>

  <p class="block14">açacağıma, içimde saklamayı yeğliyorum.</p>

  <p class="block14">***</p>

  <p class="block14">Biyokimya dersinin ortaları... Çıt çıkmıyor amfide. Bölüm başkanı hocamızın tahtaya yazdığı formülleri defterlerimize geçiriyoruz.</p>

  <p class="block14">Hayret, Esin de not tutuyor bugün!</p>

  <p class="block14">Sessizliği bölen ayak sesleriyle gözler geriye doğru çevriliyor. Amfinin arka kapısından girip, kendine yer arayan bir öğrenci: Arif!</p>

  <p class="block14">"Bizimki," diye fısıldıyor Esin. "Geç kalmış..."</p>

  <p class="block14">Dersin sonunda, kapıya doğru yürürken yanımıza geliyor Arif,</p>

  <p class="block14">"Geciktim," diyor Esin'e. "Kredi almak için başvuru yapmam gerekiyordu. Neyse... Ders notlarını alabilir miyim?"</p>

  <p class="block14">"Alamazsın," diye gülüyor Esin. "Benden not alınmaz. Bu işin ustası dururken..."</p>

  <p class="block14">Eliyle beni gösteriyor. Noktasına, virgülüne kadar not tutmakla kalmayıp, bir de onları temize çekerek kitaplaştırdığımı, yarı alaylı bir biçimde anlatıyor.</p>

  <p class="block14">Oradaki varlığımın gereksizliğini düşünüp aralarından sıyrılmaya çalışıyorum.</p>

  <p class="block14">"Ha," diyor Esin. "Sizi tanıştırmayı unuttum. Arif... Ve Piraye..."</p>

  <p class="block14">"Tanıştığın insanın gözlerine bakacaksın," der babam. "O gözlerde göreceğin ilk ışığın çekim derecesi, tanışıklığın orada kalmasını ya da gelişerek sürmesini sağlayan en iyi gösterge olacaktır."</p>

  <p class="block14">Başımı kaldırmamla gözleriyle buluşmam bir oluyor.</p>

  <p class="block14">Gözleri... Gerçekten de kömür karası! İnsanı içine, derinliklerine çekip orada sonsuza dek hapsedecek gibi bakıyor...</p>

  <p class="block14">Hep beraber kantine doğru yürüyoruz. Her günkü masamız boş. Geçip oturuyoruz.</p>

  <p class="block14">"Durun size çay getireyim," diye yerinden fırlıyor Esin.</p>

  <p class="block14">Bense; duraksamadan, belki de o gözlerle yeniden buluşmayı önlemek güdüsüyle notlarımı çıkarıyorum.</p>

  <p class="block14">En üstte duran dizelerin üstünü kapatmaya fırsat bulamıyorum.</p>

  <p class="block14"></p>

  <p class="block14">Benim günlerden beklediğim kadar</p>

  <p class="block14">Günler de benden bir şeyler bekler</p>

  <p class="block14">Fakat heyhat</p>

  <p class="block14">Benim günlere verdiklerimi</p>

  <p class="block14">Onlar bana asla</p>

  <p class="block14">Veremeyecekler</p>

  <p class="block14"></p>

  <p class="block14">Birden sıcacık bir gülümseme yayılıyor yüzüne. "Şiiri seviyoruz demek..."</p>

  <p class="block14">Suçüstü yakalanmış gibi, biraz huzursuz, başımı öne eğerek gülümsüyorum ben de.</p>

  <p class="block14">Defterini çıkarıyor. İlk sayfada, hiç ummadığım bir sürpriz</p>

  <p class="block14">bekliyor beni.</p>

  <p class="block14"></p>

  <p class="block14">Dün Memed' i de vurdular</p>

  <p class="block14">Yarın sıra bize gelebilir</p>

  <p class="block14">Gelirse ölürüz</p>

  <p class="block14">Ne var ki...</p>

  <p class="block14"></p>

  <p class="block14">diye başlayan ve süren dizeler.</p>

  <p class="block14">Bu kez yakalanma sırası onda.</p>

  <p class="block14">"Devrimciyiz demek..." diye gülüyorum.</p>

  <p class="block14">"Öyle!" diyor hafiften meydan okurcasına.</p>

  <p class="block14">"Desenize, ortak yanımız çok."</p>

  <p class="block14">Nasıl oluyor da bu sözcükler dudaklarımdan dökülüveriyor, anlayamıyorum.</p>

  <p class="block14">İşte o an, kömür gözler ışıldıyor; yumuşacık bakışlar tüm yüzümü yalayıp gözlerimde düğümleniveriyor.</p>

  <p class="block14">Esin elinde çaylarla geri döndüğünde, içimi kavuran ezinç-le gözlerimi kaçırmaya çalışıyorum ondan.</p>

  <p class="block14">Ama bir de ne göreyim? Yanında enine boyuna, yakışıklı bir delikanlı durmuyor mu?</p>

  <p class="block14">"Tanıştırayım," diyor Esin cıvıl cıvıl bir sesle. "Volkan... Yazlık komşumuz. Gazetecilik bölümü üçüncü sınıfta."</p>

  <p class="block14">Gazetecilik bölümü deyince, içimin eskisi kadar acımadığını hayretle ayrımsıyorum. Kendi bölümümü bu kadar kısa sürede benimsemiş olmam sevindirici.</p>

  <p class="block14">Esin'le Volkan çaylarını içip izin istiyorlar. Beyoğlu'na, sinemaya gitmeye karar vermişler. Bize de gitmemizi teklif etmemeleri dikkatimden kaçmıyor. Umursamıyorum.</p>

  <p class="block14">Arifle konuşacak o kadar çok şeyimiz, konuştukça ortaya çıkan o kadar çok ortak noktamız var ki...</p>

  <p class="block14"> ***</p>

  <p class="block14">Gece, annem odama girdiğinde, kitap kaplarken buluyor beni. Hem de duvar takviminin kalın, iç göstermeyen yapraklarıyla.</p>

  <p class="block14">"Ne o öyle," diyor. "Hâlâ kitap mı kaplıyorsun? Bu işin lise sıralarında kaldığını sanırdım..."</p>

  <p class="block14">Bir tabak soyulmuş, dilimlenmiş meyveyi masanın üzerine bırakıp çıkıyor.</p>

  <p class="block14">Nereden bilecek, kapladığımın Nâzım Hikmet'in bir şiir kitabı olduğunu... Arife verdiğim söz üzerine, yarın ona götüreceğimi...</p>

  <p class="block14">Bu, karşılıklı bir kitap alışverişi aslında. O da bana kendi şiir kitaplarından getirecek.</p>

  <p class="block14">Eskiden beri süregelen alışkanlıkla; sevdiğim dizelerin altını kırmızı kalemle çizerim. Ariften de, hoşuna giden yerleri siyah ya da mavi kalemle belirlemesini isteyeceğim. Bakalım beğenilerimiz, ortak bir noktada buluşacak mı?</p>

  <p class="block14">Yoğunlaşan derslere paralel, şiir dolu günler paylaşıyoruz</p>

  <p class="block14">Arifle.</p>

  <p class="block14">Ne var ki, bir süre sonra işin çehresi değişiveriyor. Kendi yazdığı devrimci şiirlerin yanına, aşk kokan dizeleri de ekliyor artık Arif.</p>

  <p class="block14"></p>

  <p class="block14">Gitmek,</p>

  <p class="block14">Gözlerinde gitmek sürgüne.</p>

  <p class="block14">Yatmak,</p>

  <p class="block14">Gözlerinde yatmak zindanı.</p>

  <p class="block14">Gözlerin hani?</p>

  <p class="block14">İçmek,</p>

  <p class="block14">Gözlerinde içmek ay ışığını.</p>

  <p class="block14">Varmak,</p>

  <p class="block14">Gözlerinde varmak can tılsımına.</p>

  <p class="block14">Gözlerin hani?</p>

  <p class="block14"></p>

  <p class="block14">Ancak gözlerinin aranışında olunan kişiye verilebilecek bu dizelerin bende yaratacağı ürküntüden de çekiniyor galiba.</p>

  <p class="block14">Okuyup bitirdiğimde, kayıtsız görünmeye çalışarak, "Ahmed Arifin Unutamadığım şiirinden," diyor usulca.</p>

  <p class="block14">Yoklama zorunluluğuyla girdiğimiz bazı derslerde, amfinin en arka sırasına oturuyoruz Arifle. Bu dersler, genelde herkesin gönlünce değerlendirdiği saatler. Yanı başımızda birileri "Amiral battı" oynarken, biz şiirleşiyoruz.</p>

  <p class="block14">Mektuplaşmak, telefonlaşmak gibi; kendi ürettiğimiz bir sözcük bu: Şiirleşmek.</p>

  <p class="block14">Birkaç dize benden, birkaç dize ondan...</p>

  <p class="block14">Ariften aldığım şiirleri, dosyamın iç cebine yerleştirip, eve gidince tekrar tekrar okuduktan sonra, üzerinde Şiir Bahçesi yazan, kırmızı parlak kâğıtla kaplı kocaman bir kutunun içine koyuyorum.</p>

  <p class="block14">Farklı, o güne dek hiç tatmadığım; biraz da Nâzım Hikmet'in Piraye'sini daha gerçekçi boyutlarda oynamamdan kaynaklanan bir mutluluk yaşamaktayım. Piraye gibi, Piraye için yazılan şiirler almak, gururumu okşuyor açıkçası...</p>

  <p class="block14">Yarıyıl tatiline, Arifin tatil için Balıkesir'e gidişine kadar, aynı çizgide sürüyor ilişkimiz.</p>

  <p class="block14">Aramızda adı konmamış, dillenmesi şiirlere, dizelere bırakılmış sıcacık bir yakınlık oluştuğunun ayrımındayız ikimiz de. Ve şu anda ilk ayrılığımıza hazırlanıyoruz.</p>

  <p class="block14">Arif...</p>

  <p class="block14">Kömür gözlü şair... Devrimci.</p>

  <p class="block14">Nâzım değil belki; ama en azından küçük bir Ahmed Arif benim için.</p>

  <p class="block14">Onu özleyeceğim galiba.</p>

  <p class="block14">***</p>

  <p class="block14">Her biri bir öncekinden hareketli geçen günlerin ardından gelen tatil; bende dinginlik yerine, belirgin bir huzursuzluk yaratıyor. Evin içindeki hırçın mı hırçın bir Piraye'nin varlığı beni bile rahatsız ediyor.</p>

  <p class="block14">Günlerim gene şiirli... Ama Arif siz! Bu durum umduğumdan da fazla etkiliyor beni.</p>

  <p class="block14">Ancak, beklenmedik bir olay, bana her şeyi unutturmaya yetiyor.</p>

  <p class="block14">Ablam iki kızının elinden tutup, "Bitti artık," diye inci tanesi gözyaşları dökerek baba evine dönüyor.</p>

  <p class="block14">Ahmet eniştemin uzunca bir süredir, işyerinde beraber çalıştığı sekreteriyle beraber olduğunu öğreniyoruz ablamdan.</p>

  <p class="block14">Annem şaşkın; kızını yatıştırmakta yetersiz, damadına kızgın, torunları için endişeli, ortalıkta dolanıp duruyor.</p>

  <p class="block14">Bense öfke doluyum. Ablamı asla hak etmiyor bu adam. Dünyanın en şirin çocukları olduğuna inandığım Göksel'le Gök</p>

  <p class="block14">çe'yi de.</p>

  <p class="block14">Annem de babam da ablama gereken sıcaklığı gösteriyorlar; akıllarından geçen, "Biz sana söylemiştik," yolundaki anımsatmalara yeltenmiyorlar bile.</p>

  <p class="block14">"Hata bende," diye pişmanlığını apaçık ortaya koyan bir insanın üzerine gitmek, yakışık almaz zaten.</p>

  <p class="block14"><span class="calibre3">Üç günümüz ve üç gec</span>emiz (geceleri de pek uyuyamıyoruz!) ablamın serzenişlerini dinlemek, çocukları konunun uzağında tutmaya çalışmak, seçenekler içinde en doğrusunu bulup çıkarmaya çabalamakla geçiyor.</p>

  <p class="block14">"Boşanacağım," diyor ablam. "Her ne pahasına olursa olsun, boşanacağım!"</p>

  <p class="block14">Hırsla söylenmiş sözler bunlar, belli. Nesine güveniyor ki? Annemle babamın, ona ve çocuklarına kol kanat gerecekleri kuşkusuz. Ama nereye kadar?</p>

  <p class="block14">Ablam haykırışlarının arasında, soluk almak için duraksadığında, bana öğüt vermekten de geri kalmıyor.</p>

  <p class="block14">"Oku kızım, oku! Benim durumum en güzel örnek sana... Öğrenimimi tamamlasam; bir mesleğim, bir işim olsa, bu hallere düşer miydim ben?"</p>

  <p class="block14">Üçüncü günün akşamı, çıkageliyor eniştem. Elinde kocaman bir çiçek buketi, bir kutu çikolatayla.</p>

  <p class="block14">Ablam, onu kapıda görünce, salondaki koltuklardan birine oturup, üç günlük bağırış çağırıştan yorgun düşmüşçesine, bu kez sessizce ağlamaya başlıyor.</p>

  <p class="block14">Eniştem önce Göksel'le Gökçe'yi kucaklıyor, öpüyor. Sonra ablamın yanına yaklaşıp, saçlarını okşamaya başlıyor.</p>

  <p class="block14">Hepimiz soluklarımızı tutmuş, günlerdir afrasını, tafrasını sineye çektiğimiz Hatice kızımızın kocasına nasıl bir tepki vereceğini bekliyoruz.</p>

  <p class="block14">Umduğumuz gibi olmuyor!</p>

  <p class="block14">Eniştem, ablamı elinden tutup ayağa kaldırıyor. Şefkatle kucaklıyor. Ablam da başını kocasının omzuna yaslayıp, ağlamasını bir süre de orada sürdürdükten sonra, üç günlük eylemine son veriyor.</p>

  <p class="block14">Hiçbir şey olmamış gibi yenilen, hatta neşeli geçtiğini bile söyleyebileceğim yemeğin ardından, Koksal ailesini evlerine uğurluyoruz.</p>

  <p class="block14">Fırtına geçmiş görünüyor.</p>

  <p class="block14">Beni içine alacak asıl büyük fırtınanın ertesi gün patlayacağını bilmiyorum henüz...</p>

  <p class="block14">Tatilin sondan üçüncü günü.</p>

  <p class="block14">Yaşadığımız olayların ardından, dinginliğe bıraktığım bedenim ve beynim, annemin öfkeden doğal tınısını yitirmiş sesiyle sarsılıyor.</p>

  <p class="block14">Salonun ortasında durmuş, elindeki kâğıt tomarını yüzüme doğru sallıyor annem.</p>

  <p class="block14">"Ne bunlar ha, ne bunlar?"</p>

  <p class="block14">Önce ne olduklarını ayrımsayamıyorum; ama dikkatle bakınca, benim şiir kutumdan çıkarıldıklarını anlıyorum.</p>

  <p class="block14">Öfkenin bulaşıcılığından mı; yoksa o anda, bana ait olan bir şeylerin hiç de doğru olmayan yollarla, yabancı bir ele geçmesini kavramanın yarattığı isyandan mıdır bilmem, aynı tonda olmasa da yüksek sesle karşı atağa geçiveriyorum.</p>

  <p class="block14">"Ne işi var onların burada? Hem de senin elinde... Nasıl yaparsın böyle bir şeyi anne? Bana ait onlar... Özel!"</p>

  <p class="block14">"Otur şöyle," diyor annem, konuşmamızın uzun süreceğini vurgular gibi.</p>

  <p class="block14">Karşılıklı oturuyoruz.</p>

  <p class="block14">Beynimden yıldırım hızıyla geçen bir kıvılcım, şiir kutumun annem tarafından, her zerresine kadar tarandığını, tüm sayfaların satır satır okunduğunu, kişisel şifrelerimin çözüldüğünü, hiçbir gizimin artık bana ait olmadığını söylüyor.</p>

  <p class="block14">İçim, her geçen saniye biraz daha artan, bastırmaya çalıştıkça devleşen bir isyanla dopdolu. Elimden geldiğince sakinleşmeye çabalayarak, onun konuşmaya başlamasını bekliyorum.</p>

  <p class="block14">Annem biraz durulmuş gibi. Söze nereden başlayacağını kestirmeye çalışıyor. Sonunda, ilk çıkışını yineleyerek, kaldığı yerden sürdürmeye karar veriyor.</p>

  <p class="block14">"Evet... Söyle bakalım, ne bunlar? Kim bu komünist? Burada yazılanlar ne anlama geliyor?"</p>

  <p class="block14">Biraz durup soluklanıyor. Yanıt bekleyen bakışlarını yüzüme dikiyor.</p>

  <p class="block14">"Sınıf arkadaşım," diyorum. "Komünist falan da değil. İlle de benzer bir sıfat arıyorsan, sol görüşlü diyebilirsin."</p>

  <p class="block14">Üzerine basarak ekliyorum.</p>

  <p class="block14">"Benim gibi yani... Özgürlükten ve haktan yana."</p>

  <p class="block14">"Ya bunlar?" diye diğer şiirleri gösteriyor.</p>

  <p class="block14">"Onlar benim özelim!" diye haykırıyorum. "Senin ne okumaya, ne de yorum yapmaya hakkın yok, olmamalı... Şu anda elinde tutmansa, benim değil, senin ayıbın."</p>

  <p class="block14">"Ben senin annenim. Okurum da, hesap da sorarım."</p>

  <p class="block14">Kâğıtları tutan ellerinin titremesi sesine de yansıyor.</p>

  <p class="block14">"İkinci bir Hatice istemiyorum bu evde..."</p>

  <p class="block14">Anlaşıldı. Ablamın yürüdüğü yanlış yolun bir benzerinin, benim de önüme açılmasından korkuyor annem.</p>

  <p class="block14">Kendince haklı belki. Ama, benim gözüm gibi sakladığım özel yazılarımı mercek altına almasını asla kabullenemem.</p>

  <p class="block14">Biraz daha sakin annem. Bu kez arka arkaya değil, tek tek, tane tane sormaya başlıyor.</p>

  <p class="block14">"Kim bu çocuk?"</p>

  <p class="block14">Ben de daha yumuşak yanıtlar vermeye şartlandırıyorum</p>

  <p class="block14">kendimi.</p>

  <p class="block14">"Dedim ya, sınıf arkadaşım, Arif." "Nereli?" "Balıkesirli."</p>

  <p class="block14">"Ailesi? Babası, annesi, kardeşleri?" "Babası memur, annesi ev kadını." "Kardeşleri..."</p>

  <p class="block14">Bu sorunun yanıtını vermeye çekmiyorum nedense. "Kendinden küçük dört kardeşi var." "Oh", oh, oh..." diye başını sallıyor. Sözcükleri dağarcığından çıkarıp, uygun biçimde sıralamaya çalışarak, "Bak kızım," diyor. "Memur ailesi. Kendinden küçük dört kardeş, bakmaya yükümlü olabileceği kişiler demektir. Nasıl bir beraberliğiniz olabileceğini sen düşün artık..."</p>

  <p class="block14">"Ne beraberliği anne?" diye haykırıyorum. "Yalnızca arkadaşız biz."</p>

  <p class="block14">"Belli oluyor," diye alaycı bir gülüşle şiirleri gösteriyor.</p>

  <p class="block14">Ardından yeni bir soruya atlıyor.</p>

  <p class="block14">"Nerede kalıyor bu Arif?"</p>

  <p class="block14">"Yurtta."</p>

  <p class="block14">"Neyle geçiniyor? Anladığım kadarıyla, ailesinin durumu pek parlak değil..."</p>

  <p class="block14">"Burs alıyor. Devlet bursu... Biraz da babası gönderiyor."</p>

  <p class="block14">Bu son sözlerim, fırtınanın hortuma dönüşüp, beni içine almasına yetiyor.</p>

  <p class="block14">"Bursla okuyor yani... Burs ne demektir, bilir misin? Daha hayata atılmadan, dünya kadar borcu olacak demektir. Öyle keyfince muayenehane açması falan hayal... Mezun olur olmaz borcunun tamamını kapatabilir mi? Hayır. Kapatacak durumu olsa, zaten burs almaz. Ne olacak o zaman? Devlet nerede iş verirse, nereye gönderirse oraya gidecek ve borcunu ödeyecek."</p>

  <p class="block14">İşin bu yönünü hiç düşünmemiştim; çünkü beni ilgilendirmiyordu. Annemin bu kadar ayrıntılı ve ileriye dönük yorumlar yapabilmesi şaşırtıcı geliyor bana. Ama son söyledikleri, farklı bir direnç cephesi oluşturuyor içimde.</p>

  <p class="block14">"Herkes zengin olacak diye bir şart mı var? Belki sen farkında değilsin ama; binlerce insan, hak ettiği okulda okuyabilmek için burs alıyor. Parasızlık suç mu? Onursuzluk mu? Devlet, başta sağlayamadığı fırsat eşitliğini bu yolla dengelemeye çalışıyor; fena mı?"</p>

  <p class="block14">"Başlama gene fırsat eşitliği falan diye o sosyalist ağızlarına da, dinle beni. Birkaç şey söyleyip bu konuyu kapatacağım zaten... Biliyorsun ki, ben Hatice'den gülmedim kızım. Senin de kendini harcamana göz yummamı bekleme benden. Bu çocuk seni alır, mecburi hizmet diye, Anadolu'nun en ücra köşesine götürür. Bir de senin hasretine dayanamam..."</p>

  <p class="block14">"Benim o çocukla hiçbir yere gittiğim yok! En azından şimdilik. Ama unutma ki, Anadolu'nun ücra köşesi dediğin yerler de bu vatanın bir parçası... Ve hizmet bekliyor."</p>

  <p class="block14">"Yeter, sol edebiyatı yapıp durma bana! İşte sana son sözüm; eğer o solcu bozuntusuyla evlenmeye kalkarsan, beni çiğneyip geçmen gerekir, bilmiş ol!"</p>

  <p class="block14">Son sözünü söylemenin, içindeki zehri dökmenin rahatlığıyla beni şiir yığınının ortasında bırakıp gidiyor. Şiirlerim ve ben... Öylece kalakalıyoruz.</p>

  <p class="block14">***</p>

  <p class="block14">Akşam yemeğinde, annem de ben de göz göze gelmemeye gayret ediyoruz. Babam bir şeyler olduğunun ayrımında, ama anlamamış görünmeyi yeğliyor.</p>

  <p class="block14">Annem eylemlerini sürdürmek için, babamla karşılıklı kahve içtikleri, evimizin en dingin saatini seçmiş.</p>

  <p class="block14">"Piraye'den şikâyetçiyim Fikret," diye söze giriyor.</p>

  <p class="block14">Gülüveriyor babam. Yumuşacık bakışlarla süzüyor beni.</p>

  <p class="block14">"Anlat bakalım," diyor anneme. "Güzel kızım ne yapmış sana?"</p>

  <p class="block14">"Bana değil, kendine yaptıkları... Şu solculuk sayfasının artık kapandığını sanıyordum. Yanılmışım. Kızın eskisinden de beter, o komünist şiirlerle sarmaş dolaş... Üstüne üstlük, kendisiyle aynı görüşteki ipsiz sapsız yandaşlarıyla yazışmaya başlamış."</p>

  <p class="block14">"Komünist değil," diye düzeltiyorum. "Komünist, sosyalist, solcu... Ne derseniz deyin siz. Ama bak, babası olarak sana söylüyorum; başına dert açacak bu kız. Burası üniversite... Bir kez mimlenirse, temizlenmesi zor olur." Babamın üzerinde yarattığı etkinin derecesini ölçmek istercesine duraklıyor.</p>

  <p class="block14">"İşte kızın, işte sen! Benden iletmesi. Ne haliniz, varsa görün."</p>

  <p class="block14">Babam, kısa bir suskunluğun ardından bana dönüyor.</p>

  <p class="block14">"Doğru mu bunlar?"</p>

  <p class="block14">"Eskisinden farklı bir şey yok. Senin bana okumam için verdiğin türde şiirler... Ve onları paylaştığım yeni arkadaşlarım. Hepsi bu."</p>

  <p class="block14">Bu noktaya gelmemdeki payının bilincinde babam. Hem kendini, hem beni temize çıkaracak bir yol bulmaya çalışıyor gibi.</p>

  <p class="block14">Annem, onun tepkisizliğine isyan edercesine, yeniden araya giriyor.</p>

  <p class="block14">"Hani her insan on sekiz yaşına kadar komünistti de törpülene törpülene orta yolu bulurdu? Deneyimleri arttıkça gerçekleşmeyecek hayallerle gerçekleşebilecekleri ayırır, kendine ılımlı bir yol çizerdi... Kusura bakma ama, kızında bu tür olumlu bir gelişme göremiyorum ben."</p>

  <p class="block14">Sonunda, ölçülü bir sesle konuşmaya başlıyor babam.</p>

  <p class="block14">"Bu durum, gençlerin saf ve duyarlı dünyalarından, özgürlüğe düşkünlüklerinden, haksızlıklara karşı savaşım eğilimlerinden kaynaklanıyor. Özellikle edebiyata düşkün insanlar, hele sol edebiyatına gönül vermişlerse, bu tutkularından vazgeçmeleri zor olabiliyor..."</p>

  <p class="block14">Biraz da kendisini anlatıyor sanki babam. Ortada bir suç varsa, ilk ortağımın kendisi olduğunu da çok iyi biliyor.</p>

  <p class="block14">"Merak etme," diyor anneme. "Ben onun çizgisinde tehlikeli bir sapma görmüyorum. Zaman içinde her şey yoluna girecektir."</p>

  <p class="block14">Birden yerimden fırlıyorum.</p>

  <p class="block14">"Madem bana tanınan belli bir süre var; bırakın da gönlümce değerlendireyim bunu... Doğrularımı, yanlışlarımı deneyerek göreyim. Yüzde kaç solcu olacağıma, ne kadar solcu kalacağıma ancak ben karar verebilirim. Bu arada, eşitliği ve özgürlüğü savunmanın neden suç olduğunu da anlayamıyorum."</p>

  <p class="block14">Annem öfke fışkıran gözlerle izliyor beni.</p>

  <p class="block14">Aslında, babama işin yalnız bu yüzünü anlatması, alkışlanacak bir davranış. Arifin bana yazdığı şiirlerden hiç söz etmemesi hayret verici.</p>

  <p class="block14">Sanırım, babamla yüz göz olmamızı istemediğinden. Ya da solculuk kavramını, onaylamadığı bir beraberlikten de tehlikeli buluyor.</p>

  <p class="block14">Arifi bir bütün olarak algılayamaması, onun yönünden büyük hata!</p>

  <p class="block14">Oysa o; ister özgürlükçü, ister sevda kokan şiirleriyle, biricik şairim benim...</p>

  <p class="block14">***</p>

  <p class="block14">Kırmızı kurdeleyle bağlanmış şiir tomarı ve büyücek bir paket çikolata... Arifin tatil dönüşü armağanı.</p>

  <p class="block14">Sevinçle alıyorum elinden. Kurdeleyi çözüp, bir an önce şiirleri okumanın sabırsızlığı içindeyim.</p>

  <p class="block14">"Dur biraz, sonra okursun," diye biraz sitemle gülüyor.</p>

  <p class="block14">Haklı. Yazdığı şiirlerin kendinden önce gelmesi, hoşuna gitmiyor haliyle. Sıralamada yaptığım hatanın sıkıntısıyla biraz mahcup, Arife bakıyorum. Onu şiirlerinden soyutlarsam, benim için ne ifade edeceğini irdelemekten kendimi alamıyorum.</p>

  <p class="block14">Şiirsiz bir Arif, benim için bugünkü değerini koruyabilir mi acaba? Bu sorunun yanıtı pek hoşuma gitmiyor doğrusu.</p>

  <p class="block14">"Haberlerim var sana," diyor, içimdeki çalkantının ayrımında olmadan. "Bizimkilere seni anlattım. Fotoğraflarını gösterdim."</p>

  <p class="block14">Gözleri ışıl ışıl, vereceğim tepkiyi beklemeden, coşkuyla devam ediyor.</p>

  <p class="block14">"Çok beğendiler seni. Görmek için can atıyorlar." Pırıl pırıl bir bahar gününde, aniden başlayıveren sağanağın ortasında kalmış gibiyim. Elimdeki şiir tomarını sıkıntıyla kucağıma bırakıyorum.</p>

  <p class="block14">"Gerek yoktu böyle bir şeye," diye mırıldanıyorum. "Olur mu hiç?" diye gülüyor. "Onlar da bilmeli artık." Onlar kim? Neyi bilmeliler? Ortada bilinecek ne var? Aslında, onu değil kendimi sorgulamam gerektiğinin ayrımındayım.</p>

  <p class="block14">Memnun olacak, hatta sevinecek yerde, neden kurtulunması zor bir kıskacın içine düşmüş olduğumu düşünüyorum?</p>

  <p class="block14">Bilinçaltımın; sınırsız kılmaya çabaladığım özgürlüğümün yara alacağı yolundaki uyarılarından mı? Arifin beni ailesine anlatmasına, kendi ailemin kapılarını ona açarak karşılık veremeyeceğimden mi? Yoksa, adı konmamış, ama beni bu haliyle mutlu kılan beraberliğimizin Arif yönünden, tek taraflı olarak, farklı boyutlara taşınma çabasından duyduğum iç sıkıntısından mı?</p>

  <p class="block14">Her ne olursa olsun; benliğimi sarmalayan o eşsiz büyünün, ince tül perdesini yırtıp, beni görmekten kaçındığım gerçeklik dünyasına taşımasından hoşnut değilim.</p>

  <p class="block14">Üstü kapalı bir evlilik önerisinin ilk adımında tökezleyiverdiğimi görmek, benim yönümden şaşırtıcı. Ama bu tür yaklaşımlara henüz hazır değilim ki...</p>

  <p class="block14">Beraberce yaşadığımız onca güzellik arasında, geleceğe yönelik bir konuşma yaptığımızı hiç anımsamıyorum.</p>

  <p class="block14">Yanlış bende mi acaba? İki cins arasındaki yakınlaşmanın doğal sonucunu yaşamaktayız belki de. Daha önce bu tür bir deneyimim olmadı ki bileyim...</p>

  <p class="block14"><span class="calibre3">Gene de, hazırlıksız yakalandığımın ayrımındayım. Ve bu durum, benim imgelerimde kurduğum iki kişilik dünyaya ters düşüyor. En azından bugün için...</span></p>

  <p class="block14">***</p>

  <p class="block14">"Bu cumartesi Sultanahmet'e gidiyoruz," diyor Esin. "Siz de gelsenize."</p>

  <p class="block14">Esin, benim uçarı arkadaşım, kısa süreli ilişkilere noktayı koymuş; eski günlerini yadsırcasına, Volkan'la olan beraberliğini hâlâ sürdürüyor.</p>

  <p class="block14">"Arife bir sorayım," diyorum.</p>

  <p class="block14">Bunu söyler söylemez de içimi tarifsiz bir sıkıntı kaplayıveriyor. Arife sormak! Ona danışmadan, en sıradan bir teklifi bile değerlendirememek. Kaçınılmaz bir karar ortaklığı...</p>

  <p class="block14">Bu duruma geldik mi biz?</p>

  <p class="block14">Arif, Esin'in teklifini sevinçle karşılıyor. İstanbul'u o kadar az tanıyor ki...</p>

  <p class="block14">"Turist gibi gezeceğiz İstanbul'u," diyor Volkan.</p>

  <p class="block14">Dört kişilik neşeli bir grubuz görünürde. Esin'le Volkan uyumlu bir ikili oluşturuyorlar. Bizim cephemizde ise, benden kaynaklandığını kabul etmek zorunda olduğum, garip bir tutukluk var.</p>

  <p class="block14">Önce Sultanahmet Camiini geziyoruz. Mavi Cami'yi...</p>

  <p class="block14">Kaçıncı kez gördüğüm halde gözlerimin; çinilerde, işlemelerde, insanı bambaşka dünyalara sürükleyen "mavi"lerde kilitlenmesini önleyemiyorum. Arif ise büyülenmiş gibi.</p>

  <p class="block14">Camiden çıkınca Volkan'la Arif fotoğraf çekme yarışına giriyorlar.</p>

  <p class="block14">Volkan, Arifin makinesini alıp, "Şöyle geçin," diyor. "İkinizi çekeyim."</p>

  <p class="block14">Grup dışındaki bir "Piraye-Arif' fotoğrafı için istekli değilim. Gene de Arifin, elini omzuma atarak verdiği pozu bozmaya kıyamıyorum.</p>

  <p class="block14">Onlara kalsa, bu işi daha sürdürecekler; ama sabahtan beri alçalmakta olan bulutlar, ilk damlalarını göndermekte gecikmiyor. Çok geçmeden şiddetli bir sağanağa tutuluyoruz.</p>

  <p class="block14">Nereden çıktıklarını anlayamadığımız, bir anda çevremizi sarıveren seyyar satıcılar ellerindeki kalitesiz ve ucuz şemsiyelerle yardımımıza koşuyorlar.</p>

  <p class="block14">Volkan, Esin için kırmızı bir tane seçiyor. Bense, Arife fırsat vermeden, yeşil ekose desenli bir şemsiyeye yapışıyorum ve hemen parasını ödeyiveriyorum. Arifin kısıtlı bütçesinde böyle beklenmedik harcamalara yer olmadığını çok iyi biliyorum çünkü.</p>

  <p class="block14">Esin'le Volkan, Arifle de ben, yeni şemsiyelerimizin altında kol kola yürümeye başlıyoruz. Onların yönünden, birbirlerine sokulmak için hoş bir fırsat; benim içinse yapay bir yakınlaşma yalnızca.</p>

  <p class="block14">Sağanak, bardaktan boşalırcasına kıvamını bulduğunda, koşmaya başlıyoruz. Ve soluğu tarihi Sultanahmet Köftecisi'nde alıyoruz.</p>

  <p class="block14">Birer porsiyon köfte, piyaz, ayran; ardından da irmik helvası.</p>

  <p class="block14">Sıra hesap ödemeye gelince, Volkan cüzdanına davranıyor. Ona kalsa, hesabın tamamını ödeyecek.</p>

  <p class="block14">Gittikleri sinema, tiyatro ya da yemeklerde Esin'e para verdirmediğini çok iyi biliyorum. Ama burada durum farklı.</p>

  <p class="block14">"Hepimiz öğrenciyiz arkadaşlar," diye cüzdanımı çıkarıyorum. "Kimse kimsenin hesabını ödemek durumunda değil. Kendi paramı kendim veririm ben."</p>

  <p class="block14">Bu sözlerim Arifi rahatlatmış olmalı. Karşılığını ödeyemeyeceği bir borcun altına girmekten kurtulmanın hoşnutluğuyla payına düşen parayı çıkarıp tabağa bırakıyor.</p>

  <p class="block14">Arifin durumunu bilen Esin'in kaş göz işaretiyle Volkan da yalnız kendi ödemesini yapıyor. Esin, beraberliklerinin başlangıcından bu yana, belki de ilk kez yediklerinin parasını vermek zorunda kalıyor.</p>

  <p class="block14">Aslında, işin doğrusunun da bu olduğuna inanıyorum. Arada arkadaşlık ötesinde ne var ki, birileri benim paramı ödesin?</p>

  <p class="block14">***</p>

  <p class="block14">Kantinin en kalabalık, en cıvıltılı zamanı, sabah dersleriyle öğleden sonrakiler arasındaki o bir saatlik dilim...</p>

  <p class="block14">Esin'le beraber, biraz sonra gireceğimiz Biyokimya dersine hazırlanıyoruz. İki saat teorik, iki saat de laboratuvar dersimiz var bugün.</p>

  <p class="block14">Çaylarımızı içerken, Turan geliyor yanımıza.</p>

  <p class="block14">"Şu son dersin notlarını versene Piraye," diye sandalyeyi çekip oturuyor.</p>

  <p class="block14">Defterimi uzatıyorum.</p>

  <p class="block14">Çok neşeli bir çocuk Turan. Sınıfın kahkaha bombası. Bu yönünden bizi yoksun bırakmamak ister gibi; bir yandan notları defterine geçiriyor, bir yandan da espri dozu zirvelere ulaşan fıkralar anlatıyor bize. Öyle ki, gülmekten çene kemiklerime ağrılar saplanıyor.</p>

  <p class="block14">O sırada kantinin kapısında Arifi görüyorum. Gözleriyle masaları şöyle bir taradıktan sonra, yanımıza doğru yürüyor.</p>

  <p class="block14">Gülüşlerimizin izleri hâlâ dudak kıvrımlarımızda. Arifin yüzündeyse her zamankinden de ciddi bir ifade var. Canı bir şeye mi sıkıldı acaba, diye geçiriyorum içimden.</p>

  <p class="block14">"Keyfinizi bozmuş olmayayım," diyor, yalnız benim duyabileceğim bir sesle.</p>

  <p class="block14">Bakışları Turan'ın üzerinde.</p>

  <p class="block14">İşte o an anlıyorum ki; bizim masa muhabbetimize kızmış, bozulmuş; kendince tavır koyuyor beyimiz...</p>

  <p class="block14">Çığ gibi, önüne kattığı diğer duygularımın tümünü silecek güçte, her saniye biraz daha devleşen bir öfkeyle bakıyorum yüzüne.</p>

  <p class="block14">Nasıl oluyor da bana ve davranışlarıma bu denli karışma hakkını kendinde görebiliyor?</p>

  <p class="block14">Ama bu ilk değil! Yaklaşmakta olan tehlikenin uyarılarını çok önceden almamış mıydım? Alarm ışıklarının sarıdan kırmızıya dönüştüğünü göremeyen, benim kör gözlerimde bütün suç...</p>

  <p class="block14">"Piraye, biraz kilo mu aldın; yoksa hu pantolon bir beden küçük mü sana?"</p>

  <p class="block14">"Sen şöyle Sibel'in yanına geç, Ahmet'in yanma ben otururum."</p>

  <p class="block14">"Dün akşam tiyatrodaydınız demek? Bensiz nasıl içine sindi? Şaka, şaka..."</p>

  <p class="block14">"Senden ayrı olduğum saatlerde hep seni düşünüyorum; ya sen?"</p>

  <p class="block14">Beraberliklerde oluşması doğal sayılan "sahiplenme" güdüsünün, bu derece aşırı boyutlara ulaştığını nasıl oldu da ayrımsayamadım?</p>

  <p class="block14">O, üzerine şiirler döktürdüğü "özgürlük" kavramı nerede kaldı? Yalnız düşüncelerdeki kavramsal özgürlüğün, ne denli güdük ve inandırıcılıktan uzak kalacağının bilincinde değil mi?</p>

  <p class="block14">Hayır, kimsenin beni bu derece sahiplenmesine; giyimime, davranışlarıma kendince yön vermeye çalışmasına izin veremem.</p>

  <p class="block14">Kızgınlığımı anlaması, bağışlanmayı bekleyen suçlu bir çocuk gibi boynunu büküşü umurumda bile değil.</p>

  <p class="block14">Defterlerimi toplayıp kalkmaya hazırlanırken Turan'a dönüyorum.</p>

  <p class="block14">"Uzun zamandır bu kadar keyifli dakikalar geçirmemiştim. Fıkralar için teşekkürler. Ha... Ne zaman istersen, notlarım emrinde."</p>

  <p class="block14">Olanları aşağı yukarı kestirebiliyor Esin. Bizi yalnız bırakmanın doğru olacağını düşünür gibi, ayağa kalkıp gitmeye davranıyor.  "Dur," diye kolundan tutuyorum. "Beraber çıkalım."</p>

  <p class="block14">Kapıya doğru yürürken, kantinin duvarlarında yankılanan bir sesle duraklıyoruz.</p>

  <p class="block14">"Hey millet... Müjdemi isterim!" diye haykırıyor Ömer. "Öğleden sonraki Biyokimya dersi de laboratuvar da iptal... Besim Beyin işi çıkmış."</p>

  <p class="block14">Sınıfımızın kantindeki temsilcileri olarak, alkışlarla karşılıyoruz bu umulmadık haberi.</p>

  <p class="block14">"Fırsat bu fırsat," diyor Arif kırık bir sesle. "Ben de gidip bursumu alayım bari."</p>

  <p class="block14">"İyi edersin," diyorum yüzüne bile bakmadan. Gönülsüz adımlarla kapıdan çıkışını kayıtsızca izliyorum. "E, biz ne yapıyoruz?" diye soruyor Esin. "Hele bir dışarı çıkalım," diyorum. "Açık havayı özgürce, doyasıya içime çekmekten başka hiçbir şey istemiyorum şu an..."</p>

  <p class="block14">Okul binasıyla otoparkı ayıran merdivenlerin üzerinde oturuyoruz.</p>

  <p class="block14">Hiçbir şey sormuyor bana Esin; ama sıkıntımın ayrımında.</p>

  <p class="block14">"Şuraya bak," diyor birden. "Biz çoluk çocukla uğraşırken, millet malı götürüyor."</p>

  <p class="block14">İster istemez, "götürülen mal"ı görebilmek için bakışlarımı gösterdiği yöne çeviriyorum.</p>

  <p class="block14">Lacivert, son model BMW marka bir arabanın önünde, el kol hareketleriyle konuşan, belki de tartışan bir çift.</p>

  <p class="block14">"Kim bunlar?"</p>

  <p class="block14">"Haşim Bey ve kız arkadaşı."</p>

  <p class="block14">Birden sinirlerim boşalıveriyor. Kahkahalarla gülmeye başlıyorum.</p>

  <p class="block14">"Haşim Bey mi? Bey ha..."</p>

  <p class="block14">Benim gülüşlerimi paylaşmıyor Esin, son derece ciddi.</p>

  <p class="block14">"Evet," diyor. "Diyarbakırlı. Babası şeyh miymiş, ağa mıymış ne..."</p>

  <p class="block14">Birkaç adım gerilerinde duran, koyu renk takım elbiseli, okul ortamına hiç uymayan tipteki iki adamı gösteriyor.</p>

  <p class="block14">"Bunlar da korumaları."</p>

  <p class="block14">"Ne? Korumaları mı?"</p>

  <p class="block14">Yeni bir gülme krizine giriyorum.</p>

  <p class="block14">"Ne var ortada? Neyi koruyorlar?"</p>

  <p class="block14">"Haşim Beyi! Kim bilir; belki arazi davaları, hatta kan davaları bile vardır. Düşmanı çok olur böylelerinin... Bilmezsin sen; ağalık, beylik zor iştir."</p>

  <p class="block14">"O da beyliğini memleketinde sürdürsün. Ne işi var burada?"</p>

  <p class="block14">"Öyle deme. Köyüm var, toprağım var diye kasılıp oturacağına, farklı bir meslek edinmeyi, okumayı yeğlemiş. Fena mı?"</p>

  <p class="block14">"Bana ne canım..." diye omuz silkiyorum.</p>

  <p class="block14">"Yanındaki kıza bak... Kim bilir nasıl, kraliçeler gibi yaşatıyordur onu."</p>

  <p class="block14">Kim bilir nasıl sahiplenip, altından zincirlerle sarmalıyor-dur kızcağızı, diye geçiriyorum içimden.</p>

  <p class="block14">Hiçbir ortak yanımız olmayan bu insanlarla ilgili yorumlarımızın yersizliği ortada. Haşim Beyi de güzel tutsağını da oracıkta zihnimden siliveriyorum.</p>

  <p class="block14">(Haşim Beyle aynı noktada buluşup, bambaşka bir dünyaya adım atmak için; yalnızca, önümüzdeki iki yıllık zaman engelini aşmamız gerektiğini nereden bilebilirim ki?)</p>

  <p class="block14">"Taksim'e bir iki, bir iki..."</p>

  <p class="block14">Kulağımızın dibindeki ses, bizi içinde yaşadığımız ana taşımaya yetiyor.</p>

  <p class="block14">Ömer bu! "Haydi kızlar toparlanın," diye bağırıyor. "Sinemaya gidiyoruz."</p>

  <p class="block14">Elinde küçük bir bloknot, gidecekleri belirlemeye çalışıyor.</p>

  <p class="block14">"İşte sınıfımızın Gezi ve Eğlenceden Sorumlu Devlet Bakanı geldi!" diye gülüyor Esin.</p>

  <p class="block14">"Uzatmayın," diyor Ömer. "Gelecek misiniz, gelmeyecek misiniz; onu söyleyin. Önden gidip biletleri alacağım ben..."</p>

  <p class="block14">Esin hemen yerinden fırlıyor.</p>

  <p class="block14">"Ben geliyorum."</p>

  <p class="block14">Sonra, biraz acır gibi bakıyor bana. Arif olmadan gidemeyeceğimi düşünüyor besbelli. Ama kendisi, Volkan'ın derste olduğunu, çıktığında onu arayacağını bile bile, bu öneriyi geri çevirmiyor.</p>

  <p class="block14">Ani bir kararla doğruluyorum.</p>

  <p class="block14">"Beni de yaz Ömer."</p>

  <p class="block14">Ne zamandır böyle keyifli saatler geçirmemiştim. Arif'siz, ama keyifli...</p>

  <p class="block14">Filmin sürükleyiciliğinden mi, arkadaşlarımla bir şeyler paylaşmanın hoşluğundan mı; yoksa nicedir takmadığım özgürlük kanatlarıyla uçuşa durmam mı etken bunda, bilemiyorum. Belki hepsinin karışımı; belki de bir hesap sorma, tüm kısıtlamalara baş kaldırış, kısıtlayıcıya meydan okuma...</p>

  <p class="block14">Sorgulanma saatimi iple çekiyorum.</p>

  <p class="block14">Fazla bekletmiyor beni Arif. Solgun bir yüzle gelip karşıma oturuyor. Ve hemen konuya giriyor.</p>

  <p class="block14">"Ne oldu bize?" diyor sitemle. "Aramızdaki şiirselliğin gitgide yok olduğunu görebiliyor musun?"</p>

  <p class="block14">"Demek ki farkındasın... Bu iyi işte!"</p>

  <p class="block14">"Paylaşımlarımızdan kaçıyorsun artık. En son ne zaman şiirleştik seninle?"</p>

  <p class="block14">"Şiirleşmek gibi; söyleşmek, fıkralaşmak, gülüşmek de var yaşamın içinde, biliyor musun?"</p>

  <p class="block14">Hayretle bakıyor yüzüme.</p>

  <p class="block14">"Ve ben bunları da yaşamak istiyorum artık..."</p>

  <p class="block14">Dudakları titriyor. Ağlayacak gibi. Hemen toparlanıveriyorum.</p>

  <p class="block14">"Bak Arif," diyorum sesimi yumuşatarak. "Seninle çok güzel şeyleri paylaştık. Ama farklı bir boyutta beraber olamayacağımızı hissediyorum. Biraz düşünürsen, sen de bana hak vereceksin."</p>

  <p class="block14">"Yani," diyor titrek bir sesle. "Bitti mi?"</p>

  <p class="block14">"Belki de hiç başlamamıştı... Böyle sürdürmeye çalışırsak, birbirimizi kırmamız kaçınılmaz olacak. İkimiz de çok yara alacağız bu durumdan. Oysa burada bırakırsak, arkadaşlığımızı ve dostluğumuzu sürdürme şansımız olabilir."</p>

  <p class="block14">"Arkadaş ve dost..." diye gülümsemeye çalışıyor.</p>

  <p class="block14">Beceremiyor.</p>

  <p class="block14">"Öyle olsun bakalım..."</p>

  <p class="block14">Yerinden kalkıp ivecen adımlarla yanımdan uzaklaşıyor. Benimle paylaşamadığı derin üzüntüyü, yüzünün kıvrımlarından dışarıya yansıtmayı kendine yediremiyor anlaşılan.</p>

  <p class="block14">Uzun süre kafes içinde yaşamını sürdürmüş, minik bir kuş... Kanatları işlevini yitirmiş.</p>

  <p class="block14">Ve... kafesin kapısı açılıveriyor.</p>

  <p class="block14">Kuş ürkek, kuş şaşkın... Değil uçmak, titreyen ayaklarıyla yürüyemiyor bile.</p>

  <p class="block14">Ama özgürlük, onun kanında var. Çarçabuk yeniyor ürkekliğini. Özlediği sonsuzluğa kanat çırpmaya başlıyor.</p>

  <p class="block14">Benim şu andaki durumum onunla özdeş. Önce, yeniden ayaklarımın üzerinde durmanın tadını çıkarıyorum. Ardından da, kana kana özgürlüğümü içmeye koyuluyorum.</p>

  <p class="block14">Tek başınalık, ne güzel bir ayrıcalıkmış meğer...</p>

  <p class="block14">Esin ve Volkan'la eskisi kadar sık beraber değiliz artık. Onların ikili, benim tek oluşum, ne kadar karşı çıkarlarsa çıksınlar, her an aralarında bulunmaktan alıkoyuyor beni.</p>

  <p class="block14">Şu anda yakın çevremde Sibel, Turan ve Ömer var.</p>

  <p class="block14">Sibel'ler Kadıköy yakasında oturuyorlar. Hafta içi bu tarafta, teyzesinde kalıyor Sibel. Ancak hafta sonlarını ailesiyle geçirebiliyor.</p>

  <p class="block14">Turan bizim neşe kaynağımız; yaptığı esprilerle, anlattığı fıkralarla hepimizi gülmekten kırıp geçiriyor.</p>

  <p class="block14">Ömer ise gezmek, eğlenmek için gelmiş dünyaya sanki. Yerinde duramayan bir tip. Onun sayesinde, boş zamanlarımızda ne yaparız diye düşünmeye fırsat bile bulamıyoruz.</p>

  <p class="block14">Yeni yaşantımdan memnunum. Tek üzüntüm Arif. Uzaktan uzağa beni izlediğini biliyorum. Kömür gözlerinden bana doğru akan hüzün; ezici, ağır bir yük gibi gelip oturuyor omuzlanma.</p>

  <p class="block14">Arkadaş ve dost kalalım, demiştik ya; tek paylaşımımız olan şiirlerle sürdürmeye çalışıyor bu sözümüzü.</p>

  <p class="block14">Geçende, Ahmed Arifin Sevdan Beni şiirini el yazısıyla yazıp getirmiş.</p>

  <p class="block14"></p>

  <p class="block14">Terk etmedi sevdan beni</p>

  <p class="block14">Aç kaldım, susuz kaldım</p>

  <p class="block14">Hayın, karanlıktı gece</p>

  <p class="block14">Can garip, can suskun</p>

  <p class="block14">Can paramparça. I</p>

  <p class="block14">Ve ellerim kelepçede</p>

  <p class="block14">Tütünsüz, uykusuz kaldım</p>

  <p class="block14">Terk etmedi sevdan beni...</p>

  <p class="block14">Arif,</p>

  <p class="block14"></p>

  <p class="block14">Ahmed Arif değil, Arif diye imzalamış şiiri. Kendi duygularını bire bir ifade ettiği için.</p>

  <p class="block14">Çok sevdiğim bu şiiri, bir kez de Arifin el yazısıyla okuyorum. Ve bu sevdanın en kısa zamanda onu terk etmesi için duacı oluyorum.</p>

  <p class="block14">Üzücü bir durum belki ama, bu çırpınışların bendeki yansıması onun umduğu gibi olmuyor.</p>

  <p class="block14">Çünkü, şiiri Ahmed Ariften okuyorum artık, Ariften değil ***</p>

  <p class="block14">Baharın ılık yüzünü gösterdiği, tüm doğayla beraber içimizdeki coşkuyu da canlandırdığı ilk mayıs günleri...</p>

  <p class="block14">Ardı ardına girip çıktığımız vizeler, gitgide ağırlaşan laboratuvar çalışmalarıyla; bizi kollarına çağıran, kucaklaşmaya can attığımız, yeşille mavinin arasında gidip geliyoruz.</p>

  <p class="block14">"Bahar çayı düzenliyoruz arkadaşlar," diye müjdeliyor Ömer.</p>

  <p class="block14">Bizim sınıfın temsilcisi o ve Turan. Orkestra bulunması, salon düzeni, yiyecek ve içeceklerin saptanması... Zor bir iş üstlendikleri. Ama öyle keyifle koşturuyorlar ki...</p>

  <p class="block14">O günden beri Arif konusunda hiç konuşmadık annemle.</p>

  <p class="block14">Bahar çayı haberini verirken, "Biliyor musun, o iş bitti..." diyorum kısaca.</p>

  <p class="block14">Yüzünde belirgin bir rahatlamayla başını sallıyor.</p>

  <p class="block14">"Çıkıp bir şeyler alalım üstüne," diyor, aldığı müjdenin ödülünü vermek istercesine.</p>

  <p class="block14">Çıkıyoruz. Uzun, annemi canından bezdiren bir alışveriş gününün sonunda; siyah, evaze kısa bir etek ve kırmızı ipek bluzla eve dönüyoruz.</p>

  <p class="block14">Geçen dönemin başındaki tanışma çayının ardından, ikinci fakülte çayım bu. İlkinde kimseyi tanımıyordum. Bu kez eğlenmeyi, eğlendirmeyi bilen harika bir grubun içindeyim...</p>

  <p class="block14">İyi bir seçim yapmışız. Boy aynasındaki görüntüm, aldığımız giysilerin bana çok yakıştığını söylüyor. Omuzlarıma bıraktığım uzun kumral saçlarım, hafif makyajımla, çaya gitmeye hazırım artık...</p>

  <p class="block14">Bizim sınıf için iki uzun masa hazırlanmış. Turan, Sibel'le beni ilk masanın en önüne oturtuyor. Sibel'in teyzesinin kızı da gelmiş. Işıl. Lise son sınıfta, hoş bir kız.</p>

  <p class="block14">Ömer'le Turan görevli olduklarından, oturacak yerleri bile yok. Gün boyunca koşturup duracaklar.</p>

  <p class="block14">Salon yavaş yavaş doluyor.</p>

  <p class="block14">Sibel ve Işıl'la bir yandan gelenleri izleyip, bir yandan da tatlı bir sohbeti paylaşırken, Arif beliriveriyor karşımda. Hafif bir baş eğişiyle selamlıyor beni. Yakınımda bir yerleri gözüne kestirmeye çalışarak, yanındaki iki arkadaşıyla beraber tam çaprazıma yerleşiyor.</p>

  <p class="block14">Biraz huzursuzlanıyorum. Ama, Esin'le Volkan'ın gelip yanıma, Ariflerin karşısına oturması, zorunlu paylaşımları azaltacağı açısından, rahatlatıyor beni.</p>

  <p class="block14">Birazdan müzik başlıyor. Esin'le Volkan, yerinden ilk fırlayanlardan...</p>

  <p class="block14">Pistin bu kadar kısa sürede doluvermesi gerçekten şaşırtıcı.</p>

  <p class="block14">Bakışlarımı dans edenlerden masaya çevirdiğimde; Arifin, gözleri bende, ayağa kalktığını görüyorum. Ağır adımlarla masanın çevresinde dolanıp karşımda duruyor.</p>

  <p class="block14">"Dans edelim mi?"</p>

  <p class="block14">Kısa süren şaşkınlığı üzerimden atıp kalkıyorum. Piste doğru yürüyoruz Arifle.</p>

  <p class="block"> </p>

  <p class="block14">Onunla ilk dansımız bu. Son olacağı da kesin.</p>

  <p class="block14">Yumuşak bir hareketle belimden tutuyor. Elimi tutan elinin titreyişini duyabiliyorum.</p>

  <p class="block14">Yüzü, son konuştuğumuz günkü gibi, sapsarı. Kömür gözlerine hüzün çökmüş. İçime dokunuyor bu hali. Ama ne yapabilirim ki?</p>

  <p class="block14">Dans boyunca hiç konuşmuyoruz. Onun, ağzını açacak gücü olmadığından; benimse, onu gereksiz yere umutlandırmak istemememden.</p>

  <p class="block14">Müziğin susmasıyla, "Oturalım mı?" diyorum hemen.</p>

  <p class="block14">Hiçbir şey söylemeden yerime kadar götürüyor beni.</p>

  <p class="block14">"Teşekkür ederim," diye fısıldıyor kulağıma.</p>

  <p class="block14">İşte o an, sınıfımıza ayrılan, iki masa dolusu insanın gözlerinin üzerimizde olduğunu görüyorum. Hepsi az çok biliyor aramızdaki beraberliği. Şimdi de, yeni bir başlangıç olabilir mi, sorusunun yanıtını arıyorlar davranışlarımızda.</p>

  <p class="block14">Oturur oturmaz, masaya sırtımı vererek, sandalyemi piste doğru çeviriyorum.</p>

  <p class="block14">Sibel'in yeğeni Işıl soru dolu gözlerle bana doğru eğiliyor.</p>

  <p class="block14">"Neden hemen oturdunuz Piraye abla? Ne kadar hoş çocuk... Biraz üzüldü galiba."</p>

  <p class="block14">Yeniden başlayan müziğin sesinden yanıtımı duyuramayacağımı işaret ediyorum ve boş ver anlamına gelebilecek bir el hareketiyle geçiştiriyorum sorusunu.</p>

  <p class="block14">O sırada Turan geliyor. Kan ter içinde... Gene de beni unutmamış.</p>

  <p class="block14">"Gel sana bir fıkra anlatayım da yüzün gülsün," diye elimden tutup piste sürüklüyor.</p>

  <p class="block14">Fıkra anlatmıyor ama, bir iki ince espriyle beni güldürmeyi başarıyor.</p>

  <p class="block14">Pist çok kalabalık. Bir iki dönüp oturmalı, diye düşünürken Ömer geliyor yanımıza.</p>

  <p class="block14">"Haydi, işinin başına! Kapıda bekleniyorsun," diye Turan'a görevini hatırlatıp, beni kolumdan tutarak sahnenin gerisine doğru götürüyor.</p>

  <p class="block14">"Gel," diyor. "Adam başına düşen dans edilebilir alan çok azalmış burada..."</p>

  <p class="block14">Orkestranın arkasındaki bölüme doğru yürüyoruz.</p>

  <p class="block14">"İşte şimdi, istediğimiz gibi kurtlarımızı dökebiliriz," diye gülüyor Ömer.</p>

  <p class="block14">Önce, belimden kavrayarak, müziğe ayak uydurmaya çalışıyor. Sonra da, asıl yapmak istediği bu değilmiş gibi, beni kendinden hafifçe uzaklaştırıp, dikkatle yüzüme bakıyor.</p>

  <p class="block14">"Ne istiyordu Arif?"</p>

  <p class="block14">O da görmüş demek.</p>

  <p class="block14">Beklemediğim bu sorunun karşısında biraz şaşkın, "Hiçbir şey," diyorum. "Dans ettik işte..."</p>

  <p class="block14">Kısa bir duraksamanın ardından, "İstersen yanıt verme, ama bir şey soracağım," diyor. "Neden ayrıldınız siz?"</p>

  <p class="block14">İçinde bulunduğumuz durumun bu tür bir konuşmaya hiç de uygun olmadığını bilsem de, yanıt vermem gerektiğini düşünüyorum.</p>

  <p class="block14">"Zaten bir şey yoktu ki aramızda."</p>

  <p class="block14">Yapma, der gibi bakıyor yüzüme.</p>

  <p class="block14">"Başlamadan bitti yani," diyorum. Sonra da içimdeki ezinç-le, "Başlamak üzereyken," diye düzeltiyorum.</p>

  <p class="block14">"Neden?"</p>

  <p class="block14">"O biraz fazla ciddiye aldı bu işi galiba," diye mırıldanıyorum. "Benim düşündüğüm, zengin paylaşımlı bir arkadaşlıktı yalnızca."</p>

  <p class="block14">"Yani, işin renginin değişmeye yüz tutması hoşuna gitmedi..."</p>

  <p class="block14">"Öyle de denilebilir. Beni aşan boyutta, böyle bir beraberlik için henüz çok erken."</p>

  <p class="block14">"Dışardan bakılınca, iyi görünüyordunuz ama."</p>

  <p class="block14">"Olabilir. İleriye dönük önerileri olduğunu sezinlediğimde, işin büyüsü bozuluverdi."</p>

  <p class="block14">Ömer'le yakın arkadaşız. Ama, daha önce bu kadar açık yüreklilikle içimi kimselere dökmemişken, şimdi tüm gizlerimi onun önüne sermemi neye bağlayacağımı bilemiyorum.</p>

  <p class="block14">Birden neşeleniveriyor Ömer.</p>

  <p class="block14">"Desene, üçüncü şahıslara duyuru yapmak gerek! Kızımıza ciddi önerilerle gelinmeyecek... Aşkından ölünse de, aradaki romantizmi bozacak adımlar asla atılmayacak... İlişkiler platonik sınırlarda seyredecek. Aman ha..."</p>

  <p class="block14">"Dalga geçme Ömer," diye sızlanıyorum. Aslında, onun bu yüzünü seviyorum ben. Hiç ciddileşmesin. En duyarlı konularda bile, her şeyi, işte böyle hafife alsın.</p>

  <p class="block14">Dansımızı sürdürürken, bulunduğumuz bu özel yerde yalnız olmadığımızı ayrılmıyorum. Bizimle beraber dans eden bir çift daha var. Ne zaman geldiklerini, ne zaman dansa başladıklarını fark etmediğim, loş ışığın altında sarmaş dolaş bir çift...</p>

  <p class="block14">Ömer, merak ettiklerini öğrenmenin verdiği rahatlıkla geriye dönüyor.</p>

  <p class="block14">"Merhaba Haşim ağabey," diyor. "Biz, bu çayı hazırlayan emekçilerin, böyle özel bir mekânda dans etmeye hakkı olmalı; öyle değil mi?"</p>

  <p class="block14">Evet, Haşim Bey bu! Yanındaki de Esin'le beraber, otoparkta gördüğümüz kız arkadaşı.</p>

  <p class="block14">Başını sallayarak Ömer'i onaylıyor Haşim Bey.</p>

  <p class="block14">O arada, garip bir şey dikkatimi çekiyor. Gözleri üzerime dikili Haşim Beyin. Tepeden tırnağa inceliyor beni. Ya da bana öyle geliyor.</p>

  <p class="block14">Ömer'in kız arkadaşı olduğumu düşünüyor belki de. Ondan böyle dikkatli bakıyor...</p>

  <p class="block14">Ömer bizi tanıştırmaya gerek bile duymuyor. Kendini müziğe kaptırmış, dansımızı güzelleştirme çabasında.</p>

  <p class="block14">"Nereden tanıyorsun Haşim Beyi?" diye soruyorum.</p>

  <p class="block14">"Kim tanımaz ki onu? Baksana, sen bile onun 'bey' olduğunu biliyorsun."</p>

  <p class="block14">Başımı kaldırıp o tarafa bakacak oluyorum... Haşim Beyin bakışları da bizden yana yoğunlaştığından, gözlerimiz buluşuveriyor. Hafifçe başımı çevirerek, bu rastlantısal buluşmayı oracıkta kesiyorum.</p>

  <p class="block14">"Üçüncü sınıfta Haşim ağabey," diyor Ömer.</p>

  <p class="block14">"Ama bizden de kendi sınıfındaki arkadaşlarından da çok büyük görünüyor."</p>

  <p class="block14">"Evet... Tıp Fakültesi'nin üçüncü sınıfından buraya geçiş yapmış. Hepimizin hem ağabeyi; hem de ağası, beyi o..."</p>

  <p class="block14">"Aranızdaki yakınlık nereden kaynaklanıyor?"</p>

  <p class="block14">"Öğrenci birliğinden. Ortak çalışmalarımız oldu. Bu çayı hazırlarken bile beraber terledik onunla."</p>

  <p class="block14">Bu kadar "Haşim Bey" sohbeti yetiyor bana. Ömer de zeminini kendi hazırladığı "Arif sohbetinin yeterliliğine inanmış olacak ki, dansımızı sonlandırıp orkestranın ön kısmına, salona geçiyoruz.</p>

  <p class="block14">Ben masadaki yerime dönüyorum, Ömer de yiyecek içecek bölümündeki görevinin başına.</p>

  <p class="block14">Yerime oturmamla Arifin, hakkı olmadığını bildiği halde, başkalarıyla dans edişimin hesabını soran, yakıcı bakışlarıyla sarmalanıyorum.</p>

  <p class="block14">Bundan etkilendiğimi söyleyemem. Çünkü ben, sahnenin gerisinde rastlantı sonucu benimkilerle buluşuveren, hiç tanımadığım o gözlerdeki gizin etkisindeyim hâlâ. Çözmeye, üzerinde kafa yormaya hiç niyetim olmasa da.</p>

  <p class="block14">Birinci sınıfın bitişini müjdeleyen ilkyaz günleri...</p>

  <p class="block14">Hava sıcaklığının iyiden iyiye artmasıyla ters orantılı olarak, yitmeye yüz tutan çalışma gücümüzün son kırıntılarıyla yılsonu sınavlarına girip çıkıyoruz.</p>

  <p class="block14">Teorik derslerimin yanı sıra klinik notlarımın da yüksek oluşu babamı sevindiriyor. Açıkça dile getirmese de: deneyimli, mesleğine âşık bir diş doktorunun kızına da bu yakışır, diye düşündüğünü tahmin edebiliyorum.</p>

  <p class="block14">Protez sınavından çıktığımız gün, bahçede kutlama yapıyoruz. Yeşillikler üzerine, elimizde buz gibi içeceklerimiz, başlamak üzere olan tatili karşılıyoruz bir bakıma.</p>

  <p class="block14">"Yazın da bir şeyler yapalım," diyor Ömer. Gezi ve eğlence düzenleme görevini yazın da sürdürmeyi düşünüyor anlaşılan.</p>

  <p class="block14">"Beni saymayın," diyorum. "Yaz boyunca Çınarcık'tayım."</p>

  <p class="block14">Yüzünde belli belirsiz bir gölge dolaşıyor Ömer'in.</p>

  <p class="block14">"Ben buradayım," diyor Sibel. "Varlığım Piraye'nin yerini tutar mı bilmem ama..."</p>

  <p class="block14">Onun, biraz da sitem kokan bu sözleri yanıtsız kalıyor.</p>

  <p class="block14">"Sen de arada bir İstanbul'a gelirsin herhalde," diyor Turan. "Programlarımızı sana göre ayarlarız."</p>

  <p class="block14">"Sanmam," diyorum, yorucu bir ders yılının ardından güneşin, denizin, kumların özlemini tüm hücrelerimde duyumsayarak.</p>

  <p class="block14">"Anlaşıldı," diyor Ömer. "Prensesten hayır yok bize. Kim bilir, kimler bekliyordur onu Çınarcık'ta..."</p>

  <p class="block14">"Doğru," diye gülüyorum. "Çok bekleyenim var. Yıllardır gide gele, akraba gibi olduk hepsiyle."</p>

  <p class="block14">"Bizim de aynı yakınlık derecesine ulaşmamız için onca yıl gerekiyorsa yandık."</p>

  <p class="block14">Bu imalı konuşmalar beni etkilemekten çok uzak. Benim dışımdaki grup arkadaşlarımın, tatilde buluşmak, bir şeyleri paylaşmak için getirdikleri önerileri dinlemiyorum bile. Bir an önce eve koşup yazlık bavulumu hazırlamanın sabırsızlığı içindeyim.</p>

  <p class="block14">***</p>

  <p class="block14">Çınarcık... Yıllar önce babamın arsasını alıp, sonra da üzerine iki katlı küçük bir villa kondurarak; annemle beraber özenle döşeyip, bize yazlık bir yuva olarak sundukları Yazköşkü'müz...</p>

  <p class="block14">Önceleri adı bu değildi. Daha doğrusu bir adı yoktu. Ortaokulu bitirdiğim yıl, "Yazköşkü'müze ne zaman gidiyoruz?" diye sormuştum babama. Çok hoşuna gitmişti. O günden sonra da yazköşkü olarak kaldı dilimizde.</p>

  <p class="block14">Yapacak çok işim var.</p>

  <p class="block14">Öncelikle, geride bıraktığım ders yılının kitap, defter ve notlarını elden geçiriyorum. İşlevini tamamlayanlarla gelecek dönemlerde tekrar okunacak derslere ait olanları ayırıyorum.</p>

  <p class="block14">Sıra Çınarcık'a götüreceklerimi hazırlamaya gelince, işim zorlaşıyor. Bir yanda, okulun tatil olduğu gün kendimi ödüllendirmek için aldığım yığınla kitap; romanlar, şiirler, öyküler; diğer yanda hangisini götürüp hangisini bırakacağıma karar veremediğim giysilerim...</p>

  <p class="block14">Sonunda kocaman bir bavulla iki el çantasını odamın kapısına çıkarıyorum.</p>

  <p class="block14">"Piraye'nin tüm mal varlığı," diye gülüyor babam. Annem onun kadar keyifli değil. Babamla benim yazlık sevincimizi aynı derecede paylaşmadığı kesin. Yıllardır aynı şeyleri yineler durur.</p>

  <p class="block14">"Çınarcık benim için tatil yeri değil. İki ev arasında mekik dokumanın adına tatil denirse..."</p>

  <p class="block14">Aslında haklı. Babamın, kendi yarattığı sayılı günler dışında belirli bir tatili yok. Muayenehane de kışlık evimiz de yaz boyunca açık kalıyor.</p>

  <p class="block14">Babam pazartesi ve salı günleri şehirde. Salı akşamı Çınarcık'a geliyor. Çarşamba, hafta ortası tatil günü. Perşembe sabahı tekrar işbaşı. Cuma akşamı hafta sonu tatili başlıyor. Pazartesi sabahı, yeniden, ver elini İstanbul...</p>

  <p class="block14">Annem de arada bir şehre gitmek, evi toparlamak, kirlenenleri yıkamak, babama orada kalacağı günler için yiyecek bir şeyler hazırlamak zorunda.</p>

  <p class="block14">Onun yazla beraber yoğunlaşan işlerini hafifletmek bize düşüyor haliyle. Ablamla bana...</p>

  <p class="block14">***</p>

  <p class="block14">Feribot çok kalabalık.</p>

  <p class="block14">Yağmurlu, karlı, sisli bir İstanbul kışını geride bırakmış, bir an önce maviyle yeşilin kucaklaştığı tatil yörelerine kavuşmak için sabırsızlanan yazlıkçılar...</p>

  <p class="block14">Yalova'yı Çınarcık'a bağlayan yolun her karışı ezberimde. Ne çok özlemişim buraları...</p>

  <p class="block14">Yazköşkü'müzün kapısında Nuri ağabeyle Aysel abla karşılıyorlar bizi. Bekçimiz ve karısı.</p>

  <p class="block14">"Evi temizledim," diyor anneme Aysel abla. "Pırıl pırıl yaptım her yanı."</p>

  <p class="block14">Mis gibi hanımeli kokusunu içimize çekerek, iki yanında renk renk çiçeklerin boy verdiği parke yolu adımlayıp evimize ulaşıyoruz.</p>

  <p class="block14">Bavulumu kaptığım gibi; doğruca üst kata, odama çıkıyorum.</p>

  <p class="block14">Her şey bıraktığım gibi. Hemen balkon kapısına yöneliyorum. Göz alabildiğine uzanan mavilikle buluşmak için... Denizle göz göze, ayrı geçirdiğimiz zamanın acısını çıkarıyoruz.</p>

  <p class="block14">Eşyalarımı yerleştirmem gerekiyor. Ama her yanımı saran o tatlı tembelliğe yenik düşüyorum. Benden ilgi bekleyen tüm işleri sabaha erteleyerek, aylardır rahatını özlediğim yatağımın üzerine kıvrılıp uyuyakalıyorum.</p>

  <p class="block14">***</p>

  <p class="block14">Cuma akşamı, babamla beraber ablamlar da geliyorlar. Ahmet eniştem hafta sonunu bizimle geçirip pazartesi sabahı işinin başına dönecek. Çocuklar ve ablam ise yaz boyunca bizimle olacaklar.</p>

  <p class="block14">Zavallı ablam! Acıyorum ona. Evliliğinin tek kazanımı çocukları. Bu gelişi, görünürde yaz tatili amaçlı olsa da; iki aylık bir kaçış, gizleniş aslında...</p>

  <p class="block14">Eniştem de ablam da araya girecek ayrılık günlerinden şikâyetçi görünmüyorlar. Tam tersine, beraber olacağımız şu iki günün bile çarçabuk geçmesini ister gibiler.</p>

  <p class="block14">Eniştem İstanbul'a, etkisinden bir türlü kurtulamadığı hızlı gençlik günlerini yeniden yaşamaya koşacak. Ablamsa, evlilik öncesinin Hatice'si kimliğiyle aramızda dolanıp duracak. Göksel 'le Gökçe olmasa, onları bir arada tutacak hiçbir ortak noktaları yok.</p>

  <p class="block14">Sergiledikleri bu olumsuz tablo, evliliği bir kâbus olarak algılamama yol açmıyor neyse ki. Çünkü önümde annem ve babam gibi ideal bir örnek var. Onların, bunca yılın ardından, birbirlerine sıcacık davranışları, yapaylıktan uzak bir sevgi yumağı oluşturmaları; ablamla eniştemin ite kaka yürütmeye çabaladıkları evliliklerini, benim gözümde temize çıkarmaya çalışıyor sanki.</p>

  <p class="block14">Ablama, böyle sevgisiz bir ilişkiyi bitirmeyi düşünüp düşünmediğini soramıyorum bile. Kendimi onun yerine koyduğumda, bu tür bir evliliğe asla kazanamayacağımı, onun yaşadıklarına değil bir gün, bir saniye bile dayanamayacağımı hissedebiliyorum.</p>

  <p class="block14">Benzer olumsuzluklar beni de bulursa, hiç bocalamadan özgürlüğe koşacağım kuşkusuz. Ne var ki, beynimde filizlenen eylem teorilerinin, uygulamada nasıl sonuç verebileceği konusunda, hiçbir fikrim yok henüz...</p>

  <p class="block14">***</p>

  <p class="block14">"Piraye... Telefon sana," diye sesleniyor annem.</p>

  <p class="block14">Sibel!</p>

  <p class="block14">Cuma akşamı grup halinde tavernaya gidilecekmiş. Ben de katılırsam sevineceklermiş.</p>

  <p class="block14">Aynı sevinci paylaşamayacağımı sezdirmemeye çalışarak; "Biraz rahat bırakın beni," diyeceğime, "Çok isterdim... Ama zor," gibi kaçamak sözcüklerin arkasına gizleniyorum.</p>

  <p class="block14">Burada geçirdiğim keyifli günlerin dinginliğini kimse bozmamalı. Kabul ediyorum; birbirinin aynı, bir öncekinden farklı olmayan günler... Ama hoşuma gidiyor bu tekdüzelik. Her şeyi, herkesi unutmuş ve unutulmuş olmak işime geliyor belki de.</p>

  <p class="block14">Kahvaltının ardından, annemle ve ablamla baş başa kahve içtiğimiz dakikalar, paylaşımımızın en güçlü olduğu zaman dilimi.</p>

  <p class="block14">Ablam, canı isterse, falımıza bakıyor; istemezse, "Havamda değilim," diye naz yapıyor. Sonra hep beraber ya da annemi mutfakta, yemeklerle boğuşurken bırakıp denize iniyoruz.</p>

  <p class="block14">Göksel'le Gökçe'ye kumdan evler yaparak, oyunlar oynayarak, onlarla ilgilenme görevimi yerine getirdiğime inandığımda, kendimi denizin serin sularına atıveriyorum. İşte benim, özgürlüğümü doyasıya yaşadığım, doyumsuz saatler...</p>

  <p class="block14">Evet, abartmıyorum; saatlerce kalıyorum denizin koynunda. Kimselerin bilmediği bir dilde söyleşiyoruz onunla... Şiirler okuyorum suların kanatlarına, şiirler alıyorum onun yüreğinden. Bildiği ve yaşadığı tüm denizkızı öykülerini anlatmasını istiyorum ondan. Yumuşacık kulaçlarla kucaklıyorum biricik dostumu. Asla karşılıksız bırakmıyor beni... Beden bedene, sonsuz bir aşkla bütünleşiyoruz.</p>

  <p class="block14">Öğleden sonra, ablam çocukları alıp odasına çekildiğinde, yeniden kapanıyorum kendi dünyama.</p>

  <p class="block14">Evin karmaşasının durulduğu, aradığım sessizlikle ancak buluşabildiğim bu saatleri, uykunun bencil kollarına teslim edemem. Bahçedeki hamağa uzanıp, evimiz eski cıvıltısına uyanıncaya kadar kitap okuyorum.</p>

  <p class="block14">Akşamüzeri çaya konuklarımız geliyor ya da annemle ablam komşu yazlıklara konuk oluyorlar. Ben pek gitmiyorum. Beraber büyüdüğümüz yaz arkadaşlarımla beraber olmayı yeğliyorum.</p>

  <p class="block14">Buluşma noktamız Çardak! Denize karşı, ağaçlar arasında, yeşille kucaklaşmış bir açık hava kahvesi.</p>

  <p class="block14">Ayrı kaldığımız kış aylarının acısını çıkarırcasına, bol bol sohbet ediyoruz; müzik dinliyoruz, tavla oynuyoruz.</p>

  <p class="block14">Akşamın geceye dönüştüğü saatler, gene bana ait. Odamda, kendimle baş başa, yazılarımla buluşuyorum.</p>

  <p class="block14">Son günlerde tutkunu olduğum, yeni uğraşım bu... Kendi kurguladığım senaryodaki kişilerle özdeşleşip, tek izleyicisinin ben olduğum oyunlar sergilemenin ötesinde, yaşadıklarımı satırlara döküyorum artık. Ortaya çıkan öyküler, amatör yazar ruhumu okşamaktan ileri gitmese de beni rahatlatıyor.</p>

  <p class="block14">Annem ve ablam, gözlerinin önünde sahnelenen oyunlardan habersiz, rolüne paralel olarak durmadan değişim gösteren bir Piraye görmekten ne kadar hoşnutlar bilemiyorum ama, kendi siyah-beyaz dünyalarının içinde onlara farklı renkler sunan bir oyuncunun varlığı hiç de fena bir şey olmasa gerek...</p>

  <p class="block14">Yazarı ve okuru aynı kişi olan öykülerimi dosyaya yerleştirip yatmaya hazırlandığımda gece yarısını çoktan geçmiş oluyor.</p>

  <p class="block14">Hafta sonları, babamla Ahmet eniştenin gelişi, belirgin bir hareketliliğe kavuşturuyor evimizi.</p>

  <p class="block14">Pazar günleri mutfak babamın. Gerçek bir kebap ustası o! Etleri özenle kesip bin bir türlü baharatla terbiyelemesini, her seferinde ilk kez görüyormuşçasına ilgiyle ve hevesle izliyorum.</p>

  <p class="block14">Mangalı yakmak, eniştemin görevi. Hafta sonu burada bulunma zorunluluğunun, onca tek hoş yanı belki de bu kebap faslı...</p>

  <p class="block14">Çimlerin üzerindeki masanın çevresinde yerlerimizi aldığımızda, kebap servisini elleriyle yapıyor babam. Her şeyi olmasa da damaklarımızdaki tadın zevkini hep beraber paylaşıyoruz.</p>

  <p class="block14">Ablamla eniştemin birbirlerinden uzak durma çabalan, ortamın yarattığı rastlantısal yakınlıklardan bile kaçınmaları fark edilmeyecek gibi değil.</p>

  <p class="block14">Ablamın, iç sıkıntısının zirveye çıktığı zamanlarda ister istemez dışa vurduğu, anlatmak zorunda kaldığı dertlerinin, buzdağının görünürdeki kısmı olduğunu tahmin edebiliyorum. Bizim gördüğümüz, yalnızca bir patlama... Ya o patlamayı yaratan duygular? Ne kadarını tanıyoruz onların?</p>

  <p class="block14">Bu kez, pazartesi sabahı babamla eniştemi İstanbul'a yolcu ettikten sonra, giz dolu kalın perdeyi aralar gibi oluyor ablam.</p>

  <p class="block14">"Hatırlıyor musun Piraye; evlenmeden önce ben de tıpkı senin gibiydim. Bu yazlık, bu deniz; gökyüzü, yeryüzü... Her şey öylesine farlıydı ki. Senin kadar olmasa da bayılırdım yüzmeye... Şimdi, ayağımı suya değdirmeye üşeniyorum. Her yaz başı koşa koşa geldiğim Yazköşü'nü özleyecek halim bile kalmadı.</p>

  <p class="block14">Çocuklar için işte..."</p>

  <p class="block14">Karşımda içi kurumuş; hiç değilse dışını yeşil tutmaya, bedeninde oluşan derin boşluğa karşın ayakta kalmaya çabalayan, yüzlerce yıllık bir ağaç var sanki.</p>

  <p class="block14">Bir sigara yakıp dumanını içine çekiyor ablam. "Neden anlatıyorum bunları, biliyor musun? Bu günlerinin değerini bil diye. Ama, yazgın benimkine benzeyecek diye bir şey yok tabii. Umarım senin evliliğin benimkinden farklı olur." Sözlerine en ufacık bir yorum ya da yanıt hakkı tanımadan, yerinden kalkıyor.</p>

  <p class="block14">"Çocuklara bakayım ben," diye gülümsemeye çabalıyor.</p>

  <p class="block14">"Nicedir sesleri çıkmıyor..."</p>

  <p class="block14">Omuzları çökmüş, yaşından en az on yıl ileride görünen bu sevgili bedenin ardından; buruk, isyanla dolu, umarsız öylece bakakalıyorum.</p>

  <p class="block14">Gözlerimin önünde cıvıl cıvıl bir genç kız canlanıyor. Yaklaşık sekiz, on yıl öncesinin Hatice'si... Aradaki fark ürkütücü.</p>

  <p class="block14">Onu bu hale getiren insana mı yoksa yazgıya mı isyan edeceğimi kestiremiyorum.</p>

  <p class="block14">***</p>

  <p class="block14">"Piraye! Telefon..."</p>

  <p class="block14">Merdivenlerden hızla inerken, arayanın Çınarcık'tan bir arkadaşım değil de Sibel olduğunu düşünüyorum nedense.</p>

  <p class="block14">Ahizeden gelen ses beni yanıltmıyor; İstanbul'dan. Ama Sibel değil; Ömer!</p>

  <p class="block14">"Merhaba prenses," diyor o bildik neşeli sesiyle. "Keyifler nasıl?"</p>

  <p class="block14">"İyi. Ya sen? Her şey yolundadır umarım."</p>

  <p class="block14">"Ne olsun, İstanbul'larda sürünüyoruz işte..."</p>

  <p class="block14">"Ee," diyorum, asıl söyleyeceğini duymanın sabırsızlığıyla. "Bu telefonunu neye borçluyum?"</p>

  <p class="block14">"Bak, bu kez bizi atlatmaya kalkma," diye başlıyor. "Pazartesi günü İstanbul'dasın! Akşam, önce yemeğe, sonra da açık hava tiyatrosuna gideceğiz. Tamam mı?"</p>

  <p class="block14">"Çok isterdim... Ama..." diye geveliyorum. "Ablamlar burada. Onları bırakıp gelemem."</p>

  <p class="block14">"Bahane ararsan bulursun tabii," diyor sertçe. "Herkes geliyor, bir sen yoksun."</p>

  <p class="block14">"Aranızda olduğumu düşünün... Kesinlikle gelemem Ömer."</p>

  <p class="block14">Direnişimi kırmanın güçlüğü karşısında bir an duraklıyor.</p>

  <p class="block14">"Sen gelmezsen, ben gelirim; ona göre..."</p>

  <p class="block14">Şaşırıyorum.</p>

  <p class="block14">"Sen mi?" diye gülüyorum. "Gel! Kapımız herkese, hele senin gibi can bir arkadaşa her zaman açıktır."</p>

  <p class="block14">Gerçekleşmeyeceğine emin olduğum davet sözcüklerini sıralamak hiç de zor olmuyor.</p>

  <p class="block14">Ömer... Deliliği tutar da kalkar gelir mi?</p>

  <p class="block14">Hiç sanmam.</p>

  <p class="block14">***</p>

  <p class="block14">Uzun bir yüzme maratonunun ardından, denizle evimizin arasında köprü oluşturan beton iskelenin ucuna serdiğim hasırın üzerinde, su damlacıklarının kururken tenimde bıraktıkları tuzdan şekilleri izleyerek güneşleniyorum. "Piraye abla! Piraye abla!.."</p>

  <p class="block14">Nihat bu. Bekçimizin oğlu. Soluk soluğa yanıma geliyor. "Piraye abla, konuğunuz varmış. Hemen gelsin, dedi annen."</p>

  <p class="block14">Gönülsüzce toparlanıyorum. Havlumu koluma atıp iskele boyunca ağır adımlarla yürümeye başlıyorum.</p>

  <p class="block14">Komşulardan biri gelmiş olmalı. Kahveyi en iyi kim pişirir? Piraye! Neyse, benden beklenen küçücük Bir hizmet için hoşnutsuzluk göstermek yakışmaz bana.</p>

  <p class="block14">Salonu balkondan ayıran sürgülü kapıyı açmamla şaşkınlıktan donakalmam bir oluyor. Gelen Ömer!</p>

  <p class="block14">"Nerelerdesin kızım? Arkadaşın nicedir seni bekliyor," diyen annemi duymuyorum bile.</p>

  <p class="block14">Çıplaklığımı, ıslaklığımı unutup, gerçekten de özlemiş olduğumu o an ayrımsadığım Ömer'e sarılıveriyorum. Sonra aynı hızla geri çekilip, elimdeki havluyla garip bir örtünme çabasına giriyorum.</p>

  <p class="block14">Gözlerinin içine kadar gülüyor Ömer. Tepeden tırnağa süzüyor beni. İyice sarınıyorum havluma. Plajda özgürce sergilemekten çekinmediğim bedenimin Ömer'ce görülmesinden huzursuzum nedense.</p>

  <p class="block14">Güçlükle toparlanıp, "Hoş geldin," diyorum.</p>

  <p class="block14">"Hoş geldim," diye elimi elinde tutuyor uzun süre. "Dışarda görsem tanımazdım. Ne kadar yanmışsın..."</p>

  <p class="block14">"Evet," diye gülüyor ablam. "Kara kız oldu Piraye'miz."</p>

  <p class="block14">"Giyinip geleyim ben," diye merdivenlere koşuyorum.</p>

  <p class="block14">Doğru duşun altına...</p>

  <p class="block14">Şaşılacak bir ivecenlikle saçlarımı tarıyorum, sıkı bir atkuyruğu yapıp hızla giyiniyorum.</p>

  <p class="block14">En fazla beş dakika sonra, Ömer'in karşısında yerimi alıyorum.</p>

  <p class="block14">Ben ininceye kadar, annemle ve ablamla ahbap olmuşlar bile. Ben de ilk şaşkınlığı üzerimden attığımdan, daha doğal ve akılcı konuşabiliyorum artık.</p>

  <p class="block14">"E, söyle bakalım Ömer... Hangi rüzgâr attı seni buralara?"</p>

  <p class="block14">"Bir arkadaşla Yalova'ya gelmiştik," diyor biraz sıkıntılı. "Sana da uğrayayım, dedim."</p>

  <p class="block14">"İyi ettin," diyor annem.</p>

  <p class="block14">Sonra da renkli kâğıtların arasında, kapağı açılmış bir kutunun içinden, ortasına kocaman bir nazar boncuğu yerleştirilmiş makrame duvar süsünü çıkarıyor.</p>

  <p class="block14">"Bak Piraye, arkadaşın ne güzel bir armağan getirmiş bize..."</p>

  <p class="block14">"Ne gerek vardı?" diyorum. "Teşekkür ederiz."</p>

  <p class="block14">Annem nazarlığı eline alıp, salonun girişindeki kemerin üzerine tutuyor.</p>

  <p class="block14">"Nasıl oldu?"</p>

  <p class="block14">"Harika," diyor ablam.</p>

  <p class="block14">Ömer, annemin getirdiği çiviyle çekici alıyor; gösterilen yere çakıp nazarlığı takıyor.</p>

  <p class="block14">"Bir kahve içeriz artık," diye yüzüme bakıyor annem.</p>

  <p class="block14">Piraye görev başına!</p>

  <p class="block14">Mutfakla salonu birbirinden ayıran vitray pencereden, aralarındaki sohbetin koyulaştığını görebiliyorum.</p>

  <p class="block14">Kahvelerimizi içiyoruz. Ablam hiç nazlanmadan, Ömer'in falına bakıyor. İkinci, hatta üçüncü planda kalmanın sıkıntısıyla olduğum yerde kıpırdanıyorum.</p>

  <p class="block14">"Arkadaşlar nasıl Ömer?"</p>

  <p class="block14">"İyiler," diyor. "Yalnız sana üzüleceğim bir haberim var. Esin'le Volkan ayrıldılar."</p>

  <p class="block14">İnanamıyorum.</p>

  <p class="block14">"Esin çok üzülmüş olmalı..."</p>

  <p class="block14">"Volkan için de aynı durum söz konusu değil mi?"</p>

  <p class="block14">Doğru. Bu ayrılıktan Volkan'ın daha çok etkileneceğini tahmin etmek zor değil... Gene de aramalıyım Esin'i.</p>

  <p class="block14">"Bu kadar yol gelmişken, bir yemeğimizi yemeden bırakmayız," diyor annem.</p>

  <p class="block14">Dünden razı Ömer. Kibarca başını sallayarak gülümsüyor anneme.</p>

  <p class="block14">Annem ve ablam marifetlerini sergilemek üzere mutfağa geçiyorlar.</p>

  <p class="block14">Biz de Ömer'le bahçeye çıkıyoruz. Önce evin etrafını çepeçevre dolanıyoruz. Arka bahçeye geçtiğimizde, kapının önündeki arabayı görüyorum.</p>

  <p class="block14">"Annemin aracılığıyla, babamdan ödünç aldım," diyor Ömer. "Bugün için..."</p>

  <p class="block14">Hayret, daha önce böyle bir girişimde bulunmamıştı hiç. Nereye gidersek gidelim, "arabasızlar" grubunun başını çekmişti Ömer.</p>

  <p class="block14">Annem, kocaman bir tepsi mantıyı masanın ortasına koyuyor.</p>

  <p class="block14">"Hazır mantı," diyor biraz mahcup. "Zaman dar olmasa kendim açardım ama..."</p>

  <p class="block14">Ablam da kısır yapmış. Salata, ayran... Ve özel konuklar için serilen dantel masa örtüsü, yaldızlı sofra takınılan...</p>

  <p class="block14">Ne oluyor böyle? Ömer'i ağırlama yarışına girmiş gibiler. Yoksa...</p>

  <p class="block14">Kafamdan yıldırım hızıyla geçen düşünceyi, aynı hızla karanlıklara gömüyorum. Aslında, her ikisine de minnet borçlu olmam gerekir. Arkadaşıma verdikleri değerin asıl sahibi ben değil miyim?</p>

  <p class="block14">Günlerdir yüzü asık, ortalıkta dolanan ablamı bile belirgin bir neşeye kavuşturmuş Ömer'in gelişi. Durmadan bir şeyler anlatıyor, neşeli kahkahalar atıyor. Yalnız, yarattığı bu tablo için bile teşekkür borçluyum Ömer'e.</p>

  <p class="block14">Göksel'le Gökçe'nin şirinliklerinin de katkısıyla, cıvıltılı masa sohbetimiz alışılandan epey uzun sürüyor.</p>

  <p class="block14">"Gelmişken, Çınarcık'ı gezdirirsin bana; değil mi?" diye soruyor Ömer.</p>

  <p class="block14">Tam ağzımı açacakken, yanıt annemden geliyor.</p>

  <p class="block14">"Tabii yavrum... Hadi Piraye, çıkın siz. Çarşıyı dolaşın. Sahil boyunca tur atın. Ha... Çay saatinde burada olun ama!"</p>

  <p class="block14">Ömer'in kullandığı arabaya ilk kez biniyorum. Benim rehberliğimde Çınarcık turumuz başlıyor.</p>

  <p class="block14">Çarşının içine girmeden arabayı otoparka bırakıyoruz.</p>

  <p class="block14">Hediyelik eşya satan dükkânlar... Gümüşçüler...</p>

  <p class="block14">Ömer, bu tür yerleri ilk kez görüyormuşçasına coşkulu ve mutlu. Sanki hiçbir tatil yöresine gitmemiş; Bodrum'un, Marmaris'in çarşılarını gezmemiş, böyle cicili bicili vitrinlere hiç bakmamış.</p>

  <p class="block14">Çınarcık'ın en ünlü gümüşçüsünün önünde duruyoruz. Birden, kolumdan çekip içeriye doğru sürüklüyor beni. Tezgâhtara bilezik panosunu gösteriyor.</p>

  <p class="block14">Lacivert kadifenin üzerinde pırıl pırıl yanan gümüşler önümüze seriliveriyor.</p>

  <p class="block14">"Seç," diyor Ömer kararlı bir sesle.</p>

  <p class="block14">"Ama Ömer," diye karşı çıkacak oluyorum.</p>

  <p class="block14">Bir yarısı yalvaran, diğer yarısı hükmeden bakışlarını yüzüme dikiyor.</p>

  <p class="block14">"Lütfen," diyor. "Sana bir yaz armağanı almak istiyorum."</p>

  <p class="block14">Tanıyorum Ömer'i. Ona karşı koymak zor.</p>

  <p class="block14">Beraberce bileziklerin birini alıp, diğerini bırakarak, koluma yakışıp yakışmadığını deneyerek, neşeli bir oyun oynar gibi, seçim yapmaya çalışıyoruz.</p>

  <p class="block14">Bir ara, ikimizin eli birden göz boncuklarıyla bezeli bir bilezikte buluşuyor. Gülme krizine girmişçesine, ardı ardına gelen kahkahalarla çınlatıyoruz dükkânı.</p>

  <p class="block14">Evet, en güzeli bu.</p>

  <p class="block14">"Nazar değmesin sana," diye sıcacık gülüyor Ömer.</p>

  <p class="block14">Bir an, ona uymakla doğru yapmadığım hissine kapılıyorum. Sonra, bu karanlık düşünceyi hemen kovuyorum kafamdan. Bir arkadaşın, diğerine armağan alması kadar doğal ne olabilir ki?</p>

  <p class="block14">Ömer parayı öderken, gümüş araba anahtarlıkları ilişiyor gözüme.</p>

  <p class="block14">"Hiç karşı çıkmaya kalkma," diyorum. "Benim de sana armağan alma hakkım var."</p>

  <p class="block14">Babasının arabasına ait olsa da, anahtarları yeni anahtarlığa geçiriyor Ömer. Ben de bileziğimi koluma takıyorum. Bayram armağanı almış çocukların o saf, tertemiz sevinci içinde dükkândan çıkıyoruz.</p>

  <p class="block14">Son durağımız Çardak.</p>

  <p class="block14">Gün ortasında pek kimsenin olmaması, benim yönümden rahatlatıcı. Arkadaşlarımla karşılaşmak, Ömer'i onlarla tanıştırmak demek. Sonra anlat anlatabilirsen; sınıf arkadaşım, geçerken uğramış, diye...</p>

  <p class="block14">Sahi, geçerken uğranacak yer mi burası?</p>

  <p class="block14">Öyle değilse, neden geldi Ömer bunca yolu?</p>

  <p class="block14">Beni buraya, bu denli sıkı bağlarla bağlayan nedenleri yerinde görme isteği mi ağır bastı acaba? Yalnızca basit bir merak mı onu buralara taşıyan?</p>

  <p class="block14">Bilemiyorum...</p>

  <p class="block14">Döndüğümüzde, bahçede harika bir çay sofrasının bizi beklediğini görüyoruz. Annem Hindistancevizli, benim o çok sevdiğim kurabiyelerden yapmış.</p>

  <p class="block14">İkinci kez, benim evimde, bir masa başını paylaşıyoruz</p>

  <p class="block14">Ömer'le.</p>

  <p class="block14">Onu iyi ağırladığımızı düşünüyorum. Yüzünden eksilmeyen mutluluk gülücüklerine bakılırsa, o da aynı fikirde olmalı.</p>

  <p class="block14">"Buradan güneşin batışını seyretmeye doyum olmaz," diyor annem.</p>

  <p class="block14">"Ben o kadar kalamayacağım," diye gülüyor Ömer. "İzninizle, kalkayım artık."</p>

  <p class="block14">"Kalın diyeceğim ama..." diye ağzında lafı döndürüyor annem.</p>

  <p class="block14">Gözü bende. Alt katta, girişteki konuk odasının penceresine kaçamak bir bakış fırlatması gözümden kaçmıyor.</p>

  <p class="block14">Annemin aklından geçenlere inanmakta güçlük çekiyorum.</p>

  <p class="block14">Ömer'e gelince, biraz ısrar etsek kalmaya gönüllü olduğunu tahmin etmek hiç de zor değil.</p>

  <p class="block14">Hayır! Hafta içi günlerde erkeği olmayan; üç yaşındaki Gökçe'den beş yaşındaki Göksel'e, anneme, ablama, bana kadar tüm bireyleri dişi olan bu evde, bir erkek konuk yatıya kalamaz!</p>

  <p class="block14">Kalmamalı...</p>

  <p class="block14">"İyi ki geldin." diyorum Ömer'e. "Sayende farklı ve çok hoş bir gün geçirdik biz de."</p>

  <p class="block14">Ziyaretinin son bulduğunu, son bulması gerektiğini vurgulayan bu sözlerim, ne yapması gerektiğini anlatıyor Ömer'e.</p>

  <p class="block14">Hemen fırlıyor yerinden. Hepimize tekrar tekrar teşekkür</p>

  <p class="block14">ediyor.</p>

  <p class="block14">Ayakları geri geri gider gibi, gönülsüzce arabasına biniyor. Gümüş anahtarlığı bana doğru sallayarak göz kırpıyor.</p>

  <p class="block14">Camdan eğilip usulca soruyorum.</p>

  <p class="block14">"Yalova'ya beraber geldiğiniz arkadaşını alacak mısın?"</p>

  <p class="block14">Kıpkırmızı oluyor. Böyle bir arkadaşın olmadığı besbelli. "Hayırlı yolculuklar," diye el sallarken, dudağımın kıvrımlarından dökülen hınzır gülüşü bastırmaya çalışıyorum.</p>

  <p class="block14">"Hoş çocuk," diyor annem.</p>

  <p class="block14">Ömer'in getirdiği nazarlığa bakarak ekliyor.</p>

  <p class="block14">"Düşünceli de. Baksanıza, eli boş gelmemiş. İyi bir aile terbiyesi aldığı belli."</p>

  <p class="block14">"Bayağı da yakışıklı," diye onu tamamlıyor ablam.</p>

  <p class="block14">Ne anlatmak istiyor bunlar? Ömer'le aramızda ne olduğunu düşünüyorlar ki?</p>

  <p class="block14">"Yalnızca arkadaşını o benim," diyorum sakin görünmeye çabalayarak.</p>

  <p class="block14">"Hadi canım," diyor ablam. "İstanbul'lardan kalkıp buralara kadar seni görmek için bunca yolu tepeleyen başka kaç arkadaşın var ki?"</p>

  <p class="block14">"Dedi ya, Yalova'ya gelmişken uğramış işte."</p>

  <p class="block14">Anlamlı bakışlar, alaylı gülüşler, imalı baş sallayışlar...</p>

  <p class="block14">Daha fazla dayanamıyorum.</p>

  <p class="block14">"Senin, kantinde ya da kütüphanede karşılaşıp anlaşacağımı düşündüğün birileri vardı ya," diyorum anneme. "Ömer onlardan değil!"</p>

  <p class="block14">"Doğru... İki üç yaş büyük olsa, daha uygun düşerdi."</p>

  <p class="block14">"Ne için uygun düşecek? Siz, ikiniz bir olmuş, ne anlatmaya çalışıyorsunuz bana?"</p>

  <p class="block14">"Sakin ol," diyor ablam. "Boş bir yakıştırma değil bizimki. Çocuk medeni cesaret gösterip ailenle tanışmaya geliyor. Evimize konuk oluyor. Biz de onu beğendiğimizi söylüyoruz. Hepsi bu..."</p>

  <p class="block14">Bu sözler öfkemi iyice kamçılıyor.</p>

  <p class="block14">"İnanıp inanmamak size kalmış," diye bağırıyorum. "Ama, son kez söylüyorum, Ömer benim yalnızca arkadaşım! Esin gibi, Sibel gibi; kız erkek ayrımı yapmadan bir şeyler paylaştığım, tüm diğer arkadaşlarım gibi... Ve öyle de kalacak."</p>

  <p class="block14">"Dediğin gibi olsun," diyor annem, gitgide çığırından çıkmaya yüz tutan tartışmayı noktalamak ister gibi.</p>

  <p class="block14">"Bu konunun bir daha açılmasını istemiyorum," diye merdivenlere doğru hızla koşuyorum.</p>

  <p class="block14">"Ha, Piraye..." diye arkamdan sesleniyor ablam. "Nazar boncuklu bilezik de pek yakışmış koluna."</p>

  <p class="block14">Odama girip, yatağın üstüne atıyorum kendimi.</p>

  <p class="block14">Ah Ömer!</p>

  <p class="block14">Gördün mü yaptığını? Ağzımla kuş tutsam, inandıramam artık onları.</p>

  <p class="block14">Ne düşünürlerse düşünsünler, umurumda değil. Ben neyin ne olduğunu biliyorum ya...</p>

  <p class="block14">Biliyor muyum gerçekten?</p>

  <p class="block14">Yoksa Ömer...</p>

  <p class="block14">Hayır, farklı duygular taşısa, bu kadar rahat gelemezdi buralara.</p>

  <p class="block14">Gene de biraz dikkatli olmakta yarar var galiba...</p>

  <p class="block14">Eylülün gelişiyle beraber, yazlıkçılar da evlerine dönmeye başlıyor. Her gece birkaç ışığın daha söndüğünü görmek hüzün veriyor içime.</p>

  <p class="block14">Gelirken ne heveslerle getirdiğim eşyalarımı gönülsüzce topluyorum. Ablamın durumu da benden farklı değil. Şehre, ona mutsuzluktan başka bir şey vermeyen ortama; yuva kavramından uzak, dört duvardan ibaret evine dönecek olmanın burukluğunu yaşıyor.</p>

  <p class="block14">Halinden memnun olan tek kişi annem galiba... Yazla beraber bedenine yüklenen yorgunluklardan kurtulacağını, tekdüze ama aradığı dinginlikteki yaşantısına yeniden kavuşacağını düşündüğünden midir bilmem; genç kız çevikliğiyle tüm evi elden geçiriyor, burada kalacaklarla şehre gidecekleri ayırıyor; yüzüne yapışıp kalmış, iç sevincini yansıtan iğreti bir gülüşle oradan oraya koşturuyor.</p>

  <p class="block14">Dönüyoruz...</p>

  <p class="block14">Yeni bir yıla, yeni bir döneme.</p>

  <p class="block14">İlkokul günlerinden bu yana; yeni yılın, okulların açıldığı günle başladığını düşünmüşümdür hep. 31 Aralık'tan 1 Ocak'a geçişi, takvim üzerindeki bir gün atlayışı olarak algılamışımdır.</p>

  <p class="block14">Oysa; eylülle gelen, kendine özgü bir hüznü de beraberinde getiren, buğulu son yaz günleri, özellikle öğrenci kimliğimle, gerçek bir yıl dönümünün habercisi olmuştur benim için.</p>

  <p class="block14">Diş Hekimliği ikinci sınıf öğrencisiyim artık.</p>

  <p class="block14">Geride kalan yılın dökümünü yaptığımda; pek fazla değişime uğramayan dış görünümümle çevremdekiler için aynı kişi olsam da, kazandığım deneyimlerle, iç dünyamda daha olgun bir Piraye barındırdığımı görebiliyorum.</p>

  <p class="block14">Duygusal dünyamda değişen pek bir şey yok aslında. Şiir yürekli bir Piraye... Yaşam boyunca da böyle kalacak. Ama artık, tek bir şiirin peşinde koşmayacak kadar büyüdü. Dizelerini yüreğinde taşımayı öğrendi.</p>

  <p class="block14">Bu yıl temel tıp derslerimiz ağırlıkta. Anatomi, fizyoloji, mikrobiyoloji, histoloji; adım adım doktorluğa taşıyacak bizi. Konservatif diş tedavisi, endodonti ve protez saatleri, önümüzdeki yıllara oranlanırsa az sayılabilse de, diş doktorluğuna alışmamız yolundaki ilk deneyimlerimiz olacak. Laboratuvar ve klinik derslerinin sayısında da geçen yıla göre, belirgin bir artış var.</p>

  <p class="block14">Zorlu ama zevkli geçeceğini umduğum, yeni bir ders yılı beni bekliyor...</p>

  <p class="block14">Özlediğim yüzler, sevgi içerdiğine inandığım ya da öyle olduğunu var saydığım dost bakışlar... Kısa bir aranın ardından, yeni bir başlangıçta buluşmanın coşkusunu paylaşıyoruz.</p>

  <p class="block14">Aynı sınıfın havasını soluduğumuz arkadaşlarımla kucaklaşırken, gözlerim Esin'i arıyor. Onu bulup, Volkan konusunda avutucu bir şeyler söylemenin sabırsızlığı içindeyim.</p>

  <p class="block14">Birden, uzağımızdaki kalabalık bir grubun içinden sıyrılıp gelen, eskisinden de cıvıltılı bir Esin beliriveriyor karşımda. Kısacık kestirmiş saçlarını. Biraz kilo vermiş. Bronzlaşmış teniyle, klasikten moderne dönüştürdüğü giyim tarzıyla geçen yıldan çok daha hoş bir çizgide.</p>

  <p class="block14">Koşar adımlarla gelip boynuma sarılıyor. Bir süre, sarmaş dolaş öylece kalıyoruz.</p>

  <p class="block14">"Geçmiş olsun," diye fısıldıyorum usulca.</p>

  <p class="block14">Bir adım geri çekiliyor.</p>

  <p class="block14">"Nedenmiş o?"</p>

  <p class="block14">"Volkan... Ayrılmışsınız ya..." diye geveliyorum.</p>

  <p class="block14"><span class="calibre3">Umursamaz, Esince bir kahkaha atıyor.</span></p>

  <p class="block14">"Boş ver... gereğinden fazla uzamıştı."</p>

  <p class="block14">Bu konuyu sürdürmenin gereksizliği ortada. Esin için sorun olmadığı belli.</p>

  <p class="block14">"Çok yakışmış yeni saçın," diyorum, Volkan'ı gerilerde bir yere gömerek.</p>

  <p class="block14">Sibel, yüzünde hınzırca bir ifadeyle söze karışıyor.</p>

  <p class="block14">"Bilir misiniz; kocasından ya da sevgilisinden ayrılan kadınların ilk işi saçlarını kestirmek olurmuş. İçine düştükleri bunalımı makaslamak ister gibi. Değer mi ayol, bir erkek için..."</p>

  <p class="block14">"Orada dur bakalım!" diyor Esin. "Kimse için tırnağımın ucunu bile kesmem ben. Eskiye konulan kocaman bir noktanın ardından, yeni bir tip yaratmak diyebilirsin belki. Ama yaptığın o çarpık yorum, yalnızca seni bağlar."</p>

  <p class="block14">"Öyle ya da böyle," diye uzun kumral saçlarını okşuyor Sibel. "Hangi nedenle olursa olsun, saçlarımdan bir parmak bile kestirmem ben."</p>

  <p class="block14">Bir anda gerginleşiveren ortamı yumuşatmak amacıyla atılıyorum.</p>

  <p class="block14">"Değişikliğin neresi kötü? Beni bile heveslendirdi Esin. Bir de bakmışsınız, yarın sabah karşınızda kısacık saçlı bir Piraye var..."</p>

  <p class="block14">Baştan beri konuştuklarımızı sessizce izleyen Ömer, birden söze karışıyor.</p>

  <p class="block14">"Sakın ha! Nasıl kıyarsın bu saçlara?"'</p>

  <p class="block14">Tüm bakışlar Ömer'e çevriliveriyor. O da yaptığı ani çıkıştan rahatsız olmuş gibi.</p>

  <p class="block14">"Arkadaşlarının fikrini almadan, böyle bir işe kalkışmamalısın," diye gülmeye çalışıyor.</p>

  <p class="block14">"Senin fikrini alsın, yeter!" diye imalı bir bakış fırlatıyor</p>

  <p class="block14">Sibel.</p>

  <p class="block14">"Öyle. Bu konuda yalnız Piraye'ye değil, hepinize seve seve danışmanlık yapabilirim."</p>

  <p class="block14">Sündürüldükçe uzamaya meyilli bu konuyu burada kesip, yeni yılın ilk dersi için amfiye doğru yürüyoruz.</p>

  <p class="block14">***</p>

  <p class="block14">Bu, öğrenciliğimi her yönüyle gönlümce yaşayacağım, özgürlüğümün doyasıya tadını çıkaracağım bir yıl olmalı benim için. Olacak da...</p>

  <p class="block14">Derslerim, arkadaş grubum; yapacağımız geziler, gideceğimiz sinemalar, tiyatrolar, konserler; kendi iç dünyamda yalnız kendimle paylaşacağım şiirsellik, yazılarım, tek kişilik oyunlarım...</p>

  <p class="block14">Beni oyalamak için bu kadarı yeterli. Farklı denizlere yelken açmaya hiç niyetim yok.</p>

  <p class="block14">Ne var ki, yakın çevremdekiler, üstüme üstüme gelmekte en az benim kadar kararlılar.</p>

  <p class="block14">İlk girişim, merak içeren bir sorgulama kimliğiyle, Esin'den geliyor.</p>

  <p class="block14">"Ömer'le aranızdaki yakınlığın ne durumda olduğunu, sevgili arkadaşına anlatmanın zamanı gelmedi mi artık?"</p>

  <p class="block14">"O da nereden çıktı şimdi?"</p>

  <p class="block14">"Bırak bu ağızları... Tek yumurta ikizleri gibi dolaştığınızı görmeyen mi kaldı?"</p>

  <p class="block14">"Hepinizle olduğu kadar yakınım ona da," diye savunmaya geçiyorum.</p>

  <p class="block14">"Yapma Piraye! Yazlığa gelmeler, hepimizin içinde saçını kestirmene karışmalar... Neden Turan, Ali ya da bir başkası değil de Ömer?"</p>

  <p class="block14">"İnan ki hiçbir şey yok aramızda. Seninle ya da Sibel'le olduğu gibi... Samimi bir arkadaşlıktan öte, özel bir yakınlaşma söz konusu bile değil."</p>

  <p class="block14">"Korkuyor senden! Açılırsa, ondan uzaklaşmandan... Arkadaşlığını, dostluğunu yitirmekten... Önünde somut bir Arif örneği var ya. Arif gibi silkelenme olasılığı ürkütüyor onu."</p>

  <p class="block14">"Ha," diye ekliyor. "Bu arada, Sibel'in Ömer'e olan ilgisini de fark etmemişsindir sen..."</p>

  <p class="block14">"Yok artık!"</p>

  <p class="block14">"Tarafsız gözlemci olarak söylüyorum; Ömer sana yakın durmaya, sen aradaki uzaklığı korumaya çalışırken, oluşuveren o küçücük boşluğu doldurmaya çabalıyor Sibel de. Yani sen kaçansın, Sibel kovalayan; Ömer de hem kaçan, hem kovalayan..."</p>

  <p class="block14">"Dışardan bakınca öyle görünüyor demek," diye gülüyorum. "Kafanda ürettiğin saçmalıklar bunlar."</p>

  <p class="block14">Kulağıma doğru eğiliyor gülerek.</p>

  <p class="block14">"Deneyim konuşuyor Piraye Hanım... Bekle, gör. Gözlerini sımsıkı kapatıp yok saydığın sevgi tomurcuğu, bakalım nerede patlak verecek?..."</p>

  <p class="block14">Alaylı bir tavırla yanımdan uzaklaşan Esin'in ardından öfkeyle bakıyorum. Bu öfkenin, söylediklerinden mi, yoksa bunların gerçeklik olasılığından mı kaynaklandığını çözemiyorum.</p>

  <p class="block14">Ariften ayrıldıktan sonraki dönemi getiriyorum gözümün önüne. Geçen yılki bahar çayında, Ömer'le dans ederken konuştuklarımızda düğümlenip kalıyorum.</p>

  <p class="block14">Neden ayrıldınız Arifle, demişti Ömer. Ben de birlikteliğimizi fazla ciddiye almasından rahatsız olduğumu anlatmıştım galiba... Üçüncü şahıslara duyurulur; Piraye ciddi ilişkilere kapalı, aşkından ölünse de aradaki romantizmi bozacak adımlar atılmamalı... gibisine bir şeyler söylememiş miydi Ömer?</p>

  <p class="block14">Gözümde canlanan tablo, Esin'i doğrular nitelikte ne yazık ki. Ömer, benim bu tür ilişkilere sıcak bakmadığımın ayrımında. Özel bir beraberlik önerisi karşısında olumsuz davranacağımı düşünüyor. Ve korkuyor...</p>

  <p class="block14">En iyisi bunların hepsini unutmak!</p>

  <p class="block14">Esin'le hiçbir şey konuşmadık; Ömer'le de, aramızdaki ilişkiyi belirleyici o söyleşiyi hiç yapmadık...</p>

  <p class="block14">Neyse, korktuğum gibi olmuyor.</p>

  <p class="block14">Ömer'in, aramızdaki dostluğu benim istemediğim bir yöne sürükleyecek hiçbir girişimde bulunmaması; Esin'i değil de beni haklı çıkaracak tarzda davranması sevindirici.</p>

  <p class="block14">Grup halinde gidilen sinemalar, tiyatrolar, yemekler... Günlerimin, kafamdaki kalıba uygun bir seyir izlemesiyle aradığım dinginliği yakaladığımı düşünüyorum.</p>

  <p class="block14">İlk yarıyılın tek kayda değer gelişmesi, Esin'in yeni erkek arkadaşı oluyor.</p>

  <p class="block14">Kornan, bizim fakültenin üçüncü sınıfında. Çok yakışıklı bir çocuk. Son model bir arabası var. Esin'den ailesinin çok zengin olduğunu öğreniyoruz. Gene de, bu ilişkinin ne kadar süreceğini merak etmekten kendimizi alamıyoruz.</p>

  <p class="block14">Benim okulla ev arasında geçen tekdüze yaşantım, ikinci yarıyılın başında, olağanüstü bir hareketlilik kazanıyor. Ve... İlk ciddi evlenme teklifimi alıyorum.</p>

  <p class="block14">Yeni gelen mikrobiyoloji asistanımız Nevzat'ın bana karşı sergilediği yakın davranışlar, kimsenin gözünden kaçmıyor. Yakışıklılığından mı, yoksa bekâr ve göründüğü kadarıyla yalnız oluşundan mıdır bilinmez, sınıfımızın tüm kızları ilk geldiği günden beri çevresinde dolanırken; onun, seçimini benden yana kullanmasını çözemiyorum bir türlü. Belki de, diğerlerinin tersine göstermediğim ilginin, yani ilgisizliğimin çekim gücüne kapılmıştır, diye düşünüyorum.</p>

  <p class="block14">Grup içinde takılan takılana.</p>

  <p class="block14">"Piraye sınav sorularını bize de verir artık..."</p>

  <p class="block14">"Bizim sınıfta mikrobiyolojiden kalan olursa, bu Piraye'nin ayıbıdır."</p>

  <p class="block14">Gülüp geçiyorum. Ama, böyle bir şey yok, diyemeyeceğim kadar belirgin ilgi yoğunluğunu da göz göre göre yadsıyamıyorum.</p>

  <p class="block14">Sonunda beklenen oluyor.</p>

  <p class="block14">"Piraye, akşam çıkışı bir yerlerde oturup konuşmak istiyorum seninle," diyor Nevzat.</p>

  <p class="block14">Alçak sesle söylenmiş de olsa; laboratuvarın orta yerinde, herkesin gözleri önünde, içeriğinin aşağı yukarı kestirilebileceği bir teklif bu.</p>

  <p class="block14">Kısa bir süre düşünüp, "Tamam," diyorum.</p>

  <p class="block14">Tek taraflı bir beklentiyi sürüncemede bırakmamak, virgüllerle sündürülmeye açık varsayımları, konulacak noktayla açıklığa kavuşturmak için.</p>

  <p class="block14">Kimi açık, kimi imalı; yapılan tüm yorumlara kulaklarımı tıkıyorum. Ömer'in şaşkın, konuşup konuşmamak arasında kararsız bakışlarını görmezden geliyorum.</p>

  <p class="block14">"Hoş çocuk, hayata atılmış; iyice düşünmeden olmaz deme," diyen iyiliksever kız arkadaşlarımı, kendi yakınlaşma çabalarının boşa çıkmasıyla hayal kırıklığına uğrayanların -sözde dostça- uyarılarını duymamaya çalışıyorum.</p>

  <p class="block14">O akşamüzeri, herkes evine dağılırken, Nevzat'la ben okulun çıkış kapısında buluşuyoruz. Beraberce yürümeyi istemeyeceğimi düşünmüş olmalı ki, kısa bir mesafe için de olsa, taksi çağırıyor.</p>

  <p class="block14">Teşvikiye'yle Vali Konağı Caddesi'nin kesiştiği köşede taksiden iniyoruz. Nevzat'ın yönlendirmesiyle, önceden planlandığı belli olan, şık bir pastaneye giriyoruz.</p>

  <p class="block14">Birden, hiç ummadığım kadar keyifli bir söyleşinin içinde buluyorum kendimi. Okul, ders ve laboratuvar ortamından soyutlanmış bir Nevzat, gerçekten de çok hoşsohbet ve neşeli.</p>

  <p class="block14">İlk sözcüklerimiz yiyecek, içecek üzerine. Beşinci dakikanın sonunda; o, benim çikolatalı pastayı sevdiğimi, çayı açık içtiğimi; ben de onun meyveli ve beyaz kremalı pastaları yeğlediğini, çay yerine genellikle kahve içtiğini öğreniyoruz.</p>

  <p class="block14">Çay ve kahvelerimizi yudumlarken, kendini anlatmaya başlıyor Nevzat. Babasının mühendis, annesinin emekli öğretmen olduğunu; kendinden üç yaş büyük, evli ablasının İzmir'de yaşadığını belli bir sıraya göre sayıp döküyor. Sonra, benzer soruları bana yöneltiyor.</p>

  <p class="block14">Yanıtlarım kısa, ama net. Bir an önce konuya girmesini bekliyorum.</p>

  <p class="block14">Bireyi olduğumuz farklı çevreleri yakınlaştırmak, değişik ortamlarda da beraber olabilmek; bir adım ötesi, özel bir arkadaşlık ya da beraberlik... Gelebilecek öneri hakkındaki beklentilerim ve tahminlerim bunlar.</p>

  <p class="block14">"Seni gördüğüm ilk gün beynime yer eden, ilerleyen zaman içinde gelişip olgunlaşan bir düşünce var," diye başlıyor.</p>

  <p class="block14">Tamam işte; ne bir eksik, ne bir fazla, klasik arkadaşlık teklifi derken, ağzından dökülen sözcükler beni şaşkına çeviriyor.</p>

  <p class="block14">"Ailemle de konuştum."</p>

  <p class="block14">Biraz duraklıyor.</p>

  <p class="block14">"Seninle evlenmek istiyorum!"</p>

  <p class="block14">İlk tepkim, elimde tuttuğum fincanın sapına parmaklarımla kenetlenmek oluyor.</p>

  <p class="block14">"Evlenmek mi?"</p>

  <p class="block14">"Evet," diye gülüyor. "Yoksa, seninle konuşmadan önce aileme açıp, görüşlerini almam mı şaşırttı seni?"</p>

  <p class="block14">Teklifini kabul edecek olsam, gerçekten de üzerinde düşünülmesi gereken bir nokta; ama bunu umursayacak ruh halinden çok uzaklardayım.</p>

  <p class="block14">"Yok," diyorum. "Ondan değil. Evlilik teklifiyle karşılaşacağımı hiç ummuyordum da..."</p>

  <p class="block14">Beni şaşırtmış olmaktan hoşnut, gülümsüyor.</p>

  <p class="block14">"Askerliğimi yaptım ben," diyor. "Levent'te iki katlı bir evimiz var. Annemler orayı hazırlayacaklar bizim için."</p>

  <p class="block14">Hangi düğün salonunu tutacağınızı da konuştunuz mu, dememek için zor tutuyorum kendimi.</p>

  <p class="block14">İşin bu boyutlara ulaşması; en ufacık ayrıntılara kadar konuşulmuş, kararlaştırılmış olması ufak çaplı bir paniğe kapılmama yol açıyor. Yapılacak olası teklifin sıradanlığına sığınarak, kendimce hazırladığım konuşma planımın altüst olması da cabası...</p>

  <p class="block14">"Evet..." diye derin bir soluk alıyor Nevzat. "Sen ne diyorsun bu teklife?"</p>

  <p class="block14">Uzunca bir süre, sessizliğin güvenli sığınağında dinlendiriyorum beynimdekileri.</p>

  <p class="block14">"Öncelikle teşekkür ederim," diyorum. "Beni evleneceğiniz kişi olarak seçtiğiniz, bu konuma değer gördüğünüz için..."</p>

  <p class="block14">Gözleri, yüzümdeki en ufacık bir mimik değişimini algılamaya programlanmış gibi üzerime dikili; tüm varlığıyla ağzımdan çıkacak sözcüklere kilitlenmiş; yanıtımı bekliyor.</p>

  <p class="block14">"Ama," diyorum. "Dediğim gibi, böyle bir teklifi hiç ama hiç beklemiyordum."</p>

  <p class="block14">İşimi kolaylaştırmak ister gibi, sıcacık gülümsüyor.</p>

  <p class="block14">"Bazı teklifler, beklenmeden geldiklerinde daha çekici olabilirler."</p>

  <p class="block14">"Henüz ikinci sınıftayım. Evlenmek sözcüğünü dilime yerleştirmek için, uzunca bir zamana gereksinimim var sanırım."</p>

  <p class="block14">"Üç yıl değil mi?" diye dudak büküyor. "Annem ve babamla bunu da konuştuk. Önce adını koyarız. Söz, nişan... Okulun bitince de evleniriz."</p>

  <p class="block14">Her şey inceden inceye düşünülmüş... Teklifini kabul edecek olsam, hep böyle oldubittilerle yüz yüze kalacağım demek.</p>

  <p class="block14">"Ailenizle iletişiminiz övgüye değer," diyorum. "Ama benim de görüşlerine çok önem verdiğim bir ailem var. Ve onlar, okulum bitinceye kadar bu tür ciddi bir öneriyle karşılarına çıkmamı asla istemiyorlar."</p>

  <p class="block14">Topu ters yöne atıp, bu konuda hiçbir bağlayıcı ya da kısıtlayıcı şart koşmayan annemle babamı öne sürmek, şu anda arkasına sığınabileceğim tek kalkan... Etkili de oluyor.</p>

  <p class="block14">"Demek öyle... Yani, hiç umut yok mu?"</p>

  <p class="block14">"Dedim ya, okul bitmeden bu konuyu onlara taşıyamam bile."</p>

  <p class="block14">Ailemle konuşmadan yaşanacak bir arkadaşlığı aklına bile getirmemesi işimi kolaylaştırıyor. Bu tür bir yaklaşımın yakışık almayacağını düşünüyor olmalı.</p>

  <p class="block14">"Gene de bir umut var," diye mırıldanıyor. "Okulun bitince..."</p>

  <p class="block14">"O kadar uzun soluklu öngörülere saplanmak yanıltıcı olmaz mı?"</p>

  <p class="block14">"Bilmem ki..."</p>

  <p class="block14">Beklentilerinin, aile içinde konuşup kararlaştırdıklarının, umulmadık bir engele çarpmasının şaşkınlığı içinde. Bir başka deyişle, şaşkınlık sırası onda.</p>

  <p class="block14">Bana gelince, sırtımdan büyük bir yük kalkmış gibi.</p>

  <p class="block14">Zavallı Nevzat! Hiç tanımıyor beni. Piraye'ye yapılacak evlenme teklifinin asla böyle olmaması gerektiğini nereden bilecek? Ölçülü, biçili, kalıplara hapsedilmiş... Romantizm içermeyen... Kupkuru, yavan bir sözcük kümesi!</p>

  <p class="block14">Körkütük âşık bile olsam kabul etmezdim böyle bir teklifi.</p>

  <p class="block14">Hem, başkaları tarafından yazılmış senaryoların oyuncusu olmak yakışır mı bana?</p>

  <p class="block14">***</p>

  <p class="block14">Nevzat'ın sınıftakilerin diline düşmesini önleyemiyorum.</p>

  <p class="block14">Ayrıntılara inmeden, ana hatlarıyla aktardığım konuşmamız; saklamayı anlamsız bulduğum, biraz da buluşmayı hemen kabul edişimi haklı çıkarmak için açıkladığım evlenme teklifi, dilden dile dolaşan espri konusu olup çıkıyor.</p>

  <p class="block14">"Bu yaşa kadar evlenecek birini neden bulamamış, ortaya çıktı. Ana kuzusu Nevzat!" yakıştırmaları...</p>

  <p class="block14">"Ne o öyle; kızımızı görücü usulüyle mi evlendireceğiz?" yolundaki sahiplenmeler...</p>

  <p class="block14">Nevzat ise eskisinden daha da sıcak bir yaklaşım içinde.</p>

  <p class="block14">Gösterdiği ilgi, et suyu besi ortamı hazırlama çalışmalarımızda zirveye ulaşıyor...</p>

  <p class="block14">Bu, yılın en uzun laboratuvar çalışması. Et suyu çıkarılacak, otoklavlarda sterilize edilecek. Böylelikle, daha sonra üzerinde çeşitli mikroorganizmalar üreterek deneyler yapacağımız bir besi ortamı oluşturacağız.</p>

  <p class="block14">İster istemez normal laboratuvar süremizin dışına taşıyoruz. Evlere haber veriliyor, geç kalınacağı bildiriliyor.</p>

  <p class="block14">Akşam saatlerinden geceye doğru yol alınırken, ne yenileceği konusu dillerde dolaşıyor. Otoklavları çalışır bırakılıp uzağa gitmek olanaksız. Kantin ise çoktan kapanmış.</p>

  <p class="block14">"Bizim ciğerciye gidelim," diyor Turan.</p>

  <p class="block14">Söylediği yer, okulun tam karşısındaki bakkal. Ama, Arnavut ciğeriyle ünlü. Ben hiç yemedim. Yiyenlerin övgü dolu tavsiyelerini de kulak ardı ettim hep. Bu kez onlara katılmak zorundayım galiba...</p>

  <p class="block14">Asistanlarla konuşuluyor. Nöbetleşe, gruplar halinde gidip dönmek üzere izin almıyor.</p>

  <p class="block14">Sıra bizim gruba geldiğinde, "Durun," diyor Nevzat. "Benim de yemek molası hakkım olmalı, öyle değil mi?"</p>

  <p class="block14">"Hakkını kullanmanın tam sırası," diye dişlerinin arasından söyleniyor Ömer. Beni sahiplenmenin ötesinde, mahallenin kızına askıntı olan birine tavır koyan bıçkın delikanlıyı oynuyor gibi.</p>

  <p class="block14">Ekmek arası ciğerlerimizi iştahla yiyoruz.</p>

  <p class="block14">"Soğan yemeyin," diyor Nevzat. "Et suyuna sinecek koku, bakterileri ürkütebilir."</p>

  <p class="block14">Espriyi yapan asistan olunca, ister istemez gülünüyor. Ama Ömer'in, alçak sesle, "Senden iyi bakteri mi olur?" deyişi, tüm grubu içten içe kaynatıyor.</p>

  <p class="block14">Çalışmamız, gecenin ilerlemiş saatlerine kadar sarkıyor. Sterilize olmuş et suyunu kalıplara dökerek, üzerinde çalışılacak hale getirdiğimizde, hiçbirimizin ayakta duracak hali kalmıyor.</p>

  <p class="block14">"Geç oldu," diyor Nevzat. "İstersen, seni eve bırakabilirim."</p>

  <p class="block14">"Teşekkür ederim. Ev yakın. O tarafa gidecek arkadaşlar var..."</p>

  <p class="block14">Nevzat'ın biraz uzaklaşmasını bekleyen Ömer, "Hop, hop!" diyor. "Buraların namusu bizden sorulur. Asistan falan demem, alırım aşağı..."</p>

  <p class="block14">Herkesçe şaka olarak algılanan iğnelemelerin altında ne yattığını düşünmekten kendimi alamıyorum.</p>

  <p class="block14">***</p>

  <p class="block14">Nevzat'la aramızdaki ilişkiyi öğrenci-asistan düzeyinde tutma çabalarım, onun cephesinde karşılıksız kalıyor.</p>

  <p class="block14">Okul dışındaki olası paylaşımlar için girişimde bulunmaya cesareti yok. Anladığım kadarıyla, daha önce de pek olmamış. Bu yüzden, tüm sınıf arkadaşlarımın gözü önünde bana kur yapan bir asistan konumuna düşmesini üzülerek izliyorum.</p>

  <p class="block14">Haftalardır hazırlandığımız mikrobiyoloji vizesi öncesinde, dillerdeki tek konu gene Nevzat.</p>

  <p class="block14">"Piraye, senin dokunulmazlığın bende olsaydı; hiç çalışmaz, kopya hazırlardım," diyor Ali.</p>

  <p class="block14">"Aman ha," diye karşı çıkıyor Turan. "Belli mi olur; aklına eser, teklifini kabul etmedin diye suçüstü yakalar da, basıverir sıfırı..."</p>

  <p class="block14">Kopyayla işim yok benim. Hiç kimsenin desteğine gereksinim duymadığımı kanıtlamak için, her zamankinden de sıkı çalışıyorum sınava.</p>

  <p class="block14">Sorular veriliyor. Laborantımız Halil ağabey yanıt kâğıtlarını dağıtıyor. Şöyle bir zaman ayarlaması yapıp yazmaya başlıyorum.</p>

  <p class="block14">Dördüncü soruya geldiğimde takılıp kalıyorum. Henüz işlenmemiş bir konudan soru çıkması, alışılagelmiş bir durum değil. Hemen atlayıp diğer soruya geçiyorum.</p>

  <p class="block14">O sırada hiç beklemediğim bir şey oluyor. Halil ağabey, elindeki kâğıt tomarının arasından, üzerinin yazılı olduğunu sonradan fark ettiğim bir tanesini çekip, ters olarak önüme bırakıyor. Çevirip bakıyorum. Dördüncü sorunun yanıtı!</p>

  <p class="block14">Başımı kaldırdığımda, tam karşımda duran Nevzat'la göz göze geliyoruz. Belli belirsiz bir gülümseme var dudaklarında.</p>

  <p class="block14">Bir an kararsız kalıyorum. Yanıtı kâğıdına geçir, en yüksek notu al. Ya da tüm diğer arkadaşların gibi, bir soru eksiğine razı ol.</p>

  <p class="block14">İçim bulanıveriyor. O bocalama anı için bile kendimden utanıyorum.</p>

  <p class="block14">"Halil ağabey," diye sesleniyorum işbirlikçi laborantımıza. "Yeni bir kâğıt alabilir miyim?"</p>

  <p class="block14">Diğerini, gene ters olarak eline tutuşturuyorum.</p>

  <p class="block14">"Aldığın yere geri ver!"</p>

  <p class="block14">Bir soru için ödeyemeyeceğim borçların altına girmeye değer mi?</p>

  <p class="block14">Gösterdiğim bu son tepkiyle hem Nevzat'a, hem de beklentilerine en güzel yanıtı verdiğime inanıyorum. Ve benim gibi onun da bu sayfayı, bir daha açılmamak üzere kapatacağını umuyorum...</p>

  <p class="block14">Ömer'le aramız iyi değil.</p>

  <p class="block14">Yalnızken hırçın, grup içinde tavırlı. Her söylediğime karşı çıkıyor. Arkadaşlarımızın önünde beni tersleyen, davranışlarını kabalığa kadar vardırtan bu yeni Ömer'i tanımakta güçlük çekiyorum.</p>

  <p class="block14">Esin'e kalırsa, beraberliğimizi istediği kalıba dökememenin sıkıntısıymış Ömer'inki. Fırsat versem, bana açılacak; her şey yoluna girecekmiş.</p>

  <p class="block14">Aynı görüşte değilim. Dostluğumu, arkadaşlığımı yitirmemek uğruna duygularını açıklamaktan kaçınacak kadar ince düşünceli bir insan, böyle davranmaz bana.</p>

  <p class="block14">En iyisi, işi oluruna bırakmak...</p>

  <p class="block14">Hoyrat, kaba ve aksi tavırlarını görmezden geliyorum Ömer'in. Hırçınlıklarına aldırmıyorum.</p>

  <p class="block14">Benden tepki alamamak iyice çıldırtıyor onu. Kendince, kızmamı gerektirecek ne varsa yapıyor.</p>

  <p class="block14">Grubu toplayıp, bana haber vermeden sinemaya gitmeler... İnat olsun diye diğer arkadaşlara, özellikle de Sibel'e gösterilen abartılı ilgi...</p>

  <p class="block14">İçin için üzülsem de etkilenmemiş görünmeyi başarıyorum galiba. Ama, eski neşemi, cıvıltımı aradığım kesin. Ömer'le aramızdaki tatsızlığın, grup içindeki keyifli bütünlüğü yaralaması da ayrı bir üzüntü kaynağı benim için...</p>

  <p class="block14">Derslerin kesilip, dönem sonu sınavlarına girmeye hazırlandığımız günler...</p>

  <p class="block14">Okulda düzenlenen Bahar Şenliği ile moral ve güç topluyoruz.</p>

  <p class="block14">Esin burada da yalnız bırakmıyor beni. Korhan'la beraber neşeli bir üçlü oluşturuyoruz. Diğer arkadaşların da katılımıyla grubumuz gitgide kalabalıklaşıyor.</p>

  <p class="block14">Ömer ortalarda yok.</p>

  <p class="block14">Epey sonra; yanında ince, uzun boylu hoş bir kızla geliyor.</p>

  <p class="block14">"Müjde!" diye tanıştırıyor bizlere. "Liseden sınıf arkadaşım. İstanbul Üniversitesi Kimya Fakültesi'nde okuyor."</p>

  <p class="block14">Tamam işte, sorun bundan kaynaklanıyormuş, diye düşünürken; Esin koluma yapışıyor.</p>

  <p class="block14">"Sakın oltaya takılma!" diye uyarıyor alçak sesle. "Yeni taktiği bu!"</p>

  <p class="block14">Bu uyarının etkisiyle midir bilmem; kara düşüncelerimden soyutluyorum kendimi. Ömer'i de kız arkadaşını da yok saymaya karar veriyorum.</p>

  <p class="block14">Şenliğin bundan sonrasında, eski cıvıltısına kavuşmuş; doyasıya eğlenen, arkadaşlarıyla şakalaşan, kahkahaları ardı ardına sıralayan; kayıtsızlık zırhına bürünmüş bir Piraye var artık...</p>

  <p class="block14">Gruptan en erken, Ömer'le Müjde ayrılıyorlar.</p>

  <p class="block14">"Müjde'yi bırakmam gerek," diyor Ömer üstüne basa basa.</p>

  <p class="block14">Gözü bir an için bana takılır gibi oluyor. Sonra başını çevirip Müjde'nin kolundan tutuyor; konuşa konuşa yanımızdan uzaklaşıyorlar.</p>

  <p class="block14">"Doğru söyle," diyor Esin. "Hiç mi kıskanmadın o kızı?"</p>

  <p class="block14">"İki ay önce olsaydı belki," diye omuz silkiyorum. "O da, seninle Sibel'in yakınlığını kıskanmaktan farklı olmazdı. Aslında bu duyguya yabancıyım ben Esin! Kıskanmakla tanışıklığım yok inan ki..."</p>

  <p class="block14">"Olur mu hiç?" diye gülüyor. "Korhan böyle bir şey yapsa, gözünü oyarım ben."</p>

  <p class="block14">"Sizin durumunuz farklı. Ömer benim için; sevgisini sakınmak bir yana, dostluğunu yitirmekten korkacağım bir arkadaşım bile değil artık."</p>

  <p class="block14">"Bu kadar katı olma. Dur bakalım... Göreceksin, bu kız işinden hiçbir sonuç çıkmayacak.''</p>

  <p class="block14">"Hadi kızlar, sinemaya!"</p>

  <p class="block14">Oturduğumuz yerden, aynı anda zıplayıveriyoruz Esin'le. Ömer bu. Eski sıcaklığına kavuşmuş, dost sesiyle bizi sinemaya davet ediyor.</p>

  <p class="block14">"Dur bakalım," diyor Esin. "Önce ifadeni alalım." "Ne ifadesi? Korkutma beni..."</p>

  <p class="block14">"Şu şenlikteki kız... Müjde miydi, her neyse; bizim bilmediğimiz özel bir durum mu var?"</p>

  <p class="block14">"Yok valla," diye gülüyor Ömer. "Dedim ya liseden arkadaşım. O gün yanımda biri olsun istedim. Aklıma o geldi."</p>

  <p class="block14">Öylesine, rasgele söylenmiş gibi dursalar da, sözlerin aralarına gizlenmiş iğnelerin bana yönelik olduğu belli. Yanında birileri olsun istemiş...</p>

  <p class="block14">Esin, ben dememiş miydim, dercesine gülerek bakıyor yüzüme.</p>

  <p class="block14">"Kusura bakma Ömerciğim," diye doğruluyor. "Sinemaya gelemeyeceğim. Korhan'la buluşacağız. Dersten çıkmak üzeredir..."</p>

  <p class="block14">Kitaplarını toplayıp, bir an önce bizi yalnız bırakmak amacıyla olduğunu çok iyi bildiğim ivecen adımlarla yanımızdan uzaklaşıyor.</p>

  <p class="block14">Garip bir tutukluk var ikimizde de.</p>

  <p class="block14">Sanki onca zamanı arkadaşça, dostça paylaşan biz değiliz.</p>

  <p class="block14">Sonunda ilk konuşan o oluyor.</p>

  <p class="block14">"Kızdın mı bana?"</p>

  <p class="block14">"Neden kızacakmışım ki?"</p>

  <p class="block14">"Müjde konusunda..."</p>

  <p class="block14">' Başımı kaldırıp yüzüne bakıyorum. Evet, kızmamı istiyor aslında... Kızayım, hatta bağırıp çağırayım diye bekliyor.</p>

  <p class="block14">"Hayır," diyorum. "Böyle bir hakkım olduğunu düşünmüyorum."</p>

  <p class="block14">"Düşünmek ayrı şey, duymak ayrı..."</p>

  <p class="block14">"Benimkiler bir bütünün parçaları. Düşündüğüm gibi duyarım ben."</p>

  <p class="block14">"Sorun da bundan kaynaklanıyor ya..."</p>

  <p class="block14">"Hangi sorun?"</p>

  <p class="block14">"İkimizin arasındaki tanımsız beraberlik."</p>

  <p class="block14">Söyledi işte söyleyeceğini. Artık dönüş yok...</p>

  <p class="block14">"Bak Piraye," diyor sözcükleri dikkatle seçmeye özen göstererek. "Bunaldım artık. Yoruldum. Kendimi sıkmaktan, çevremdekilere dert anlatmaya çalışmaktan... İnsanlar ya beraberdirler, herkes bunu böyle bilir ya da sıradan arkadaştırlar. Bunların hangisi bize uyuyor sence?"</p>

  <p class="block14">Başım önümde, "Ben senin arkadaşlığını seviyordum Ömer," diye mırıldanıyorum.</p>

  <p class="block14">"Tamam," diyor. "Bunun ötesini istemediğini biliyorum. Ama bundan sonra, çevreye karşı ya beraber olacağız ya da birbirimizden uzak duracağız. Seçim senin."</p>

  <p class="block14">Çevreye karşı! Başkalarının görüşü bu kadar önemli mi? Biz içimizde yalnızca arkadaşlık yaşarken, dışarıya berabermişiz görüntüsünü vermek niye?</p>

  <p class="block14">Birden, bana olan duygularından hiç söz etmediğini ayrım-sıyorum. Yüreğinden gelen bir çağrı değil bu teklif.</p>

  <p class="block14">Öyle olsa, yüreğinin sesiyle yanına istese beni, yanıtım ne olur bilemiyorum. Ama bu şekliyle, yapay bir beraberlik teklifini de asla kabul edemem.</p>

  <p class="block14">Kafamdan geçenlerden habersiz, devam ediyor Ömer.</p>

  <p class="block14">"Evet dersen, sinemaya beraber gideceğiz. Herkes de görecek Piraye'yle Ömer'in nasıl bir ikili oluşturduğunu..."</p>

  <p class="block14">"Ne gerek var buna? Bizi bir arada tutan, duygularımız olmadıktan sonra..."</p>

  <p class="block14">Birden allak bullak oluyor suratı.</p>

  <p class="block14">"Duyguları karıştırma," diyor. "Senin o konuya yaklaşımını biliyorum."</p>

  <p class="block14">İşte düğüm noktası! Gerçekten de korkuyor Ömer. Özgürce içini dökemiyor bana. Kendi yarattığı bu göstermelik çözümle zaman kazanmaya çalışıyor belki de.</p>

  <p class="block14">Ya ben? Onunla açık açık konuşacak, yüreğindekileri deşecek güce sahip miyim? Daha da önemlisi, duygularına yanıt verecek karşı duyguları taşıyor muyum?</p>

  <p class="block14">Bilemiyorum.</p>

  <p class="block14">Sessizliğin güvenli korunağına sığmıyoruz bir süre.</p>

  <p class="block14">Gözlerinde ilk kez yakaladığım farklı bir sıcaklıkla bakıyor yüzüme.</p>

  <p class="block14">"Şimdi söyle bakalım, sinemaya gidiyor muyuz?"</p>

  <p class="block14">"Ben gelmiyorum," diyorum usulca. "Size iyi eğlenceler...</p>

  <p class="block14">***</p>

  <p class="block14">Küs değiliz Ömer'le. En azından ben değilim. Bana kızdığını biliyorum. Haklı da. İstemeden de olsa, üzdüm onu.</p>

  <p class="block14">Yaz tatiline iki gün var. Böyle kırgın ayrılmamıza gönlüm razı değil.</p>

  <p class="block14">Dosya kâğıdına kırmızı keçeli kalemle "Seni çok seviyorum! Sen benim en iyi arkadaşımsın..." diye yazıp, dosyasının arasına gizlice koyuyorum.</p>

  <p class="block14">Biraz sonra, dudaklarında buruk bir gülüşle yanıma geliyor.</p>

  <p class="block14">"Sağ ol," diyor. "Bunu bulamayanlar da var."</p>

  <p class="block14">Arife yaptığı bu şirin göndermeye beraberce gülüyoruz.</p>

  <p class="block14">Ömer'in asla ikinci bir Arif konumuna düşmeyeceğini, yaşantımın bir yerlerinde hep benimle olacağını fısıldayan içsesime aynen katılıyorum</p>

  <p class="block14">***</p>

  <p class="block14">Öğrenci işlerinin önünde, panoya asılı sınav sonuçlarını incelerken, arkamdan boynuma sarılıveriyor Esin. Kıpır kıpır, içi içine sığmaz bir halde.</p>

  <p class="block14">"Bomba gibi haberlerim var sana," diye kolumdan çekiştirerek, her günkü değişmez mekânımız olan merdivenlere doğru sürüklüyor beni.</p>

  <p class="block14">Basamaklara oturuyoruz. Onu bu hale getiren nedenleri anlatmasını bekliyorum.</p>

  <p class="block14">"Evleniyoruz!" diye haykırıyor Esin. Bende yarattığı şaşkınlığın verdiği hoşnutlukla ekliyor. "Korhan'la."</p>

  <p class="block14">Gülüveriyorum.</p>

  <p class="block14">"Dünden bugüne başka birini bulamayacağına göre, Korhan'la olması doğal..."</p>

  <p class="block14">"Başka biri falan yok artık!"</p>

  <p class="block14">"Nasıl oldu? Böyle birdenbire..."</p>

  <p class="block14">"Dün gece yemeğe çıktık. Çok şık bir restoranda yer ayırtmış. Mum ışığında harika bir yemek... Ardından, küçücük beyaz bir pasta getirdi garsonlar. Üzerinde ne yazıyordu, biliyor musun? Asla tahmin edemezsin!"</p>

  <p class="block14">"Söyle o zaman..."</p>

  <p class="block14">"Benimle evlenir misin?"</p>

  <p class="block14">Esin'in coşkusu her geçen saniye beni de sarmakta.</p>

  <p class="block14">"Harika!" diye bağırıyorum.</p>

  <p class="block14">"Böyle bir teklifi beklesem de, sunuş şeklini bin yıl düşünsem, aklıma bile getiremezdim."</p>

  <p class="block14">"Aferin Korhan'a! E..., sen ne yanıt verdin?"</p>

  <p class="block14">"Yalnız bu davranışı için bile bir kez daha âşık olabilirdim ona. Ne diyebilirdim ki, koskoca bir 'evet'ten başka?"</p>

  <p class="block14">İkimiz birden, aynı anda yerlerimizden fırlıyoruz Esin Me. Sımsıkı kucaklayıp kutluyorum sevgili arkadaşımı. Gerçekten de en az onun kadar sevinçliyim ben de.</p>

  <p class="block14">"Sıkı dur." diyor. "Her an her şey olabilir."</p>

  <p class="block14">"Düğün falan mı?"</p>

  <p class="block14">"Yok, o kadar değil! Korhan benim ailemle, ben de onunkiyle tanışmıştık zaten. Sıra ailelerimizin karşılaşmasında. Belki bir söz kesme ya da nişan olabilir."</p>

  <p class="block14">"Bu yaz hareketli geçecek desene..."</p>

  <p class="block14">"Evet! Bizden gelecek sürprizlere hazırlıklı ol Pirayeciğim..."</p>

  <p class="block14">***</p>

  <p class="block14">Esin'in sürprizini yazlıkta, hafta sonu tatili için Çınarcık'a gelen babamın elinden alıyorum.</p>

  <p class="block14">Beyaz ipek kâğıtlı, üzerinde adımın yazılı olduğu gösterişli bir zarf...</p>

  <p class="block14">"Aç bakalım," diyor babam.</p>

  <p class="block14">Zarfın kapağını açmamla çığlığı basmam bir oluyor. . Esin'in nişan davetiyesi bu!</p>

  <p class="block14">Ağustosun ilk cumartesisi, Harbiye Orduevi'nde.</p>

  <p class="block14">Bu yaz haftada iki gün babamla beraber şehre iniyorum.</p>

  <p class="block14">Staja başladım! Benim isteğimle gerçekleşen, özel bir staj bu.</p>

  <p class="block14">Babama asistanlık yapmak hoşuma gidiyor. Kalıp alışını, dolgu hazırlayışını keyifle izliyorum. Ama, babamda beni asıl etkileyen; öğrenmem ve diş doktoru olduğumda uygulamam gerektiğine inandığım yön çok farklı.</p>

  <p class="block14">İğneyle dişetini uyuşturduğu hastayla ilişkileri, onları rahatlatmak için döktüğü diller, bilinçli olarak derinleştirdiği, hastaya nerede olduğunu unutturan sohbetler... En aklı başında insanların bile kâbus gibi gördüğü; oturmaktan ürktüğü dişçi koltuğunu sevimlileştirmesi, bambaşka bir kimliğe büründürmesi...</p>

  <p class="block14">İnsan ilişkileri! Bizim mesleğimizin belki de en can alıcı noktası. Bunları okulda öğretmiyorlar ne yazık ki. Önümde böyle bir yol göstericim olduğu için şanslıyım.</p>

  <p class="block14">Nişandan iki gün önce babamla beraber İstanbul'a geliyoruz. İlk günüm giyecek bir şeyler aramakla geçiyor. Bugüne kadarki giysi seçimlerini ya annemle ya da ablamla beraber yaptığımdan, tek başına karar vermekte epey zorlanıyorum.</p>

  <p class="block14">Sonunda açık mavi, organze; boyundan tasmalı, omuzlan derin oyuk, belden aşağı bollaşan bir elbisede karar kılıyorum.</p>

  <p class="block14">Beni Orduevi'ne babam bırakıyor. Islıklar çalarak, gecenin en güzel kızının ben olacağımı söyleyerek...</p>

  <p class="block14">Giriş kapısından salona doğru yürürken Turan'la karşılaşıyoruz. Babamınkine benzer, uzun bir beğeni ıslığının ardından kucaklıyor beni.</p>

  <p class="block14">"Gel," diyor. "Bizimkiler içerde."</p>

  <p class="block14">Nişan, düğün gibi tanımadığım insan yoğunluğunun öne çıktığı topluluklara girmekten hep kaçınmışımdır. Ama bu kez farklı. En yakın arkadaşımın mutlu gününde yanında olmamayı nasıl düşünebilirdim ki?</p>

  <p class="block14">Yüksek tavanlı; enine, boyuna, derinliğine büyük bir salon... Davetlilerin konumuna göre hazırlanan oturma düzeni sayesinde herkesin yeri belli.</p>

  <p class="block14">"Kız tarafı, oğlan tarafı yerlerini beğenir mi bilmem ama, gençler grubu olarak bizim yerimiz harika," diyor Turan.</p>

  <p class="block14">Gerçekten de öyle. Köşede, iki uzun masanın "L" şeklinde birleştirilmesiyle oluşmuş, tüm salonu görebilen bir yer.</p>

  <p class="block14">"Bakın size kimi getirdim, "diyor Turan.</p>

  <p class="block14">"Oo, Piraye Hanım, sizi aramızda görmek ne büyük şeref!"</p>

  <p class="block14">Ali'nin abartılı karşılamasına diğerleri de katılıyor. Hepsiyle tek tek kucaklaşıyorum.</p>

  <p class="block14">"Bize ne zaman sıra gelecek?" diyen sabırsız sesle arkama döndüğümde Ömer'le göz göze geliyoruz.</p>

  <p class="block14">Açık renk, yazlık takım elbisesinin içinde pek yakışıklı. Ses tonundan, neşeli gününde olduğunu anlayabiliyorum.</p>

  <p class="block14">"Seni buraya çekmek için her hafta bir nişan mı düzenlemek gerekiyor?" diye sitemle gülüyor.</p>

  <p class="block14">Yanıt vermeye fırsat bulamıyorum. Orkestradan dökülen müzikle beraber salon kararıveriyor. Yuvarlak, parlak bir ışık kümesi, tüm bakışları salona inen merdivenlerin başına taşıyor.</p>

  <p class="block14">Esin'le Korhan alkışlar arasında merdivenlerden iniyorlar.</p>

  <p class="block14">İçimin taşacak gibi kabardığını, gözlerimin dibinden dışarı fışkırmaya hazır damlaların dökülmek üzere olduğunu duyumsuyorum.</p>

  <p class="block14">Can arkadaşım benim! Ne kadar da güzel olmuş... Yosun rengi şifon tuvaletinin içinde, düş perisi gibi...</p>

  <p class="block14">"Korhan'ın bu kadar yakışıklı olduğunu bilmezdim," diyor Ali.</p>

  <p class="block14">Bu sözlerle gözüm Korhan'a kayıyor. Krem rengi smokinin içinde gerçekten de çok yakışıklı.</p>

  <p class="block14">"Çok yakışmışlar birbirlerine," diye mırıldanıyorum.</p>

  <p class="block14">Merdivenlerden inmeleriyle salon aydınlanıveriyor. Pistin ortasına doğru yürüyorlar. Aile büyüğü olduğunu tahmin ettiğim yaşlıca birisi; kalıcı mutluluk üzerine yaptığı kısa konuşmanın ardından yüzükleri takıyor.</p>

  <p class="block14">Ve ilk dans... İkisini saran sevgi ve mutluluk ışıltısının tüm salona yayıldığını görebiliyorum.</p>

  <p class="block14">Yiyecek ve içeceklerin zenginliği, düzenlemenin kusursuzluğu; masada konuşulan ama benim için hiç de önem taşımayan ayrıntılar. Büyülenmiş gibi, gözlerimi Esin'le Korhan'dan ayıramıyorum.</p>

  <p class="block14">Sibel'i elinden tutup dansa kaldırıyor Ali.</p>

  <p class="block14">"Hadi," diyor bize de. "Taze nişanlıları yalnız bırakmayalım."</p>

  <p class="block14">Ömer'le göz göze geliyoruz ister istemez. Yanıma gelip hiçbir şey söylemeden kolumdan tutuyor, piste doğru yürüyoruz.</p>

  <p class="block14">İlk işimiz Esin'le Korhan'ı kutlamak oluyor.</p>

  <p class="block14">"Darısı başına," diye fısıldıyor kulağıma Esin, o heyecanın içinde bile beni unutmayarak.</p>

  <p class="block14">Ömer'in biraz önceki neşeli hali, yerini garip bir hüzne bırakmış gibi. Bir süre hiç konuşmadan, çevredekileri izler görünerek dans ediyoruz.</p>

  <p class="block14">Neden sonra, "Her genç kızın düşünde böyle bir gece yatar herhalde," diyor Ömer.</p>

  <p class="block14">Biraz hayretle, gülerek yüzüne bakıyorum.</p>

  <p class="block14">"Nereden çıktı şimdi bu? Yalnızca kızlar için midir bu tür düşler?"</p>

  <p class="block14">"Yok," diyor. "Onu demek istemedim. Erkeklerin de kendilerine göre düşleri vardır tabii... En azından, sevdiği insana bu güzellikleri yaşatabilmeyi kim istemez ki?"</p>

  <p class="block14">Birden duraklıyor. İnceden inceye bir şeyler düşünüyor gibi.</p>

  <p class="block14">"Biliyor musun," diyor. "Benim, böyle bir gecenin erkek kahramanı olabilmem için yıllar gerek..."</p>

  <p class="block14">"Bence de öyle olmalı," diye onaylıyorum. "Esin'le Korhan bu konuda biraz erkenciler."</p>

  <p class="block14">"Sanırım ben, en geç kalan olacağım."</p>

  <p class="block14">Kollarını gevşetip biraz uzaklaştırıyor beni kendinden. Dikkatle yüzüme bakıyor. Bakışlarında yakaladığım buruk, hatta acı içeren ifadeyle afallıyorum.</p>

  <p class="block14">"Aceleye ne gerek var?" diyorum yapay bir gülüşle. "Zamanı gelince, doğru insanla karşılaşınca, kendiliğinden olacak şeyler bunlar."</p>

  <p class="block14">"Öyle değil! Babamla aram açık benim."</p>

  <p class="block14">Beni şaşırtmak için kendini şartlandırmış galiba. Başarıyor da...</p>

  <p class="block14">"Ya," diyorum. "Çok üzüldüm."</p>

  <p class="block14">"Evin içinde iki yabancı gibiyiz. Annem arada kalkan görevi görmese..."</p>

  <p class="block14">"Umarım düzelir."</p>

  <p class="block14">"Düzelmez!"</p>

  <p class="block14">"Baba oğul arasında bu denli küskünlük yaratacak ne olabilir ki?"</p>

  <p class="block14">"Boş ver! Önemli olan neden değil, sonuç. Anlayacağın; ben, böyle bir nişan ya da düğün yapmalarını ailemden asla isteyemem."</p>

  <p class="block14">Bana böyle bir ortamda açılmasının altında yatanları yavaş yavaş kavramaya başlıyorum.</p>

  <p class="block14">"Kendi başımın çaresine bakmak durumundayım. Okul bitecek, elim para tutacak; ancak o zaman sevdiğim insanın karşısına geçip, evlenme teklifi yapabileceğim..."</p>

  <p class="block14">Bunları anlatırken takındığı boynu bükük hali içime dokunuyor. Biraz da özür diler gibi benden. İleriye dönük isteklerde bulunmasını hak olarak görmüyor kendinde.</p>

  <p class="block14">Ama tek sorun bu değil ki. Aramızda bunları konuşmayı gerektirecek bir beraberliği yaşamadık biz. Şu anda bunları söylemesinin ne yararı ne de gereği var.</p>

  <p class="block14">"Aldırma," diyorum. "Zaman bu, çarçabuk geçiyor. Bir de bakmışsın ki, karşında düşlerini süsleyecek bir kız... İşlerini de yoluna koymuşsun. Gel, dersin; olur biter."</p>

  <p class="block14">Benim, ağırlaşan havayı dağıtmak, onu biraz olsun avutmak için takınmaya çalıştığım şakacı tavrı görecek gibi değil. Söylediklerimden çıkardığın bu mu, dercesine sitemle bakıyor yüzüme.</p>

  <p class="block14">"Bu tür can alıcı konuşmaları yapmak için, dans ettiğimiz ortamları seçmen ilginç," diyorum ilk yılın bahar çayına gönderme yaparak. "Ama bu kez, orkestranın arkasında, özel bir yerde olmadığımızı unutma."</p>

  <p class="block14">Onu, içinde kaybolduğu karanlık bulutlardan yeryüzüne indirmeye yetmese de, biraz toparlanmasına yardımcı oluyor bu sözlerim.</p>

  <p class="block14">"İstersen öyle bir yer buluruz," diye gülüyor, beni dans edenlerin uzağına, merdivenlerin yamacına doğru götürürken.</p>

  <p class="block14">Biraz önceki karamsar Ömer'in yavaş yavaş doğal davranışlarına dönmesiyle rahatlıyorum.</p>

  <p class="block14">Birden, beynimde bir soru işareti kıvrımlanıyor. Esin'in, sonunda bana da aşıladığı kuşkuculuktan mıdır bilmem, Ömer'in anlattıklarının yeni uygulamaya koyduğu taktiğin bir parçası olabileceğini düşünüyorum.</p>

  <p class="block14">Biliyor ki, şu an için bu tür tekliflere kapalıyım. O da zaten böyle bir istekle karşıma çıkamayacağını vurgulayarak, zaman kazanmaya çalışıyor olamaz mı?</p>

  <p class="block14">Yok yok, üzüntüsünün yapay olmadığı belliydi. Böyle yakıştırmalar yaparak haksızlık etmemeliyim ona.</p>

  <p class="block14">Gecenin bundan sonrası; bir ağızdan şarkılar söylediğimiz, Esin'le Korhan'ı aramıza alıp halay çektiğimiz, eğlencenin doruğa ulaştığı saatler...</p>

  <p class="block14">On ikiye beş kala, "Gitmem gerek," diye kalkıyorum. "Saat tam on ikide babamla kapıda buluşacağız."</p>

  <p class="block14">"Kül kedisi," diye gülüyor Ömer. "Ayakkabının tekini buralarda unutma sakın."</p>

  <p class="block14">Sonra kulağıma eğilip fısıldıyor.</p>

  <p class="block14">"Giysilerinin büyüsü bozulsa da, sen hep böyle kal!"</p>

  <p class="block14">***</p>

  <p class="block14">O gece yatağıma uzandığımda, nişanlananın ben olduğum, Esin'in yerine merdivenlerden benim süzüldüğüm; Korhan'la kimi özdeşleştireceğimi bilemediğim, aynen böyle bir töreni düşlerken yakalıyorum kendimi.</p>

  <p class="block14">Ben, bu tür nişanlara, düğünlere karşı çıkan Piraye; geldiğim noktanın ürkütücülüğüyle şaşkın, görmek istemediğim bir düşten uyanmanın sabırsızlığıyla, şöyle bir silkiniveriyorum.</p>

  <p class="block14">Nerede kaldı benim eski devrimci ruhum? Dilimdeki özgürlük, eşitlik, hak türkülerinin, yerini salon havalarına bırakması neyin göstergesi?</p>

  <p class="block14">"Herkes bir yaşa kadar komünisttir," diyenlere, "Komünist değil, sol görüşlüyüm," diye karşı çıkan, bu eğilimimi sonsuza kadar sürdüreceğimden emin olan ben; o beklenen yaşa geldiğim için mi, yaşamımın en belirleyici özelliği olan kavramlardan uzaklaşıverdim?</p>

  <p class="block14">Aynı görüşleri paylaştığım, dava sevdalısı biriyle, belki de tüm gözlerden uzak nikâhlanıvereceğimi, böylesinin bana en yakışan evlenme biçimi olacağını düşünürken, yalnızca kendimi mi aldatıyordum?</p>

  <p class="block14">Görkemli salonlar, zengin düğünler, iğneden ipliğe döşenmiş hazır evler... Bunlar mıydı beklentilerim?</p>

  <p class="block14">Annemle babam evlendiklerinde bir masa, birkaç sandalye ve pirinç bir karyola dışında hiçbir şeyleri olmadığını; gerisini çalışarak, el ele, alın terleriyle tamamladıklarını anlattıklarında, "Bence de en doğrusu bu!" demiştim. Tabii o zamanki aklımla...</p>

  <p class="block14">İki kişilik bir dünyanın biricik emekçileri, gene kendileri olmalıydı. Bunu gerçekleştirecektim ben. Ben ve yanımda görmeye değer bulduğum insan... Dişimizle, tırnağımızla; çalışarak, emeklerimizi birleştirerek, kazancımızı bölüşerek...</p>

  <p class="block14">Beynimin kıvrımlarına asla çıkmamak üzere yerleştirdiğimi sandığım, gönül verdiğim, üzerine titrediğim doğrularım nerede şimdi?</p>

  <p class="block14">Eski Piraye olsaydı, Ömer'in söylediklerine böyle mi yanıt verirdi?</p>

  <p class="block14">"Benim durumum da seninkinden farksız. Kendi dünyamı yaratmak için, ailemle zıt görüşlerde olmam gerekmiyor. Onlar vermek istese de ben almayacağım. Emeksiz kazanç bana göre değil; hazırcı kapitalistlerin işi..." demez miydi?</p>

  <p class="block14">Gerilerde kalmış bir Piraye, acımasızca sorguluyor beni.</p>

  <p class="block14">"Sıradanlaştın," diyor. "Sırtını babasına dayayıp olmayacak düşler kuran, sıradan biri oldun sen de. Yazık, çok yazık..."</p>

  <p class="block14">Ona hesap vermekten, daha doğrusu verememekten yorgun düşüyorum.</p>

  <p class="block14">Belleğimin çevresine ne zamandır örülü olduğunu bilemediğim kerpiç duvarları devirerek, beni eski idealist günlerime taşıyan, şiddetli bir sarsıntının kollarında, huzursuz bir uykuya dalıyorum.</p>

  <p class="block14">Yeni ders yılına başlarken, bu yılın, yaşamımın dönüm noktası olacağını bilmiyorum tabii...</p>

  <p class="block14">Sonraları, geriye dönüp baktığımda, başkaları tarafından yerinden oynatılan kilometre taşlarının, gene başkalarınca gelişigüzel dizilmesiyle önüme serilen yolda yürümeye mecbur muydum acaba, diye düşünmekten kendimi alamayacağım.</p>

  <p class="block14">Protez laboratuvarına girmek üzeriyiz.</p>

  <p class="block14">Öğlen arasını, ders notlarını gözden geçirmekle tüketince, kantinde atıştırdığım tostla yetinmek zorunda kalıyorum. Aşağı yukarı, her gün olduğu gibi.</p>

  <p class="block14">Kantinin çıkışında Ömer'i görüyorum. Yüzü bana dönük, ayaküstü birisiyle konuşuyor.</p>

  <p class="block14">"Ömer," diye yanlarına gidiyorum. "İçim kurudu kantinin sandviçlerinden..."</p>

  <p class="block14">"Ciğerciye götüreyim seni," diye gülüyor.</p>

  <p class="block14">Yüzümü buruşturuyorum.</p>

  <p class="block14">"Yakında yemek yenecek çok güzel yerler var," diyor Ömer'in konuştuğu kişi.</p>

  <p class="block14">Başını çevirmesiyle göz göze geliyoruz. Haşim Bey bu!</p>

  <p class="block14">İlk kez otoparkta Esin'in bana gösterdiği, bahar çayında Ömer'le dans ederken aynı ortamı paylaştığımız, bakışlarını az çok tanıdığım Haşim Bey...</p>

  <p class="block14">Daha önce, birbirimizi uzaktan uzağa görmek dışında, hiçbir yakınlık yaşamadığımız halde, başlangıcı olmayan bir söyleşiyi orta yerinden sürdürmeye koyuluyoruz.</p>

  <p class="block14">"İyi de," diyorum. "Bunun için zamanımız yok ki. Kantinde salata türü bir şeyler bulunsa ne iyi olur..."</p>

  <p class="block14">Beni haklı bulduğunu anlatan bir tavırla başını sallıyor.</p>

  <p class="block14">"Siz tanışıyor muydunuz?"</p>

  <p class="block14">Ömer'in sorusuna ikimiz birden, aynı anda, "Hayır," deyip gülüyoruz.</p>

  <p class="block14">"Haşim ağabey," diyor Ömer. "Bu da bizim kül kedimiz, prensesimiz Piraye. Hep böyle, bir şeylerden sızlanır durur."</p>

  <p class="block14">Haşim için ayrıntılara inmeye gerek görmüyor Ömer. Herkesin tanıdığı, saygı duyduğu bir bey o! Bizlerden biri değil. Yalnızca paylaştığımız ortam aynı.</p>

  <p class="block14">Lacivert takım elbisesinin içinde, bizim yansıttığımız öğrenci profilinden çok farklı bir görünüm sergiliyor. Ama kabul etmeliyim ki, çok da yakışıklı.</p>

  <p class="block14">Elâ gözlerinden yayılan sıcacık ışıltının üzerimde yoğunlaştığını duyumsamak şaşırtıcı.</p>

  <p class="block14">İçgüdüsel olarak, bir an önce oradan kaçıp kurtulmayı istiyorum. Üzerime dikili, ne anlama geldiğini çözemediğim, çözmeye de niyetli olmadığım bakışlara sırtımı dönüp, "Hadi," diyorum Ömer'e. "Laboratuvara geç kalıyoruz..."</p>

  <p class="block14">Ertesi gün, otoparkın merdivenlerine oturmuş, Esin'i bekliyorum.</p>

  <p class="block14">Aşağı yoldan otoparka kıvrılan lacivert BMW, gelip tam karşımda duruyor.</p>

  <p class="block14">Haşim'in arabadan inişini gözucuyla izleyip, dikkatimi kucağımdaki ders notlarına çeviriyorum.</p>

  <p class="block14">Ağır adımlarla merdivenleri çıkıp yanımda duruyor.</p>

  <p class="block14">"Burada olmanız iyi," diyor. "Yoksa sizi aramak zorunda kalacaktım."</p>

  <p class="block14">Elinde tuttuğu, beyaz kâğıda sarılı küçük paketi kucağıma bırakıyor.</p>

  <p class="block14">"Bu sizin."</p>

  <p class="block14">İlk şaşkınlığı atlattıktan sonra paketi açıyorum. İnanılacak gibi değil! Ton balıklı salata...</p>

  <p class="block14">Yeşil marul yapraklarının arasında, incecik doğranmış halka halka turplar, kıpkırmızı domates dilimleri gözümün önünde dans ediyorlar.</p>

  <p class="block14">"Harika!" diye sevinçle haykırıyorum. "Çok teşekkür ederim..." Sonra hemen, gösterdiğim abartılı tepkiyi örtmek istercesine, "Ne gerek vardı?" diyorum. "Zahmet etmişsiniz."</p>

  <p class="block14">"Umarım beğenirsiniz," diye gülüyor.</p>

  <p class="block14">Fazla kalmıyor yanımda. Onun bakışları altında, bir lokma bile yutamayacağımı biliyor sanki.</p>

  <p class="block14">Paketi alıp, bahçenin kuytu bir köşesine doğru yürüyorum/' Ummadığı bir anda güzel bir yiyecek bulmuş kediden farkım yok. Gözlerden uzak bir kanepenin üzerinde salatamı yemeye başlıyorum; her lokmada duraksayarak, bunun ne anlama geldiğine, kendimce yorumlar getirerek...</p>

  <p class="block14">Boş kutuyu kâğıda sarıp paketlerken Esin geliyor.</p>

  <p class="block14">"Nerelerdesin sen?" diye bağırıyor. "Aramadığım yer kalmadı."</p>

  <p class="block14">"Yemek yiyordum. Salata; hem de ton balıklı."</p>

  <p class="block14">"Oo, bu ne lüks böyle?"</p>

  <p class="block14">"Haşim Beyin beklenmedik ikramı."</p>

  <p class="block14">"İnanılmaz bir şey bu," diye yanıma oturuyor. "Anlat hele, nasıl oldu bu iş?"</p>

  <p class="block14">Bir gün öncesinden başlayarak anlatıyorum.</p>

  <p class="block14">"Haşim Bey işte," diye, aldırmaz görünmeye çalışarak omuz silkiyorum. "Farklılığını göstermek istedi anlaşılan."</p>

  <p class="block14">Paketi ağacın altındaki çöp kutusuna atıp dönüyorum.</p>

  <p class="block14">"Doğru söyle," diyor Esin. "Başka ne var bana anlatmadığın?"</p>

  <p class="block14">"Yok bir şey," diye gülüyorum. "Altı üstü bir salata... Uzatma bu kadar."   .</p>

  <p class="block14">"O kadar basit değil Piraye Hanım," diye başını iki yana sallıyor. "Benim bildiğim Haşim Bey, kimseye böyle bir ikramda bulunmaz. Bak sana söylüyorum, bu işin devamı gelecek..."</p>

  <p class="block14">***</p>

  <p class="block14">Aradan geçen bir hafta, Haşim'i de beklenmedik ikramını da unutturmaya yetiyor.</p>

  <p class="block14">O sabah, ders öncesi, kantinde çaylarımızı içiyoruz. "Gelene bak," diye fısıldıyor Esin. Başımı çevirdiğimde Haşim'le göz göze geliyoruz. Hiç duraksamadan, doğruca masamıza geliyor. Hemen yerinden fırlıyor Ömer.</p>

  <p class="block14">"Oo, Haşim ağabey." diyor. "Sizi kantinde görmek ne büyük şeref..."</p>

  <p class="block14">Gerçekten de o güne kadar, onu kantinde hiç görmediğimi ayrımsıyorum.</p>

  <p class="block14">Hepimize, "Günaydın," diyerek, Ömer'in gösterdiği yere oturuyor.</p>

  <p class="block14">Turan koşup çay getiriyor.</p>

  <p class="block14">"Sizin oraların çayına benzemez ama..." diyor.</p>

  <p class="block14">"Doğru," diyor Esin de. "Diyarbakır'ın kaçak çayının o buruk tadına alışanlara yavan gelir bunlar."</p>

  <p class="block14">Bu sözleri övgü olarak algılamış gibi, yüzüne geniş bir gülümseme yayılıyor Haşim'in.</p>

  <p class="block14">Saklamaya gerek duymadığı bir gururla, "Her şeyi başkadır memleketimin," diyor.</p>

  <p class="block14">Sonra bana dönüyor.</p>

  <p class="block14">"Sizi bir yerlerden hatırlıyor gibiyim. Diyarbakır'da bulundunuz mu hiç?"</p>

  <p class="block14">Benim yerimde Esin olsa, böyle sıradan bir tuzağa düşer mi hiç? Konuşmaya zemin hazırlamak için uygulanan en beylik taktiğin üstüne balıklama atlamak, ancak bana yakışır.</p>

  <p class="block14">"Evet," diyorum. "Ama çok küçükken."</p>

  <p class="block14">Böyle bir yanıt beklemediği belli. Bataklıkta altın bulmuş gibi, sevinçle parlıyor gözleri,</p>

  <p class="block14">"Orada bir yakınınız falan mı var?"</p>

  <p class="block14">"Hayır. Dedem uzun yıllar önce nüfus müdürlüğü yapmış Diyarbakır'da. Anneannem ve teyzemle beraber, o zamanlar edinilmiş küçük bir evin satışı için gitmiştik."</p>

  <p class="block14">"Belki de karşılaşmışızdır."</p>

  <p class="block14">"Henüz altı yaşındaydım," diye gülüveriyorum.</p>

  <p class="block14">Bir ipucu yakaladı ya, bırakmak niyetinde değil; ardı ardına sorular sıralıyor. Nerede kalmışız... Kimlerle beraber olmuşuz...</p>

  <p class="block14">"Dörtyol ağzında bir oteldi," diye nasılsa belleğimde kalmış kırıntıları ortaya döküyorum. "Tam karşısında büyük bir cami vardı."</p>

  <p class="block14">"Onur Palas olabilir. Karşısındaki de Peygamber Camii."</p>

  <p class="block14">O günlere yeniden dönmüş bir çocuk sevinciyle bindiğimiz faytonları, her köşe başında içtiğimiz vişne şerbetlerini anlatmamı gülerek izliyor.</p>

  <p class="block14">"Derse girmeyeceksin galiba Piraye," diyen Esin'in ima dolu sesiyle kesiliyor söyleşimiz.</p>

  <p class="block14">Hep beraber kalkıyoruz. Haşim amfinin kapısına kadar eşlik ediyor bize.</p>

  <p class="block14">"İşte bu kadar!" diye gülüyor Esin. "Ben sana demedim mi?"</p>

  <p class="block14">"Dur bakalım, ne var ki ortada?" yolundaki itirazlarıma ben de pek inanamıyorum doğrusu.</p>

  <p class="block14">Kendi fırsatını kendi yaratmakta usta bir Haşim'le bir sonraki karşılaşmamızın merakı içindeyim.</p>

  <p class="block14">***</p>

  <p class="block14">Kısa zamanda grubumuzun konuk üyesi oldu çıktı Haşim.</p>

  <p class="block14">Ona adıyla hitap edemiyorum. "Haşim Bey" demek; ağa, bey gibi sıfatları içine sindiremeyen birisi olarak, zorlayıcı geliyor bana. Diğerleri gibi "Haşim ağabey" dememi de, dilimin ucuna takılan garip bir engel önlüyor. İçimden geldiği gibi, "Haşim" diye seslenmenin ise yakışık almayacağını düşünüyorum.</p>

  <p class="block14">Eskiden aylarca yüzünü görmediğim, uzaktan uzağa gölge gibi izlediğim birinin, birdenbire günlük yaşamımın başköşesine yerleşivermesini yorumlamakta yetersiz kalıyorum.</p>

  <p class="block14">"Hazırlıklı ol," diyor Esin. "Bomba gibi bir teklifin gelmesi yakındır."</p>

  <p class="block14">Beni arkadaş grubumdan yalıtacak bir beraberliğe hazır değilim. Ama, Haşim'in atacağı adımların hızını kesmeye gücümün yetmeyeceğini de çok iyi biliyorum.</p>

  <p class="block14">Fazla beklemiyor Haşim. Öğlen, laboratuvar kapısında yakalıyor beni.</p>

  <p class="block14">"Akşam çıkışı, dışarda bir yerlerde oturup çay içmeye ne dersin?"</p>

  <p class="block14">Kısa bir suskunluğun ardından, "Olur," diye fısıldıyorum.</p>

  <p class="block14">Arabanın kapısını açıp, önce benim oturmamı bekliyor. Şoför ya da koruması, her neyse, yok görünürlerde.</p>

  <p class="block14">Arabayı kendi kullanacak. Ben de ilk kez, arabası olan bir erkek arkadaşımın yanında bir yerlere gideceğim.</p>

  <p class="block14">Karmaşık duyguların kucağında; şaşkın, ürkek, baş döndürücü gelişmelerin çalkantısına ayak uydurmaya çalışıyorum.</p>

  <p class="block14">Divan Pastanesi'nin hoş ortamında karşılıklı oturuyoruz Haşim'le.</p>

  <p class="block14">Kapıda karşılanış şekline bakılırsa, buraya sık sık geldiği belli. Kim bilir bu ortamda kaç kızla beraber olmuştur... İçimde kıskançlık diyebileceğim kıpırtıyı duymakla, bana oldukça yabancı gelen bir ilki daha yaşamaktayım.</p>

  <p class="block14">"Buranın çikolatalı pastası güzeldir," diyor. "Yemek ister misin?"</p>

  <p class="block14">İstemem, deme şansım var mı? Her şeyin baştan, inceden inceye düşünüldüğü öylesine belli ki... Bana düşen, yalnızca "evet" demek.</p>

  <p class="block14">Bir süre havadan sudan sohbet ediyoruz.</p>

  <p class="block14">Diyarbakır'ı anlatıyor bana. Yıllar önce ölen dedesinin şeyh, babasının ise aşiret reisi olduğunu... Oralarda kendisini "Haşim Bey" ya da "Haşim Ağa" diye çağırdıklarını... Tıp Fakültesi'nden neden yatay geçiş yaptığını... Daha uzun bir eğitim süresi yerine, kısa yoldan hayata atılıp düzenini kurma isteğini...</p>

  <p class="block14">Konuşmalarından, aramızda yedi yaş fark olduğunu çıkarıyorum.</p>

  <p class="block14">Pastalarımızı bitirip ikinci çaylarımızı yudumlarken, kısa bir suskunluk yaşıyoruz.</p>

  <p class="block14">Sonra birden, kadife gibi yumuşacık bir sesle konuşmaya başlıyor Haşim.</p>

  <p class="block14">"Piraye," diyor. "Sana olan duygularımı az çok biliyorsun sanırım."</p>

  <p class="block14">Suçüstü yakalanmış küçük bir çocuk gibi başımı öne eğiyorum.</p>

  <p class="block14">"Kaldır başını," diyor. "Gözlerimin içine bak."</p>

  <p class="block14">İçinden ateş fışkıran elâ gözlere çeviriyorum bakışlarımı. Garip bir çekim gücüyle beni içine alıveren bu gözlerin derinliklerinde, kaybolmaktan korkarak... Orada kalıvermenin karşı konulmaz büyüsüne kapılarak.</p>

  <p class="block14">"Aşık oldum sana Piraye!"</p>

  <p class="block14">Dolambaçsız, yalın bir dille dudaklarından dökülen sözcükler; tüm bedeniyle bütünleşerek, alevden bir top halinde, beni de içine hapsediveriyor.</p>

  <p class="block14">İlk kez yaşıyorum böyle bir sıcaklığı. Bu tür sözcükleri ilk kez duyduğum gibi.</p>

  <p class="block14">Yanıt vermekte yetersiz kalacağımdan mı, yoksa duygularımı aynı derecede net ifade edemeyeceğimi düşündüğümden midir; sessiz kalmayı yeğliyorum.</p>

  <p class="block14">Benim suskunluğuma aldırmadan, durdurulamayacak bir yola girmişçesine, sabırsızlıkla, ardı ardına dışa vuruyor iç dün- ş yasını.</p>

  <p class="block14">Duygularımın onunkilerle ne derece örtüştüğüne emin olamasam da, çok etkilendiğim kesin.</p>

  <p class="block14">"Ve..." diyor. "Seninle evlenmek istiyorum Piraye! Bana evet der misin?"</p>

  <p class="block14">Bu son sözler, gözlerinin derinliklerinde sürdürdüğüm yolculuktan gerçeğe, bulunduğumuz ortama döndürüveriyor beni.</p>

  <p class="block14">Aldığım ilk evlenme teklifi değil bu. Arifin üstü kapalı yaklaşımı, Nevzat'ın ailesiyle olgunlaştırıp önüme koyduğu öneri paketi, Ömer'in zamana bırakılmış teklifi... Hiçbirine benzemiyor Haşim'inki.</p>

  <p class="block14">Önce duyguların sahneye çıkışı. Ardından da, o yoğunluğun getirdiği doğal bir sonuç olarak sunulan evlenme teklifi... Olması gerekenden ne bir eksik, ne bir fazla. Tam kıvamında.</p>

  <p class="block14">Benden yanıt bekleyen gözlerin yalımı karşısında, daha fazla suskun kalamam.</p>

  <p class="block14">"Evlenme çok ciddi bir karar," diyorum. "Henüz buna hazır değilim."</p>

  <p class="block14">"Hemen yarın demedim ben de," diye gülüyor. "Adım adım yürüyeceğimiz son noktanın o olacağını bilmeni istedim."</p>

  <p class="block14">"Annemle babama sözüm var. Okul bitmeden, bu tür teklifleri taşıyamam onlara."</p>

  <p class="block14">"Taşıma. Senin seçeceğin zaman ve zeminde, istediğin an tanışabilirim ailenle."</p>

  <p class="block14">Gülerek ekliyor.</p>

  <p class="block14">"Beni görünce fikirleri değişebilir."</p>

  <p class="block14">Nevzat'ın teklifine karşı öne sürdüğüme benzer engeller, Haşim'i yıldıracak gibi görünmüyor. Öylesine güveniyor ki kendine...</p>

  <p class="block14">"Bir de," diyorum. "Öğrenciliğimi özgürce yaşamak istiyorum ben. Son model arabalarda gezmek yerine, kalabalık otobüslerde, sıradan insanlarla iç içe... Arkadaşlarımla sinemaya giderek."</p>

  <p class="block14">"Sinemaya beraber gittiğin arkadaşlarından biri olarak düşün beni."</p>

  <p class="block14">Birden duraklıyor.</p>

  <p class="block14">"Aramızdaki yaş farkı mı ürkütüyor yoksa seni?"</p>

  <p class="block14">"Yok canım," diye gülüyorum. "Babam da annemden altı yaş büyük."</p>

  <p class="block14">Biraz önceki duygusal yoğunluğun ardından, daha rahat konuşabiliyorum artık.</p>

  <p class="block14">"Şu an için ne evet, ne de hayır diyemem sana."</p>

  <p class="block14">"Seni buna zorlayamam zaten. Beklediğimi bil yeter..."</p>

  <p class="block14">O gece, uzun uzun düşünüyorum Haşim'le konuştuklarımızı.</p>

  <p class="block14">Onun bana karşı olan duygularının yoğunluğu, yadsınamaz bir gerçek. Ya ben? Benim yüreğimde de aynı titreşimler var mı?</p>

  <p class="block14">Doğru, söylediklerinden etkilendim. Hem de hiç ummadığım kadar. Ama onun duygu yoğunluğuna asla erişemeyeceğimden eminim.</p>

  <p class="block14">Aşkın tanımını yap, deseler; yaşadıklarımdan yola çıkarak, yüzeysel, cılız yürek çarpıntılarıyla sınırlı kalmış deneyimlerimle başarabilir miyim bunu?</p>

  <p class="block14">Arifle Ömer'in yaklaşımlarında farklı sıcaklıklar bulmuştum. Ama sevginin alabildiğine yoğunlaştığı, diğer tüm kavramları yerle bir edip öne çıkıverdiği o tutkulu vazgeçilmezlikle, aşkla, uzaktan yakından ilgisi yoktu bunların.</p>

  <p class="block14">Ya Haşim? Onun için delicesine, ayağımı yerden kesecek derecede güçlü bir heyecan duyduğumu söyleyebilir miyim?</p>

  <p class="block14">Âşık olmak da bir yatkınlık; bir yetenek işi galiba. Ve... bu yeteneğin bende olmadığına inanmaya başlıyorum artık.</p>

  <p class="block14">Böyle bir umudu hep taşıdım. İlk görüşte birilerine akıp giden o tatlı sıcaklık... Elimi ayağımı titretecek, benliğimin tüm hücrelerine sinecek benzersiz sarhoşluk...</p>

  <p class="block14">Hayır, bunların hiçbirini yaşamadım ben. Bundan sonra yaşayacağımdan da umutlu değilim artık.</p>

  <p class="block14">Aşk yürek işi! Duygularla sarmalanmış... Beynin güç kazandığı, öne çıktığı yerde yüreğin işlevi geri plana düşüyor. Düşünceler ve mantık ağır basıyor. Tıpkı benim yaşadığım gibi.</p>

  <p class="block14">Beynimin yüreğimden önce hareketlenmesi, düşüncelerimin duygularıma baskın çıkması; bana körkütük âşık olma şansı tanımıyor galiba... Bu durumda, bana sunulan aşkı paylaşmakla yetinmek zorundayım.</p>

  <p class="block14">İyi de, Haşim'in sevgisi ikimize yeter mi?</p>

  <p class="block14">Neden olmasın? Hem ben de o kadar boş değilim ki ona karşı.</p>

  <p class="block14">Onun bana âşık halini, duygu yoğunluğunu iletmesinin yarattığı büyülü ortamı; onun beni sevmesini seviyorum ya...</p>

  <p class="block14">***</p>

  <p class="block14">"Delisin sen," diyor Esin. "Şu çatı altında Haşim Beyin evlenme teklif edip de 'evet' yanıtını alamayacağı bir tek kız yoktur."</p>

  <p class="block14">"Ben varım ya," diye gülüyorum.</p>

  <p class="block14">"Aklını başına topla, böyle fırsat ele geçmez."</p>

  <p class="block14">"Hayır demedim zaten. Ama önce kendimden emin olmam gerek."</p>

  <p class="block14">Ömer'in gelişiyle bölünüyor konuşmamız.</p>

  <p class="block14">"Prensesimiz prensini bulmuş diye bir söylenti geldi kulağımıza..."</p>

  <p class="block14">Delici bakışları dayanılır gibi değil.</p>

  <p class="block14">"Ah Esin!" diye öfkeyle bağırıyorum. "Ağzında bakla ıslanmaz mı senin?"</p>

  <p class="block14">"Yakın arkadaşın değil mi?" diye gülüyor Esin. "Onun da bilmeye hakkı var."</p>

  <p class="block14">"Ortada bir şey yok ki," diye savunmaya geçiyorum hemen.</p>

  <p class="block14">Bunları duyacak halde değil Ömer. Gizlemeye çalışsa da, son derece gergin olduğu belli. Haşim ağabeyini sorgulamayı kendine yakıştıramadığı için de benim üstüme geliyor.</p>

  <p class="block14">"Bunları bırak da, Haşim ağabey sana evlenme teklif etti mi, etmedi mi onu söyle sen!"</p>

  <p class="block14">"Evet, etti..."</p>

  <p class="block14">"Kabul ettin mi?"</p>

  <p class="block14">"Hayır..."</p>

  <p class="block14">"O istediyse bu iş olur kızım. Sen kendi kendine konuş dur..."</p>

  <p class="block14">Birden kızıveriyorum.</p>

  <p class="block14">"İkiniz de şunu iyi bilin ki; ben istemeden, Mısır sultanı gelse 'evet' demem ben!"</p>

  <p class="block14">"Mısır sultanı da nereden çıktı şimdi?" diye kahkahayı basıyor Esin.</p>

  <p class="block14">"Öylesine aklıma geldi işte… Sinirden ne söylediğimi biliyor muyum ben?"</p>

  <p class="block14">Ömer de gülmeye başlıyor. Havanın yumuşamasının sevinciyle, onların gülüşlerini paylaşıyorum.</p>

  <p class="block14">***</p>

  <p class="block14">Haşim'le aramızdaki ilişkiyi, elimden geldiğince arkadaşlık düzeyinde tutmaya çalışıyorum. Başarıyorum da.</p>

  <p class="block14">Haşim yanımıza geldiğinde, Ömer'in yakıcı bakışlarını üzerimde hissetmem, böyle davranmamda en büyük etken galiba... O üzülsün istemiyorum.</p>

  <p class="block14">En azından yarıyıl tatiline kadar böyle gitmeli.</p>

  <p class="block14">Herkesin gözü önünde, özel bir beraberlik yaşamak bana göre değil. Haşim de seçimini benden yana yaptığına göre, şartlarıma katlanmak zorunda.</p>

  <p class="block14">Tatilde üç haftalığına Diyarbakır'a gidiyor Haşim.</p>

  <p class="block14">Onun yokluğunda belirgin bir rahatlığa, daha da önemlisi, nicedir özlemini çektiğim gerçek özgürlüğüme kavuştuğumu duyumsayabiliyorum. Bu durum, beraberliğimizi yeniden gözden geçirmem gerektiğini düşündürüyor bana.</p>

  <p class="block14">Tatil boyunca, grup arkadaşlarımla birkaç kez buluşuyoruz. Öğrenim dönemini yarılamış olmanın, yarı diş doktoru sayılmanın keyfini paylaşıyoruz hep beraber. Sinemaya, yemeğe gidiyoruz...</p>

  <p class="block14">Ömer hep yanı başımda. Onunla rahatım. Birlikteyken, kendimi kısıtlamam gerekmiyor.</p>

  <p class="block14">Haşim'e vereceğim yanıtı düşüneceğime, tamamen aklımdan çıkarıveriyorum onu. Evet, böyle ciddi yüzlü, beni sımsıkı bağlayacak bir beraberliğe gerçekten de hazır değilim.</p>

  <p class="block14">İyi de, bunu nasıl anlatacağım ona?</p>

  <p class="block14">Tatilin bitimine birkaç gün kala, ev içinde yaşadığımız beklenmedik bir gelişme, tüm planlarımı altüst ediyor.</p>

  <p class="block14">Haşim Diyarbakır'dan bir kart gönderiyor bana. Kumaş üzerine boya ile işlenmiş; çocuğuna sarılmış bir kadın resmi. Kartın yan tarafında "Meleğime" yazılı.</p>

  <p class="block14">Şartlandırıcı, "Seni böyle görmek istiyorum" iletili, tam da Haşim'e yakışır bir kart.</p>

  <p class="block14">Okuduktan sonra, çalan telefona koşarken, varlığını unutuverip sehpanın üzerine bırakmak gibi bağışlanmaz bir hata yapıyorum.</p>

  <p class="block14">Akşamüzeri eve dönen babamın elinde evirip çevirdiği şeyin, Haşim'in kartı olduğunu görmemle odama kaçmam bir oluyor. Orada kalmayı, sorulacak sorulara uygun bir yanıt aramayı göze alamıyorum.</p>

  <p class="block14">Sofraya oturduğumuzda başım önümde, hazırlıksız yakalandığım bu çapraşık durumdan nasıl sıyrılacağımı düşünüyorum.</p>

  <p class="block14">Beklediğim gibi olmuyor. Babam her zamanki sevecen haliyle gülüp konuşuyor yemek boyunca.</p>

  <p class="block14">Ne var ki, odama çekilip kitaplarıma dalmaya hazırlandığımda; annemin, elinde kartın bulunduğu zarf, merak dolu bakışlarla yanıma gelişinden kaçamıyorum.</p>

  <p class="block14">Kaşları çatık, "Ne demek oluyor bu Piraye?" diye soruyor.</p>

  <p class="block14">"Kart işte," diye geveliyorum. "Bir arkadaştan."</p>

  <p class="block14">"Kimmiş bu arkadaş böyle, meleği olduğun?"</p>

  <p class="block14">Derin bir soluk alıyorum. Kaçış yok. En iyisi anlatıp kurtulmak.</p>

  <p class="block14">"Kartın sahibi Diyarbakırlı. Adı Haşim. Beşinci sınıfta. Bu kadarı yeter mi?"</p>

  <p class="block14">"Yetmez! Belli bir yakınlığınız var ki, böyle yazmış."</p>

  <p class="block14">"Yakınlık falan yok," diye karşı çıkıyorum önce.</p>

  <p class="block14">Annemin inanmayan, beni konuşturmaya kararlı bakıştan karşısında pes ediyorum.</p>

  <p class="block14">"Bana evlenme teklif etti."</p>

  <p class="block14">"Ne? Evlenme mi? Sen ne dedin peki?"</p>

  <p class="block14">"Bunu düşünmek için erken, dedim."</p>

  <p class="block14">"İyi etmişsin. Tanımadan, bilmeden..."</p>

  <p class="block14">Bir kart yüzünden düştüğüm duruma isyan halindeyim.</p>

  <p class="block14">Annemse, konuştuklarımızı babama aktarmak için sabırsız, geldiği gibi sessizce odadan dışarıya süzülüveriyor.</p>

  <p class="block14">Beni asıl şaşırtan, annemle ertesi gün yaptığımız konuşma oluyor.</p>

  <p class="block14">Söylediklerimi babama olduğu gibi anlatmış. O da, "Neden olmasın?" demiş. "Eğer kızım istiyorsa, doğrusu odur; onun seçimine saygı duyarım. İstediği zaman tanışırız çocukla..."</p>

  <p class="block14">İşlerin kontrolümden çıkmasını umarsızca izlemek ne dayanılmaz bir şey! Bana gelen bir kartta "meleğim" yazıyor diye, kendimi temize çıkarmam gerekiyor; o insanın niyetinin ciddi olduğunu kanıtlamak zorunda kalıyorum ve gerçekleşmesini istediğimden emin olmadığım bir evliliğin kapılarını kendi ellerimle aralamak durumunda bırakılıyorum.</p>

  <p class="block14">Bugüne dek çağdaş görünümünden ödün vermeyen babamın, benimle yüz göz olmamak için, aradaki ileti görevini annemin omuzlarına yüklemesi de ayrı bir tartışma konusu.</p>

  <p class="block14">"Tanışmayı gerektirecek bir durum yok ortada," diyorum.</p>

  <p class="block14">"Nasıl olmaz kızım? Baksana şu karta," diye başlayacak oluyor.</p>

  <p class="block14">"Yok dedim!" diye kesiyorum. "Olunca haber veririm."</p>

  <p class="block14">Öfke doluyum Haşim'e. Bu işi kasıtlı yaptığını bile düşünebilirim. Ama, nereden bilecek, benim kartı sehpanın üzerinde unutacağımı? Gene de, ev adresine gelecek bir zarfın başkaları tarafından açılabileceğini düşünmeliydi.</p>

  <p class="block14">Bütün suç onun!</p>

  <p class="block14">İstediğin zaman ailenle tanışabilirim, dememiş miydi?</p>

  <p class="block14">Al işte, dünden razılar tanışmaya. Hazır olmadığım, henüz kararını bile vermediğim bir evliliğe, benden daha hevesliler.</p>

  <p class="block14">Gözlerin aydın Haşim Bey!</p>

  <p class="block14">Tatil dönüşü, bir kutu Diyarbakır'ın ünlü badem ezmesi ve kocaman bir torba kaçak çayla geliyor Haşim.</p>

  <p class="block14">Teşekkür edip alıyorum. Bendeki tutukluğu hemen anlıyor.</p>

  <p class="block14">"Neyin var senin?"</p>

  <p class="block14">"O kart," diyorum. "Başıma neler açtı, bir bilsen..."</p>

  <p class="block14">Olanları anlatırken, yüzüne yayılan gülümseme gözümden kaçmıyor.</p>

  <p class="block14">"Tamam işte. Ne zaman isterlerse tanışabiliriz."</p>

  <p class="block14">"İzin ver de buna ben karar vereyim."</p>

  <p class="block14">"Ama sen benim ailemle tanıştın bile. Fotoğraflarını gösterdim, bayıldılar."</p>

  <p class="block14">Yanıt veremiyorum. Görünmez bir el boğazımı sıkıyor sanki. Garip bir güdüyle Nevzat'ın ailesiyle özdeşleştiriyorum Haşim'inkini de. İçim bulanıveriyor.</p>

  <p class="block14">Elimdeki paketleri dolabıma koymakla eve götürmek arasında bocalıyorum…</p>

  <p class="block14">Akşam dönüşü, dolaptan mantomu alırken, gelişigüzel atı-verdiğim paketleri orada bırakmaya gönlüm razı olmuyor.</p>

  <p class="block14">"Haşim getirmiş. Diyarbakır armağanı..." diye mutfağa bırakıp doğruca odama gidiyorum.</p>

  <p class="block14">Yemekten sonra çaylarımızı içerken annemle babamın birbirlerine yönelttikleri anlamlı bakışlarını görmezden geliyorum. Beni kızdırmamak için ortadan konuşmuyorlar.</p>

  <p class="block14">Gene de, "Kaçak çayın tadı da bir başka oluyor, "demekten kendini alamıyor annem.</p>

  <p class="block14">Arada kaldım! Çok büyük bir baskı var üzerimde.</p>

  <p class="block14">Annemle babam, kendi yaklaşımlarının sonuç vermeyeceğini görmüş olmalılar ki, bu kez de ablamı koyuyorlar araya.</p>

  <p class="block14">"Neler oluyor Pirayeciğim?" diye başlıyor ablam.</p>

  <p class="block14">Aile desteği olmadan yapılan evliliklerin sonuçlarını, her cümlenin başında kendi durumunu örnek göstererek anlatıyor; benim bu konuda ne kadar şanslı olduğumu yineleyip duruyor.</p>

  <p class="block14">Böyle bir kısmet her zaman ele geçmezmiş; aman ha, iyice düşünüp taşınmadan "olmaz" dememeliymişim.</p>

  <p class="block14">"Daha ayrıntıları bile konuşmadık Haşim'le," diyorum. "Ya beni alıp Diyarbakır'lara götürmeye kalkarsa..."</p>

  <p class="block14">"Ne var bunda? Ben ailemin burnunun dibinde mutlu olabildim mi? Burada sıradan bir evlilik yapacağına, gider oralarda kraliçeler gibi yaşarsın."</p>

  <p class="block14">Belli ki, aralarında bunu bile konuşmuşlar.</p>

  <p class="block14">Babamın, ben mezun olunca beraber çalışmamız yolundaki emellerini rafa kaldırması; Arif zorunlu hizmet için beni uzaklara götürecek diye kıyametler koparan, belirli bir süreyi kapsayacak bir özleme bile dayanamayacağını söyleyen, "Bu çocukla evlenmek istersen beni çiğneyip geçmen gerekir," diyebilen annemin, yıllarca sürebilecek bir ayrılığı kabullenebilmesi gerçekten inanılmaz.</p>

  <p class="block14">Onları bu kadar etkileyen ne?</p>

  <p class="block14">Haşim'in Diyarbakırlı bir aşiret reisinin oğlu olması mı? Zenginliği mi? Öğrenimini tamamlayıp, hayata atılmak üzere oluşu mu?</p>

  <p class="block14">Ya ben? Beni etkileyen neydi Haşim'de?</p>

  <p class="block14">Çevremdeki, Esin'in çoluk çocuk dediği gençlerden farklılığı ve olgunluğu mu? Yakışıklılığı ya da yalnız annemler için geçerli olabileceğini düşündüğüm zenginliği mi?</p>

  <p class="block14">Güçlü duruşu belki. Ya da bana yaklaşımındaki sıcaklık. Duygularını iletme biçimi...</p>

  <p class="block14">Ama şu anda, beni içine çektiği o eşsiz büyünün çekiminden sıyrılmak üzere olduğumu görebiliyorum.</p>

  <p class="block14">Sanırım; ailelerin devreye girmesinden önce, gereken sıcak beraberliği yaşayamadığımızdan. Basamakların sırasını karıştırdığımız için...</p>

  <p class="block14">Her ne olursa olsun, içinden çıkılması zor bir bunalım dehlizinin içinde yapayalnızım. Bir yandan ailem, diğer yandan Haşim ve perde gerisinde onun ailesi; üzerime üzerime geliyorlar.</p>

  <p class="block14">Kendimle kalıp sağlıklı düşünemiyorum. Bekleseler, istedikleri doğrultuda bir kararı kendi başıma da alabileceğim belki. Ama izin vermiyorlar ki...</p>

  <p class="block14">Esin de yardımcı olamıyor bana. Diğerleri gibi düşünüyor o da.</p>

  <p class="block14">Bir tek Ömer var benden yana. Ve onun yaralı bakışları...</p>

  <p class="block14">***</p>

  <p class="block14">"Casuslar iş başında," diye dişlerinin arasından mırıldanıyor Ömer.</p>

  <p class="block14">Ne yazık ki haklı... Beni kendi halime bırakmış görünen, kantinde eskisi kadar boy göstermeyen Haşim, farklı bir yol izliyor artık. Dostum, dediği koruması ya da yakın arkadaşlarından birkaçı, kapıdan şöyle bir bakıp gerisingeriye dönerek, ağalarının yanma koşuyorlar. Benimle ilgili günlük raporlarını vermek için.</p>

  <p class="block14">Bu can sıkıcı durumu fark etmemiş görünmeye çalışıyorum ama; en iyimser bir yorumla, bana aşağılandığımı duyumsatan izletme taktiğinin nereye kadar süreceğinin de merakı içindeyim.</p>

  <p class="block14">Hakkımda oluşturulan rapor değerlendirmelerinin acı meyvelerini, kristal bir tabağın içinde sunmakta gecikmiyor Haşim.</p>

  <p class="block14">"Piraye," diyor her zamanki sakin, yumuşacık sesiyle, "istediğin gibi davranmakta serbestsin. Ama, topluluk içindeki hareketlerinde biraz daha dikkatli olman beni sevindirecek."</p>

  <p class="block14">İşte beni patlama noktasına getiren sözler!</p>

  <p class="block14">Ne yapmışım ben? En çok, en çok, sınıf arkadaşlarımla gülüp şakalaşmışım... Ne kötülük var bunda?</p>

  <p class="block14">Bazı davranışlarım abartılı olabilse de (ki değil!) kimi ne ilgilendirir?</p>

  <p class="block14">Bir süre sakinleşmeyi bekliyorum.</p>

  <p class="block14">"Hangi sıfatla söyleyebiliyorsun bunları?" diye soruyorum. "Henüz aramızda kesinleşmiş bir ilişki kurulmamışken..."</p>

  <p class="block14">"Yanlış anladın beni," diye alttan almaya çalışıyor. "Sıradan bir arkadaşın da böyle bir uyarıyı yapabilirdi. Ayrıca ben, farklı bir konumda olduğumu düşünüyorum."</p>

  <p class="block14">"Kimse bana kısıtlayıcı engeller koyamaz Haşim Bey!" diye bağırıyorum. "Buraya kadar! Artık benimle ilgili, geleceğe yönelik düşüncelerinizi rafa kaldırsanız iyi olur. Bir daha gündeme geleceklerini hiç sanmıyorum."</p>

  <p class="block14">Yanıtını beklemeden yerimden fırlayıp yanından uzaklaşıveriyorum.</p>

  <p class="block14">***</p>

  <p class="block14">"Nerede sanıyor kendini Haşim Bey? Neymiş öyle peşine adam takmalar falan..."</p>

  <p class="block14">Haşim konusunda ilk kez bana hak veriyor Esin. Ama tepkisi kısa sürüyor.</p>

  <p class="block14">"Gene de fazla uzatmaya değmez. Dersini vermişsin. Daha dikkatli olur bundan sonra."</p>

  <p class="block14">Beni anlayacak, kararlı tavrımı sürdürmeme destek verecek tek insan Ömer. Onunla dertleşmeye ihtiyacım var.</p>

  <p class="block14">"Keşke Ömer'le konuşabilsem," diyorum. "Ama şu aralar öylesine uzak ki benden..."</p>

  <p class="block14">"İstediğin bu olsun," diye fırlıyor Esin. "Şimdi, kolundan tuttuğum gibi getiririm onu sana."</p>

  <p class="block14">Beni, kafamdaki karmaşayla boğuşurken bırakıp gidiyor.</p>

  <p class="block14">On dakika kadar sonra, tek başına dönüyor.</p>

  <p class="block14">"Gelmedi Ömer. 'Ben gitmem. Ne derdi varsa gelsin anlatsın,' diyor."</p>

  <p class="block14">Bir an, söylediklerini algılamakta güçlük çekiyorum. Esin gidiyor, benim kendisiyle konuşmak istediğimi söylüyor. O da gelmiyor, öyle mi?</p>

  <p class="block14">Ah Ömer! Bunca zamandır beni hiç tanımamışsın sen...</p>

  <p class="block14">Birden, tüm duygu ve düşüncelerimden sıyrılıveriyorum. Yalnızca, her saniye gitgide devleşen öfkemi saklı tutuyorum bedenimde.</p>

  <p class="block14">"Tamam," diye gülüyorum. "Gelmesin. Bana inat yapıyor ha..."</p>

  <p class="block14">"Bitti!" diye ayağımı hırsla yere vuruyorum. "O da bitti... Benim için ne Ömer, ne Haşim, ne de bir başkası var artık. Olmayacak da! Oh, dünya varmış. En iyi dostum özgürlüğüm! Ondan başkasını tanımıyorum ben."</p>

  <p class="block14">Benim bu abartılı, tek kişilik sevinç gösterim, Esin'i ürkütmüş gibi.</p>

  <p class="block14">"Dur," diyor. "Sinirlerin bozulmuş senin. Haklısın, hepsi üst üste geldi."</p>

  <p class="block14">"Keyfimi bozma," diyorum sertçe. "Bırak da doya doya şu anın tadını çıkarayım."</p>

  <p class="block14">(Sonsuza kadar süreceğini umduğum keyfimin, yalnızca birkaç saatlik olacağını nereden bilebilirdim?</p>

  <p class="block14">İlerleyen zaman içinde, acaba Ömer ya da ben, havaya diktiğimiz burunlarımızı biraz aşağı indirip, inatlarımızı kırıp konuşmayı deneseydik; günün devamında yaşayacaklarımın önüne geçebilir miydik, diye hep düşünmüşümdür.)</p>

  <p class="block14">***</p>

  <p class="block14">Laboratuvarda, alışılmışın dışında, her günkünden farklı bir neşeyle çalışıyorum.</p>

  <p class="block14">Tüy gibi hafifim. Sırtımda, taşımaya şartlandırıldığım bir gram bile yük yok. Kuşlardan bile özgür kalma kararımın getirileri bunlar...</p>

  <p class="block14">Esin benden önce tamamlıyor çalışmasını.</p>

  <p class="block14">"Kantinde bekliyorum," diyor. "Birer çay içer, öyle çıkarız."</p>

  <p class="block14">Birazdan ben de işimi bitirip çıkıyorum.</p>

  <p class="block14">Kantinin merdivenlerini uçarcasına iniyorum. Kapıda durup, şöyle bir tarıyorum içerisini.</p>

  <p class="block14">Esin'le Korhan, kantinin en dibinde, sol köşedeki masada oturuyorlar. Yüzleri duvara dönük, geldiğimi görmüyorlar. Masaların arasından güçlükle ilerleyip yanlarına ulaşıyorum. Ancak o zaman, yalnız olmadıklarının ayrımına varabiliyorum.</p>

  <p class="block14">Görüş alanımın dışında kaldığı için göremediğim, Esin'le Korhan'ın, önünde siper oluşturdukları masa arkadaşları Haşim!</p>

  <p class="block14">Bir an, oturmakla geri dönüp kaçıvermek arasında bocalıyorum.</p>

  <p class="block14">Beni görmesiyle ayağa fırlaması bir oluyor Haşim'in.</p>

  <p class="block14">"Gel şöyle," diye kolumdan tutup, yanındaki boş sandalyeye oturtuyor beni.</p>

  <p class="block14">Esin'le Korhan'a çevirdiğim sorgulayıcı bakışlarla bu beklenmedik buluşmadaki suç ortaklıklarının hesabını soruyorum.</p>

  <p class="block14">Aldırmıyorlar bile.</p>

  <p class="block14">"Gözümüz yollarda kaldı Piraye Hanım," diyor Korhan.</p>

  <p class="block14">"Hiç sorma," diye Haşim'e bakıyor Esin de.</p>

  <p class="block14">Bizi yeniden bir araya getirmenin sevincini paylaşıyor gibiler.</p>

  <p class="block14">Bana doğru eğiliyor Haşim. Yalnız benim duyabileceğim bir sesle, "Bağışla beni Piraye," diyor. "Hata ettim. Bir daha olmayacak."</p>

  <p class="block14">Yüzünde alışılagelmişin dışında, çocuksu bir ifade var. Yaptığı yaramazlığın ardından bağışlanmayı bekleyen, şipşirin bir çocuk gibi.</p>

  <p class="block14">İstemim dışında gülüveriyorum.</p>

  <p class="block14">Haşim bu gülüşüme hiç ummadığım bir tepkiyle yanıt veriyor. Kolunu uzatıp, omuzlarımdan sımsıkı kavrayarak kucaklayıveriyor beni.</p>

  <p class="block14">Bıraktığında; gözlerinin kıpkırmızı, dolu dolu olduğunu görüyorum. Haşim Beyden asla beklenmeyecek bir görüntü bu.</p>

  <p class="block14">"Barış çubuğunu tüttürebiliriz artık," diye gülüyor Korhan.</p>

  <p class="block14">"Bu işi dışarda yapsak," diyor Esin. "Baksanıza, ne güzel kar yağıyor. Bu hava kaçmaz!"</p>

  <p class="block14">Önümüzde Esin'le Korhan, arkada Haşim'le ben; Maçka yokuşundan aşağıya doğru yürüyoruz.</p>

  <p class="block14">Yüzümüze inen, iner inmez de eriyiveren kar taneleri, birer neşe tomurcuğu gibi. Değdiği yerde açılıp gülücüğe dönüşüveren beyaz noktaları kovalayarak-çocuksu bir sevinci paylaşıyoruz.</p>

  <p class="block14">Esin'le Korhan kâh kol kola, kâh sarmaş dolaş, hoplayıp zıplayarak önümüz sıra yürüyorlar.</p>

  <p class="block14">Biz de aramızdaki mesafeyi korumaya çalışarak, peşlerinden gidiyoruz. Benden kaynaklandığını çok iyi bildiğim, o garip tutukluğun pençesindeyim gene.</p>

  <p class="block14">Aradaki duvarı yıkmakta gecikmiyor Haşim.</p>

  <p class="block14">Soğuktan keçeleşmiş elimi usulca tutuyor; kendi elinin içine hapsederek, kabanının cebine sokuveriyor.</p>

  <p class="block14">Karşı koyamıyorum. Elimi geri çekemiyorum. Geri çekmek istediğimden de emin değilim zaten...</p>

  <p class="block14">Basit, sıradan bir el tutuş...</p>

  <p class="block14">Böylesine etkileyebilir mi insanı?</p>

  <p class="block14">Söz konusu "Piraye" olunca etkiler.</p>

  <p class="block14">Ne daha önceki sıcak yaklaşımlar, ne de en duygusal iç dökmeler, beni Haşim'e bağlı kılacak ilk adımı oturamamışlardı.</p>

  <p class="block14">Tuttuğu yalnız elim değildi.</p>

  <p class="block14">Benliğimdi, benliğine hapsolan.</p>

  <p class="block14">Bütünleşivermiştik. Belki de onun bile ayrımında olmadığı bir geri dönüşsüzlükle.</p>

  <p class="block14">Bambaşka bir yol ayrımında olduğumu duyumsayabiliyordum.</p>

  <p class="block14">Haşim'in Piraye'si olmanın yol ayrımında...</p>

  <p class="block14">***</p>

  <p class="block14">Kar taneciklerinin kanatlarında can bulan, hemen ardından gözler önüne seriliveren; yadsınacak yanı, gizlisi saklısı kalmamış; ikimizin de bilerek, isteyerek, doludizgin yol aldığımız bir beraberliği paylaşıyoruz Haşim'le.</p>

  <p class="block14">Esin'le Korhan, ortaya çıkan tablodaki en büyük payın kendilerine ait olduğunu bilmenin sevinci içindeler. Diğer arkadaşlarımızın tepkileri de olumlu yönde. Yakın çevremizdeki herkes, Haşim'le birlikteliğimizi onaylıyor. Ömer dışında!</p>

  <p class="block14">Hiç konuşmuyor benimle Ömer... Küs bana. Bakışlarındaki ifadenin kızgınlık ve öfke mi, yoksa üzüntü ya da umarsızlık mı içerdiğini göremiyorum. Koyu renk camlı gözlüğünün ardına gizlemiş gözlerini. Başında ters taktığı, siperi ensesine dönük bir kasket... Yüzünün açıkta kalan bölümü, mumdan bir heykel gibi kıpırtısız, donmuş kalmış.</p>

  <p class="block14">Bir tek benimle değil, çevresindekilerle de zorunlu olmadıkça konuşmuyor. Eski neşesinden, hareketliliğinden eser yok.</p>

  <p class="block14">Yalnız, bana şaşırtıcı gelen, Haşim'le ikili ilişkilerinde en ufacık bir değişiklik olmaması. Eskiden nasılsa, şimdi de öyle; konuşuyor, gülüyor, şakalaşıyorlar. Ömer'in bu hassas dönemde yakın kalabildiği tek insanın Haşim oluşu hayrete düşürüyor beni.</p>

  <p class="block14">Belki de doğal olan bu. Haşim onun ağabeyi. Elinin tersiyle iteleyemez onu. Sevgide, saygıda kusur edemez. Ama beni yok sayabilir. Varlığı yadsınan; önemsenmeyen, küçücük, değersiz bir nesne gibi davranabilir bana.</p>

  <p class="block14">Bazen, üçümüzün aynı ortamda bulunduğu ender zamanlarda; Haşim'le Ömer'in konuşmalarını onlara katılmadan, tepkisiz, sessizce izlemekle yetiniyorum. Hiçbir işlevi olmayan bir biblo gibi...</p>

  <p class="block14">Haşim yönünden bakılınca, çelişkili bir durum var ortada. Ömer'in bana yaklaşımını, hiç dile getirmesek de, bildiği kesin. Buna rağmen davranışlarında değişiklik yapma gereği duymuyor. Hatta, onu avutmaya çalışır gibi bir hali olduğunu bile söyleyebilirim.</p>

  <p class="block14">İşte Haşim Bey farkı, diye düşünmemek elde mi? Bu tür saplantıları çoktan aşmış; bizim henüz alt basamaklarında süründüğümüz olgunluk merdiveninin en tepesine oturuvermiş.</p>

  <p class="block14">Ama, bu denli rahat davranabilmesindeki en büyük etken, kendine olan aşırı güveni kuşkusuz. Ömer'i kendisi için bir tehlike olarak görmüyor ki! Ne Ömer'i, ne de bir başkasını...</p>

  <p class="block14">Ders ve klinik saatleri dışındaki tüm zamanımızı birlikte geçiriyoruz Haşim'le.</p>

  <p class="block14">Ağa, bey şartlandırmalarının yarattığı o ulaşılmaz dış görünüşünün tersine, son derece sıcak ve esprili olduğunu görmek, onu bilinmedik yönleriyle tanımak sevindiriyor beni.</p>

  <p class="block14">Tek sıkıntım, bu tür yakınlıklara yabancılığımın getirdiği tutukluktan olsa gerek, arkadaşlarımın gözü önündeyken, birlikteliğimizden duyduğum yabansı huzursuzluk. Mahcubiyeti çağrıştıran bu duyuşu da yavaş yavaş aşıyorum.</p>

  <p class="block14">Haşim'in eli omzumdayken, yanımızdan geçen Turan'a ya da Ali'ye gülerek el sallayabiliyorum artık.</p>

  <p class="block14">Benim kâbusum, Ömer'le karşılaşmak. Onu görür görmez, içgüdüsel olarak, Haşim'den iki adım uzaklaşıveriyorum. Başım önümde, suçlu gibi...</p>

  <p class="block14">Ömer, Haşim'i selamlayıp, başındaki kasketin siperi öndeyse arkaya, arkadaysa öne çevirerek, bana olan tepkisini ilettikten sonra yoluna devam ediyor. Bense yaşadığım bu küçücük karenin etkisini uzun süre atamıyorum üzerimden.</p>

  <p class="block14">Haşim gülerek karşılık veriyor Ömer'e. Sonra da, benim yüzümün kıvrımlarında gezdiriyor sıcacık gülüşünü. Birbirine küs iki küçük çocuğa aynı anda ağabeylik eder gibi; uzlaştırıcı, hoş Benzer şekilde, Haşim'le beraberken, Arifle karşılaştığımız da oluyor. Onun yaklaşımı Ömer'inkinden çok farklı. Yüzüne düşüveren bir anlık gölgeyi kirpikleriyle toparlayıp, gözkapaklarının altında saklı tutmayı çok iyi beceriyor. Merhabalaşıyoruz, konuşuyoruz... Davranışları doğala yakın.</p>

  <p class="block14">Haşim'in olmadığı ortamlarda da arkadaşlık ilişkilerimizi sürdürebiliyoruz Arifle. Belki, Ömer'le olandan daha az şey paylaştığımızdan; belki de paylaşımlarımızı şiirlerin, dizelerin büyülü dünyasına hapsetme becerisini gösterebildiğimizden.</p>

  <p class="block14">Her ne olursa olsun; keşke Ömer'le de, hiç değilse bu kadar-cık bir arkadaşlığı sürdürebilseydik, diye hayıflanmaktan kendimi alamıyorum. Onunla yaşadığımız küskünlük altüst ediyor beni; bir yanımı eksik bırakıyor sanki...</p>

  <p class="block14">İlişkimiz yolunda gidiyor gibi görünse de; Esin'le Korhan'ın beraberliğine benzer çizgide, bulutların üzerinde gezindiğimi söyleyemem. Bunu engelleyen nedenlerin başında; tüm gayretlerime karşın, beni arkadaşlarımdan uzak tutan gelişmelere ayak uydurmakta zorlanmam geliyor.</p>

  <p class="block14">Sinema, tiyatro ve okul dışındaki farklı ortamlarda yenilen yemeklerde, tek arkadaşım Haşim. Görünürde, davranışlarıma yönelik bir kısıtlama yok. Ama ben, onsuz bir yere gitme yasağını, kendimce uygulamaya başladım bile.</p>

  <p class="block14">Arkadaşlarımla en son ne zaman sinemaya gittiğimi çoktan unuttum. Erken biten bir dersin ardından, grup halinde bir yerlere gitme önerileri, kendi ördüğüm kalın duvarların dışında kalıveriyor.</p>

  <p class="block14">Onlara katılmak yerine Haşim'in dersten çıkışını beklemeyi yeğliyorum. Gitsem, tepki göstereceğini ^anmıyorum. Ama, onu beklediğimi görünce yüzünde beliriveren hoşnutluk ifadesi de gözümden kaçmıyor.</p>

  <p class="block14">Kendimden, alışkanlıklarımdan ödün vermek, hırçınlaştırıyor beni. İçimdeki dalgalanmaların dışa yansımasını perdelemek için, davranışlarımda değişiklik yapmak zorunda kalıyorum. Bu da beni ben olmaktan uzaklaştırıyor ne yazık ki...</p>

  <p class="block14">***</p>

  <p class="block14">Haşim'le ve arkadaşlarımla olan paylaşımlarımı dengeleye-memenin sıkıntısı, Safranbolu'ya yapacağımız iki günlük bahar gezisiyle, iyice su yüzüne çıkıyor.</p>

  <p class="block14">Başını Ömer'le Turan'ın çektiği gezi grubu, 19 Mayıs tatilinde sınıfça Safranbolu'ya gidileceği müjdesini veriyor. Gereken araştırmalar yapılmış; otobüsler, kalınacak pansiyonlar ayarlanmış.</p>

  <p class="block14">"Yalnız bizim sınıf," diye üzerine basa basa vurguluyor Ömer. "Yabancı yok!"</p>

  <p class="block14">"Ne yani," diyor Esin. "Korhan gelemez mi?"</p>

  <p class="block14">"Gelemez!"</p>

  <p class="block14">Tavrının yalnızca bana yönelik olduğunu çok iyi biliyorum. Haşim gelmek istese, ağzını bile açamayacağını bildiğim gibi...</p>

  <p class="block14">Ama böylesi, benim de işime geliyor. Arkadaşlarımla baş başa olmanın, tatil sevincini onlarla paylaşmanın dayanılmaz çekiciliğine kaptırıyorum kendimi.</p>

  <p class="block14">Annemle babamdan önce Haşim'e anlatıyorum durumu. Ondan izin almam gerekiyormuş gibi.</p>

  <p class="block14">"İyi," diyor. "İkimiz için de değişiklik olur..."</p>

  <p class="block14">"Yalnız bizim sınıf," diyorum. "Otobüsleri, kalınacak yerleri ona göre ayarlıyorlar."</p>

  <p class="block14">Umursamaz bir tavırla gülüyor.</p>

  <p class="block14">"Ben de arabamla gelirim."</p>

  <p class="block14">İçimden geçenleri söyleyebilsem, "Ne olur gelme!" diyeceğim. Ama buna gücüm yok.</p>

  <p class="block14">Ne olur gelme...</p>

  <p class="block14">İzin ver, arkadaşlarımla da bir şeyleri paylaşabileyim.</p>

  <p class="block14">Senin yanındaki tutukluğumu onlarla aşabilirim belki. Buna fırsat tanı. Gene senin yanına döneceğim nasılsa...</p>

  <p class="block14">Yalnız kendine tutsak etme beni. Farklı dünyaların insanı olmaktan çıkarıp küçücük bir hücreye kapatma Piraye'yi.</p>

  <p class="block14">Orada yitiveririm ben...</p>

  <p class="block14">Geride kalacak yıkıntının sana da bir hayrı olmaz.</p>

  <p class="block14">Beni ben olmaktan çıkarma Haşim...</p>

  <p class="block14">Beni ben olmaktan...</p>

  <p class="block14">Beni ben...</p>

  <p class="block14">"O gün sabah işim var zaten," diyor. "Oral cerrahi ders notlarını fotokopiyle çoğaltıp, tatil ertesi sınıfa dağıtmamız gerek. Sabah yolcu ederim seni. Öğlen saatlerinde de arabaya atladığım gibi..."</p>

  <p class="block14">Yaptığı plana aynı hevesle alkış tutmamı bekliyor benden. Yapamıyorum.</p>

  <p class="block14">Fotokopi işinin bahane olduğunu çok iyi biliyorum. Bizimle gelmek için, kendinden aşağı sınıftaki birilerine ricacı olmayı ye-diremiyor kendine. Zayıf bir olasılık da olsa, ters bir yanıtla karşılaşmayı göze alamıyor belki de.</p>

  <p class="block14">İyi ki, "Bırak arkadaşlarını; beraber, arabayla gidelim," demiyor.</p>

  <p class="block14">Buna da şükür!</p>

  <p class="block14">Ne kadar karşı çıksam, engel olamıyorum. Annem de babam da beni yolcu etmekte kararlılar.</p>

  <p class="block14">Her gün gittiğim yer, ne gerek var; otobüsler okulun önünden kalkacak, yolundaki itiraz sözcüklerimi duymuyorlar bile.</p>

  <p class="block14">Neden böyle davrandıklarını biliyorum aslında. Haşim'le en kolay tanışma yolu, diye düşünüyorlar. Evden uzak bir ortamda, tarafsız sahada...</p>

  <p class="block14">Muratlarına da eriyorlar. Haşim bizden çok önce gelmiş, kapıda bekliyor.</p>

  <p class="block14">Sabahın köründe, bir yanımda iki dirhem bir çekirdek giyinmiş annemle babam; diğer yanımda gri takım elbisesiyle farklı bir şıklık sergileyen, görücüye çıkma heyecanı içindeki Haşim...</p>

  <p class="block14">Tanışıyorlar.</p>

  <p class="block14">İki taraf da hazırlıklı. Sıradan sözcükler gidip geliyor aralarında.</p>

  <p class="block14">Katılmıyorum onlara. Zaten, buluşma nedenlerinin ben olduğumu unutmuş gibi; birbirlerini ölçe tarta, bensiz de pek güzel sürdürüyorlar konuşmalarını.</p>

  <p class="block14">Bizi götürecek otobüslerin kapıya yanaşmasıyla bölünüyor sözleri. Haşim el çantamı alıp, benimle beraber otobüse biniyor. Çantamı üst bölmeye, beni de oturacağım koltuğa yerleştirdikten sonra, içi rahat etmiş bir ebeveyn edasıyla tekrar aşağıya iniyor.</p>

  <p class="block14">"Hadi bakalım, yolcu kalmasın! Kalkıyoruz..." diye bağırıyor Turan.</p>

  <p class="block14">Kimsenin annesi babası gelmemiş yolcu etmeye. Korhan bile yok ortada.</p>

  <p class="block14">"Bu saatte ayılamaz ki," diye gülüyor Esin.</p>

  <p class="block14">Sıkıntıyla bakıyorum uğurlayıcı grubuma. Bir an önce hareket etmenin, ilkokul çocuğu durumuna düştüğüm bu ortamdan uzaklaşıvermenin sabırsızlığı içindeyim.</p>

  <p class="block14">Tekerleklerin dönmesiyle, içimde çelimsiz bir sevinç oluşuveriyor. Her geçen saniye biraz daha güçlenip beni kollarına alacak, yalnızca bir günlük, buruk bir sevinç...</p>

  <p class="block14">"Hayırlı yolculuklar millet!" diyor Turan.</p>

  <p class="block14">Bu gezideki tur rehberimiz... Diğer otobüste, aynı görevi Ömer üstlenmiş.</p>

  <p class="block14">Yanımda Esin oturuyor. Korhan'ın yılsonu sınavlarına hazırlanma gerekçesiyle gelmeye yeltenmemesi canını sıkmış gibi.</p>

  <p class="block14">"Aferin Haşim'e," diyor. "Öncelik sıralamasını iyi yapıyor. Korhan'ın ondan öğreneceği çok şey var..."</p>

  <p class="block14">Yanıt vermeyi gereksiz buluyorum. Düşüncelerimi onunla paylaşmaya kalksam, bana katılmayacağını çok iyi biliyorum.</p>

  <p class="block14">İlk durağımız, yol üstünde bir dinlenme tesisi. Yola erken çıkmamızın doğal sonucu; kimse kahvaltı yapmamış henüz.</p>

  <p class="block14">Tüm iç sıkıntılarımı geride bırakıp, arkadaşlarımın arasına karışıveriyorum.</p>

  <p class="block14">Herkes bir şeyler çıkarıyor çantasından. Ben de annemin yaptığı peynirli poğaçayla kurabiyeyi masanın üzerine koyuyorum. Neşe içinde, güle söyleye kahvaltı ediyoruz.</p>

  <p class="block14">Bu havayı ölesiye özlediğimi düşünüyorum. Bu havayı ve onu özgürce solumayı...</p>

  <p class="block14">Yeniden yerlerimize dönerken, Ömer bizim otobüsümüze geliyor. Turan da diğerine...</p>

  <p class="block14">"Yeni hostesiniz hizmetinizde," diyor Ömer eski günleri çağrıştıran neşeli haliyle.</p>

  <p class="block14">İyi bir yol arkadaşı olamayacağını baştan söylemişti Esin. Otobüs tutmasına karşı aldığı ilacın da etkisiyle mışıl mışıl uyuyor. Ben de pencereden dışarıya bakarak, bir sıra önümdeki ya da arkamdaki arkadaşlarıma laf yetiştirerek kendimi oyalamaya çalışıyorum.</p>

  <p class="block14">Kolonyalı mendil dağıtıyor Ömer. İki adımda bir mola vererek, akla gelmeyecek espriler döktürerek...</p>

  <p class="block14">Bizim sıraya geldiğinde, "Buyurun efendim," diye mendil sepetini önüme uzatıyor.</p>

  <p class="block14">Sonra da, başını cama dayamış uyuyan Esin'e ilişiyor gözü.</p>

  <p class="block14">"Arkadaşlar," diyor yüksek sesle. "Esin Sultan, düşler âleminin derinliklerinde yolunu kaybetmiştir. Haberiniz olsun..."</p>

  <p class="block14">Bir tane kendime, bir tane de Esin için mendil alıp, "Teşekkür ederim," diye mırıldanıyorum.</p>

  <p class="block14">Yürüyüp gidecek diye beklerken, hiç ummadığım bir şey söylüyor bana.</p>

  <p class="block14">"Ön tarafta boş yer var. İstersen gel, sıkılmazsın..."</p>

  <p class="block14">Yalnızlığımın ayrımında, sevecen bir arkadaşın doğal davranışı gibi görünüyor; ama böyle bir önerinin sahibi Ömer olunca, bu sıradan sözcükler bile farklı bir boyut kazanıyor gözümde.</p>

  <p class="block14">Daha fazla duraksamadan, koridorun arka tarafına doğru, güle söyleye yoluna devem ediyor Ömer.</p>

  <p class="block14">Tüm mendilleri dağıtıp geri dönerken, yanımda duruyor. Hadi, gibisine başını sallıyor.</p>

  <p class="block14">Kararsızlığın zamanı değil Piraye! Ömer'le eski dost günlerinize dönmek isteyen sen değil miydin? Tamam işte. Böyle bir fırsat bir daha eline geçmeyebilir...</p>

  <p class="block14">Ömer'in bana önerdiği boş yer, otobüsün koridorundan bir basamak aşağıda, sürücünün yanındaki yardımcı koltuğu.</p>

  <p class="block14">"Gel," diyor Ömer, davetini kabul etmemin hoşnutluğuyla. "Şöyle oturabilirsin."</p>

  <p class="block14">Kendisi ayakta. Yüzü otobüstekilere dönük, esprilerini sürdürüyor. Sürücüden aldığı bilgiler doğrultusunda, geçtiğimiz yerler hakkında açıklamalar yapıyor.</p>

  <p class="block14">"Biraz da müzik dinleriz, değil mi?" diyerek kasetçalara bir kaset koyup, bana dönüyor sonunda.</p>

  <p class="block14">Asıl niyetinin müzik dinlemek ya da dinletmek değil, benimle konuşmak olduğunu tahmin edebiliyorum.</p>

  <p class="block14">Otobüsün sağ göğüs kısmına dayanıp, bir süre öylece yüzüme bakıyor; sesinde alaylı bir tınıyla konuşmaya başlıyor.</p>

  <p class="block14">"E, Piraye Hanım, keyifler nasıl bakalım?"</p>

  <p class="block14">"Bizimki iyi, sizinkini sormalı," diyorum aynı alaycı tavırla.</p>

  <p class="block14">Birden ciddileşiveriyor. Gözlerini yüzüme dikiyor.</p>

  <p class="block14">"Niyetin ne senin?" diye tepeden inme soruveriyor.</p>

  <p class="block14">"Hangi konuda?"</p>

  <p class="block14">Anlamamış görünüp zaman kazanmaya çalışmam boşuna.</p>

  <p class="block14">"Lafı dolandırma," diyor. "Haşim'le olan beraberliğinizi soruyorum."</p>

  <p class="block14">"Bir başlangıç yaptık," diyorum gitgide cılızlaşan sesimle. "Nasıl süreceğini ben de bilemiyorum."</p>

  <p class="block14">"Demek bir başlangıç yaptınız?" diye buruk bir gülüşle başını sallıyor.</p>

  <p class="block14">Orada yitmek, yok oluvermek arzusuyla yanıp tutuşuyorum. Onun karşısında, suçlu konumunda olduğumu duyumsamaktan nefret ediyorum. Suçluluk duymamın nedenini de çözemiyorum. Başkalarının yanında sergilediğim rahat tavırlarım, Ömer'in karşısında kişiliklerini yitiriyorlar.</p>

  <p class="block14">"Nasıl süreceğini Haşim Ağaya sormak gerekir aslında," diyor. "Ama şu anda karşımda sen varsın."</p>

  <p class="block14">Geç kaldın bunları konuşmak için, diyemiyorum. Senden yardım beklediğimde neredeydin, diye hesap da soramıyorum. İzin almadan, yapmaması gereken bir şeyi yapmış çocuğun ezikliğiyle başım önümde, sorgulanmayı bekliyorum.</p>

  <p class="block14">"Seviyor musun onu?"</p>

  <p class="block14">Gözleri ateş gibi. Bakamıyorum. Kavurgan bir yalımın ortasında erimekteyim.</p>

  <p class="block14">"Bilmiyorum. İyi bir insan... Bana karşı anlayışlı."</p>

  <p class="block14">"Yeter mi bunlar? Bir insanın iyi ve anlayışlı olması, bir ömür boyu onunla beraber yaşaman için yeter mi?"</p>

  <p class="block14">"İşin o boyutunu düşünmedim henüz. Uzun soluklu kararlar için, daha çok erken..."</p>

  <p class="block14">"Ateşle oynuyorsun Piraye! Haşim Beyle oyun olmayacağını öğrenemedin mi daha? Böyle bir beraberliğin ardından, 'Ben gidiyorum, hoşça kal' diye bırakıvereceğini mi sanıyorsun onu? Hiç tanımamışsın Haşim Ağayı sen..."</p>

  <p class="block14">Kapana kısılmış gibiyim. Anlattıklarındaki gerçek payı mı ürkütüyor beni, yoksa izlediği acımasız sorgulama yöntemi yüzünden mi böyleyim, bilemiyorum.</p>

  <p class="block14">Bir yandan da Haşim'e haksızlık ettiğimi düşünerek, kendimi suçluyorum.</p>

  <p class="block14">Yaptığımız bu konuşmayla onu sırtından vurmuş olmuyor muyuz? Ortaklaşa işlediğimiz suçun yalnızca benim omuzlanma yükleneceğini; kendisinin ise izleyici ve yorumcu konumuyla işin içinden sıyrılıvereceğini biliyor Ömer. Belki de, bir zamanlar kendisine yapılan haksızlıkların diyetini ödetiyor bana. Ama, istesem de kızamıyorum Ömer'e.</p>

  <p class="block14">Kızdığım gene benim. Onunki yetmezmiş gibi, bir de ben yargılıyorum kendimi. Ama farklı bir yaklaşımla, farklı bir suçlamayla...</p>

  <p class="block14">Ömer'e verdiğim yanıtları sorguluyorum ben.</p>

  <p class="block14">İsteyerek, kendi irademle girdim bu işe, demeliydim. Öyle kararlı konuşmalıydım ki, karşımdaki Ömer bile olsa, hesap sorma hakkını görememeliydi kendinde.</p>

  <p class="block14">İçinde boğuştuğum çelişkili duyguların birbirine baskın çıkmak uğruna verdiği savaşım, beni, tüm benliğimi önüne katmış, oradan oraya sürüklerken, nasıl yapabilecektim bunları? Bu kadar gücüm var mıydı benim? Özellikle de Ömer'in umarsız bakışları gözlerime kilitlenmişken...</p>

  <p class="block14"> ***</p>

  <p class="block14">"Evet arkadaşlar," diyor Ömer. "Sapanca'ya hoş geldiniz! Burada iki saatlik bir balık molası vereceğiz. Hepinize afiyet olsun."</p>

  <p class="block14">Otobüsten inip, geniş bir cepheyle göle açılan kır lokantasına doğru yürüyoruz.</p>

  <p class="block14">Garsonlar, çimlerin üzerinde dağınık duran masaları uç uca getirip, ortak yemek alanımızı genişletmeye çalışıyorlar.</p>

  <p class="block14">Ömer'le beraber indik otobüsten; ama yürürken, Turan'ı aramıza alması gözümden kaçmıyor. Masada da Turan'ın bir yanında ben, bir yanında Ömer olacak şekilde oturuyoruz.</p>

  <p class="block14">"Milletin gözü üzerimizde zaten," diyor Turan'a. "Şöyle aramıza geç de, iyice sakız olmayalım ağızlarına..."</p>

  <p class="block14">Bu da işin bir başka boyutu. Önce, Ömer'le olan arkadaşlığımıza kendilerince yakıştırmalar yapan sevgili arkadaşlarımız, tam da Haşim'le beraberliğimize alışmaya çalışırken, gözleri önünde eski günleri çağrıştıran bir yakınlaşmaya tanık olunca, duruma bambaşka yorumlar getirebilirler. Ve hiç de haksız sayılmazlar doğrusu...</p>

  <p class="block14">Balıklarımızı söylüyoruz. Yanına da bira...</p>

  <p class="block14">Önce, buz gibi soğutulmuş biralarımız geliyor.</p>

  <p class="block14">Turan, hemen yanımda oturmanın verdiği sorumlulukla, benimkini bardağıma boşaltıyor.</p>

  <p class="block14">Ömer garsonun açtığı şişenin ağzını bardağa yapıştırmış, öylece bakıyor. Bakılmayacak gibi değil! Şişeden bira yerine bembeyaz köpük fışkırıyor. Bardağın tümünü kaplayan, Ömer'in şişeyi inatla geri çekmemesi yüzünden, gitgide artan bir hızla taşıp, masanın üzerinde bir kabarcık yumağı oluşturuveren; o güne kadar benzerini ne gördüğümüz, ne de duyduğumuz garip bir köpük...</p>

  <p class="block14">"İşte," diyor Ömer. "Benim gibi; bana, payıma düşen de hep böyle kof bir köpük..."</p>

  <p class="block14">Olduğum yerde büzüşüp kalıyorum. İletinin bana ulaşmasını istediği ortada.</p>

  <p class="block14">Garsonun masayı temizlemesini, yeni bir bira şişesini getirip Ömer'in önüne koymasını, beynimden geçenlerin gölgesiyle grileşmiş bir tül perdenin ardından izliyorum.</p>
</body>
</html>
